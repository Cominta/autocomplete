<doc id="725903" url="https://sk.wikipedia.org/wiki?curid=725903" title="Šarlota Augusta Hannoverská">
Šarlota Augusta Hannoverská

Šarlota Augusta Hannoverská (Charlotte Augusta, * 7. január 1796, Carlton House – † 6. november 1817, Claremont House) bola jediná dcéra Juraja, princa z Walesu (budúceho britského kráľa Juraja IV.) a jeho manželky Karolíny Brunšvickej. 
Jej rodičia sa nemali radi už z čias pred dohodnutým sobášom a čoskoro sa rozišli. Princ z Walesu prenechal väčšinu starostlivosti o Šarlotu Augustu guvernantkam a služobníctvu a umožnil jej len obmedzený kontakt s matkou, ktorá nakoniec krajinu opustila. Keď Šarlota Augusta dospela, jej otec na ňu tlačil, aby sa vydala za Viliama, oranžského princa (neskôr holandského kráľa). Po počiatočnom súhlase, Šarlota Augusta nakoniec zrušila zamýšľaný sobáš. To vyústilo do súperenia medzi ňou a jej otcom, ktorý jej dovolil sa vydať za Leopolda Sasko-Kobursko-Saafeldského (neskoršieho kráľa Belgičanov). Po roku a pol šťastného manželstva, Šarlota Augusta zomrela po pôrode mŕtvo narodeného syna. 
Jej smrť vyvolala medzi Britmi obrovský smútok, ktorí ju považovali za znak nádeje a kontrast s jej nepopulárnym otcom a duševne chorým starým otcom. Bola jediným legitímnym vnučaťom Juraja III. a jej smrť vyvolala nástupnícku krízu, pretože existovala šanca, že trón prejde na vzdialeného príbuzného. 
Skorý život.
V roku 1794 Juraj, princ z Walesu hľadal vhodnú nevestu. Neurobil tak zo zvláštnej túžby zabezpečiť si následníctvo, ale preto, že mu sľúbili zvýšený príjem peňazí, ak sa ožení. Jeho voľba padla na jeho nemeckú sesternicu Karolínu Brunšvickú, hoci ju nikdy predtým nevidel. Keď sa prvýkrát stretli, boli si navzájom nesympatickí, ale sobáš sa konal 8. apríla 1795. Pár sa rozišiel v priebehu niekoľkých týždňov, hoci zostali pod jednou strechou. Juraj neskôr uviedol, že pohlavný styk mali len trikrát. 
Karolína porodila dcéru v ich rezidencii Carlton House v Londýne 7. januára 1796. Zatiaľ čo Juraj bol mierne nešťastný, že dieťa nebolo chlapcom, kráľ Juraj III., ktorý uprednostňoval deti ženského pohlavia, sa tešil z narodenia svojho jediného legitímneho vnúčaťa a dúfal, že narodenie poslúži na zmierenie Juraja a Karolíny. To sa však nestalo. Tri dni po pôrode, Juraj spísal závet, v ktorom nariadil, že jeho manželka nebude mať žiadnu úlohu pri výchove ich dieťaťa a odkázal svoj celý svetský majetok svojej milenke Marii Fitzherbertovej a Karolíne odkázal jeden šiling. Aj napriek tomu, že mnohí členovia kráľovskej rodiny neboli populárni, národ oslavoval narodenie princeznej. Dňa 11. februára 1796 bola pokrstená ako "Charlotte Augusta", po svojich babičkách, kráľovnej Šarlote a Auguste, vojvodkyni Brunšvicko-Lüneburskej vo Veľkom salóne v Carlton House Johnom Mooreom, arcibiskupom canterburským. Jej krstnými rodičmi boli kráľ, kráľovná a vojvodkyňa Augusta (za ktorú zastupovala Šarlota, princezná Royal). 
Napriek Karolíniným požiadavkám na lepšie zaobchádzanie teraz, keď porodila druhú v poradí na trón. Juraj jej obmedzil kontakt s dieťaťom a zakázal jej vídať ich dcéru okrem prítomnosti vychovávateliek. Karolíne bola povolená obvyklá denná návšteva. Karolíne nebolo dovolené rozhodovať o starostlivosti o malú Šarlotu Augustu. Sympatický personál domácnosti princa ho neposlúchol a dovolil Karolíne, aby bola sama so svojou dcérou. Juraj si toho nebol vedomý, pretože mal malý kontakt so samotnou Šarlotou Augustou. Karolína bola dokonca natoľko odvážna, že sa za potlesku davov viezla ulicami Londýna v koči spolu so svojou dcérou. 
Detstvo.
Šarlota Augusta bola zdravé dieťa a podľa jej životopiskyne They Holmeovej, že „dojem, ktorý človek získa zo všetkých zaznamenaných skorých príbehov o Šarlote je šťastná rozvážnosť a teplé srdce.“ Ako Šarlota Augusta rástla, jej rodičia pokračovali v boji a vo svojom konflikte používali mladé dievča ako pešiaka, pričom obaja rodičia apelovali na kráľa a kráľovnú, aby sa postavili na ich stranu. V auguste 1797, Karolína odišla z Carlton House a usadila sa v prenajatom dome neďaleko Blackheathu a svoju dcéru nechala - v tom čase anglické právo považovalo práva otca na maloleté deti za prvoradé. Princ však nepodnikol žiadne kroky na ďalšie obmedzenie prístupu Karolíny k jej dcére. V decembri 1798, princ pozval svoju odcudzenú manželku, aby strávila zimu v Carlton House, čo ona odmietla. Bolo to posledné seriózne úsilie o zmierenie a jeho zlyhanie znamenalo, že bola malá pravdepodobnosť, že Juraj bude mať legitímneho syna. Karolína navštevovala svoju dcéru v Carlton House a niekedy Šarlotu Augustu poslali do Blackheathu navštíviť svoju matku, ale nikdy jej nebolo dovolené zostať na noc v dome svojej matky. Počas leta, princ prenajal Shrewsbury Lodge v Blackheathe pre svoju dcéru, čo uľahčovalo návštevy Šarloty Augusty. Podľa Alison Plowdenovej, ktorá písala o Jurajovom vzťahu s manželkou a dcérou, Karolína vídavala svoju dcéru koľko chcela.
Keď mala Šarlota Augusta osem rokov, jej otec, ktorý sa opäť zaľúbil do Fitzherbertovej, sa rozhodol, že Carlton House chce sám pre seba. Zabral miestnosti svojej manželky (Karolína miesto toho dostala priestory v Kensingtonskom paláci) a svoju dcéru presťahoval do Warwick House, susediaceho s Carlton House. James Chambers, ďalší životopisec Šarloty Augusty povedal, že mladá princezná „žila vo vlastnej domácnosti v spoločnosti nikoho, komu za to neplatili“. Sťahovanie sa uskutočnilo bez prítomnosti jej guvernantky, lady Elginovej, s ktorou si boli veľmi blízke. Guvernantka bola nútená odísť do dôchodku, zdanlivo kvôli veku, ale pravdepodobne preto, že Juraj bol nahnevaný, že vzala dievča za kráľom bez jeho povolenia. Juraj tiež prepustil podguvernantku slečnu Haymannovú za to, že si bola veľmi blízka s Karolínou. Náhradníčka lady Elginovej, lady de Cliffordová, mala Šarlotu Augustu rada a bola príliš dobromyseľná na to, aby disciplinovala dieťa. Lady de Cliffordová si raz priviedla ku Šarlote Auguste jedného zo svojich vnukov, Georgea Keppela ako spoločníka na hranie. O štyridsať rokov neskôr Keppel, vtedajší gróf z Albermale, spomínal Šarlotu Augustu vo svojich memoároch, ktoré su zdrojom anekdot o Šarlote Auguste ako o malom dievčati. Pamätal si, ako videli dav zhromaždený pred domom Keppelovcov v Earl's Court, ktorý dúfal, že uvidí mladú princeznú. Keppel a Šarlota Augusta vyšli von a pripojili sa ku davu.
V roku 1805 začal kráľ pripravovať plány na Šarloty Augusty vzdelanie a najal pre svoje jediné legitímne vnúča veľký tím učiteľov s biskupom z Exeteru, ktorý ju mal poučiť o anglikánskej cirkvi, o ktorej Juraj III. veril, že Šarlota Augusta jedného dňa ako kráľovná Spojeného kráľovstva brániť ju. Podľa Holmeovej táto inštrukcia urobila na Šarlotu Augustu malý dojem a rozhodla sa učiť, čo len chcela. Šarlotu Augustu, ktorú vyučovala skladateľka Jane Mary Guestová, sa stala uznávanou klaviristkou. 
Nekonvenčné správanie princeznej Karolíny viedlo v roku 1807 k obvineniam, že mala od rozchodu s princom z Walesu sexuálne vzťahy s inými mužmi. Karolína sa starala o malého Wiliama Austina, ktorý bol údajne jej dieťaťom s iným mužom. Princ z Walesu dúfal, že to čo nazval „chúlostivým vyšetrovaním“ objaví nejaké dôkazy o cudzoložstve, ktoré mu umožnia sa rozviesť s Karolínou a zakázať Šarlote Auguste sa stretávať s matkou. Šarlota Augusta o tomto vyšetrovaní vedela a ako desaťročné bolo hlboko ranené a keď sa matka a dcéra zbadali v parku, Karolína, ktorá poslúchla princa, aby nemala žiadny kontakt so Šarlotou Augustou, predstierala, že ju nevidí. K Jurajovmu trpkému sklamaniu, vyšetrovacia komisia nenašla žiadne dôkazy, že Karolína porodila druhé dieťa. Kráľ, ktorý mal Karolínu rád, ju počas vyšetrovania odmietol vidieť, ale po skončení vyšetrovania ju znova začal prijímať. Po skončení vyšetrovania, princ neochotne dovolil Šarlote Auguste opäť vidieť svoju matku pod podmienkou, že Wiliam Austin nebude jej parťákom na hranie. 
Dospievanie.
Keď Šarlota Augusta vstúpila do tínerdžerského veku, členovia kráľovského dvora považovali jej správanie za neprípustné. Lady de Cliffordová sa sťažovala na to, že Šarlota Augusta ukázala svoje spodky po členky. Charlotte Bury, dvorná dáma Karolíny a diaristka, ktorej spisy sa zachovali, opísala Šarlotu Augustu ako „jemný kus mäsa a kosti“. Jej otec bol na ňu hrdý za to, ako vedela jazdiť na koni. Mala rada hudbu od Mozarta a Haydna a stotožňovala sa s postavou Marianne Dashwoodovej z románu Rozum a cit od Jane Austenovej. V roku 1808 bola Charlotte Jonesová vymenovaná za jej oficiálnu maliarku miniatúrnych portrétov. 
Koncom roku 1810, u kráľa Juraja III. vypuklo uňho šialenstvo. Šarlota Augusta a kráľ sa mali veľmi radi a mladá princezná bola veľmi zarmútená jeho chorobou. 6. februára 1811, princ z Walesu zložil prísahu ako princ regent pred tajnou radou. Keď jazdila na koni v záhradách Carlton House, snažila sa zachytiť záblesky obradu cez okná na prízemí. Bola nadšenou podporovateľkou whigovcov, ako bol jej otec. Avšak teraz, keď vykonával právomoci monarchie, nezavolal whigovcov do úradu, ako mnohí očakávali. Šarlota Augusta bola pobúrená tým a považovala to za zradu svojho otca a v opere preukázala svoju podporu bozkami smerom k vodcovi whigovcov, Charlesovi Greyovi. 
Princ regent bol vychovaný v prísnych podmienkach, proti ktorým sa búril. Napriek tomu sa pokúsil dať svoju dcéru, ktorá v 15 rokoch vyzerala ako dospelá žena, ešte prísnejšie podmienky. Dal jej príspevok na oblečenie, nedostatočný pre dospelú ženu a trval na tom, že ak sa zúčastní opery, mala by sedieť v zadnej časti lóže a odísť pred koncom. Keďže princ regent bol zaneprázdnený štátnymi záležitosťami, Šarlota Augusta musela väčšinu času tráviť vo Windsore so svojimi tetami. Znudená sa čoskoro zaľúbila do svojho bratranca Georgea FitzClarenca, nemanželského syna Viliama, vojvodu z Clarence. FitzClarence bol krátko nato povolaný do Brightonu, aby sa pripojil do pluku, do ktorého patril a Šarloty Augusty pohľad upriamil na poručíka Charlesa Hesseho, údajného syna Frederika, vojvodu z Yorku a Albany. Hesse a Šarlota Augusta mali množstvo tajných stretnutí. Lady de Clifford sa bála hnevu princa regenta, ak by sa o nich dozvedeli, ale princezná Karolína bola nadšená z lásky svojej dcéry. Urobila všetko, čo mohla, aby sa tí dvaja mohli stretávať. Tieto stretnutia sa skončili, keď Hesse odišiel a pripojil sa k britským silám v Španielsku. Väčšina kráľovskej rodiny o týchto stretnutiach vedela, okrem princa regenta. 
V roku 1813, keď sa Napoleonské vojny obrátili v prospech Veľkej Británie, Juraj začal vážne uvažovať o manželstve Šarloty Augusty. Princ regent a jeho poradcovia sa zhodli na Viliamovi, dedičnom oranžskom princovi, synovi a dedičovi Viliama VI. Oranžského. Takéto manželstvo by zvýšilo britský vplyv v severozápadnej Európe. Viliam urobil na Šarlotu Augustu zlý dojem, keď ho uvidela na Jurajovej narodeninovej párty 12. augusta, keď sa Viliam opil, rovnako ako mnohí iní hostia. Hoci nikto z kompetentných nehovoril Šarlote Auguste o navrhovanom sobáši, ona bola s plánom celkom oboznámená. Doktor Henry Halford zistil, že Šarlota Augusta mala pocit, že ako budúca britská kráľovná by sa nemala vydať za cudzinca. Princ regent vo viere, že jeho dcéra má v úmysle sa vydať za Viliama Frederika, vojvodu z Gloucesteru a Edinburghu, začal slovne urážať ju aj Viliama Frederika. Táto záležitosť čoskoro unikla do novín. Princ regent sa pokúsil o jemnejší prístup, ale nepodarilo sa mu presvedčiť svoju dcéru, ktorá napísala, že „nemohla by som opustiť túto krajinu a ako anglická kráľovná ešte menej.“ Avšak 12. decembra, princ regent dohodol stretnutie medzi Šarlotou Augustou a oranžským princom na večierku. Na tom večierku, Viliam požiadal Šarlotu Augustu o jej rozhodnutie. Povedala, že sa jej teraz páčil, čo Juraj bral ako prijatie a rýchlo zavolali Viliama, aby ho informovali. 
Rokovania o manželskej zmluve trvali niekoľko mesiacov, pričom Šarlota Augusta trvala na tom, že nebude musieť opustiť Britániu. Diplomati netúžili po tom, aby sa spojili dva tróny, a tak dohoda uvádzala, že Británia pripadne prvému synovi páru, zatiaľ čo druhý syn zdedí Holandsko. Ak by bol len jeden syn, Holandsko by prešlo pod nemeckú vetvu Oranžsko-nasavských. Šarlota Augusta podpísala manželskú zmluvu 10. júna 1814. Šarlota Augusta bola v tej dobe posadnutá pruským princom, ktorého identita je neistá. Podľa Charlesa Grevilla to bol princ August, hoci historik Arthur Aspinall nesúhlasil, pretože si myslel, že jej láskou bol mladý princ Frederik. Na večierku v hoteli Pulteney v Londýne, sa Šarlota Augusta stretla s generálporučíkom ruskej kavalérie, princom Leopoldom Sasko-Kobursko-Saafeldským. Šarlota Augusta pozvala Leopolda k sebe. On toto pozvanie prijal a u Šarloty Augusty zostal trištvrte hodiny. Neskôr napísal list princovi regentovi, v ktorom sa mu ospravedlnil sa akúkoľvek indiskrétnoť. Tento list na Juraja veľmi zapôsobil, hoci Leopolda nepovažoval za možného nápadníka svojej dcéry. 
Karolína bola proti sobášu svojej dcéry s oranžským princom a mala veľkú podporu verejnosti. Keď Šarlota Augusta vyšla na verejnosť, davy ju nabádali, aby neopustila svoju matku tým, že sa vydá za oranžského princa. Šarlota Augusta informovala Viliama, že ak sa vezmú, jej matka bude v ich dome vítaná, čo bola podmienka, neprijateľná pre princa regenta. Keď oranžský princ nesúhlasil, Šarlota Augusta zrušila svoje zasnúbenie. Odpoveďou jej otca bolo nariadenie, aby Šarlota Augusta zostala vo svojej rezidencii vo Warwick House (neďaleko Carlton House), kým nebude prevezená do Cranbourne Lodge vo Windsore, kde nebude nikoho môcť vidieť okrem kráľovnej. Keď sa to dozvedela, vybehla na ulicu. Muž, ktorý z okna videl jej trápenie, pomohol princeznej nájsť nákladný koč, v ktorom ju priviedli do domu svojej matky. Karolína bola v tom čase na návšteve u priateľov a ponáhľala sa späť do svojho domu, zatiaľ čo Šarlota Augusta zavolala whigských politikov, aby jej poradili. Zišlo sa aj niekoľko členov kráľovskej rodiny, vrátane jej strýka, vojvodu z Yorku so zatykačom vo vrecku, aby v prípade potreby zabezpečil jej návrat s použitím násilia. Po dlhých hádkach jej whigovci odporučili, aby sa vrátila do domu svojho otca, čo na druhý deň urobila.
Izolácia a dvorenie.
O príbehu o Šarloty Augusty úteku a návrate sa čoskoro začalo hovoriť aj v meste. Henry Brougham, bývalý poslanec vyhlásil, že „všetci sú proti princovi regentovi“. Napriek citovému zmiereniu so svojou dcérou, ju však princ regent nechal previesť do Cranbourne Lodge, kde jej služobníci dostali príkaz nikdy ju nespustiť z dohľadu. Podarilo sa jej však prepašovať lístok svojmu obľúbenému strýkovi, Augustovi, vojvodovi zo Sussexu. Vojvoda na tento lístok reagoval výsluchom toryovského premiéra, Roberta Jenkinsona v Snemovni lordov. Spýtal sa, či Šarlota Augusta môže voľne odísť a vrátiť z domu a či má dovolené ísť k moru, ako jej lekári v minulosti odporúčali. Jenkinson sa vyhol otázkam a vojvoda bol predvolaný do Carlton House princom regentom, ktorý sa naňho hneval. Princ regent sa s ním už nikdy nerozprával. 
Napriek svojej situácii sa Šarlote Auguste zdalo, že život v Cranbourne House nie je taký hrozný a pomaly sa začala zmierovať so svojou situáciou. Koncom júla 1814, princ regent navštívil svoju dcéru, ktorú informoval, že jej matka sa chystá opustiť Anglicko na dlhší pobyt v Európe. To Šarlotu Augustu veľmi rozrušilo, ale nemala pocit, že by čokoľvek, čo povedala ovplyvnilo názor jej matky. Šarlota Augusta už svoju matku nikdy neuvidela. Koncom augusta bolo Šarlote Auguste dovolené ísť k moru. Požiadala, aby šla do Brightonu, ale to princ regent odmietol a poslal ju do Weymouthu. Keď princeznin koč po ceste zastavil, zhromanždili sa veľké priateľské davy, aby ju videli. Podľa Holmeovej „už ľudia vtedy o nej uvažovali ako o svojej budúcej kráľovnej“. Po príchode do Weymothu, Šarlota Augusta trávila čas skúmaním okolitých atrakcií, nakupovaním pašovaného francúzskeho hodvábu a ku koncu septembra absolvovala hydroterapiu. Stále bola zaľúbená do pruského princa a márne dúfala, že svoj zámer oznámi svojmu otcovi. Ak by to neurobila, napísala svojmu priateľovi, že by si tým „vzala ďaľšiu najlepšiu vec, ktorou bol dobrý temperamentný muž s rozumom... ten muž je princ Leopold“. V polovici decembra, krátko pred odchodom z Weymouthu, utrpela veľmi krátky a veľký šok, keď jej dostala správu, že jej pruský princ vytvoril nové citové puto. V dlhom rozhovore po vianočnej večeri si princ regent a Šarlota Augusta vyjasnili svoje nezhody. 
V prvých mesiacoch roku 1815 sa Šarlota Augusta opäť zamerala na Leopolda, ktorého nazvala „Leo“ ako svojho budúceho manžela. Jej otec sa odmietol vzdať nádeje, že Šarlota Augusta bude súhlasiť s manželstvom s oranžským princom. Šarlota Augusta sa však vyjadrila, že „žiadne hádky ani vyhrážky mnou neohnú, aby som sa vydala za toho nenávideného Holanďana“. Princ regent nakoniec ustúpil od myšlenky sobáša s oranžským princom, ktorý sa to leto zasnúbil s ruskou veľkokňažnou Annou Pavlovnou, dcérou ruského cára Pavla I. Šarlota Augusta kontaktovala Leopolda cez sprostredkovateľov a zistilia, že je veľmi vnímavý, ale keď Napoleon obnovil konflikt na kontinente a Leopold bojoval so svojim plukom. V júli, krátko pred návratom do Weymouthu, Šarlota Augusta formálne požiadala svojho otca o povolenie vydať sa za Leopolda. Princ regent odpovedal, že vzhľadom na neurovnanú politickú situáciu na kontinente nemôže o takejto požiadavke ani uvažovať. Na jej frustráciu, Leopold po obnovení mieru neprišiel do Británie, aj keď bol v Paríži, o ktorom sa domnievala, že je blízko k Londýnu a Weymouthu. 
V januári 1816, pozval princ regent svoju dcéru do Royal Pavilion v Brightone a ona ho prosila, aby povolil sobáš. Keď sa vrátila do Windsoru, napísala svojmu otcovi: „Už viac neváham vyjadriť zaujatosť v prospech kniežaťa z Coburgu a uisťujem ťa, že nikto nebude v tomto svojom súčasnom a poslednom zasnúbení stabilnejšia a dôslednejšia ako ja“. Juraj sa vzdal a zavolal Leopolda, ktorý bol v Berlíne na ceste do Ruska do Británie. Leopold pricestoval do Británie koncom 1816 a prišiel do Brightonu, aby ho vypočul princ regent. Keď bola pozvaná aj Šarlota Augusta, večerala s otcom a princom Leopoldom a po tejto večeri napísala: Na princa regenta urobil Leopold dojem a povedal svojej dcére, že Leopold „má všetky predpoklady urobiť ženu šťastnou“. Šarlota Augusta bola poslaná späť do Cranbourne 2. marca a nechala princa regenta s Leopoldom. 14. marca zaznelo v Dolnej snemovni vyhlásenie, ktoré vyvolalo veľký ohlas, že séria princezniných románikov sa konečne končí. Parlament odhlasoval návrh zákona, ktorým bol Leopold naturalizovaný ako britský občan. K tomu mu parlament priznal 50 000 libier ročne. Za tie peniaze bol kúpený Claremont House umožnil im jednorazovú platbu na zriadenie domu. Juraj uvažoval aj o tom, aby sa z Leopolda stal kráľovský vojvoda, vojvoda z Kendallu, hoci sa od plánu upustilo, kvôli obavám vlády, že by to Leopolda vtiahlo do straníckej politiky a to, že by sa zo Šarloty Augusty stala „obyčajnou vojvodkyňou“, by bolo pre ňu považované za degradáciu. Juraj zo strachu z opakovania fiaska s oranžským princom, obmedzil princeznin kontakt s Leopoldom. Keď sa Šarlota Augusta vrátila do Brightonu, dovolil sa im stretávať len pri večeri a nikdy ich nenechal spolu osamote.
Dátum svadobného obradu bol stanovený na 2. mája 1816. V deň svadby zaplnili Londýn obrovské davy. Účastníci svadby mali veľké problémy s cestovaním. O deviatej večer v Carlton House, sa pár zosobášil. Svadobné šaty Šarloty Augusty stáli viac ako 10 000 libier. Jediným nešťastím bolo počas obradu to, keď bolo počuť Šarlotu Augustu chichotať sa, keď Leopold sľúbil, že ju obdarí všetkým svojim svetským majetkom. 
Manželstvo a smrť.
Pár mal medové týždne v Oatlands Palace, rezidencii vojvodu z Yorku v Surrey. Ani jednému tam nebolo dobre, pretože to bol dom plný psov. Napriek tomu Šarlota Augusta napísala, že Leopold bol „dokonalosťou milenca“. Dva dni po sobáši, princ regent navštívil pár v Oatlands. Dve hodiny opisoval Leopoldovi detaily vojenských uniforiem. Pár sa do Londýna vrátil na spoločenskú sezónu a keď navštívili divadlo, vždy sa im dostalo potlesku publika. Keď ochorela v opere, verejnosť mala veľké obavy o jej zdravie. Bolo oznámené, že potratila. 24. augusta 1816 sa prvýkrát usadili v Claremonte. 
Leopoldov lekár, Christian Stockmar (neskôr barón Stockmar, poradca kráľovnej Viktórie a princa Alberta) napísal, že počas prvých šiestich mesiacov manželstva nikdy nevidel Šarlotu Augustu oblečenú v niečom, čo by nebolo vkusné a jednoduché. Poznamenal tiež, že bola oveľa pokojnejšia a ovládala sa a pripisoval to Leopoldovmu vplyvu. Leopold neskôr napísal: „Keď som išiel von strielať, boli sme vždy spolu, neunavili sme sa.“ 
Coburgovci, ako ich začali nazývať, trávili vianočné sviatky v Brightone. 7. januára tam princ regent usporiadal obrovský ples na oslavu 21. narodením svojej dcéry, ale Coburgovci sa nezúčastnili, pretože sa vrátili do Claremontu a radšej tam zostali v tichosti. Koncom apríla 1817, Leopold informoval princa regenta, že Šarlota Augusta je opäť tehotná a že existuje nádej, že dieťa donosí. 
Šarloty Augusty tehotenstvo bolo predmetom intenzívneho záujmu verejnosti. Stávkové kancelárie rýchlo pripravili stávku o pohlaví dieťaťa. Ekonómovia vypočítali, že narodenie princeznej zdvihne akciový trh o 2,5 % a narodením princa o 6 %. Šarlota Augusta trávila čas potichu, veľa času trávila sedením pri maľovaní jej portrétu od Thomasa Lawrencea. Veľa jedla a mala málo pohybu. Keď jej lekársky tím v auguste 1817 začal s prenatálnou starostlivosťou a nasadil jej prísnu diétu v nádeji, že zmenšia hmotnosť dieťaťa pri narodení. Zdá sa, že diéta a občasné krvácanie Šarlotu Augustu oslabili. Stockmar bol šokovaný liečbou, ktorú považoval za zastaranú a odmietol sa pripojiť k lekárskemu tímu, pretože veril, že ako cudzinec bude obviňovaný, ak niečo pokazí. 
Veľkú časť každodennej starostlivosti o Šarlotu Augustu vykonával Richard Croft. Predpokladalo sa, že Šarlota by mala porodiť 19. októbra, ale keď sa október skončil, nejavila žiadne známky pôrodu. Večer 3. novembra začali kontrakcie. Croft jej nedovolil jesť a poslal po úradnikov, ktorí mali byť svedkami kráľovského pôrodu. V noci zo 4. na 5. novembra bolo jasné, že Šarlota Augusta možno nebude môcť donosiť dieťa a jej osobný lekár Matthew Baillie sa rozhodol poslať po pôrodnika Johna Simsa. Croft však nedovolil Simsovi vidieť pacienta a kliešte neboli použité. Plowdenová naznačila, mohli ju aj dieťa zachrániť, hoci tam bola veľmi vysoká úmrtnosť, keď sa nástroje používali v ére pred antiseptikami. 
O deviatej večer 5. novembra, Šarlota Augusta porodila veľkého mŕtveho chlapca. Snahy o jeho resuscitáciu boli márne a šľachetní pozorovatelia potvrdili, že to bol pekný chlapec, podobajúci sa kráľovskej rodine. Boli ubezpečení, že matka sa má dobre a odišli. Vyčerpaná Šarlota Augusta túto správu prijala pokojne a tvrdila, že to bola Božia vôla. Po dlhej diéte a trochu najedla a zdalo sa, že sa zotavuje. Leopold, ktorý zostal po celý čas so svojou ženou, si dal zrejme opiát a zvalil sa do postele. 
Čoskoro po polnoci začala Šarlota Augusta prudko zvracať a sťažovala sa na bolesti brucha. Zavolali Crofta a bol vystrašený, keď zistil, že je na dotyk studená, ťažko dýcha a krváca. Dal jej horúce obklady, v tom čase akceptovanú liečbu popôrodného krvácania, ale krvácanie neprestávalo. Zavolal Stockmara a vyzval ho, aby priviedol Leopolda. Stockmar zistil, že je ťažké zobudiť Leopolda a tak išiel za Šarlotou Augustou, ktorá ho chytila za ruku. Stockmar odišiel z miestnosti a plánoval znova prebudiť Leopolda ale počul kričať Šarlotu Augustu: „Stocky! Stocky!“ Vošiel do miestnosti a našiel Šarlotu Augustu mŕtvu. 
Následky.
Henry Brougham, jeden z hlavných poradcov kráľovnej Karolíny, napísal v reakcii verejnosti na Šarloty Augusty smrť: „Naozaj to bolo, ako keby každá domácnosť vo Veľkej Británii prišla o svoje obľúbené dieťa.“ Celé kráľovstvo sa dostalo do hlbokého smútku. Plátenníkom došla čierna látka. Dokonca aj chudobní a bezdomovci si na oblečenie zaviazali čierne pásky. Obchody boli na dva týždne zatvorené, rovnako ako Royal Exchange. Dokonca aj herne zavreli v deň jej pohrebu na znak úcty. Smútok bol taký úplný, že výrobcovia stúh a iných galantérnych tovarov (ktoré sa v období smútku nemohli nosiť) požiadali vládu o skrátenie zatvorenia obchodov zo strachu, že by skrachovali. 
Princ regent padol na zem od žiaľu a nemohol sa zúčastniť pohrebu svojho dieťaťa. Princezná Karolína počula túto správu od okoloidúceho kuriéra a v šoku omdlela. Keď sa zotavila, vyjadrila sa: „Anglicko, táto veľká krajina, stratila všetko, keď stratila moju navždy milovanú dcéru.“ Dokonca aj oranžský princ sa po vypočutí tejto správy rozplakal a jeho manželka nariadila dvorným dámam svojho dvora, aby smútili. Najväčší vplyv na Leopolda mal Stockmar, ktorý o niekoľko rokov neskôr napísal: „V novembri došlo k skaze tohto šťastného domova a zničeniu každej nádeje a šťastia princa Leopolda jedným úderom. Nikdy sa už nevrátil do pocitu šťastia, ktoré požehnalo jeho krátky manželský život.“ Podľa Holmeovej bol „bez Šarloty Augusty neúplný. Bolo to ako keby stratil srdce.“ Leopold zostal vdovec, kým sa v roku 1832 znovu oženil s Lujzou Máriou Orleánskou, keď sa stal kráľom Belgičanov. Jeho najmladšia dcéra, Šarlota, ktorá sa neskôr stala mexickou cisárovnou pomenovaná po Šarlote Auguste. 
Princ Leopold napísal maliarovi Thomasovi Lawrencovi: 
Šarlota Augusta bola pochovaná so synom pri jej nohách v kaplnke svätého Juraja na Windsor Castle 19. novembra 1817. Pri jej hrobke bol postavený pomník od sochára Matthewa Cotesa Wyatta. Netrvalo dlho a verejnosť začala pripisovať vinu za tragédiu. Kráľovná a princ regent boli obviňovaní z toho, že neboli prítomní pri pôrode, hoci Šarlota Augusta výslovne žiadala, aby neboli prítomní pri pôrode. Hoci pitva nebola presvedčivá, mnohí obviňovali Crofta z jeho starostlivosti o princeznú. Princ regent neobvinil Crofta z ničoho, ale napriek tomu tri mesiace po Šarloty Augusty smrti, Croft vzal zbraň a smrteľne sa zastrelil. „Trojnásobná pôrodnícka tragédia“ - smrť dieťaťa, matky a pôrodníka viedla k významným zmenám v pôrodníckej praxi. 
Obelisk na pamiatku Šarloty Augusty postavil vtedajší liberálny poslanec Robert Wellbeloved Scott v areáli svojho vidieckeho domu (teraz Red House Park v Sandwell). Obelisk bol vekom vážne poškodený a v auguste 2009 bol obnovený za cenu 15 000 libier. 
Smrť Šarloty Augusty zanechala kráľa Juraja III. bez akýchkoľvek legitímnych vnúčat. Jeho najmladšie dieťa, ktoré prežilo, malo viac ako štyridsať rokov. Noviny začali vyzývať kráľových slobodných synov, aby uzavreli manželstvo. Jeden taký článok sa dostal ku kráľovmu štvrtému synovi, Eduardovi, vojvodovi z Kentu a Strathearnu, ktorý v tej dobe žil v Bruseli, kde žil so svojou milenkou Julie de St Laurent. Eduard rýchlo prepustil svoju milenku a požiadal Leopoldovu sestru Viktóriu Sasko-Kobursko-Saafeldskú o ruku. Vzali sa v máji 1818 a o dvanásť mesiacov neskôr sa im narodilo jediné dieťa, Viktóriu, ktorá sa stala kráľovnou Spojeného kráľovstva v roku 1837. 

</doc>
<doc id="725904" url="https://sk.wikipedia.org/wiki?curid=725904" title="Šarlota z Walesu">
Šarlota z Walesu



</doc>
<doc id="725910" url="https://sk.wikipedia.org/wiki?curid=725910" title="Metelica (hudobná skupina)">
Metelica (hudobná skupina)

Metelica je slovenská folkrocková hudobná skupina, ktorá vznikla v roku 1994 v stredisku u Saleziánov don Bosca v Bardejove. V kapele sa vystriedalo viacero hudobníkov, v súčasnosti ju tvoria Peter Šmilňák (sólový spev, perkusie), Miroslav Šmilňák (gitara, spev, autor hudby a textov) a Martin Noris (gitara, klávesy, spev).
História.
Bardejovské obdobie (1994-1996).
Prvú stabilnú zostavu kapely tvorili:
Jedno z prvých verejných vystúpení bolo v rámci programu Bardejovské Valdocco, kde sa kapela prezentovala mini-muzikálom "Cesta" (1995). Krátko na to prizval kapelu k spolupráci bardejovský režisér Roman Sorger. Metelica prispela do divadelného predstavenia "Psie srdce" skladbou "Dnes je deň krásny".
Vysokoškolské obdobie (1997-2003).
V roku 1997 prešla kapela zásadnými zmenami. Z kapely odišiel bubeník Ľubo Šesták a kapelu doplnili Martin a Peter Šmilňákovci. Martin Šmilňák sa okrem gitary a vokálov ujal aj roly manažéra a Peter Šmilňák sa stal hlavným spevákom. 
Prvý výrazný úspech zaznamenala kapela na festivale Verím Pane v Námestove (1998), čo im otvorilo cestu na koncertné šnúry "Šanca pre lásku", organizované Jurajom Drobným po celom Slovensku.
Prvý album s názvom "Deň pracovného pokoja" (1999) nahrala kapela v domácom štúdiu Milana Dočekala v Martine a vydala na magnetofónovej kazete vo vydavateľstve LUX media. 
Kapela sa v tom čase začala prezentovať aj na významných slovenských a českých festivaloch, ako sú Festival dobrej hudby Sigord, Strunobranie, Porta, Vandermúza, Večernica, Terchovský Budzogáň, Kremnické Gagy, Dračifest, Folkové Vianoce, Oko, Festival na vodě Lučina, Lumen a ďalšie.
V roku 2003 vydala Metelica druhý album – "Deň letecký" (Studio LUX). Publikácia Gospel na Slovensku ho charakterizuje takto: "„Melodická línia refrénov, podporená jednoduchou harmóniou, je popri textoch najsilnejšou stránkou týchto piesní. Štýlovo majú blízko k folku, niekedy sa približujú k folk - popu. Základ tvorí sólový spev v slohách a viachlasný refrén. Metelica využíva širokú škálu perkusií (bongá, tamburíny, claves, kastanety a pod.), ktorými na koncertoch často nahrádzajú tradičnú súpravu bicích nástrojov."" 
Album pokrstil na koncerte v bratislavskom UPeCe dnes už zosnulý Marián Kochanský z kapely Lojzo. Na pieseň "Dobré ráno pán Simon" kapela natočila svoj prvý videoklip. Pesnička "Mraky" sa udržala 10 týždňov v Hitparáde Slovak Gold na Rock FM rádiu.
V tom istom roku odičiel z kapely za prácou v USA Martin Demský a nahradil ho gitarista Martin Komiňák.
Bratislavské obdobie I (2003-2006).
Po ukončení vysokých škôl sa polovica kapely vrátila na východ do rodného Bardejova (Martin Demský, Martin Šmilňák, Peter Harčár) a druhá sa natrvalo usadila v Bratislave. Demský, Šmilňák a Harčár sa pripojili ku kapele Slnovrat. 
Z bratislavskej partie sa odpojili Martin Komiňák, ktorý sa presťahoval do Prahy, a Miro Peniak, ktorý v tom čase hrával so Zdenkou Prednou a Tinou. S kapelou hrával na basgitare aj Pavol Hvišč, na husliach Palo Ledaj, na perkusiách Dodo Dolinka.
Bratislavské obdobie II (2006-2012).
Kapela sa začala budovať odznova. Z pôvodnej zostavy ostali iba dvaja bratia Šmilňákovci – dvorný skladateľ Miro a frontman Peter. Ako gitarista, spevák, aranžér a príležitostný klávesista vstúpil v roku 2006 do kapely Martin Noris.
V júni 2006 sa kapela zúčastnila semifinále festivalu "Trampská Porta" v Ústí nad Labem. V priebehu rokov 2006-2007 kapela koncertuje na festivaloch Verím Pane v Námestove, Spievame Márii v Trstenej, Adonai Fest v Košiciach či Life Fest v Tvrdošíne/Dolnom Kubíne. S kapelou pravidelne hráva na perkusie Dodo Dolinka či Braňo Jelen.
Začiatkom roka 2007 nahrala kapela skladbu "Nádej" pre výberovku Bez teba niet neba III, ktorá vyšla vo vydavateľstve Studio LUX. V júli 2007 sa uskutočnila obnovená koncertná šnúra "Šanca pre lásku" v mestách Zlaté Moravce, Žarnovica a Senec.
V roku 2008 vyšiel kapele tretí štúdiový album, ktorý dostal názov Deň žien. Album vydalo vydavateľstvo Studio LUX. K vybraným skladbám z albumu Deň žien vznikli aj videoklipy - "Anjeli" (2009), "Námestovo" (2010) a "Šarkan" (2011).
Od októbra 2008 do júna 2012 bola kapela pravidelným hudobným hosťom v relácii UPC LIVE (neskôr LAJF) v TV LUX.
Vo februári 2010 nahrala kapela novú skladbu "Mínus 20". Pieseň bola neskôr nasadená do Gospelparády Rádia Lumen.
Vo februári 2011 sa ku kapele na koncerte v Katedrále sv. Jána Krstiteľa v Trnave pridal v skladbe "Anjeli" aj vtedajší arcibiskup Róbert Bezák.
Metelica sa viackrát zúčastnila charitatívnych akcií ako napríklad Pieseň pre Haiti (2010) či Tehlička pre Afriku (2011). Naďalej koncertuje po Slovensku (napríklad Akadem Ružomberok).
V auguste 2012 si Metelica dala tvorivú prestávku. Miroslav Šmilňák pracoval na svojom sólovom projekte "Miro Jilo", Martin Noris pokračoval v spolupráci s rôznymi interpretmi a písal skladby pre vlastnú kapelu SINELINE.
Bratislavské obdobie III (2015-súčasnosť).
V októbri 2015 prijala kapela pozvanie na koncert k 25. výročiu festivalu Verím Pane, ktorý sa konal v Púchove a opäť tak obnovila svoju činnosť.

</doc>
<doc id="725914" url="https://sk.wikipedia.org/wiki?curid=725914" title="IGN">
IGN

IGN môže byť:

</doc>
<doc id="725915" url="https://sk.wikipedia.org/wiki?curid=725915" title="Imrich Hlaď">
Imrich Hlaď

Imrich Hlaď (* 13. október 1933† 16. november 2013) bol slovenský a československý politik Komunistickej strany Slovenska, poslanec Slovenskej národnej rady a Snemovne národov Federálneho zhromaždenia za normalizácie.
Biografia.
Vo voľbách roku 1981 sa stal poslancom Slovenskej národnej rady. Ako poslanec SNR sa ale uvádza už k roku 1975.
K roku 1986 sa profesne uvádza ako strojný zámočník.
Vo voľbách roku 1986 zasadol za KSS do slovenskej časti Snemovne národov (volebný obvod č. 106 – Trnava, Západoslovenský kraj). Vo Federálnom zhromaždení zotrval do konca funkčného obdobia, teda do slobodných volieb roku 1990. Netýkal sa ho proces kooptácií do Federálneho zhromaždenia po zamatovej revolúcii.
Imrich Hlaď politicky podporoval organizáciu medzinárodného šachového festivalu Tirnavia.

</doc>
<doc id="725916" url="https://sk.wikipedia.org/wiki?curid=725916" title="František Radkovský">
František Radkovský

Mons. František Radkovský (* 3. október 1939, Třešť, Protektorát Čechy a Morava) je český rímskokatolícky kňaz a emeritný plzenský diecézny biskup. Biskupské svätenie prijal v roku 1990 a až do roku 1993 bol pražským pomocným biskupom. V roku 1993 bol menovaný biskupom novo vzniknutej Plzenskej diecézy, ktorej úrad viedol 23 rokov. V roku 2016 bol vystriedaný Mons. Tomášom Holubom.
Život.
Po maturite na Jedenásťročnej strednej škole v Telči vyštudoval Matematicko-fyzikálna fakulta Univerzity Karlovej v Prahe, odbor matematická štatistika ( promócie 1962 ), vykonal základnú vojenskú službu na Slovensku ( 19621964 ) a potom pracoval najskôr ako štatistík na Štátnom výskume u Československej akadémie vied kde sa zaoberal modernizáciou výučby matematiky.
V roku 1966 začal študovať na Cyrilometodskej bohosloveckej fakulte v Litoměřiciach; v roku 1969 tu zložil skautský sľub. Na kňaza bol vysvätený 27. júna 1970. Pôsobil ako kňaz v Mariánskych Lázňach a neskôr Františkových Lázních.
Biskup.
17. marca 1990 ho pápež Ján Pavol II. menoval aggarským titulárnym biskupom a pražským pomocným biskupom. Vysvätený bol 7. apríla 1990. V nasledujúcom roku sa stal kanonikom Metropolitnej kapituly pri sv. Víta, konkrétne 22. novembra 1991 bol menovaný a o mesiac neskôr , 29. decembra, inštalovaný na miesto "canonicus cantor". Členom kapituly bol do roku 1993, kedy sa stal prvým biskupom plzenskej diecézy. 3. októbra 2014 podal do rúk pápeža Františka rezignáciu na svoj úrad z dôvodu dosiahnutia kanonického veku 75 rokov. Pápež František rozhodol, že ho ponechá ešte jeden rok vo funkcii diecézneho biskupa. Vo februári 2016 bol jeho nástupcom menovaný Mons. Tomáš Holub.
V auguste roku 2019 presídlil do Karlových Varov a naďalej bude pôsobiť predovšetkým v tejto časti plzenskej diecézy.
Ocenenie.
Od roku 2009 je čestným občanom mesta Plzne a mesta Treště.
28. októbra 2015 dostal od prezidenta Miloša Zemana Medailu Za zásluhy (za zásluhy o štát).

</doc>
<doc id="725917" url="https://sk.wikipedia.org/wiki?curid=725917" title="Laura Gemser">
Laura Gemser

Laura Gemser (* 5. október 1950, Surabaya, Jáva) je indonézska herečka, modelka a kostýmová výtvarníčka. Známa je predovšetkým svojou rolou Emanuelle v talianskej sérii Emanuelle nera. Ide o taliansky ekvivalent francúzskej série Emmanuelle so Sylviou Kristel.
Životopis.
Po pózovaní pre rôzne časopisy v Holandsku sa podieľala na niekoľkých erotických filmoch ako "Emmanuella – antipanna" ("Emanuelle 2") režiséra Francisa Giacobettiho so Sylviou Kristel. Medzinárodné uznanie jej prináša talianska séria Emanuelle nera (s jediným „m“, spôsobené autorskými právami), v ktorej hrá v asi desiatich filmoch.
Gabriele Tinti.
Okrem slávy dala séria Emanuelle nera herečke príležitosť zažiť dve rozhodujúce zoznámenia. Romantické stretnutie prvýkrát počas nakrúcania "Emanuelle nera" s o osemnásť rokov starším Gabriele Tintim, za ktorého sa vydala v roku 1976. Dvojica sa často stretávala na plátne a zostala jednotná, kým herca nezobral infarkt 12. novembra 1991.
Joe D'Amato.
Laura Gemser potom absolvovala profesionálne stretnutie s režisérom Joe D'Amatom, s ktorým herečka spolupracovala takmer tridsaťkrát. Tituly ako "Emanuelle e gli ultimi cannibali" (1977) alebo "Le notti erotiche dei morti viventi" (1980) sú považované za kultové talianske erotické hororové filmy.
Potom si zahrala vo filme "Ator l'invincibile" (1982), inšpirovanom úspechom postavy Barbar Conan. Režisér, ktorý sa vrátil k jemnému erotizmu, ju opäť využil v troch úspešných filmoch s Lilli Carati v hlavnej úlohe: "L'Alcôve" (1985), "Il piacere" (1985) a "Voglia di guardare" (1986). Paralelne sa vo filmoch venovala aj práci kostýmovej výtvarníčky.

</doc>
<doc id="725918" url="https://sk.wikipedia.org/wiki?curid=725918" title="Bitka pri Lützene (1632)">
Bitka pri Lützene (1632)

Bitka pri Lützene bola ozbrojeným stretom a to medzi armádami Švédskeho impéria, ktoré viedol samotný kráľ Gustáv II. Adolf na jednej strane a vojskami Katolíckej ligy na čele s vojvodom Albrechtom z Valdštejna spolu s Gottfriedom Papenheimom zo dňa 16. novembra roku 1632.
Od predohry k vrcholu bitky.
V priebehu švédskej bojovej fázy ako súčasť Tridsaťročnej vojny došlo v dňoch 3. až 4. septembra roku 1632 spočiatku k nerozhodnej bitke pri Fürthe, po ktorej sa vybrala cisárska armáda na vojenský pochod pod Valdštejnovým velením smerom do Saska a to s cieľom pustošiť krajinu. Po tomto kroku tak mala v pláne primať kurfista pre to, aby opustil švédskeho kráľa Gustáva II. Adolfa v spoločnom spojenectve. Samotný kráľ napokon nečakane vykonal prekvapivý presun armád smerom na sever kde sa napokon dňa 16. novembra roku 1632 stretli švédske vojenské sily spolu s cisárskymi pod velením Albrechta, vojvodu z Valdštejna.
Epilóg boja a jeho dôsledky.
Rozhodujúcu úlohu zohrali počas bitky jazdecké útoky. Práve počas jedného z nich bol usmrtený samotný kráľ Gustáv II. Adolf. Smrteľné zranenie utrpel taktiež na katolíckej strane Gottfried Heinrich zu Pappenheim ako veliteľ cisárskej jazdy, pričom ešte pred skonom dorazil na bojisko na čele oddielu v počte 5 000 vojakov. V tomto náročnom lenže nerozhodnom boji zostalo zranených približne 1 600 a padlých približne 3 400 švédskych vojakov. Na druhej strane cisárske straty vykazovali približne 5 000 padlých.
Velenie protestantskej švédskej armády napokon prevzal Bernard Sasko-Weimarský. Samotný vojvoda Valdštejn vykonal ústup so svojou armádou smerom do Lipska a odtiaľ následne presunul vlastné vojenské sily smerom do Čiech, kam ho už švédske oddiely prestali prenasledovať.
Ďalšie obdobie, počas ktorého velil švédskym ozbrojeným silám namiesto kráľa sám vojvoda zo Saska-Weimaru, sa švédskym vojskám podarilo ovládnuť takmer celé územie južného Nemecka.

</doc>
<doc id="725920" url="https://sk.wikipedia.org/wiki?curid=725920" title="23 10">
23 10

23 10 je druhé EP slovenského speváka a producenta Alana Murina. Vyšlo 23. septembera 2019 prostredníctvom hudobného vydavateľstva Trueself Records v digitálnej podobe. "23 10" je druhým z trilógie EP. Nahrávka obsahuje tri skladby.

</doc>
<doc id="725921" url="https://sk.wikipedia.org/wiki?curid=725921" title="Bitka pri Nördlingene (1634)">
Bitka pri Nördlingene (1634)

Bitka pri Nördlingene bola ozbrojeným konfrontáciou, ku ktorej došlo dňa 6. septembra roku 1634 a to medzi švédskymi armádami na jednej strane a cisárskymi vojskami spolu s oddielmi Katolíckej ligy na strane druhej.
Od diplomatický potýčok k ozbrojeným stretom.
Od roku 1633 došlo k tomu, že Valdštejn začal pracovať na mierových rokovaniach spolu so štátnou diplomaciou Saska a Švédska, čím by došlo nájdeniu východiska z vojny. Dňa 25. februára roku 1634 došlo k zavraždeniu Albrechta, vojvodu z Valdštejna na priamy príkaz cisára Ferdinanda II. Habsburského.
Po Valdštejnovom skone sa podarilo cisárskym vojskám vpadnúť do Bavorska a úspešne obľahnúť mesto Rezno. To viedlo k zmobilizovaniu protestantských vojsk pod velením Bernarda zo Saska-Weimaru a švédskeho generála, grófa Horna pre obranu mesta, pričom ich spojenecké sily vyrazili od Bodamského jazera. Nezabránili však obľahnutiu mesta cisárskymi silami. Dňa 6. septembra roku 1634 došlo k vzájomnému stretu znepriatelených vojsk. Skončil sa drvivou porážkou švédskych vojsk. Po bitke upadol generál Horn do zajatia a Bernard Sasko-Weimarský stihol uniknúť do Falcka. V dôsledku tohto vojenského víťazstva sa podarilo cisárskym silám ovládnuť takmer celé južné Nemecko.

</doc>
<doc id="725922" url="https://sk.wikipedia.org/wiki?curid=725922" title="Bitka pri Poltave">
Bitka pri Poltave

Bitka pri Poltave bola ozbrojenou potýčkou, ktorá sa odohrala dňa 8. júla roku 1709 blízko mesta Kyjev. V tejto bitke sa stretli dve znepriatelené strany a to jednak švédska armáda pod velením generála Carla Gustafa Rehnskjölda zároveň ruská armáda pod priamym velením ruského cára Petra I. Veľkého. Výsledkom tejto potýčky na bojovom poli bolo otrasenie švédskej moci v severnej Európe.
Z odvážnej výpravy napokon švédska defenzíva.
V období zimy na prelome rokov 1708 až 1709 podnikli švédske ozbrojené sily vojenské ťaženie smerom do Ruska. Počas vojenského postupu smerom do Rigy však došlo k zničeniu švédskeho pomocného zboru, ktorý mal v úlohe dodávať zásoby hlavnej armáde. Okrem iného došlo k tomu, že sa nanešťastie rozplynuli nádeje podpory kozáckych oddielov Ivana Mazepy. Práve to bol dôvod, prečo švédska armáda disponovala iba malým počtom diel. Zároveň nedostávala dostatočný podiel strelného prachu. Okrem iného udreli tuhé mrazy.
Dňa 8. júla roku 1709 došlo k otvorenej bitke medzi švédskymi a ruskými armádami. Skončila sa drvivou porážkou švédskych armád. Ťažko zranený švédsky kráľ Karol XII. sa napokon prebojoval na územie Osmanskej ríše. Bitka pri Poltave znamenala podstatný obrat v Severnej vojne, pričom karta sa obrátila v prospech protišvedského spojenectva. August Silný tak mohol znovu zasadnúť na poľský kráľovský trón, pričom sa mu navyše podarilo územne získať švédske Pomoransko. Zároveň to boli ruské armády, ktoré o čosi neskôr, presnejšie v roku 1714, teda päť rokov po tejto bitke rozšírili svoje územie panstvo o švédske Fínsko a Alandské ostrovy.

</doc>
<doc id="725923" url="https://sk.wikipedia.org/wiki?curid=725923" title="SNP v Ružomberku">
SNP v Ružomberku



</doc>
<doc id="725924" url="https://sk.wikipedia.org/wiki?curid=725924" title="SNP na Liptove">
SNP na Liptove



</doc>
<doc id="725925" url="https://sk.wikipedia.org/wiki?curid=725925" title="SNP v Brezne">
SNP v Brezne



</doc>
<doc id="725926" url="https://sk.wikipedia.org/wiki?curid=725926" title="SNP na Spiši">
SNP na Spiši



</doc>
<doc id="725927" url="https://sk.wikipedia.org/wiki?curid=725927" title="SNP na Orave">
SNP na Orave



</doc>
<doc id="725928" url="https://sk.wikipedia.org/wiki?curid=725928" title="SNP v Trnave">
SNP v Trnave



</doc>
<doc id="725929" url="https://sk.wikipedia.org/wiki?curid=725929" title="Stredný efektívny tlak">
Stredný efektívny tlak



</doc>
<doc id="725930" url="https://sk.wikipedia.org/wiki?curid=725930" title="Stredný indikovaný tlak">
Stredný indikovaný tlak



</doc>
<doc id="725932" url="https://sk.wikipedia.org/wiki?curid=725932" title="Malý Hornád">
Malý Hornád

Malý Hornád je vodný tok v Kozích chrbtoch a Hornádskej kotline na území okresu Poprad. Je to pravostranný prítok Hornádu s dĺžkou približne 3,2 km a je tokom V. rádu.
Priebeh toku.
Potok pramení v južnom výbežku Kozích chrbtov, v geomorfologickom podcelku Važecký chrbát., na východnom úbočí Jedlinskej (), v nadmorskej výške približne 
Prameň sa nachádza v lesnom poraste, tesne pod hrebeňom, oddeľujúcom povodie Váhu. Spočiatku tečie juhovýchodným smerom, po sútoku s pravostranným potokom z lokality Jedlinky pokračuje na východ. V strednej časti, už vo Vikartovskej priekope, podcelku Hornádskej kotliny, potok preteká zvlnenou krajinou s podhorskými lúkami a pasienkami, kde priberá menšie prítoky. Na dolnom toku pokračuje východným smerom popri ceste do Vikartoviec a priberá svoj najvýznamnejší prítok, pravostranný Jedlinský potok. Odtiaľ už tečie k obci Vikartovce, pred ktorou sa v nadmorskej výške približne vlieva do Hornádu. Potok patrí do povodia rieky Slaná.
Potok pramení a preteká iba katastrálnym územím obce Vikartovce v okrese Poprad v Prešovskom kraji.

</doc>
<doc id="725933" url="https://sk.wikipedia.org/wiki?curid=725933" title="Astra novoanglická">
Astra novoanglická

Astra novoanglická () je druh trvácej byliny rodu astra, z čeľade astrovité ("Asteraceae"). Prirodzene sa vyskytuje v Kanade a Spojených Štátoch.
Opis.
Astra novoanglická je trváca trsnatá bylina s rozkonárenou koreňovou hlavou alebo krátkym plazivým podzemkom. Byľ je priama, v hornej časti rozkonárená, husto listnatá, dole holá alebo drsno chlpatá, v zloženom súkvetí žliazkatá, na dotyk lepkavá, vysoká 30 až 120 cm.
Listy sú početné, tuhé, smerom nahor sa zmenšujúce, čepeľ je celistvookrajová, na vrchole končistá, po oboch stranách chlpatá až srstnatá, na okraji riedko brvitá. Prízemné listy sú vo voľnej ružici, objavujú sa už skoro na jar. Čepeľ prízemných a dolných byľových listov je na báze stopkato zúžená, lopatkovitá alebo obrátene kopijovitá, trojžilová. Stredné a horné listy sú sediace, čepeľ je podlhovastá alebo kopijovitá, na báze srdcovitá, objímavá, dlhá 30 až 100 mm, široká 5 až 20 mm, najvyššie listy prechádzajú do listeňov.
Zložené súkvetie je bohato rozkonárené do chocholíkovitej metliny. Úbory sú lúčovité, početné, stopkaté, s priemerom 20 až 50 mm. Zákrov je široko pologuľovitý, 3 až 6 radový, dlhý do 15 mm. Zákrovné listene sú početné, čiarkovito kopijovité, na vrchole končisté. Lúčovité kvety sú v počte 40 až 100, červenofialové, vzácnejšie ružové alebo biele, dlhé do 13 mm. Rúrkovité kvety sú v počte 50 až 110, dlhé do 7 mm, svetložlté až fialové.
Plodmi sú podlhovasté až obrátene vajcovité nažky, dlhé do 3 mm, husto štetinkaté, 7 až 10 žilové. Lúče chocholca sú zlatohnedé, dlhé do 6 mm. V jednom úbore vzniká len 20 až 30 plne vyvinutých nažiek, s klíčivosťou len do 6 %.
Rozšírenie.
Astra novoanglická je pôvodná v miernom pásme Severnej Ameriky. Areál zaberá väčšinu územia Kanady a Spojených Štátov. Vo svete je introdukovaná ako okrasná rastlina. V celej Európe je naturalizovaná, najmä v pobrežných vegetáciách. Na Slovensku je často pestovaná, je nenáročná, mrazuvzdorná a občas prechodne splanieva. Najvyššie zaznamenaný výskyt vo výške pochádza z Červenej Skaly (Šumiac). 
Ekológia.
Astra novoanglická uprednostňuje otvorené slnečné stanovištia na stredne vlhkých až stredne suchých pôdach. Pri vegetatívnom rozmnožovaní vytvára v okolí materskej rastliny mozaiku menších trsov. Kvitne od augusta do novembra. 

</doc>
<doc id="725934" url="https://sk.wikipedia.org/wiki?curid=725934" title="Symphyotrichum novae-angliae">
Symphyotrichum novae-angliae



</doc>
<doc id="725936" url="https://sk.wikipedia.org/wiki?curid=725936" title="Mererov denník">
Mererov denník

Mererov denník (tiež známy ako Papyrus Jarf A a B) je súbor záznamov napísaných na papyruse z obdobia okolo 2 500 pred Kristom. Tieto dokumenty zaznamenávajú každodennú prepravu kameňa z vápencového lomu Tura do Gízy počas IV. dynastie v starovekom Egypte. Sú to najstaršie doteraz nájdené papyrusy s písaným textom.
Egyptský archeológ Záhí Hawáss a bývalý minister pre historické pamiatky povedal, že ide o "najväčší objav v Egypte v 21. storočí".
Objavenie.
Papyrusy boli nájdené v roku 2013 na lokalite s názvom Vádí el-Džarf, ktorá bola starým prístavom na pobreží Červeného mora. Archeológovia Pierre Tallet a Gregory Marouard tu našli súbor 30 jaskýň vytesaných do vápencových kopcov, ktoré sa dnes nachádzajú v odľahlej časti egyptskej púšte, niekoľko kilometrov od Červeného mora. Počas svojej prvej kopáčskej sezóny v roku 2011 zistili, že jaskyne slúžili ako sklad lodí počas štvrtej dynastie Starej ríše, asi pred 4 600 rokmi. Počas svojej tretej sezóny kopania v roku 2013 objavil Talletov tím celé zvitky papyrusu, niektoré stále relatívne neporušené. Boli napísané hieroglyfmi aj hieratikou, čo bolo písmo, ktoré starí Egypťania používali na každodennú komunikáciu. Niektoré z papyrusov boli dokonca datované do obdobia "rok po 13. sčítaní dobytka" kráľa Chufua, čo znamená okolo roku 26 alebo 27 jeho vlády. To z nich robí najstaršie doteraz nájdené papyrusové dokumenty.
Papyrusy napísali muži, ktorí sa podieľali na stavbe Veľkej pyramídy. Niektoré z nich boli účtovné knihy, ktoré podrobne popisovali prepravu chleba, piva, obilnín a mäsa, aby nakŕmili 20 000 zamestnancov pracujúcich pyramíde, v lomoch a v dopravných tímoch.
Obsah.
Medzi týmito písomnosťami bol denník napísaný úradníkom menom Merer, ktorý viedol posádku asi 200 mužov. Táto posádka sa plavila z jedného konca Egypta na druhý a doručovala tovar rôzneho druhu. Ich hlavnou pracovnou náplňou však bola preprava vápencových blokov z lomov „Ro-Au“ (Tura) na isté miesto v Gíze vzdialené asi . 
Dnes už vieme, že faraóni používali vápenec z Tury na výrobu vonkajšieho plášťa pyramíd. Mererov denník tak zaznamenáva posledný známy rok Chufuovej vlády, keď starí Egypťania dokončovali posledné práce na Veľkej pyramíde.
Mererove záznamy opisujú, ako jeho posádka ťahala kamene v Ture, plnila nimi svoje člny a brala ich po rieke Níl do Gízy. Cesta s nákladom trvala dva dni a spiatočná cesta bez nákladu trvala iba jeden deň. Posádka absolvovala spiatočnú cestu medzi Gízou a kameňolomami v Ture dvakrát alebo trikrát v každom desaťdňovom egyptskom týždni. Mohlo k tomu dôjsť len v čase ročných záplav, keď vysoké vody Nílu umožnili plavbu ťažko naložených plavidiel. Podľa výpočtov mohli člny viezť náklad až 70-80 ton, čo je asi 30 kusov 2,5 tonových blokov použitých na obloženie Chufuovej pyramídy. To znamená, že Mererov tím by dokázal dopraviť približne 200 blokov mesačne, t. j. celkovo až 1 000 blokov v období, kedy bola rieka a kanály splavné (obdobie uvedené v papyrusoch trvá od júla do novembra).
Merer sa tiež zmieňuje o podávaní správ "ušľachtilému Anch-hafovi", ktorý slúžil ako riaditeľ "vchodu do Chufuovho jazera", čo bolo pravdepodobne umelé jazero, ktoré bolo využívané ako zastávka na severnej ceste z Tury na náhornú plošinu v Gíze. Anchhaf bol Chufuov nevlastný brat a zjavne projektový manažér pyramídy v dobej jej dokončovania. Bolo to prvýkrát, čo bola identifikovaná konkrétna osoba, zodpovedná za dohliadanie na niektoré stavby Veľkej pyramídy. Denník tiež spomína pôvodný názov Veľkej pyramídy — Achet-Chufu, čo znamená "Chufuov horizont".

</doc>
<doc id="725937" url="https://sk.wikipedia.org/wiki?curid=725937" title="Geologická služba Spojených štátov">
Geologická služba Spojených štátov



</doc>
<doc id="725948" url="https://sk.wikipedia.org/wiki?curid=725948" title="Turistická značkovaná trasa číslo 5580">
Turistická značkovaná trasa číslo 5580

 Turistická značkovaná trasa číslo 5580 je zelená trasa v Strážovských vrchoch. Začína v Dubnici a končí v Trenčianskych Tepliciach. Dĺžka trasy je 10,2 km. Turistická trasa je v správe Klubu slovenských turistov.

</doc>
<doc id="725950" url="https://sk.wikipedia.org/wiki?curid=725950" title="Bitka pri Nördlingene">
Bitka pri Nördlingene

Bitka pri Nördlingene môže byť:

</doc>
<doc id="725952" url="https://sk.wikipedia.org/wiki?curid=725952" title="Nenukleozidový inhibítor reverznej transkriptázy">
Nenukleozidový inhibítor reverznej transkriptázy

Nenukleozidový inhibítor reverznej transkriptázy (NNRTI"," ang. "non-nucleoside reverse transcriptase inhibitors") je liečivo účinné proti HIV-1, ktoré inhibuje DNA-dependentnú a RNA-dependentnú aktivitu DNA väzbou na hydrofóbne väzobné miesto podjednotky p66 reverznej transkriptázy, kde sa alostericky viaže vzdialene od aktívneho miesta enzýmu, ktoré väzbou tohto liečiva zmení svoju konformáciu, čo vedie na stratu katalytickej aktivity. Nenukleozidový inhibítor reverznej transkriptázy nepôsobí proti HIV-2 ani iným retrovírusom, nepôsobí na ľudské DNA polymerázy (α, β, γ, δ). Prvým liečivom v tejto skupine bol efavirenz, ktorý bol zavedený do praxe v roku 1999. 
NNRTI sú veľmi účinné liečivá, ale ich nevýhodou je rýchly rozvoj rezistencie HIV-1 voči pôsobeniu týchto liečiv. Až u tretiny pacientov vedie už len jedna dávka samotného nevirapínu ku vzniku rezistencie: príčinou rezistencie je mutácia jedinej aminokyseliny. Preto sa NNRTI nikdy nesmú užívať samostatne, vždy len v kombniácii s inými liečivami: NNRTI efavirenz sa používa v trojkombinácii s tenofovirom a emtricitabínom v produkte Atripla®, NNRTI rilpivirín sa používa v trojkombinácii s tenofovirom a emtricitabínom v produktch Complera® a Odefsey®. 
Ďalšou nevýhodou NNRTI sú liekové farmakokinetické interakcie, pretože NNRTI silno indukujú CYP3A4, čo vedie na zrýchlené odbúravanie liečiv, ktoré sa týmto enzýmom degradujú.

</doc>
<doc id="725953" url="https://sk.wikipedia.org/wiki?curid=725953" title="Formula 1 v roku 1995">
Formula 1 v roku 1995

Sezóna 1995 bola 46. ročníkom majstrovstiev sveta jazdcov a 38. ročníkom šampionátu konštruktérov Formuly 1. Kalendár pretekov obsahoval 16 Veľkých cien. Sezóna sa začala Veľkou cenou Brazílie 26. marca a skončila sa Veľkou cenou Austrálie 12. novembra 1995. 
Majstrom sveta sa stal po druhýkrát za sebou Michael Schumacher. Prvý a zároveň posledný titul medzi konštruktérmi si vybojoval tím Benetton.
Výsledky a umiestnenie.
Bodovací systém.
Body sa udeľovali prvým šiestim najlepšie klasifikovaných jazdcov. Body sa udeľujú za každé preteky podľa nasledujúceho systému:

</doc>
<doc id="725962" url="https://sk.wikipedia.org/wiki?curid=725962" title="Milan Bubák">
Milan Bubák

Milan Bubák môže byť:

</doc>
<doc id="725963" url="https://sk.wikipedia.org/wiki?curid=725963" title="Diskografia skupiny Metelica">
Diskografia skupiny Metelica

Toto je diskografia skupiny Metelica. Skupina vydala tri albumy: Deň pracovného pokoja (1999), Deň letecký (2003) a Deň žien (2008).
Deň pracovného pokoja.
Prvý album s názvom "Deň pracovného pokoja" (1999) nahrala kapela v domácom štúdiu Milana Dočekala v Martine a vydala na magnetofónovej kazete vo vydavateľstve LUX media. 
Deň letecký.
"Deň letecký" je druhý štúdiový album, ktorý v roku 2003 vydalo vydavateľstvo Studio LUX.)
Zoznam skladieb.
Autorom hudby a textov všetkých skladieb je Miroslav Šmilňák.
Deň žien.
"Deň žien" je tretí štúdiový album, ktorý v roku 2008 vydalo vydavateľstvo Studio LUX. Vznikal od januára do júla 2008 a obsahuje 12 piesní.
Zoznam skladieb.
Autorom hudby a textov všetkých skladieb je Miroslav Šmilňák.

</doc>
<doc id="725964" url="https://sk.wikipedia.org/wiki?curid=725964" title="Gaussova eliminačná metóda">
Gaussova eliminačná metóda

Gaussova eliminačná metóda je algoritmus na riešenie sústavy lineárnych rovníc, určovanie hodnosti matice a výpočet determinantu. Metóda transformuje sústavu rovníc do ekvivalentnej sústavy v trojuholníkovom tvare, z ktorej možno riešenie jednoducho spätne vypočítať.
Gaussova eliminácia pracuje s rozšírenou maticou sústavy a využíva elementárne riadkové operácie, ktoré nemenia množinu riešení sústavy:
Po vhodnom aplikovaní týchto operácií algoritmus privedie maticu do stupňovitého tvaru alebo redukovaného stupňovitého tvaru. Spätným dosadzovaním možno následne určiť riešenie sústavy.
Gaussova eliminácia je základnou technikou v lineárnej algebre a nachádza široké uplatnenie v numerickej matematike, fyzike, ekonomike a iných oblastiach.

</doc>
<doc id="725966" url="https://sk.wikipedia.org/wiki?curid=725966" title="Karel Herbst">
Karel Herbst

Mons. Karel Herbst SDB (* 6. november 1943, Praha, Protektorát Čechy a Morava) je český rímskokatolícky kňaz a emeritný pražský pomocný biskup a salezián. V osemdesiatych rokoch bol hlavný organizátor saleziánskych chalúpok, prázdninových akcií pre deti v rámci podzemného fungovania cirkvi. Medzi ich účastníkmi bol známy pod menom "Kája". 19. februára 2002 bol menovaný a 6. apríla 2002 vysvätený za pražského pomocného biskupa. Od 1. decembra 2016 sa na vlastnú žiadosť stal emeritným pražským pomocným biskupom.
Život.
Narodil sa 6. novembra 1943 v Prahe. Jeho matka Anna roz. Tománková bola v domácnosti, otec pracoval na údržbe lokomotív vo vtedajšom lokomotívnom depe Praha-stred a ako člen posádky nehodového pomocného vlaku. Po absolvovaní základnej školy nastúpil do učenia na odbor elektromechanik elektrických lokomotív. Dva roky sa učil v Šumperku a rok v Prahe. Po vyučení nastúpil v roku 1960 do zamestnania v lokomotívnom depe Praha-stred. Túto prácu vykonával osem rokov, popri zamestnaní zmaturoval na gymnáziu Přípotoční v Prahe-Vršoviciach.
V roku 1967 sa hlásil na Cyrilometodskú bohosloveckú fakultu v Litoměřiciach. Bol prijatý až na druhý pokus o rok neskôr. Štúdium zakončil v roku 1973 a 23. júna toho istého roku prijal kňazské svätenie od kardinála Tomáška. V rokoch 19731974 pôsobil ako kaplán v Mariánskych Lázňach, v rokoch 19741975 na Svätej Hore pri Příbrami. 6. januára 1975 mu bol odňatý štátny súhlas na výkon duchovenskej činnosti za to, že pri čítaní vianočného pastierskeho listu vynechal vetu o tom, že oslávime 30. výročie oslobodenia našej vlasti sovietskou armádou.
Od februára 1975 až do augusta 1986 pracoval v podniku Upratovanie ako čistič výkladných skríň, podobne ako neskorší kardinál Miloslav Vlk, saleziáni Ján Vývoda a Václav Komárek alebo evanjelický duchovný Svatopluk Karásek.
Rehoľa.
Dňa 11. septembra 1976 zložil doživotné sľuby v kongregácii Saleziánov dona Bosca. V rokoch 19741986 sa venoval organizovaniu saleziánskych chalúpok, prázdninových akcií pre deti v rámci podzemného fungovania saleziánskej kongregácie. V prvých rokoch jazdil priamo ako vedúci aj na niekoľko turnusov, v osemdesiatych rokoch ako hlavný organizátor. V rokoch 1979 a 1981 došlo k odhaleniu niektorých „chalúpok“ Štátnej bezpečnosti ak sérii výsluchov a domových prehliadok. V ďalších rokoch bol z bezpečnostných dôvodov počet účastníkov na jednu akciu obmedzený na 12 a využívané boli už len objekty na samotách mimo obce. V roku 1986 sa konalo počas prázdnin 64 takýchto štrnásťdňových pobytov.
Od septembra 1986 po vrátení štátneho súhlasu do roku 1989 pôsobil v Starom Sedlišti na Tachovsku, v roku 1990 ako administrátor farnosti vo Všetatoch. Od roku 1990 do roku 1991 bol riaditeľom saleziánskej komunity v Prahe-Kobylisoch a administrátorom farnosti. Od roku 1995 do roku 2001 bol v rámci saleziánskej provincie delegátom pre formáciu, od roku 1996 doteraz je členom provinciálnej rady. V rokoch 19902001 bol predsedom redakčnej rady AD magazínu, kresťanského časopisu pre mladých vydávaného nakladateľstvom Portál. V rokoch 19972000 bol špirituálom v Arcibiskupskom kňazskom seminári v Prahe-Dejviciach. Od septembra 2000 do marca 2002 bol administrátorom farnosti Fryšták pri Holešove.
Biskup.
19. februára 2002 ho pápež Ján Pavol II. vymenoval za pražského pomocného biskupa a siccesiánskeho titulárneho biskupa. Vysvätený bol 6. apríla 2002. Pre jeho biskupské pôsobenie je typická neokázalosť a pokora. Uprednostňuje neformálnu, bratskú, otvorenú a ľudskú komunikáciu. Do jeho biskupskej pôsobnosti patrí oblasť rodín a mládeže, rehoľníkov a rehoľníc, kultúry. Jeho biskupským heslom je Ježišov výrok „"Milosrdenstvo chcem"“. Po Štefanovi Trochtovi je druhým českým saleziánom, ktorý bol menovaný biskupom.
Rezignácia.
V októbri 2016 podal rezignáciu na úrad pomocného biskupa a od 1. decembra 2016 sa stal emeritným pražským pomocným biskupom. Podľa vlastného vyjadrenia bola dôvodom jeho rezignácie únava a vysoký vek. Aj napriek svojej rezignácii chce byť k dispozícii pre duchovnú činnosť v rámci pražskej arcidiecézy.
Dňa 28. marca 2020 bola mu diagnostikovaná nákaza choroby covid-19, bol hospitalizovaný v Nemocnici Pod Petřínom vo vážnom stave. Dňa 28. apríla 2020 bol vyliečený a prepustený z nemocnice.

</doc>
<doc id="725967" url="https://sk.wikipedia.org/wiki?curid=725967" title="Šmalkaldská vojna">
Šmalkaldská vojna

Šmalkaldská vojna bola ozbrojeným konfliktom v rokoch 1546 až 1547 a to medzi dvoma znepriatelenými stranami, pričom tú prvú prezentoval rímsko-nemecký cisár Karol V. Habsburský a tú druhý Šmalkaldský spolok nemeckých kniežat protestantského vyznania.
Diplomatická predohra a vzplanutie vojnovej iskry.
Spočiatku bol vznik Šmalkaldského spolku, ktorý vznikol v roku 1531 v meste Schmalkalden, charakterizovaný ako obranná aliancia viacerých protestantských krajín a ríšskych miest vo Svätej ríši rímskej nemeckého národa, s tým, že podľa zakladacej listiny a jej obsahu nebol vyslovene namierený proti cisárovi Karolovi V., ktorý bol katolík. Od roku 1535 bola podmienkou členstva v tomto spolku príslušnosť k augsburskému vyznaniu. Samotná ústava z roku 1536 zakotvila zákon, ktorý vytvoril predpoklad aj vznik spolkového vojska v počte 2 000 jazdcov a 10 000 pešiakov. Samotný spolok sa stal významným mocenským faktorom v ríši ako aj v širšom európskom rámci.
Cisár Karol V. uskutočnil ešte pred prológom samotného konfliktu to, že uzavrel mier s Francúzskym kráľovstvom v meste Crépy, čím si tak mohol uvoľniť cestu pre zásah voči protestantom na území Svätej ríše rímskej. Dňa 6. júna roku 1546 sa mu podarilo úspešne vytvoriť spojenecký zväzok s pápežom v rámci boja proti kacírom. O deň na to sa cisárovi podarilo vytvoriť nové spojenectvo, tentokrát s bavorským vojvodom Viliamom IV. Napokon dňa 19. júna roku 1546 dosiahol úspešné uzavretie spojeneckej zmluvy s vojvodom Móricom Saským.
Rozhorčení členovia Šmalkaldského spolku napokon urýchlene zhromaždili armádu, ktorá sa pri Füssene snažila prehradiť cestu postupu pomocou cisárskych vojsk z talianskeho územia. Dňa 20. júna roku 1546 došlo k vyhláseniu kliatby voči landgrófovi Filipovi Hesenskému a saskému kurfistovi Jánovi Fridrichovi.
Cisár Karol V. mal veľké obavy z možného spojenia protestantských štátov s jeho súperom, francúzskym kráľom Františkom I. a práve to bol dôvod prečo napokon vyhlásil Šmalkaldskému spolku vojnu.
Boj začína.
Cisár zhromaždil do polovice augusta roku 1546 armádu v počte 40 000 vojakov v rámci ozbrojeného zásahu proti protestantským silám. Tie sa sústredili pri Donnauwörthu. Obidve armády však boli zdecimované jednak chorobami ale aj dezerciami. V priebehu októbra roku 1546 prisľúbil samotný cisár hodnosť kurfista Móricovi Saskému, ktorý vystupoval v tomto ozbrojenom konflikte zatiaľ neutrálnym spôsobom. Do jari roku 1547 tak došlo k tomu, že sa veľká časť juhonemeckých miest s výnimkou Kostnice napokon podrobila samotnému cisárovi Karolovi V., pričom porazené mestá sa preto museli zaviazať pre zaplatenie vysokej kontribúcie.
Bitka pri Mühlbergu.
Napriek tomu, že sa protivníci vyhýbali priamej vojenskej konfrontácii, došlo dňa 24. apríla roku 1547 k ozbrojenému stretu pri Mühlbergu kde sila cisárskej armády pod vedením Ferdinanda Álvaréza, tretieho vojvodu z Alby predstavovala 25 000 pešiakov, 4 500 jazdcov a 20 diel oproti technicky slabšej protestantskej strane Šmalkaldského spolku, ktorý disponoval počtom 12 000 pešiakov, 3 000 jazdcov a 15 delami.
Dôsledky boja a uzavretie mieru.
Boj sa skončil vojenskou porážkou protestantských vojsk, pričom vodca Šmalkaldského spolku, hesenský landgróf Filip a saský kurfist Ján Fridrich boli zajatí a následne predvedení pred ríšsky snem v Augsburgu, ktorý sa od roku 1548 snažil urovnať náboženské diferencie v ríši a to v rámci dočasnej náboženskej úpravy, nazvanej augsburské interim. Aj napriek snahe cisára Karola V. o kompromis radikálne sily v katolíckom ani v protestantskom tábore samotné interim odmietli. Šmalkaldský spolok bol teda rozpustený. Jeho zajatci boli oslobodení z väzenia až v roku 1552.

</doc>
<doc id="725968" url="https://sk.wikipedia.org/wiki?curid=725968" title="Cuius regio, eius religio">
Cuius regio, eius religio

Cuius regio, eius religio alebo slov. Čie panstvo, toho náboženstvo predstavovalo nariadenia zo dňa 25. septembra 1555, keď došlo k uzavretiu náboženského mieru na ríšskom sneme v Augsburgu.
Práve vďaka tomuto náboženskému nariadeniu bola protestantská vierouka v celom území Svätej ríše rímskej nemeckého národa uznaná ako rovnoprávna s tou katolíckou. Okrem iného sa úspešne presadilo vyrovnanie medzi konfesiami a to i proti vôli samotného cisára Karola V. Habsburského. Ríšske kniežatá dosiahli možnosť vybrať si na svojich územiach jednu z dvoch konfesií. Platilo pravidlo, že k vierouke svojich zemepánov sa museli pripojiť zároveň ich poddaní podľa zásady "cuius regio – eius religio" (čie panstvo – toho náboženstvo). V opačnom prípade platilo pravidlo, že sa mohli bez straty cti a majetku vysťahovať.

</doc>
<doc id="725969" url="https://sk.wikipedia.org/wiki?curid=725969" title="Čie panstvo, toho náboženstvo">
Čie panstvo, toho náboženstvo



</doc>
<doc id="725970" url="https://sk.wikipedia.org/wiki?curid=725970" title="Everybody (DJ BoBo)">
Everybody (DJ BoBo)

„Everybody“ je skladba švajčiarskeho eurodancového umelca DJ BoBa, ktorú v máji 1994 vydalo vydavateľstvo Fresh ako štvrtý a posledný singel z debutového albumu interpreta s názvom "Dance with Me" (1993). Pieseň, ktorú napísal a koprodukoval DJ BoBo, bola veľmi úspešná v Európe, dosiahla prvé miesto vo Fínsku, druhé miesto v Nemecku (kde bola certifikovaná platinou), a číslo tri vo Švajčiarsku. Skladba „Everybody“ bola navyše 10. najlepším hitom na Islande a v Holandsku, pričom vrcholila na ôsmom a desiatom mieste. Ženský spev spieva Jennifer Rüschová. Videoklip k piesni režíroval Giacomo de Simone a natáčal sa v Taliansku.
V roku 2002 DJ BoBo vydal skladbu „Everybody“ ako duet so švédskou speváčkou Emiliou na svojom prvom kompilačnom albume "Celebration" (2002). A v roku 2015 vyšla nová verzia piesne, ktorú remixoval Mike Candys a v ktorej účinkovala rumunská speváčka Inna.

</doc>
<doc id="725978" url="https://sk.wikipedia.org/wiki?curid=725978" title="Kakaovník">
Kakaovník

Kakaovník (zastarano: "kákaovník") môže byť:

</doc>
<doc id="725982" url="https://sk.wikipedia.org/wiki?curid=725982" title="19 98">
19 98

19 98 je tretie EP slovenského speváka a producenta Alana Murina. Vyšlo 2. decembra 2019 prostredníctvom hudobného vydavateľstva Trueself Records v digitálnej podobe. "19 98" je posledným z trilógie EP. Nahrávka obsahuje tri skladby.

</doc>
<doc id="725984" url="https://sk.wikipedia.org/wiki?curid=725984" title="Bratislavské regionálne ochranárske združenie">
Bratislavské regionálne ochranárske združenie



</doc>
<doc id="725986" url="https://sk.wikipedia.org/wiki?curid=725986" title="Pavel Konzbul">
Pavel Konzbul

Mons. Pavel Konzbul (* 17. november 1965, Brno, ČSSR) je český rímskokatolícky kňaz a 14. brnianský diecézny biskup. Ako brnianský pomocný biskup užíval ako titulárne biskupstvo zaniknuté biskupstvo v Litomyšli. Od februára 2019 do júna 2022 bol generálnym vikárom brnianskej diecézy. Pápež František ho menoval brnianskym diecéznym biskupom na Slávnosť Nanebovstúpenia Pána 26. mája 2022. Do úradu bol uvedený na sviatok sv. Petra a Pavla (patrónov diecézy) v deň výročia jeho biskupského svätenia dňa 29. júna 2022. Napísal tiež rad kníh (obsahujúcich prevažne homílie), ktoré vyšli v brnenskom nakladateľstve Cesta.
Život.
Vyštudoval brnenské gymnázium Křenová a elektrotechnológiu na Fakulte elektrotechniky a komunikačných technológií Vysokého učenia technického v Brne, ktorú absolvoval v roku 1989. Potom vykonal ročnú základnú vojenskú službu a nastúpil do brnenského Ústavu prístrojovej techniky Akadémie vied Českej republiky, kde sa venoval vývoju a konštrukcii korekčných cievok magnetických polí pre tomografiu nukleárnej magnetickej rezonancie. Externe tiež vyučoval na Fakulte elektrotechniky, kde získal aj doktorandský titul v odbore teórie elektromagnetického poľa.
V roku 1995 vstúpil do Laického združenia sv. Dominika, v ktorom neskôr pôsobil ako zástupca provinčného moderátora, a tiež do olomouckého kňazského seminára. Teologické štúdium na Cyrilometodskej teologickej fakulte Univerzity Palackého dokončil roku 2000, kedy obhájil diplomovú prácu na tému Vývoj v poňatí a poslaní dominikánskeho laikátu v 20. storočia. Od júla 2002 pracoval ako pastoračný asistent vo farnostiach Letovice a Rozhrania a potom, čo bol vysvätený na diakona, v nich bol ustanovený k diakonskej službe. Po kňazskom svätení, ktoré prijal v roku 2003, pôsobil ako kňaz v Boskoviciach a Hustopečiach. V rokoch 2005 až 2013 bol spirituálom Biskupského gymnázia v Brne a potom pôsobil ako farár brnenskej katedrálnej farnosti. V októbri 2015 sa navyše stal III. sídelným kanonikom Kráľovskej stoličnej kapituly sv. Petra a Pavla v Brne.
Od roku 2011 tiež externe vyučuje na Pedagogickej fakulte Masarykovej univerzity, a to predovšetkým študentov študijného odboru Učiteľstvo kresťanskej výchovy pre základné školy. Je jedným z prvých členov Spoločnosti pre cirkevné právo a členom Správnej rady Masarykovej univerzity v Brne.
Biskup.
Dňa 21. mája 2016 ho pápež František vymenoval za brnianského pomocného biskupa a litošlským titulárnym biskupom. Konsekroval ho brnianský diecézny biskup Vojtěch Cikrle so spolusvätiteľmi Janom Graubnerom a Jozefom Hrdličkom na slávnosť svätých Petra a Pavla dňa 29. júna 2016 v brnenskej katedrále. Biskupské svätenie naživo prenášali TV Noe a Radio Proglas a hlavný svätiteľ pri ňom vo svojej homílii vyzdvihol fakt, že práve novovysvätený nový pomocný biskup je zároveň nositeľom mena jedného z týchto svätcov - sv. Pavla.
Dňa 29. júna 2022 bol v katedrále sv. Petra a Pavla pri sv. omši, ktorá sa konala o 16:00, uvedený ako brnianský diecézny biskup.
Biskupský znak.
Štít je štvrtený. V prvom a štvrtom čiernom poli je vztýčený strieborný meč s červeným ílcom a záštitou, preložený dvoma zlatými vztýčenými kľúčmi (znak biskupstva). Druhé a tretie pole je strieborné, z červeného návršia v päte štítu vyrastá červený heroltský kríž s povýšeným brvnom. Kríž je sprevádzaný čiernymi majuskulovými písmenami "alfa" a "omega" (osobný znak). Za štítom je zlatý procesný kríž, štít je prevýšený zeleným biskupským klobúkom, z ktorého po každej strane splýva šesť zelených strapcov. Pod štítom sa nachádza osobná devíza biskupa: VIA VERITAS VITA (Cesta, pravda, život). Autorom návrhu znaku je Ján Oulík.

</doc>
<doc id="725989" url="https://sk.wikipedia.org/wiki?curid=725989" title="Barbara (film z roku 2017)">
Barbara (film z roku 2017)

Barbara je francúzsky životopisný film, ktorý mal premiéru v septembri 2017. Film režiséra Mathieu Amalrica, ktorý hrá aj jednu z hlavných rolí sa zameriava na biografiu francúzskej speváčky Barbary. Hlavnú úlohu vo filme stvárnila Jeanne Balibar, ktorej výkon bol nominovaný na cenu César.
Snímka je ôsmym filmom režiséra Amalrica a vyniesla mu cenu za poetický film roku na Festivale de Cannes.

</doc>
<doc id="725990" url="https://sk.wikipedia.org/wiki?curid=725990" title="Dánska vojna">
Dánska vojna

Dánska vojna bola druhou etapou Tridsaťročnej vojny v rokoch 1625 až 1629. Práve ozbrojená intervencia Dánskeho kráľovstva pod velením samotného kráľa Kristiána IV. proti Habsburgovcom mala za následok premenu Tridsaťročnej vojny na konflikt celoeurópskeho charakteru.
Diplomatická rozbuška.
V máji roku 1625, teda v čase vojenských úspechov cisárskych oddielov, sa silne prejavili habsburské snahy pre posilnenie cisárskej moci v ríši a to protireformačnými tendenciami v severnom Nemecku. Práve tento akt viedol k vyprovokovaniu dánskeho kráľa Kristiána IV., aby sa rozhodol pre vojenskú intervenciu na strane protestantov práve proti rakúskym Habsburgovcom. Následne sa ako vojvoda holštajnský nechal zvoliť za čelného vodcu dolnosaských ríšskych stavov.
Plán „rozkúskovania“.
Nasledovalo uzatvorenie tzv. Haagskej zmluvy, podľa ktorej došlo k vytvoreniu spojenectva Nizozemcov, Angličanov a Dánov s Fridrichom V. Falckým, pričom títo aktéri sa dohodli na novom spoločnom postupe proti vláde Ferdinanda II. Habsburského. Dánskemu kráľovi Kristiánovi IV. malo pripadnúť Dolné Sasko, veliteľ žoldnierov Kristián Halberštadtský mal zasiahnuť na rieke Rýn. Mansfeldskému grófovi Ernestovi II. sa malo dostať do rúk územie Čiech, kým sedmohradské knieža Gabriel Betlen mal podniknúť vpády do Dolného Rakúska. Pre takúto územnú hrozbu prijal cisár Ferdinand II. ponuku českého veľkostatkára Albrechta Václava Eusébia z Valdštejna, že mu bude financovať štyridsaťtisícovú armádu, pričom za to žiadal nedeliteľnú plnú moc na vyberanie peňažných a naturálnych dávok na podmanených územiach.
Od úderu po úder.
Táto fáza vojny sa pre protestantských spojencov vyvíjala bez väčšieho vojenského úspechu. Dňa 25. apríla roku 1626 sa podarilo cisárskej armáde pod velením vojvodu z Valdštejna zvíťaziť vojensky nad zborom generála Mansfelda pri Dessau. Následne došlo k tomu, že sa Mansfeldovo vojsko rozhodlo pre defenzívu a to smerom cez Sliezsko a Moravu do Uhorska, kam ich potom naďalej prenasledoval samotný Valdštejn.
Po dlhšom čase, presnejšie dňa 27. augusta roku 1627 sa podarilo zvíťaziť armáde Katolíckej ligy na čele s vojvodom Tillym nad vojskom dánskeho kráľa pri Luttere. V dôsledku tejto prehratej bitky pre dánske oddiely došlo k ich vytlačeniu z Nemecka.
Začiatkom septembra roku 1628 sa dánske oddiely pokúsili vylodiť pri Wolgaste, lenže vojenský postup generalissima Valdštejna znamenal odraz dánskej armády a zároveň koniec dánskej vojny ako etapy Tridsaťročnej vojny.
Konečný mier a záver druhej etapy Tridsaťročnej vojny.
"Bližšie informácie v hlavnom článku:" Lübecký mier (1629)
Dňa 22. mája roku 1629 bol uzavretý mier zo strany dánskeho kráľa Kristiána IV.

</doc>
<doc id="725991" url="https://sk.wikipedia.org/wiki?curid=725991" title="John Gray (foxtrot)">
John Gray (foxtrot)

John Gray ( – „Džon Grej“) je dielo sovietskeho skladateľa Matveja Isaakoviča Blantera v tónine C mol z roku 1923. Prvýkrát bolo publikované v roku 1925 v Moskve ako skladba pre klavír. Skladateľ dielo venoval Leonidovi Sigizmundovičovi Guberovi.
Dielo sa považuje za prvý sovietsky foxtrot.
V populárnej kultúre.
V roku 1974 bola skladba použitá do 8. epizódy () „Nezabudnuteľný karneval“ sovietskeho animovaného seriálu "No počkaj!"

</doc>
<doc id="725992" url="https://sk.wikipedia.org/wiki?curid=725992" title="Matvej Isaakovič Blanter">
Matvej Isaakovič Blanter

Matvej Isaakovič Blanter (; * 28. januárjul./10. februárgreg.1903, Počep, Černigovská gubernia, Ruská ríša† 27. september 1990, Moskva, Ruská SFSR, Sovietsky zväz) bol sovietsky hudobný skladateľ a jeden z najvýznamnejších skladateľov populárnych piesní a filmovej hudby v Sovietskom zväze. Okrem mnohých iných diel zložil foxtrotový hit „John Gray“ (1923) a slávnu skladbu „Kaťuša“ (1938), ktorá sa dodnes medzinárodne uvádza. Ako skladateľ bol aktívny do roku 1975 a vyprodukoval viac ako dvetisíc skladieb.
Blanter, syn židovského remeselníka, sa narodil v meste Počep v Černigovskej gubernii. Na Vyššej hudobnej škole v Kursku študoval hru na klavíri a husliach. V rokoch 1917 až 1919 pokračoval v štúdiu v Moskve, kde študoval hru na husliach a kompozíciu.

</doc>
<doc id="725993" url="https://sk.wikipedia.org/wiki?curid=725993" title="Džon Grej">
Džon Grej



</doc>
<doc id="725994" url="https://sk.wikipedia.org/wiki?curid=725994" title="Inhibítor integrázy">
Inhibítor integrázy

Inhibítor integrázy (tiež gravir, INSTI, ang. "integrase strand transfer inhibitor") je liečivo účinné proti vírusu HIV, ktoré inhibuje katalytickú aktivitu HIV integrázy, ktorá je potrebná v životnom cykle vírusu na kovalentnú inzerciu alebo integráciu genómu HIV do genómu infikovaných buniek človeka. Chromozómová integrácia dovoľuje vírusu HIV dlhodobo zotrvať v jadre napadnutej bunky v neaktívnej latentnej forme, čím vírus HIV uniká imunitnému systému. Zlyhanie integrácie genómu HIV vedie na zastavenie produkcie nových viriónov, čím sa zabráni šíreniu infekcie v ľudskom organizme. K inhibítorom integrázy zaraďujeme liečivá so sufixom -gravir: raltegravir, elvitegravir, dolutegravir. K liekom, ktoré obsahujú inhibítor integrázy patrí Stribild® (štvorkombinácia tenofoviru dizoproxil fumarátu s emtricitabínom, elvitegravirom a kobicistátom) a Genvoya® (štvorkombinácia tenofoviru alafenamidu s embtricitabínom, elvitegravirom a kobicistátom).

</doc>
<doc id="725995" url="https://sk.wikipedia.org/wiki?curid=725995" title="Zimbabwiansky zlatý">
Zimbabwiansky zlatý

Zimbabwiansky zlatý () je oficiálnou menovou jednotkou Zimbabwe od 8. apríla 2024. Je podložený pevnými aktívami v hodnote 575 miliónov amerických dolárov zloženými z cudzích mien, zlata a ďalších drahých kovov. Ako oficiálna mena nahradil zimbabwiansky dolár, ktorý trpel rýchlym znehodnocovaním.
Hoci sa používajú čiastkové denominácie, zlatý sa formálne ďalej nedelí. Centy sú používané zimbabwianskou burzou cenných papierov, pričom každý označuje zlatého. Okrem zlatého sú zákonným platidlom aj cudzie meny.

</doc>
<doc id="725996" url="https://sk.wikipedia.org/wiki?curid=725996" title="Astra novobelgická">
Astra novobelgická

 
Astra novobelgická () je druh trvácej byliny rodu astra, z čeľade astrovité ("Asteraceae"). Jej prirodzený areál zahŕňa oblasti od severovýchodu Spojených štátov až po východnú Kanadu.
Opis.
Astra novobelgická je trváca klonálna bylina s dlhými podzemnými plazivými výbežkami. Byľ je priama, v zloženom súkvetí rozkonárená, holá alebo ojedinele chlpatá, vysoká 17 až 140 cm.
Dolné listy sú kopijovito vajcovité, do krídlatej stopky zúžené, čepeľ je na okraji zúbkato pílkovitá, na vrchole tupá, dlhá do 60 mm, široká 6 až 11 mm. Horné listy sú sediace, postupne sa zmenšujúce, prechádzajúce do listeňov, čepeľ je kopijovito vajcovitá až čiarkovito kopijovitá, na okraji nezreteľne pílkovitá až celistvookrajová, na vrchole končistá.
Zložené súkvetie je strapcovité až metlinovité. Úbory sú lúčovité, stopkaté, s priemerom do 30 mm. Zákrov je zvončekovitý, troj až štvorradý, s priemerom 6 až 9 mm. Zákrovné listene sú obrátene kopijovité až čiarkovité, na báze suchoblanité, na okraji lemované, v strede s kopijovitou zelenou plôškou. Lúčovité kvety sú v počte 15 až 35, modrofialové až fialové, zriedka ružové alebo biele, lúče sú dlhé 10 až 19 mm. Rúrkovité kvety sú v počte 28 až 64, žlté, dlhé do 7,5 mm.
Plodmi sú svetlohnedé až hnedé, obrátene vajcovité, sploštené nažky, dlhé 2 až 4 mm. Lúče chocholca sú špinavobiele až svetložlté, dlhé 4 až 6 mm.
Rozšírenie.
Astra novobelgická je pôvodne rozšírená pozdĺž atlantického pobrežia Severnej Ameriky od Južnej Karolíny až po polostrov Labrador v Kanade. Rozšírenie na Slovensku nie je dostatočne známe. Ojedinele splaneno rastie na Východoslovenskej nížine a v Podtatranských kotlinách. Najvyššie zaznamenaný výskyt, vo výške , pochádza z Tatranskej Lomnice.
Ekológia.
V pôvodnom prostredí sa astra novobelgická vyskytuje väčšinou na vápnitých, piesčitých, štrkových alebo skalnatých pobrežiach, zasolených pôdach alebo v borovicových lesoch. Obľubuje rumoviská, záhrady, okraje vodných tokov alebo lesov, od nížin po podhorský vegetačný stupeň. Kvitne od augusta do októbra.
Význam a využitie.
Astra novobelgická je u nás často pestovaná ako záhonová alebo solitérna trvalka. Známych je asi 300 kultivarov, ktoré sa líšia farbou, formou úboru a výškou vzrastu.
Zoznam variet.
V rámci druhu eviduje databáza semenných rastlín POWO tieto súčasné variety:
Iné projekty.
 

</doc>
<doc id="725997" url="https://sk.wikipedia.org/wiki?curid=725997" title="Symphyotrichum novi-belgii">
Symphyotrichum novi-belgii



</doc>
<doc id="725999" url="https://sk.wikipedia.org/wiki?curid=725999" title="Jedlinský potok (prítok Malého Hornádu)">
Jedlinský potok (prítok Malého Hornádu)

Jedlinský potok je krátky vodný tok v Kozích chrbtoch a Hornádskej kotline na území okresu Poprad. Je to pravostranný prítok Malého Hornádu s dĺžkou približne 2,8 km a je tokom VI. rádu.
Priebeh toku.
Potok pramení v južnom výbežku Kozích chrbtov, v geomorfologickom podcelku Važecký chrbát., v lokalite Jedlinky, v nadmorskej výške približne 
Prameň sa nachádza v nesúvislom lesnom poraste, tesne pod hrebeňom, oddeľujúcom povodie Váhu. Od prameňa potok tečie východným smerom, no onedlho opúšťa Kozie chrbty a vteká do Vikartovskej priekopy, ktorá je najzápadnejšou časťou Hornádskej kotliny. Križuje cestu III. triedy do Liptovskej Tepličky, pri ktorej priberá pravostranný prítok a pokračuje východným smerom zvlnenou krajinou s nesúvislým lesným porastom. Onedlho priberá ďalšie dva prítoky zo severných svahov Brdárovej () a mierne sa stáča na severovýchod. Na dolnom toku tečie už bez významnejších prítokov k obci Vikartovce, pred ktorou sa v nadmorskej výške približne vlieva pravostranne do Malého Hornádu. Potok patrí do povodia rieky Slaná.
Potok pramení a preteká iba katastrálnym územím obce Vikartovce v okrese Poprad v Prešovskom kraji.

</doc>
<doc id="726001" url="https://sk.wikipedia.org/wiki?curid=726001" title="Matvej Blanter">
Matvej Blanter



</doc>
<doc id="726004" url="https://sk.wikipedia.org/wiki?curid=726004" title="Formula 1 v roku 1994">
Formula 1 v roku 1994

Sezóna 1994 bola 45. ročníkom majstrovstiev sveta jazdcov a 37. ročníkom šampionátu konštruktérov Formuly 1. Kalendár pretekov obsahoval 16 veľkých cien. Sezóna sa začala Veľkou cenou Brazílie 27. marca a skončila sa Veľkou cenou Austrálie 13. novembra 1994. 
Majstrom sveta sa stal po prvýkrát Michael Schumacher a titul medzi konštruktérmi si vybojoval tretíkrát po sebe Williams, celkovo siedmy titul.
Táto sezóna patrí medzi najtragickejšie a zároveň najkontroverznejšie v histórii. Po zákaze aktívnych elektronických systémov boli monoposty náročnejšie na jazdu a bezpečnosť sa výrazne zhoršila. Celý šport otriasol víkend v Imole, počas ktorého zahynuli Roland Ratzenberger a najmä Ayrton Senna, čo zásadne zmenilo atmosféru celej sezóny a viedlo k okamžitým bezpečnostným reformám. Bola to posledná tragická nehoda do Veľkej ceny Japonska 2014, kde na trati zomrel jazdec Jules Bianchi.
Na trati sa rozvinul tvrdý boj o titul medzi Michaelom Schumacherom (Benetton) a Damonom Hillom (Williams). Schumacher vyhral veľa pretekov, no sezónu sprevádzali spory o legálnosť jeho auta, diskvalifikácie a zákazy štartu, ktoré titulový súboj ešte viac vyostrili. Hill postupne sťahoval bodový náskok a o majstrovi sveta rozhodli až posledné preteky v Adelaide. Po Schumacherovej chybe došlo ku kolízii s Hillom, po ktorej obaja skončili a Schumacher sa stal majstrom sveta o jediný bod.
Rok 1994 tak zostal zapamätaný ako sezóna extrémnych emócií — kombinácia športovej drámy, etických otázok a tragédií, ktoré navždy zmenili prístup Formuly 1 k bezpečnosti jazdcov.
Výsledky a umiestnenie.
Bodovací systém.
Body sa udeľovali prvým šiestim najlepšie klasifikovaných jazdcov. Body sa udeľujú za každé preteky podľa nasledujúceho systému:

</doc>
<doc id="726012" url="https://sk.wikipedia.org/wiki?curid=726012" title="Madeleine McGrawová">
Madeleine McGrawová

Madeleine McGrawová (neprechýlene Madeleine McGraw; * 22. december 2008, San José, Kalifornia, USA) je americká herečka známa z hororových projektov "Outcast" (2016–2018) a "Čierny telefón" (2021) a Disney seriálu "Secrets of Sulphur Springs" (2021–2023).
Kariéra.
McGrawová debutovala vo filme "American Sniper" z roku 2014, kde stvárnila dcéru Bradleyho Coopera. V rokoch 2016 až 2018 účinkovala v hororovom seriáli "Outcast", kde bola v druhej sérii povýšená na hlavnú postavu. 
Venuje sa aj dabingu, svoj hlas prepožičala menším postavám v animovaných seriáloch dabovala "Autá 3" (2017) a "Toy Story 4" (2019). 
Za výkon v horore "Čierny telefón" z roku 2021, získala nomináciu na Saturn Award. McGrawová si rolu zopakuje aj v pokračovaní, "Čierny telefón 2", ktorý bude mať premiéru v roku 2025. 
So svojou sestrou Violet, účinkovala vo filme "The Curse of the Necklace".

</doc>
<doc id="726014" url="https://sk.wikipedia.org/wiki?curid=726014" title="Madeleine McGraw">
Madeleine McGraw



</doc>
<doc id="726021" url="https://sk.wikipedia.org/wiki?curid=726021" title="Achamore House">
Achamore House

Achamore House je sídlo na ostrove Gigha v Škótsku. Bol postavený v roku 1884 pre podplukovníka Williama Jamesa Scarletta a rozsiahle záhrady založil Sir James Horlick od roku 1944. Dom je chránený ako pamiatkovo chránená budova kategórie B, pričom pozemky sú zahrnuté do Inventory of Gardens and Designed Landscapes in Scotland.
História.
Ostrov Gigha bol predtým majetkom klanu McNeill až do Johna Carstairsa MacNeilla, ktorý ostrov v roku 1856 predal Jamesovi Williamsovi Scarlettovi, druhému synovi Williama Anglina Scarletta, za 49 000 libier. Syn Jamesa Scarletta, podplukovník William James Scarlett, veterán z krymskej vojny ako jeho bratranec William Scarlett, 3. barón z Abingeru, postavil v roku 1884 Achamore House. Dom navrhol John Honeyman z Honeyman and Keppie Architects. Po poškodení požiarom v roku 1896 bol John Honeyman opäť zamestnaný pri obnove a prestavbe domu, ktorá bola dokončená v roku 1900.
Ostrov zostal v rodine Scarlett až do roku 1919, kedy bol predaný majorovi Johnovi Allenovi a následne ho v roku 1937 kúpili Richard a Elaine Hamer (rodená de Chair), dcéra admirála Sira Dudleyho de Chair. Počas druhej svetovej vojny prešiel na brata Elaine Hamerovej, Somerset de Chair, ktorý ho v roku 1944 predal plukovníkovi Sirovi Jamesovi Horlickovi, ktorý ostrov kúpil, aby rozšíril svoju zbierku rastlín, ktorú vyvíjal v Titness Park v Berkshire. Vysadil okolo záhrad okolo domu. Po Horlickovej smrti bol majetok opäť predaný v roku 1973 Jamesovi Landaleovi, ale zbierka rastlín bola odovzdaná National Trust for Scotland.
Ďalším vlastníkom v roku 1989 bol Malcolm Potier, po ňom rodina Holt, až kým v roku 2002 ostrov nekúpili jeho obyvatelia a vlastníctvo domu a záhrad prešlo na Isle of Gigha Heritage Trust. V roku 2003 bol dom predaný, aby sa splatili pôžičky použité na komunitnú kúpu a teraz funguje ako ubytovanie s raňajkami.
Nehnuteľnosť bola opätovne zaradená na predaj v roku 2012 a po hľadaní ponúk nad 750 000 GBP bola v decembri 2020 predaná.
Záhrady Achamore sú vo vlastníctve Heritage Trust a sú otvorené pre verejnosť. Mierne podnebie Vnútorných Hebríd a mikroklíma záhrad umožňujú prekvitať neobvyklému množstvu rastlín. V záhradách sa nachádzajú exempláre "Metrosideros umbellata" z Nového Zélandu, "Pinus montezumae" zo Strednej Ameriky, "Puya alpestris" z Ánd a "Wollemia nobilis" z Austrálie.

</doc>
<doc id="726022" url="https://sk.wikipedia.org/wiki?curid=726022" title="Dom Achamore">
Dom Achamore



</doc>
<doc id="726029" url="https://sk.wikipedia.org/wiki?curid=726029" title="DobroFest">
DobroFest



</doc>
<doc id="726030" url="https://sk.wikipedia.org/wiki?curid=726030" title="Severoslovenské vodárne a kanalizácie">
Severoslovenské vodárne a kanalizácie

Severoslovenské vodárne a kanalizácie, akciová spoločnosť (skr. SEVAK) je slovenská vodohospodárska spoločnosť so sídlom v Žiline. Predmetom jej činnosti je prevádzkovanie siete verejných vodovodov, kanalizácií a čistiarní odpadových vôd v západnej časti Žilinského kraja (v okresoch Bytča, Čadca, Kysucké Nové Mesto a Žilina) a súvisiace činnosti.
Profil.
Spoločnosť SEVAK vznikla v roku 2006 ako jedna z nástupníckych spoločností po zaniknutej Severoslovenskej vodárenskej spoločnosti. Akcionármi spoločnosti sú výlučne mestá a obce (v drvivej väčšine z regiónu Žiliny a Kysúc).
Prevádzka.
V oblasti pôsobnosti spoločnosti žije približne 312 tisíc obyvateľov v 102 obciach.
Spoločnosť dodáva pitnú vodu prostredníctvom siete jedného oblastného, troch skupinových a 15 samostatných vodovodov s celkovou dĺžkou 1 599,2 km. Na zabezpečenie plynulej dodávky pitnej vody spoločnosť využíva 126 vodojemov o celkovom objeme 87 656 tis. m³. Z vodovodnej siete je zásobovaných vyše 253 tisíc obyvateľov v 85 obciach.
Odvádzanie a čistenie odpadových vôd zabezpečuje sedem skupinových a jedna samostatná kanalizácia s celkovou dĺžkou 964,8 km. Všetky kanalizácie sú ukončené mechanicko-biologickými ČOV. Na verejnú kanalizáciu je pripojených vyše 214 tisíc obyvateľov v 58 obciach.

</doc>
<doc id="726034" url="https://sk.wikipedia.org/wiki?curid=726034" title="Pobeda (partizánsky oddiel)">
Pobeda (partizánsky oddiel)

Partizánsky oddiel Železnô, neskôr Pobeda ("Víťazstvo") bol partizánsky oddiel brigády Za slobodu Slovanov sformovaný v osade Železnô z antifašistov z Liptova. Oddiel plnil úlohy na pravom krídle jednotiek bojujúcich o Ostrô. Členovia oddielu spáchali masakre príslušníkov nemeckej menšiny, 5. septembra v Nemeckej Ľupči a 27. októbra na Magurke. Koncom októbra sa presunul do Gaderskej doliny, kde sa 29. októbra premenoval na oddiel "Pobeda". Následne pôsobil od novembra v priestore Liptovskej Revúcej, neskôr Liptovskej Osady v oblasti nazývanej "partizánska republika". Úspešne blokoval ústupovú cestu Nemcov z Banskej Bystrice cez Veľký Šturec. 5. apríla sa spojil s Červenou armádou.
História oddielu.
Oddiel Železnô.
Oddiel bol sformovaný partizánskou organizátorskou skupinou absolventov partizánskej školy vo Svjatošine rozkazom Ukrajinského štábu partizánskeho hnutia. Veliteľom 16-člennej skupiny bol vymenovaný Ladislav Kalina a jej členmi boli aj budúci velitelia oddielu Železnô Ján Polakovič a kpt. A. J. Makarenko. Miestom zoskoku v noci z 5. na 6. august 1944 bola Latiborská hoľa. 
Členovia organizátorskej skupiny začali formovať oddiely partizánskej brigády Za slobodu Slovanov. Po vypuknutí SNP bolo v osade Železnô zriadené výcvikové stredisko dobrovoľníkov a z liptovských antifašistov bol sformovaný pod velením J. Polakoviča oddiel Železnô ako 1. oddiel brigády.
Počas prvých septembrových dní zaisťovali partizáni na Liptove príslušníkov nemeckej menšiny. Zaistení boli prevezení z mikulášskej väznice pred príchodom nemeckých jednotiek do Nemeckej Ľupče, kde bolo 5. septembra na žiadosť tamojšieho miestneho národného výboru 32 Nemcov alebo osôb s nemeckými menami zastrelených členmi oddielu. Medzi obeťami boli aj dvaja nemeckí vojaci. Ďalším popravám zabránila správa o blížiacich sa Nemcoch.
Oddiel Železnô bol poverený obrannými úlohami na pravom krídle jednotiek bojujúcich o Ostrô. 5. októbra sa veliteľom oddielu stal E. Křístek, zástupcom veliteľa M. Boroš. 15. októbra sa veliteľom oddielu stal A. J. Makarenko, komisárom oddielu Mikuláš Končinský a oddiel bol podriadený priamo Hlavnému štábu partizánskych oddielov.
27. októbra partizáni oddielu v osade Magurka nad Nemeckou Ľupčou prepadli skupinu nemeckých civilistov (najmä z Kunešova), ktorí sa vracali z nútených prác na stavbe povstaleckého letiska Rohozná, olúpili ich a 6990 ich na príkaz zástupcu veliteľa prieskumu Mikuláša Končinského zavraždili.
Oddiel Pobeda.
Koncom októbra bol oddiel presunutý najskôr na Staré HoryTureckú, potom do Gaderskej doliny, kde bol preformovaný na samostatný partizánsky oddiel Pobeda (Víťazstvo). Veliteľom odstal A. J. Makarenko, komisárom sa stal E. Křístek, náčelníkom štábu K. Ivanov, zástupcom veliteľa J. Grman, veliteľom rozviedky V. Hlôžka. Veliteľmi rôt sa stali A. Kučera a A. Kamenický. Pôvodne mal oddiel 60 členov. Postupne boli vytvorené oddiely Pobeda 2, 3, 4 a celkový stav bol 450 partizánov. Základný oddiel Pobeda 1 velil aj ostatným. 
Do konca novembra 1944 oddiel pôsobil v Gaderskej doline, následne sa presunuli cez hrebeň Veľkej Fatry do priestoru Liptovskej Revúcej. Začiatkom roka 1945 bol v Liptovskej Osade z miestnych obyvateľov utvorený oddiel Pobeda 3 (70-80 príslušníkov) pod velením K. Ivanova. Oddiel Pobeda spolupracoval so Spojenými partizánskymi brigádami operujúcimi na teritóriu tzv. "partizánskej republiky". Napádal nepriateľské jednotky na ceste Banská BystricaRužomberok a takmer znemožnil dopravu na tejto komunikácii. Po odrazení nemeckého pokusu zlikvidovať partizánske oddiely v tejto oblasti obsadil začiatkom februára 1945 Liptovskú Revúcu, 12. februára prinútil nepriateľa ustúpiť z Liptovskej Osady a obsadil ju a 16. februára musela pod jeho tlakom nemecká posádka v Bielom Potoku ustúpiť až k Ružomberku. V týchto bojoch bojovala v jeho zostave aj jedna rota partizánskeho oddielu Štúr brigády Boženko. Spolu s ďalšími oddielmi partizánskej republiky a miestnymi obyvateľmi budoval obranné postavenia na čiare MotyčkyMistríkyKorytnicaKozí chrbát. Zatarasil cestu Nižná RevúcaLiptovská Osada a v spolupráci s Prvým partizánskym plukom 4. partizánskej brigády zorganizoval obranu Liptovskej Osady. Potom, čo Červená armáda prenikla v dňoch 20.25. marca k Banskej Bystrici a Zvolenu, ostala cesta z Banskej Bystrice na Ružomberok jedinou ústupovou trasou pre nemeckú bojovú techniku. Nemcom sa nepodarilo odstrániť zátarasy, ktoré vybudoval a bránil oddiel Pobeda a boli nútení ustupovať ťažkým horským terénom na Martin a techniku zanechať pod Šturcom a na Starých Horách. V spolupráci so špeciálnym práporom Červenej armády, ktorý sa do Liptovskej Osady dostal cez Kozí chrbát, udržal oddiel tento priestor až do prelomu frontu pri Liptovskom Mikuláši a 5. apríla 1945 sa spojil s jednotkami 1. čs. armádneho zboru. 
Oddiely Pobeda 2 a Pobeda 4.
Oddiel Pobeda 2, nazývaný aj "Ružomberský" alebo "Ružomberský mestský partizánsky oddiel" mal 222 členov a pôsobil v Ružomberku a jeho okolí. Oddielu velil P. Barboriak, komisárom bol J. Chamula, veliteľom rozviedky P. Schwarz. Štáb oddielu sídlil prevažne na Smrekovici. 13. marca bol z časti príslušníkov oddielu utvorený oddiel Pobeda 4 s 50 príslušníkmi, ktorý pôsobil v Černovskej doline. Veliteľom oddielu Pobeda 4 bol M. Horský, komisárom M. Buroš. Pobeda 2 a 4 takmer úplne paralyzovali činnosť POHG a Domobrany, ktorej časť príslušníkov prešla k partizánom. Zabezpečovali ochranu ružomberských priemyselných podnikov pred nemeckým rabovaním. Vybudovali si sieť spolupracovníkov v štátnom aparáte (okresný náčelník Blaško, vládny splnomocnenec L. Kniha, Nemcami nakoniec popravený). Prostredníctvom spolupracovníkov sa im podarilo z väzenia a táborov vyslobodiť desiatky antifašistov, zabezpečiť liečenie ranených partizánov v ružomberskej vojenskej nemocnici (operovali v nej napr. bývalého veliteľa brigády Za slobodu Slovanov L. Kalinu, veliteľa oddielu 1. čs. partiz. brigády J. V. Stalina M. Baginského a i.). Oddiel plnil aj spravodajské a diverzné úlohy a vyvíjal rozkladnú činnosť medzi maďarskými vojakmi, zabezpečoval zásobovanie. S jednotkami 1. čs. armádneho zboru sa spojil po prelome frontu pri Liptovskom Mikuláši 5. apríla 1945.

</doc>
<doc id="726036" url="https://sk.wikipedia.org/wiki?curid=726036" title="Michaela Hlaváčková">
Michaela Hlaváčková

Michaela Hlaváčková (* 1989, Bratislava) je slovenská supermodelka a Kenvelo Elite Model Look Slovakia 2004. Jej starý otec je známy slovenský herec Oldo Hlaváček.
Vyštudovala Gymnázium u. Ladislava Sáru v Bratislave. Keď mala 15 rokov, prihlásila jej mama s babičkou do slovenského národného finále súťaže Elite Model Look, ktorú ona vyhrala a stala sa Kenvelo Elite Model Look Slovakia 2004. Vo februári 2011 sa ocitla vo svetovom rebríčku TOP 50 svetových modeliek.

</doc>
<doc id="726039" url="https://sk.wikipedia.org/wiki?curid=726039" title="Panikos Panayi">
Panikos Panayi

Panikos Panayi (* 18. október 1962) je kultúrny historik známy svojimi knihami o sociálnej histórii jedla, imigrácie a medzietnických vzťahov.
Životopis.
Panikos Panayi sa narodil v grécko-cyperskej rodine Nestory a Chrystalla, ktorí sa vysťahovali do Británie. Bol najstarším dieťaťom a mal dve sestry, Mylliu a Rodu. V roku 1988 ukončil doktorandské štúdium na Sheffieldskej univerzite na tému „Nemci v Británii počas prvej svetovej vojny, 19141918“ pod vedením profesora Colina Holmesa a je súčasťou neformálne uznávanej Sheffieldskej školy migrácie a predsudkov. Je kultúrnym historikom a od roku 1990 pôsobí na De Montfort University v Leicesteri, kde sa v roku 1999 stal profesorom európskych dejín. Píše o sociálnej histórii jedla a imigrácii. Jeho knihy boli preložené do nemčiny, francúzštiny a japončiny.
V roku 2004 upútal pozornosť tlače a dostal sa do rubriky „Spoznaj svojho nepriateľa“, keď uviedol, že ústredný prvok anglickej kuchyne, ryba s hranolkami, má cudzí pôvod, pretože vyprážaná ryba je židovská, zatiaľ čo hranolky sú pravdepodobne francúzske. Podobne aj zmrzlinu priniesli do Británie talianski pouliční predajcovia v 19. storočí. Podľa jeho názoru je rozšírený názor, že jedlo je spojené s národnou identitou, nesprávny. Namiesto toho jedlo, ktoré ľudia jedia, poukazuje na integráciu kultúr. Globálna tlačová reakcia zahŕňala „Kosher French Connection with Fish and Chips“ od "Financial Times" a titulok "Daily Star" „Le Great Breetish Feesh and Cheeps: it's Frog Nosh Claims Prof“, ktorý podľa historika Stuarta Hiltona vyvolal nepriateľskú reakciu extrémne pravicových politických strán.
Recepcia.
Yasmin Alibhai-Brown v recenzii knihy "Spicing up Britain" v denníku "The Independent" uviedla, že „Panikos Panayi písal veľa o migrantoch. Jeho knihy prekvapujú a tešia, vťahujú čitateľov do alternatívnej histórie tohto zmiešaného národa (Británie), ktorý bol vytvorený a pretvorený vlnami cudzincov,“ vrátane nemeckých, talianskych a španielskych migrantov. Zistila však, že štýl a jazyk sú ťažkopádne a nestráviteľné a že časti, ktoré by mali byť fascinujúce, sú „podávané nechutne.“ Times Higher Education o tej istej knihe napísali, že Panayi sa vyhol pasci príliš ľahkého etnického zovšeobecňovania, a dospeli k záveru, že: „Ak má Panayi nejaký zámer, tak je to prebudenie ignorantských Britov, aby si uvedomili, akú zásadnú úlohu zohrali prisťahovalci vo vývoji britskej ekonomiky a kultúry v poslednom jeden a pol storočí“.
Anglický historický časopis "The English Historical Review" označil knihu „An Immigration History of Britain“ za vynikajúcu syntézu vedeckých poznatkov o imigrácii.
Ocenenia a vyznamenania.
Panayi bol v rokoch 1991 až 2014 členom Alexandra von Humboldta na Univerzite v Osnabrücku. Je členom Kráľovskej historickej spoločnosti.

</doc>
<doc id="726040" url="https://sk.wikipedia.org/wiki?curid=726040" title="Nemecká poprava zajatých partizánov v Lendaku">
Nemecká poprava zajatých partizánov v Lendaku



</doc>
<doc id="726041" url="https://sk.wikipedia.org/wiki?curid=726041" title="Partizánsky oddiel Železnô">
Partizánsky oddiel Železnô



</doc>
<doc id="726043" url="https://sk.wikipedia.org/wiki?curid=726043" title="Igor Súkenník">
Igor Súkenník

Igor Súkenník môže byť:

</doc>
<doc id="726044" url="https://sk.wikipedia.org/wiki?curid=726044" title="BJD">
BJD

BJD môže byť:

</doc>
<doc id="726045" url="https://sk.wikipedia.org/wiki?curid=726045" title="Džezáky">
Džezáky



</doc>
<doc id="726046" url="https://sk.wikipedia.org/wiki?curid=726046" title="Bjd">
Bjd



</doc>
<doc id="726052" url="https://sk.wikipedia.org/wiki?curid=726052" title="Linda Zemánková">
Linda Zemánková

Linda Pereslény Zemánková (* 5. september 1975, Trnava) je slovenská herečka a dabérka.
Životopis.
Vyštudovala Vysokú školu múzických umení v Bratislave. Pôsobí prevažne v dabingu. Okrem toho sa venuje gastronómii. V roku 2022 bola v komunálnych voľbách zvolená za poslankyňu obce Hrnčiarovce nad Parnou.

</doc>
<doc id="726053" url="https://sk.wikipedia.org/wiki?curid=726053" title="Hotel Cnapan">
Hotel Cnapan

Cnapan, známy aj pod rôznymi názvami Cnapan Country House alebo Cnapan Restaurant and Bed &amp; Breakfast, je hotel a reštaurácia v meste Newport, v grófstve Pembrokeshire v Spojenom kráľovstve, ktorý je zapísaný na zozname pamiatok II. stupňa. Nachádza sa na hlavnej ceste mesta East Street, ktorá je súčasťou cesty A487, oproti hotelu The Golden Lion. 
Architektúra.
Nachádza sa v ružovo natretom georgiánskom meštianskom dome "Ivy House", ktorý je zapísaný na zozname pamiatok II. stupňa, v malom prímorskom mestečku a jeho názov je odvodený od stredovekého keltského športu Cnapan. Dom Ivy House, datovaný do začiatku 19. storočia, je z architektonického hľadiska dvojpodlažný s podkrovím, opísaný ako „hrubo maľovaný, s obloženými dverami a svetlíkom, verandou s etiolovanými, bezpodstavovými, klasickými stĺpmi obľúbenými v celom regióne.“ Hneď vedľa sa nachádza dom Sessions House z roku 1900, ktorý má však štukové priečelie s oknami v štýle z konca 18. storočia. v roku 2001 mal päť dvojlôžkových izieb, bar a reštauráciu. Práve reštaurácia si vyslúžila svoju povesť. Interiér pozostáva z tradičného waleského dubového nábytku. V predsieni sa nachádza tradičná ťažká waleská dubová komoda, ktorá obsahuje predmety patriace majiteľom. V obývacej izbe je pec na drevo, knihy a časopisy. V jedálni je veľký kamenný krb, na stenách sú obrazy, kusy zbroje a stoly sú potiahnuté čipkami. Spálne sú malé, s borovicovým nábytkom, svetlými odtieňmi a „maličkou sprchou“. Hotel prevádzkujú manželia Cooperovci od roku 1984, Judith Cooperová a jej dcéra sú hlavnými kuchárkami. 14. apríla 1992 sa hotel stal pamiatkovo chránenou budovou II. stupňa.
Recepcia.
Bol uvedený v sprievodcovi "The Good Hotel Guide" a "The Good Food Guide". "Western Mail" uviedol: „Reštaurácia bola veľká a dobre opatrovaná, hotel mal atmosféru vidieckeho Francúzska, taký veľkorysý a veselý.“ "The Christian Science Monitor" podobne spomenul jeho „útulnú atmosféru a chutnú domácu kuchyňu“. V roku 1997 "The Independent" poznamenal, že majitelia „prehľadávajú kopce, pláže a miestne trhy, aby získali bylinky a čerstvé ingrediencie pre svoje ohromujúce výtvory“. Reštaurácia podáva jedlá waleskej kuchyne a je známa najmä svojimi rybími a mäsovými jedlami.

</doc>
<doc id="726054" url="https://sk.wikipedia.org/wiki?curid=726054" title="Igor Súkenník (1966)">
Igor Súkenník (1966)

Igor Súkenník starší (* 4. november 1966, Šaľa) je bývalý slovenský futbalista (záložník) a futbalový tréner. 
V slovenskej najvyššej súťaži odohral 220 zápasov a strelil 15 gólov. Hral tiež v československej federálnej lige a v Rakúsku. Najdlhší čas pôsobil v DAC Dunajská streda, okrem toho napríklad v kluboch Spartak Trnava, v Humennom, Prievidzi, Rimavskej Sobote a v Nitre. Jeho synom je futbalista Igor Súkenník mladší.
Život.
Narodil sa v roku 1966 v Šali. Vyrastal v Pate. Futbal začal hrať v Seredi. V sezóne 1986/87 prestúpil do FC Spartak Trnava. Za Spartak hral dvakrát československú futbalovú federálnu ligu. Reprezentoval tiež Česko-Slovensko vo vekovej kategórii do 17 (18) rokov. Neskôr sa z Trnavy vrátil do Serede. V rokoch 1989 až 1995 hrával za FC DAC 1904 Dunajská Streda. Za DAC odohral 120 zápasov, z toho 66 vo federálnej lige (dal 4 góly) a 54 v slovenskej lige (dal dva góly). Po odchode z Dunajskej Stredy hral v Chemlon Humenné (19951997), FC Baník Prievidza (19971998), MŠK Rimavská Sobota (1998) a v FC Nitra (1999). Pred koncom kariéry pôsobil v Rakúsku v kluboch SV Oberwart a Pamhagen. Bol tiež asistentom trénera pre starší dorast v FC Spartak Trnava a pomáhal aj pri trénovaní žiakov. Okrem Trnavy pôsobil ako tréner aj v Ružindole, Smoleniciach, Šútovciach a v Zavare. V roku 2010 prestal aktívne hrať. Okrem futbalu pracoval vo firme pre dopravné a manipulačné činnosti.

</doc>
<doc id="726059" url="https://sk.wikipedia.org/wiki?curid=726059" title="L'Autre Dumas">
L'Autre Dumas

L'Autre Dumas je francúzsky životopisný film, ktorý mal premiéru vo februári 2010. Film režiséra Safy Nebboua sa zameriava na biografiu francúzskeho spisovateľa Alexandra Dumasa. Hlavnú úlohu vo filme stvárnil Gérard Depardieu, v diele hrali aj Benoît Poelvoorde, Mélanie Thierry a Dominique Blanc.
Dej.
V polovici 19. storočia sú Alexandre Dumas a Auguste Maquet na vrchole spolupráce. Maquet sa rozhodne vydávať za Dumasa, aby zviedol pôvabnú Charlotte, obdivovateľku slávneho Dumasa. Konfrontácia medzi oboma mužmi je nevyhnutná.

</doc>
<doc id="726060" url="https://sk.wikipedia.org/wiki?curid=726060" title="Milan Malinovský">
Milan Malinovský



</doc>
<doc id="726061" url="https://sk.wikipedia.org/wiki?curid=726061" title="Druhá severská vojna">
Druhá severská vojna

Druhá severská vojna bol ozbrojený konflikt v rokoch 1655 až 1660 a to medzi Švédskym impériom na jednej strane a mocensko-vojenskej aliancie Republiky oboch národov, Dánska, Svätej ríše rímskej, Republiky siedmich spojených provincií, taktiež Brandenburska a Ruského cárstva na strane druhej.
Predohra na švédskom kráľovskom stolci.
V čase Tridsaťročnej vojny sa zo Švédska sformovala mocnosť prvoradého významu. Jeho armády sa v oblasti strednej Európy zmocnili nesmierne hmotnej koristi a nadobudli intenzívne bojové skúsenosti. V období po uzavretí Vestfálskeho mieru však zostala táto sila bez využitia.
Dňa 16. júna roku 1654 došlo k tomu, že sa kráľovná Kristína I. rozhodla pre konverziu z protestantizmu na katolicizmus, čím podľa podmienok zmluvy Örebro z roku 1617 abdikovala. Novým panovníkom sa mal teda stať jej bratranec Karol X. Gustáv (* 1622† 1660), ktorý pochádzal z falcko-zweibrückenskej dynastie. To však vyvolalo vypuknutie dynastického sporu medzi katolíckou a protestantskou líniou rodu Vasa, ktorá panovala na území Republiky oboch národov.
V lete roku 1655 sa však prejavili na diplomatickej pôde nároky poľského kráľa Jána II. Kazimíra z rodu Vasa ako katolíka na švédsky kráľovský trón, čo malo za následok ozbrojenú intervenciu zo strany Karola X. Gustáva. V pozadí tohto ozbrojeného konfliktu bol taktiež územný spor o Livónsko.
Prológ boja.
V septembri roku 1655 napokon došlo k tomu, že sa švédskych armádam podarilo úspešne obsadiť mesto Varšava. O mesiac neskôr dobyli Krakov.
Vzdor v Čenstochovej a defenzíva švédskych síl.
Následne sa po vojenskej invázii švédskych armád podarilo získať uznanie švédskej kráľovskej moci zo strany šľachty a to v oblasti Litvy ale aj poľských častiach, presnejšie Sandomersku, Malopoľsku, Lublinsku či dokonca na Ukrajine a Volyni. Po krátkom čase sa však jasne ukázalo, že koristnícke bojovanie švédskych vojakov dokázalo zmeniť v poľskej spoločnosti predstavu, podľa ktorej by bolo možné počítať s Karolom X. Gustávom ako budúcim vládcom poľských krajín. Zásadným obratom v druhej severskej vojne sa však stala ozbrojená obrana opevneného pavlínskeho Kláštora Jasná Hora v Čenstochovej od novembra až do decembra roku 1655, čo pre švédske ozbrojené sily jasne znamenalo, že musia od obliehaní upustiť. Roku 1656 sa tak švédska ozbrojená moc dostala do značných ťažkostí, čím si hľadala spojencov.
Noví spojenci.
Dňa 17. januára roku 1656 došlo k podpisu zmluvy medzi štátnou diplomaciou Švédskeho impéria a Brandenburska-Pruska. Podľa tejto zmluvy sa jasne deklarovalo, že Pruské vojvodstvo a varmijské biskupstvo, ktoré bolo doposiaľ poľským lénnom, sa stali lénami švédskeho kráľa. Pruský vojvoda bol tak zaviazaný poskytnúť švédskemu panovníkovi vojenskú podporu, taktiež povoliť mu prechod jeho armád a zároveň zakotvenie švédskych lodí v pruských prístavoch. Okrem iného sa jasne deklarovalo, že pruský panovník nesmie vstupovať do aliancie nepriateľských štátov voči Švédskemu impériu.
Ešte pred začatím švédsko-brandenburských bojových akcií bola uzatvorená ďalšia spojenecká zmluva a to v meste Marienburg (Malbork). Stalo sa tak v čase, keď vypuklo poľské povstanie a navyše vojenská intervencia cárskeho Ruska narušila vojnové operácie Švédskeho impéria. Švédsky kráľ Karol X. Gustáv tak potreboval pomoc. Napokon došlo dňa 25. júna roku 1656 k uzavretiu spojeneckej zmluvy medzi štátnymi predstaviteľmi Švédskeho impéria a Brandenburským vojvodstvom, ktorá jasne stanovovala, že ide o ofenzívnu alianciu, čím mohol brandenburský panovník získať časť poľského územia.
Napokon sa po uzavretí tejto zmluvy podarilo švédsko-brandenburským armádam dobyť Varšavu. Poľské oddiely ju však dňa 1. júla roku 1656 dobyli úspešne späť. V tom čase sa však už začala nová protiofenzíva švédsko-brandenburských oddielov v počte 18 000 mužov. Následne sa pri Varšave zhromaždili poľské oddiely v počte až 80 000 mužov v spojenectve s krymskými Tatármi. Išlo teda počtovú prevahu nad švédskymi oddielmi.
Dňa 28. júla roku 1656 došlo k prvým bojom. O deň na to sa podarilo švédsko-brandenburským spojencom zdolať prevahu poľských útočníkov a napokon dňa 30. júla roku 1656 ich zatlačili za rieku Vislu. Dňa 31. júla roku 1656 tak švédske ozbrojené sily znovu obsadili Varšavu.
Príchod sedmohradských síl.
Švédi si však vyhľadali za prísľub poľskej kráľovskej koruny takisto sedmohradské knieža, Juraja II. Rákociho (* 1621† 1660), ktorý sa do boja napokon zapojil a to napriek toho, že nemal súhlas Vysokej porty (centrálna vláda Osmanskej ríše). V decembri roku 1656 došlo k podpisu spojeneckej zmluvy Juraja II. Rákociho so švédskym kráľom Karolom X., Po kratšom čase, presnejšie v januári roku 1657, došlo k tomu, že sedmohradská armáda v počte 25 000 vojakov začala pochod do Poľska. Na jar roku 1657 úspešne obsadila mestá Krakov, Varšavu a Brest v severovýchodnom Poľsku. Následkom toho došlo k rokovaniu kniežaťa Juraja II. Rákociho so švédskym kráľom Karolom X. o delení poľského územia. Cieľom rokovaní bolo podľa kniežaťa Juraja II. Rákociho vytvoriť monarchiu zloženú zo Sedmohradska, častí Poľska a podunajských kniežatstiev na čele s dynastiou Rákociovcov a vojensky vypudiť osmanských Turkov ako vazalov a detronizovať Habsburgovcov v Uhorskom kráľovstve. Išlo o vzor podľa poľského kráľa Štefana Bátoriho v roku 1567 ako predka Rákociho manželky.
Obrat v koalícii a ústup bojov.
Habsburská diplomacia si však vyhľadala Dánske kráľovstvo ako spojenca, vďaka ktorému by teda zabránila k ovládnutiu Poľska protestantskými vojenskými silami, proti čomu ostro vystúpila. Dňa 19. septembra roku 1657 tak došlo k podpisu brandenbursko-poľskej zmluvy v meste Wehlau (Znamensk) medzi štátnymi predstaviteľmi vojvodstva Brandenburska-Pruska a Poľska. Kurfist tak vyhlásil zrieknutie sa nad dobytými územiami v Litve, pričom na druhej strane získal úplnú suverenitu nad Pruským vojvodstvom, keďže obsah tejto zmluvy znamenal koniec existencie lénneho vzťahu voči Republike oboch národov. Zároveň platila podmienka, ktorá jasne stanovovala, že v prípade úmrtia brandenburského rodu má Pruské vojvodstvo pripadnúť pod vládu Republiky oboch národov. Týmto aktom tak došlo k tomu, že brandenburské armády opustili švédsku bojovú stranu.
Dánske kráľovstvo však nemohlo uniesť vojnový nápor zo strany Švédskeho impéria, v dôsledku čoho napokon dňa 26. februára roku 1658 uzavrelo so švédskou diplomaciou prímerie v Roeskilde. Podľa tejto mierovej zmluvy bolo donútené vzdať sa územia v južnej časti Škandinávskeho polostrova a to presnejšie Sklne a Blekinge ale aj oblasti Trondheim a Bohuslän v Nórsku spolu s ostrovom Bornholm. O čosi neskôr a to dňa 6. júna roku 1660 získalo podľa mierových podmienok v Kodani späť Trondheim a Bornholm.
Konečný mier a jeho dôsledky.
Dňa 3. mája roku 1660 došlo k uzavretiu mierovej zmluvy v meste Oliwa (severozápadne od Gdanska). Stalo sa tak ako výsledok francúzskeho sprostredkovania. Mierových rokovaní sa zúčastnili štátni predstavitelia Švédskeho impéria na jednej strane a diplomati cisárskej moci, Republiky oboch národov a Brandenburska na strane druhej.

</doc>
<doc id="726062" url="https://sk.wikipedia.org/wiki?curid=726062" title="Bitka o Santiago de los Caballeros">
Bitka o Santiago de los Caballeros

Bitka o Santiago (de los Caballeros) () alebo bitka 30. marca () bola druhá dôležitá bitka vojny za nezávislosť Dominikánskej republiky, ktorá sa odohrala 30. marca 1844 v Santiago de los Caballeros.
V roku 1822 bola Dominikánska republika okupovaná Haiťanmi, ktorí začali vykorisťovať krajinu. Dňa 27. februára 1844 vypuklo protihaitské povstanie, ktoré začal Juan Pablo Duarte. Povstalci rýchlo dobyli hlavné mesto a vyhlásili nezávislosť krajiny. V reakcii na to sa haitské jednotky na príkaz prezidenta Charlesa Rivière-Hérarda presunuli do hlavného mesta krajiny Santo Domingo a mesta Santiago de los Caballeros na severe. Jednotka pochodujúca do hlavného mesta sa dostala do Azuy, kde sa 19. marca 1844 odohrala bitka, v ktorej povstalci porazili okupačné jednotky vedené generálom Pedrom Santanom.
Medzitým na severe haitské jednotky prinútili povstalcov ustúpiť smerom k Santiagu. V oblasti mesta sa 30. marca stretli dominikánski povstalci vedení generálom Josém Maríou Imbertom s haitskými jednotkami. Rozhodujúcim faktorom pre osud bitky bol útok povstaleckej jazdy, ktorá porazila Haiťanov a väčšinu z nich prinútila v panike utiecť. Straty Haiťanov dosiahli počet vyše 700 ľudí.

</doc>
<doc id="726063" url="https://sk.wikipedia.org/wiki?curid=726063" title="Generálny kapitanát Santo Domingo">
Generálny kapitanát Santo Domingo

Santo Domingo bola prvá španielska a zároveň európska kolónia v Novom svete, ktorej celý názov znel generálny kapitanát Santo Domingo (), a od roku 1511 sa výkon jurisdikcie organizoval okolo Kráľovskej audiencie Santo Dominga. Nachádzala sa na ostrove Hispaniola v Karibiku. Dňa 4. júna 1820 bola v Santo Domingu ustanovená španielska ústava, ktorá kolóniu premenila na provinciu Santo Domingo () a ten istý názov sa neskôr opäť používal počas reintegrácie 18. marca 1861. Celé hispánske obdobie súčasnej Dominikánskej republiky bolo známe ako španielske Santo Domingo ().
História.
V roku 1492 Krištof Kolumbus pri svojej prvej plavbe pristál na ostrove Hispaniola a vyhlásil ho za španielske domínium. Španieli tu založili jednu zo svojich prvých kolónií v Amerike a začali pre ňu používať názov Santo Domingo na počesť svätého Dominika. Od počiatkov koloniálneho obdobia ovládali Španieli celý ostrov rovnako ako väčšinu Karibiku, v 17. storočí sa však začali v regióne presadzovať ďalšie európske mocnosti (predovšetkým Anglické kráľovstvo, Francúzske kráľovstvo a Holandsko). Francúzski bukanieri osídlili roku 1625 najprv ostrov Tortuga (severne od Hispanioly), ktorý sa stal významnou základňou pirátov a korzárov, a následne sa začali usadzovať aj na západnej časti Hispanioly.
Španielsko uznalo francúzsku zvrchovanosť nad západnou časťou Hispanioly roku 1697, kedy bola podpísaná rijswijská zmluva. Podpísaním bazilejského mieru roku 1795 prešla pod správu Francúzska aj dovtedy španielska východná časť ostrova.

</doc>
<doc id="726064" url="https://sk.wikipedia.org/wiki?curid=726064" title="Astra (Eurybia)">
Astra (Eurybia)

 
Astra () je rod rastlín ktorý zastupuje trváce byliny z čeľade astrovité ("Asteraceae"). Taxonomicky je tento rod radený do tribusu "Astereae" v podčeľadi astrovaté ("Asteroideae"). Jeho prirodzený areál zahŕňa mierne až subarktické oblasti na severnej pologuli.
Taxonomická poznámka.
Zo široko chápaného rodu "Aster" L. sa najnovšie vyčlenili samostatné rody "Eurybia" (Cass.) Cass., "Galatella" Cass., "Symphyotrichum" Ness a "Tripolium" Nees. Poňatie rodu "Aster" je preto oproti chápaniu v minulosti oveľa užšie.
V zmysle zásad pre tvorbu a revíziu slovenského menoslovia siníc, rias, húb a rastlín, je slovenské rodové meno astra zachované aj pre všetky vyčlenené rody.
Opis.
Rod zastupuje trváce byliny s výbežkatým podzemkom s listovými ružicami alebo bez ružíc. Byľ je priama, jednoduchá, listnatá, chlpatá alebo žliazkatá najmä v zloženom súkvetí, vysoká 15 až 110 cm.
Byľové listy sú striedavé, sediace alebo stopkaté, stopka je často krídlatá. Čepeľ je vajcovitá, na báze srdcovitá.
Úbory sú lúčovité, s priemerom 20 až 35 mm, sú husto chlpato žliazkaté alebo husto chlpaté, usporiadané v chocholíkovitom súkvetí. Zákrov je zvončekovitý, 4 až 6 radový, zákrovné listene sú obrátene vajcovité až kopijovité, často purpurové. Lúčovité kvety sú piestikovité, svetlo alebo tmavofialové, zriedkavo biele. Rúrkovité kvety sú obojpohlavné, svetložlté alebo žlté až purpurové.
Plodmi sú hnedé vretenovité až obrátene vajcovité nažky, dlhé do 3 mm, na vrchole s chocholcom. Lúče chocholca sú zväčša rovnako dlhé alebo dlhšie ako nažka.
Rod zahŕňa hlavne druhy rozšírené v Severnej Amerike a v Eurázii. Na Slovensku sa vyskytujú dvaja zástupcovia tohto rodu; prvým je astra veľkolistá ("Eurybia macrophylla"), ktorá je pôvodná v Severnej Amerike a v Európe je už pravdepodobne naturalizovaná a druhým je astra rázsochatá ("Eurybia divaricata"), ktorá sa u nás len pestuje.
Zoznam druhov.
V rámci rodu eviduje databáza semenných rastlín POWO tieto súčasné druhy:

</doc>
<doc id="726065" url="https://sk.wikipedia.org/wiki?curid=726065" title="Červenec (prítok Hornádu)">
Červenec (prítok Hornádu)

Červenec je vodný tok v Nízkych Tatrách a Hornádskej kotline na území okresu Poprad. Je to pravostranný prítok Hornádu s dĺžkou približne 8 km a je tokom V. rádu.
Priebeh toku.
Potok pramení vo východnej časti Nízkych Tatier, v geomorfologickom podcelku Predná hoľa., na západnom úbočí Čertovice (), v nadmorskej výške približne 
Prameň sa nachádza v lokalite Kantorová, v oblasti nesúvislého lesného porastu, v závere údolia, tesne pod hrebeňom, oddeľujúcom povodie Váhu. Od prameňa potok tečie severným smerom, pričom priberá iba malé prítoky. V strednej časti v lokalite Doštianky sa koryto vlní hlbokým údolím a pokračuje severovýchodným smerom. V tejto časti vedie popri potoku značený turistický chodník k salašu Doštianky. Onedlho opúšťa Nízke Tatry a vteká do Vikartovskej priekopy, ktorá je geomorfologickou časťou Hornádskej kotliny. Smeruje opäť prevažne na sever, zvlnenou krajinou lúk a pasienkov, bez významnejších prítokov. Na dolnom toku sa esovito stáča, v blízkosti obce Vikartovce križuje cestu do Kravian a následne sa v nadmorskej výške približne vlieva pravostranne do Hornádu. Potok patrí do povodia rieky Slaná.
Potok pramení a preteká iba katastrálnym územím obce Vikartovce v okrese Poprad v Prešovskom kraji.

</doc>
<doc id="726066" url="https://sk.wikipedia.org/wiki?curid=726066" title="Kakaovník pravý">
Kakaovník pravý



</doc>
<doc id="726067" url="https://sk.wikipedia.org/wiki?curid=726067" title="Snovačka jedovatá">
Snovačka jedovatá



</doc>
<doc id="726069" url="https://sk.wikipedia.org/wiki?curid=726069" title="Eurybia">
Eurybia

Eurybia môže byť:

</doc>
<doc id="726073" url="https://sk.wikipedia.org/wiki?curid=726073" title="Formula 1 v roku 1993">
Formula 1 v roku 1993

Sezóna 1993 bola 44. ročníkom majstrovstiev sveta jazdcov a 36. ročníkom šampionátu konštruktérov Formuly 1. Kalendár pretekov obsahoval 16 veľkých cien. Sezóna sa začala Veľkou cenou Južnej Afriky 14. marca a skončila sa Veľkou cenou Austrálie 7. novembra 1993.
Svoj štvrtý a posledný titul získal Francúz Alain Prost. Titul medzi konštruktérmi si vybojoval po šiestykrát tím Williams.
Výsledky a umiestnenie.
Bodovací systém.
Body sa udeľovali prvým šiestim najlepšie klasifikovaných jazdcov. Body sa udeľujú za každé preteky podľa nasledujúceho systému:

</doc>
<doc id="726081" url="https://sk.wikipedia.org/wiki?curid=726081" title="Turistická značkovaná trasa číslo 8148">
Turistická značkovaná trasa číslo 8148

 Turistická značkovaná trasa číslo 8148 je krátka žltá trasa v Trnavskej pahorkatine. spájajúca rázcestie Na hrádzi s obcou Lúka. Dĺžka trasy je 5,1 km. Turistická trasa je v správe Klubu slovenských turistov. 

</doc>
<doc id="726082" url="https://sk.wikipedia.org/wiki?curid=726082" title="Johannes van Wijckersloot">
Johannes van Wijckersloot

Johannes van Wijckersloot (* asi 16251630† 1687) bol holandský maliar zlatého veku.
Wijckersloot sa narodil v Utrechte a málo sa vie o jeho raných rokoch, hoci sa pravdepodobne naučil maľovať na novootvorenej akadémii kreslenia. Vypracoval sa v Utrechtskom cechu svätého Lukáša, ktorého sa stal v roku 1658 riaditeľom. Je známy svojimi portrétmi a alegorickými maľbami. Jeho najznámejším obrazom je pravdepodobne jeho alegória "Rampjaar" z roku 1672, v ktorej namaľoval reprezentáciu holandskej záhrady (metafora Holandskej nezávislosti) so spiacim levom. Motív leva v holandskej záhrade sa stal bežným symbolom v heraldike, spí alebo víťazne stojí s frýgickou čiapkou. Wijckersloot sa v roku 1684 presťahoval do Amsterdamu, kde neskôr zomrel.

</doc>
<doc id="726083" url="https://sk.wikipedia.org/wiki?curid=726083" title="Hermónax">
Hermónax

Hermónax () bol aténsky maliar červenofigúrových váz, činný približne v rokoch 480 – 450 pred Kr.
Hermónax, aténsky maliar červenofigúrových váz, pôsobil v ranoklasickom období (zaujíma štylistickú a chronologickú strednú pozíciu medzi „archaickými“ a „klasickými“ majstrami). Jeho podpis (HΕΡΜΟΝΑΧΣ ΕΓΡΑΦΣΕΝ – Hermonax to namaľoval „nakreslil“, grécke sloveso "grafo" znamená „kreslím“ aj „píšem“) sa nachádza na desiatich vázach, štyroch stamnoi v Paríži, Orviete, Bostone a Florencii, na piatich pelikai v Ríme, Viedni a Bellinzone a na čaši z Braurónu (dnešná "Vraona", neďaleko Atén).
Hermónax, žiak Berlínskeho maliara, zdobil najmä väčšie vázy ako stamnoi, pelikai, početné neck-amfory, niekoľko loutroforoi, hydriai, ale aj niekoľko menších váz ako lékythoi, lekanis z Ferrary (z etruskej nekropoly mesta Spina, Museo Nazionale di Spina) so zobrazením gigantomachie, niekoľko kylikes a kotylé z Barcelony (nájdený v "Emporione", dnešnom Ampurias v Španielsku). Dokopy mu bolo pripísaných viac ako 110 váz. Od svojho majstra, Berlínskeho maliara, prevzal množstvo štýlových charakteristík, najmä spôsob kresby členku a niektorých záhybov na chitóne (niektoré z jeho váz, najmä rané diela, pripomínajú miestami aj Makrónov maliarsky štýl). Typickým pre neho je individuálny spôsob kreslenia oka (z profilu), ktorý pridáva zobrazovaným tváram akýsi „šarm“. Jeho vázy sú najčastejšie zdobené mytologickými scénami, akou je napríklad scéna na mníchovskom stamnose (Staatliche Antikensammlungen 2413) so zobrazením narodenia Erichthonia, nolanská amfora so zobrazením Dia a Ganyméda (Washington, University Collection, Midwestern Coll., 162-163, č. 93 ), scéna na viedenskom peliké (Kunsthistorisches Museum, Antikensammlung 3728) s Oidipom a Sfingou či výjav z Homérovej Iliady s Achillom a jeho matkou Thetis na amfore z Würzburgu (Martin von Wagner Museum L 504), jeho vázy sú často zdobené dionýzovskými scénami, ako napr. scéna s Dionýzom, menádami a satyrmi na peliké z Ríma (Museo nazionale etrusco di Villa Giulia 50459) alebo scéna so satyrom a menádou na nolanskej amfore z Kasselu (Staatliche Mussen, Antikensammlung T 696).

</doc>
<doc id="726087" url="https://sk.wikipedia.org/wiki?curid=726087" title="Regulácia piestových spaľovacích motorov">
Regulácia piestových spaľovacích motorov

Regulácia piestových spaľovacích motorov spočíva v prispôsobení vybraných veličín piestového spaľovacieho motora tak, aby jeho činnosť zodpovedala požiadavkám prevádzky poháňaného zariadenia napríklad (vozidla) pri primeranej životnosti a hospodárnosti. Niektoré veličiny sú regulované obsluhou, niektoré automaticky, niektoré sú iba sledované.
Pri spaľovacích motoroch sa regulujú alebo kontrolujú:
Reguláciu moderných motorov v súčasnosti zabezpečuje riadiaca jednotka motora.
Regulácia krútiaceho momentu.
Krútiaci moment piestového spaľovacieho motora sa môže regulovať zmenou celkového zdvihového objemu Vz.i, výhrevnosti Hz a hustoty ρ zmesi, objemovej účinnosti ηo a celkovej účinnnosti ηe.
Regulácia vypínaním valcov patrí medzi skokové spôsoby regulácie a pracuje so zmenou zdvihového objemu. Využíva sa na zníženie spotreby paliva pri motoroch s kvantitatívnou reguláciou v režimoch nízkych zaťažení. Zmeny objemovej a celkovej účinnosti nie je možné využiť v širšom rozsahu.
Najväčší vplyv na krútiaci moment motora má množstvo privedeného tepla. To sa upraví množstvom zmesi, jej zložením, alebo kombinovane. Podľa toho sa rozlišujú základné typy regulácie:
Kvalitatívna regulácia.
Kvalitatívna regulácia využíva zmenu kvality pracovnej zmesi z hľadiska jej výhrevnosti. Pre výhrevnosť zmesi platí:
formula_1     pre λ &gt;=1
alebo
formula_2     pre λ &lt;1
kde:
Z uvedených vzťahov vyplýva, že ak sa zvýši súčiniteľ prebytku vzduchu λ výhrevnosť zmesi klesne. Ak sa do valca privedie rovnaké množstvo zmesi s nižšou výhrevnosťou (tzv chudobná zmes) pomerne k tomu klesne výkon motora. Na tomto princípe pracujú vznetové motory (nepreplňované), pretože sú kvôli svojmu spôsobu prípravy zmesi vstrekovaním paliva do vzduchu schopné pracovať so širokým rozsahom súčiniteľa prebytku vzduchu. 
Kvantitatívna regulácia.
Pri kvantitatívnej regulácii je výkon motora riadený pomocou zmeny množstva čerstvej zmesi vo valci. To sa dosiahne reguláciou prietokového množstva na vstupe do motora pomocou škrtiacej klapky. Zloženie zmesi sa nemení alebo iba veľmi málo a je blízke stechiometrickému pomeru. Na tomto princípe pracujú zážihové motory s nepriamym vstrekom, alebo karburačné zážihové motory.
Zmiešaná regulácia.
Pri zmiešanej regulácii je v závislosti od pracovnej oblasti motora výkon regulovaný buď množstvom alebo zložením zmesi, prípadne zmenou oboch parametrov súčasne. Do tejto kategórie patria:
Regulácia otáčok.
Požiadavky na spôsob regulácie otáčok sú rôzne podľa typu a účelu poháňaného zariadenia:
Regulácia výkonu.
Výkon piestového spaľovacieho motora sa dá vždy vyjadriť ako súčin jeho krútiaceho momentu a uhlovej rýchlosti, ktorá je závislá od otáčok. Reguláciu výkonu je preto možné dosiahnuť:
Regulácia ostatných veličín.
Okrem vyššie uvedených hlavných veličín sa pri spaľovacích motoroch regulujú aj ďalšie najmä na zlepšenie prevádzkových parametrov motora. Sem patria napríklad:

</doc>
<doc id="726088" url="https://sk.wikipedia.org/wiki?curid=726088" title="Trek Bicycle Corporation">
Trek Bicycle Corporation

Trek Bicycle Corporation je americký distribútor a výrobca cestných bicyklov, horských bicyklov, triatlonových bicyklov a elektrických bicyklov sídliaci v Waterloo v štáte Wisconsin.
História.
Založenie a rané roky (1976 – 1980).
V decembri 1975 Richard Bucke a Bevil Hogg založili Trek Bicycle ako stopercentnú dcérsku spoločnosť Roth Corporation. Spoločnosť vznikla ako malá firma zameraná na výrobu oceľových rámov pre cestné bicykle. Výroba prebiehala v malej stodole neďaleko Waterloo v štáte Wisconsin, kde prvý rok spoločnosť vyrobila približne 900 ručne vyrábaných rámov.
Expanzia a technologický rozvoj (1980 – 2000).
V 80. rokoch sa spoločnosť začala dynamicky rozvíjať a rozširovať svoju výrobu. Trek začal experimentovať s novými materiálmi a technológiami, pričom v roku 1985 uviedol na trh svoj prvý hliníkový rám – model Trek 2000, ktorý bol ľahší a tuhší ako tradičné oceľové konštrukcie. O štyri roky neskôr, v roku 1989, spoločnosť predstavila prvý bicykel s karbónovým rámom – Trek 5000, čím sa zaradila medzi priekopníkov vo vývoji kompozitných materiálov v cyklistickom priemysle.
Na začiatku 90. rokov Trek rozšíril svoju produkciu o horské bicykle, ktoré sa stávali čoraz populárnejšími. Modely ako Trek 950 a neskôr séria Fuel si získali uznanie medzi cyklistami vďaka kvalitnej konštrukcii a inovatívnym systémom odpruženia. V tomto období spoločnosť začala vyvíjať vlastné technológie odpruženia, ako napríklad Active Braking Pivot (ABP), ktorý umožňoval lepšie správanie bicykla pri brzdení v teréne.
V roku 1992 Trek otvoril prvý Trek Concept Store, čím posilnil svoju prítomnosť na maloobchodnom trhu. Spoločnosť tiež expandovala do zahraničia a začala vyrábať bicykle v Ázií, aby dokázala konkurovať cenovo dostupnejším modelom iných výrobcov.
Dôležitým momentom bol aj vstup Treku do profesionálnej cestnej cyklistiky. V roku 1999 spoločnosť nadviazala spoluprácu s americkým cyklistom Lancom Armstrongom, ktorý na bicykloch Trek vyhral Tour de France. Táto spolupráca pomohla Treku získať celosvetovú prestíž a upevnila jeho pozíciu ako výrobcu špičkových závodných bicyklov.
Moderná éra a inovácie (2000 – súčasnosť).
Od roku 2000 spoločnosť pokračuje v expanzii a technologickom vývoji. Zameriava sa na výrobu širokého spektra bicyklov, od rekreačných až po profesionálne modely pre cestnú a horskú cyklistiku. Trek je jednou z popredných značiek vo vývoji elektrických bicyklov a udržateľných výrobných postupov.
Dnes patrí Trek Bicycle Corporation medzi najväčších výrobcov bicyklov na svete. Okrem hlavnej značky Trek vlastní aj ďalšie značky, ako Bontrager, Gary Fisher a Electra Bicycle Company. Spoločnosť si udržuje silnú pozíciu na trhu vďaka neustálym inováciám a dôrazu na kvalitu a výkon svojich produktov.
Výroba a montáž.
Trek Bicycle Corporation vyrába bicykle v rôznych častiach sveta, pričom hlavné výrobné a montážne centrá sa nachádzajú v Spojených štátoch, Ázií a Európe. Výrobný proces zahŕňa návrh rámov, spracovanie materiálov, montáž komponentov a testovanie kvality.
Výrobné lokality.
Pôvodná výroba bicyklov spoločnosti prebiehala v Waterloo Wisconsin, kde sa nachádza aj jej centrála. Postupom času sa výroba rozšírila do Ázie, predovšetkým do Číny, Taiwanu a Kambodže kde sa vyrába väčšina rámov a prebieha finálna montáž. Taiwan je dôležitým centrom cyklistického priemyslu, pričom viaceré globálne značky využívajú jeho infraštruktúru a odborné znalosti v oblasti výroby bicyklov.
V Európe má Trek výrobné zariadenia v Holandsku a Nemecku, kde sa vyrábajú niektoré modely určené pre miestny trh.
Výrobný proces.
Výrobný proces využíva rôzne materiály vrátane hliníka, ocele a karbónových kompozitov. Karbónové rámy sa vyrábajú technológiou vrstvenia uhlíkové vlákien, čím sa dosahujú rôzne úrovne tuhosti a hmotnosti podľa požiadaviek jednotlivých modelov. Hliníkové rámy sú často tvarované hydroformovaním alebo zvárané, pričom následne prechádzajú povrchovou úpravou a lakovaním.
Po výrobe rámov prebieha montáž komponentov, ktorá zahŕňa inštaláciu odpruženia, pohonu, bŕzd a ďalších prvkov. Montáž sa vykonáva v závodoch blízko konečných distribučných trhov, aby sa optimalizovali logistické náklady. Pred uvedením na trh bicykle prechádzajú testovaním, ktoré zahŕňa laboratórne aj terénne skúšky, s cieľom overiť ich bezpečnosť a funkčnosť.
Modely.
Horské bicykle:
Cestné bicykle:
Hybridné a fitnes bicykle:

</doc>
<doc id="726089" url="https://sk.wikipedia.org/wiki?curid=726089" title="Dominique Joseph Mathieu">
Dominique Joseph Mathieu

Mons. Dominique Joseph kardinál Mathieu OFM Conv. (* 13. jún 1963, Arlon, Belgicko) je belgický rímskokatolícky kňaz, biskup, kardinál a rehoľník ktorý od r. 2021 slúži ako teheránsko-isfahánsky arcibiskup. 
Pápež František ho 7. decembra 2024 vymenoval za kardinála.
Život.
Dominique Mathieu sa narodil v Arlone v belgickom Luxembursku, najjužnejšej provincii Belgicka, 13. júna 1963. Vyrastal v Damme, hoci podľa vlastných predstáv vyrastal v Bruggách, niekoľko kilometrov odtiaľ, kde študoval u bratov Xaverianovcov. Inšpirovaný postavou Maximiliána Kolbeho , nadviazal vzťah s kláštorným rádom menších bratov v Louvain. Do tejto rehole vstúpil vo veku 24 rokov a slávnostné sľuby zložil 20. septembra 1987. Za diakona bol vysvätený 1. apríla 1989. a za kňaza bol vysvätený 24. septembra 1989.
V rámci svojej františkánskej rehole zastával rôzne funkcie: promótor povolania, sekretár, vikár a provinciálny minister belgickej provincie Menších bratov Conventual, kde pôsobil ako generálny delegát pri zlúčení provincií Belgicka a Francúzska; rektor národnej svätyne svätého Antona Paduánskeho v Bruseli a riaditeľ jej bratstva. Bol tiež prezidentom dvoch neziskových organizácií, ktoré podporujú Konventuál Menších bratov v Belgicku, a mal zodpovednosť za katolícku školu Landen. Pôsobil ako prezident Stredoeurópskej federácie konventuálov menších bratov (Rakúsko, Chorvátsko, Dánsko, Nemecko, Holandsko, Slovinsko, Švédsko, Švajčiarsko) a bol členom Medzinárodnej komisie pre hospodárstvo františkánov.
V roku 2013 sa presťahoval do Libanonu a bol inkardinovaný do provinciálnej kustódie Východu a Svätej zeme. Slúžil v tejto provincii ako sekretár, formátor, majster novicov a rektor postulantov a kandidátov.
V rokoch 2019 až 2021 bol generálnym definitívom a generálnym asistentom Stredoeurópskej federácie konventuálu menších bratov.
Biskup.
Pápež František ho 8. januára 2021 vymenoval za arcibiskupa Teheránu – Isfahánu. Biskupské vysvätenie prijal 16. februára 2021 od kardinála Leonarda Sandriho spolu s kardinálom Maurom Gambettim a arcibiskupom Ignaziom Bedinim ako spolusvätiteľmi v Rímskej bazilike Apoštol, a v novembri opustil Rím, aby sa zmocnil svojho stolca. V marci 2021 povedal novinárovi, že od chvíle, keď vstúpil do náboženského života, „"takmer vždy cítil spriaznenosť s islamským svetom"“.
Kardinál.
Dňa 6. októbra 2024 pápež František oznámil, že plánuje ho vymenovať za kardinála 8. decembra, dátum, ktorý sa neskôr zmenil na 7. decembra. Stal sa tretím kardinálom v dejinách moderného Iránu. Dňa 7. decembra 2024 ho pápež František kreoval za kardinála, pričom mu ako členovi rádu kardinálov kňazov udelil titul Santa Giovanna Antida Thouret.

</doc>
<doc id="726093" url="https://sk.wikipedia.org/wiki?curid=726093" title="Dominique Mathieu">
Dominique Mathieu



</doc>
<doc id="726098" url="https://sk.wikipedia.org/wiki?curid=726098" title="Ľudmila Šapošnikovová-Aujeská">
Ľudmila Šapošnikovová-Aujeská

Ľudmila Šapošnikovová-Aujeská (* 19. február 1906, Saratov – † 13. júl 1985, Nitra) bola dcéra českého obchodníka žijúceho v Nitre, ktorá v roku 1930 ako prvá žena na Slovensku zložila pilotné skúšky. Lietala nielen doma, ale aj na leteckých súťažiach v Európe.
Životopis.
Ľudmilin otec Karel Trejbal pochádzal z Prahy a bol obchodníkom. Precestoval časť východnej Európy. S Ľudmilinou matkou, ruskou Nemkou Beatou Schmidtovou sa zoznámil v Saratove, kde sa potom v roku 1906 narodila Ľudmila. Jej rodným jazykom bola ruština, po slovensky sa naučila až neskôr. Po vzniku Československa v roku 1918 sa rodina Trejbalovcov presťahovala z rovnako novovzniknutého sovietskeho Ruska do ČSR, kde sa plánovali usadiť v Prahe. V obchode sa mu tu však veľmi nedarilo, bol preto rozhodnutý podstúpiť ďalšie sťahovanie do Rumunska. Vďaka náhodnej informácii od cestujúceho v Nových Zámkoch skončili Trejbalovi nakoniec v Nitre, kde kúpili malé železiarstvo a usadili sa vo vilovej štvrti na Číneši (najmladšia časť Starého Mesta pozdĺž dnešnej ulice Fraňa Mojtu). Otec prevádzkoval obchod, dcéra tu navštevovala gymnázium. Pretože detstvo prežila Rusku, po slovensky sa naučila so silným ruským prízvukom, ktorý jej zostal po celý život.
Počiatky lietania.
Hneď za domom Trejbalovcov v Nitre boli lúky a vojenské letisko, na ktorom bol od roku 1919 umiestnený 3. stíhací pluk Československej armády a letecké opravárenské dielne. Ľudmila letisko navštevovala a už ako 15-ročná túžila lietať. O niekoľko rokov sa tu zoznámila s vojenským letcom Nikolajom Šapošnikovom. Pochádzal z Baku a bol zároveň aj konštruktérom malých športových lietadiel. V júli 1922 bol prijatý do Československej armády, bol veliteľom vojenského letectva v Bratislave (19221930) a vo Vajnoroch bol spoluzakladateľom prvého slovenského aeroklubu.
Prvé lety Ľudmila absolvovala na vyradených vojenských dvojplošníkoch Hansa-Brandenburg C.I z obdobia prvej svetovej vojny, ktoré už neboli bezpečné a vyžadovali časté opravy. Pilotné skúšky, skladajúce sa z teoretickej časti a praktickej časti (výškový let do hladiny 2 000 m a vytrvalostný let po dobu 60 minút), zložila 18. októbra 1930 ako prvá žena na Slovensku.
Pilotka.
Vo svete v tom čase už lietali ženy pilotky (napr. v USA registrovali 216 žien, ktoré zložili pilotné skúšky). Ľudmila bola však prvou pilotkou na Slovensku (druhou ženou pilotkou sa potom až v roku 1935 stala Katarína Krivdová Schweigertová z Banskej Štiavnice, ktorá lietala do začiatku druhej svetovej vojny).
Manžel Nikolaj Šapošnikov Ľudmilu podporoval ako vynikajúci letec a aj konštruktér. V Nitre v leteckých závodoch konštruoval klzáky. Pre manželku skonštruoval špeciálne malé lietadlo (prezývané "„Vrabčiak“"). S rozpätím krídiel 5,5 metra bolo najmenším motorovým lietadlom v Európe. Toto obdobie bolo v živote Ľudmily Šapošnikovovej najšťastnejšie. Lietala nielen doma, ale aj na leteckých súťažiach v Európe.
Slová, ktoré vystihujú jej vtedajší život: "„…Deň, kedy pre zlé počasie nemožno letieť je pre mňa stratený a s jakou hrúzou myslím na blížiacu sa zimu! Celú zimu nebudem môcť vysadnúť na lietadlo a povzniesť sa nad zasnežený uzimený svet. Túžobne budem očakávať jaro, kedy sa otvorí hangár…“"
Manželstvo.
Nie je známy presný dátum, kedy sa Ľudmila Trejbalová vydala za Šapošnikova, ani keď sa rozviedli, boli to pravdepodobne 30. roky 20. storočia. Rozvod bol v tom čase na Slovensku výnimočný. Veľkú úlohu však v ich vzťahu zohral alkohol, s ktorým mal Nikolaj problém celý život. Ľudmila od neho odišla a vrátila sa k rodičom do Nitry.
Po rozvode Ľudmila prestala s lietaním.
V roku 1939 sa vydala druhýkrát. Vzala si Jozefa Aujeského, ktorý vlastnil v Nitre mlyn. Po februárovom prevrate v roku 1948 bol mlyn znárodnený (rovnako aj obchod Ľudmilinho otca) a Ľudmilin manžel zostal pracovať ako úradník. Žili v malom dome až do jeho smrti v roku 1965.
Dôchodok.
Vdova Aujeská žila z malého dôchodku. Presťahovala sa do jednoizbového bytu v paneláku a privyrábala si pletením. O svojom lietaní nehovorila. Na sklonku života ju často navštevovala nitrianska letecká akrobatka Alžbeta Kapustová. Ľudmila Šapošnikovová-Aujeská zomrela 13. júla 1985 vo veku 79 rokov.
Dokument "Prvá".
O desiatich ženách. ktoré sa presadili ako prvé v rôznych oblastiach života (od vedy až po umenie), natočila v roku 2013 spoločnosť Hitchhiker Cinema v koprodukcii s RTVS a Slovenským filmovým ústavom sériu dokumentárnych portrétov "Prvá". Medzi týmito ženami bola aj Ľudmila Šapošnikovová-Aujeská.

</doc>
<doc id="726101" url="https://sk.wikipedia.org/wiki?curid=726101" title="Ľudmila Šapošnikovová Aujeská">
Ľudmila Šapošnikovová Aujeská



</doc>
<doc id="726102" url="https://sk.wikipedia.org/wiki?curid=726102" title="Ľudmila Šapošniková-Aujeská">
Ľudmila Šapošniková-Aujeská



</doc>
<doc id="726103" url="https://sk.wikipedia.org/wiki?curid=726103" title="Ľudmila Šapošnikovová">
Ľudmila Šapošnikovová



</doc>
<doc id="726104" url="https://sk.wikipedia.org/wiki?curid=726104" title="Ľudmila Aujeská">
Ľudmila Aujeská



</doc>
<doc id="726105" url="https://sk.wikipedia.org/wiki?curid=726105" title="Ľudmila Trejbalová">
Ľudmila Trejbalová



</doc>
<doc id="726106" url="https://sk.wikipedia.org/wiki?curid=726106" title="Mia Nygren">
Mia Nygren

Mia Nygren (* 1960, Švédsko) je švédska modelka a herečka, známa predovšetkým z filmu "Emmanuelle 4" (1984).
Životopis.
Mia Nygren mala na začiatku 80. rokov medzinárodnú modelingovú kariéru. V auguste 1980, bola na obálke amerického vydania magazínu "L'Officiel". V roku 1983 hrala vo filme so Sylviou Kristel "Emmanuelle 4", projekt Alaina Siritzkyho režírovali Francis Leroi a Iris Letans. V snímke účinkovali aj Patrick Bauchau, Christian Marquand a Fabrice Luchini. Plagát filmu zobrazuje Miu Nygren v ratanovom kresle, ktoré je typické pre filmovú ságu. Magazín VSD ju predstavil „La Nouvelle Emmanuelle“ francúzskym čitateľom vo svojom čísle 312. Objavila sa na obálkach časopisov Lui vo Francúzsku, Aktueel v Holandsku, High Society v Nemecku, Albo Blitz v Taliansku a zjavila sa aj v Penthouse a Playboyi v Spojených štátoch. Postava Emmanuelle zostane navždy spojená so Sylviou Kristel, ktorá sa od nej napriek tomu chcela dištancovať. V roku 1987 úlohu prevzala američanka Monique Gabrielle. Nygren sa vrátila k filmu až v roku 1988, aby si zahrala hlavnú úlohu v nemeckom erotickom thrilleri "Plaza Real" režiséra Herberta Veselyho, v ktorom si zahrala spolu s Jonom Finchom a Sonji Martini. Filmová kariéra Mii Nygren bola obzvlášť krátkodobá. Žije vo Falune so svojím manželom a piatimi deťmi.

</doc>
<doc id="726107" url="https://sk.wikipedia.org/wiki?curid=726107" title="Vojna o poľské dedičstvo">
Vojna o poľské dedičstvo

Vojna o poľské dedičstvo bol ozbrojený konflikt v rokoch 1733 až 1735 ako mocenský zápas vtedajších európskych veľmocí o nové nástupníctvo po skone poľského panovníka a to Augusta II. Silného.
Diplomatická predohra.
Od rokovaní dňa 26. januára roku 1699 v Karlovci sa poľský kráľ August II. Silný snažil presadiť na politickej pôde obmedzenie ruskej závislosti lenže nenašiel podporu zo strany poľskej spoločnosti. Zároveň sa vyskytol odpor voči jeho absolutistickým snahám vládnutia, ktoré mal v pláne presadiť s pomocou zahraničných mocností. Tie však videli údajné nebezpečenstvo v spojení Saska a Poľska. Kráľ však napriek týmto snahám našiel iba sklamanie, pričom následne sa dohadoval s predstaviteľmi štátnej diplomacie Rakúska, Pruska, taktiež Ruska a Francúzskeho kráľovstva, lenže zároveň vyvíjal úsilie pre vládu svojho syna, budúceho kráľa Augusta III. Samotného kráľa hnevala skutočnosť, ktorá naznačovala, že dcéra jeho panovníckeho rivala menom Mária Leszczynska sa stala kráľovnou Francúzska. Nevedel si však predstaviť spojenectvo s tradičným protivníkom Francúzskeho kráľovstva a to s Habsburgovcami. Napriek tomu sa však podarilo v roku 1732 uzavrieť zmluvu medzi Rakúskom, Pruskom a Ruskom spolu s poľským štátom, ktorá jasne deklarovala, že zamietnu voľbu francúzskeho kandidáta na poľský kráľovský trón a že zároveň nikdy nedôjde k presadeniu reforiem na území Republiky oboch národov.
Dve korunovácie ako zárodok konfliktu.
V noci zo dňa 31. januára na 1. februára roku 1733 umrel poľský kráľ August II. Silný. Po zistení o tejto udalosti sa podarilo Stanislavovi Leszczyńskemu podarilo spôsobom inkognito v oblečení francúzskeho obchodníka prejsť nemeckým územím. Dňa 8. septembra roku 1733 sa objavil v budove francúzskej ambasády vo Varšave. O dva dni neskôr ho diplomatický zástupca francúzskeho kráľa Ľudovíta XV. predstavil šľachte v Kostole svätého Kríža. Po ďalších dvoch dňoch bol hlasom 12 000 voličov korunovaný za kráľa Republiky oboch národov, čím by ako symbol národného ducha mal udržať ich samostatnosť.
Naproti tejto udalosti došlo dňa 5. októbra roku 1735 ku korunovácii saského kniežaťa Fridricha Augusta II. ako poľského panovníka.
Prológ útoku a vrchol bojov.
V októbri roku 1733 došlo k vyhláseniu vojny voči cisárovi zo strany Francúzskeho kráľovstva. Po relatívne kratšom čase, presnejšie v januári roku 1734 vyhlásil cisár vojnu francúzskej štátnej diplomacii. Vojenské operácie však začali francúzskym útokom na rieku Rýn a do talianskych krajín. Francúzske armády dosť rýchlym tempom obsadili územie Lotrinska. Do konca roku 1734 sa podarilo francúzsko-sardínskym armádam obsadiť mesto Miláno. V úvode roka 1734 ovládli španielske vojská ostrov Sicíliu a Neapolsko.
Vojnová situácia samotného konfliktu sa však na rozdiel od územia južnej a západnej Európy vyvíjala o čosi odlišnejšie na území Poľska. Spojenecké armády Saska, Ruského cárstva a Rakúska však boli v značnej bojovej presile. Išlo o silu 15 000 vojakov, ktorí úspešne vypudili oddiely Stanislava I. z Varšavy. Následne to boli ruské vojská, ktoré zasadili francúzskym oddielom tak silný úder, že sa nemohli vylodiť v meste Gdansk. Kráľ Stanislav I. sa tak rozhodol pre defenzívu a odišiel do Východného Pruska. Vojna v poľskom území sa tak skončila.
Epilóg a konečný mier.
Dňa 3. októbra roku 1735 sa konflikt napokon skončil podľa podmienok predbežnej mierovej zmluvy medzi Habsburskou monarchiou a Francúzskym kráľovstvom v meste Viedeň. Z geopolitického hľadiska sa pre zúčastnené veľmoci jasne deklarovalo nariadenie, ktoré presadzovalo, že Lotrinsko malo pripadnúť vypudenému poľskému kráľovi Stanislavovi Leszczynskému. Vláda v Toskánsku mala byť kompenzáciou voči Františkovi III. Lotrinskému. Vojvodstvo Parma bolo v rukách Habsburskej monarchie, ktorá však zároveň dostala príkaz zrieknutia sa nad územím Neapolska a ostrova Sicília voči Donovi Carlosovi, ako synovi španielskeho kráľa Filipa V. Mier bol však oficiálne ratifikovaný až dňa 18. novembra roku 1738 opätovne vo Viedni. August III. bol teda konečne uznaný za poľského kráľa.

</doc>
<doc id="726108" url="https://sk.wikipedia.org/wiki?curid=726108" title="Saint-Domingue">
Saint-Domingue

 
Saint-Domingue je pomenovanie pre bývalú francúzsku kolóniu v Karibiku, na ostrove Hispaniola a priľahlých menších ostrovoch (najmä Tortuga) od 17. storočia do začiatku 19. storočia. Nástupníckym štátom po Saint-Domingue bolo Haitské cisárstvo, prípadne dnešné Haiti.
História.
Pred príchodom Francúzov bol ostrov Hispaniola celý pod kontrolou Španielov ako kolónia Santo Domingo. Francúzski bukanieri roku 1625 osídlili najprv Tortuga (severne od Hispanioly), ktorý sa stal významnou základňou pirátov a korzárov, a následne sa začali usadzovať aj na západnej časti Hispanioly.
Francúzska kolónia na Tortuge bola oficiálne ustanovená roku 1659 výnosom kráľa Ľudovít XIV. Španielsko uznalo francúzsku zvrchovanosť nad západnou časťou Hispanioly v roku 1697, kedy bola podpísaná rijswijská zmluva. Saint-Domingue sa stalo vysoko prosperujúcou kolóniou, ktorej ekonomika bola postavená na pestovaní kávovníka, indigovníka a cukrovej trstiny a následnej výrobe cukru.
Na pozadí Veľkej francúzskej revolúcie prepuklo na Saint-Domingue v roku 1791 povstanie čiernych otrokov známe ako haitská revolúcia. Podpísaním bazilejského mieru v roku 1795 prešla pod správu Francúzska dovtedy španielska východná časť ostrova. Francúzska dominancia nad ostrovom skončila v roku 1804, respektíve 1808, keď Haiti vyhlásilo nezávislosť a stalo sa druhým suverénnym štátom v Amerike.

</doc>
<doc id="726109" url="https://sk.wikipedia.org/wiki?curid=726109" title="José Rufino Reyes y Siancas">
José Rufino Reyes y Siancas

José Rufino Reyes y Siancas (* 15. november 1836, Santo Domingo, Haitská republika – † 31. január 1905, Santo Domingo, Dominikánska republika), bol dominikánsky hudobný skladateľ, ktorého preslávilo skomponovanie súčasnej štátnej hymny Dominikánskej republiky. Medzi jeho ďalšie diela patria valčíkové a pochodové skladby. Komponoval aj svetskú a náboženskú hudbu.
Životopis.
José Rufino Reyes y Siancas sa narodil 15. novembra 1836 v Santo Domingu. Bol synom Rafaela Reyesa, chudobného predajcu, a Maríe Mercedy Siancasovej. Reyes mal dvoch súrodencov, Manuela Maríu Reyesa Siancasa (nar. 1821) a Francisca Reyesa Siancasa. Reyes nemal žiadne formálne vzdelanie a bol vychovaný v chatovom obydlí. Reyes slúžil ako vojak v armáde, kde spočiatku študoval hudbu u riaditeľa armádneho súboru Juana Bautistu Fonsecu. Naučil sa hrať na rôzne hudobné nástroje, s primárnym zameraním na violončelo.
Smrť.
José Rufino Reyes zomrel 31. januára 1905, bez toho, aby videl formalizáciu štátnej hymny. Jeho telesné pozostatky boli podľa slov Federica Henriqueza y Carvajala uložené na odpočinok. V roku 1916 sa kongres ešte raz bezvýsledne pokúsil hymnu formalizovať. Nakoniec 3. mája 1934, kvôli správe zaslanej Kongresu diktátorom Rafaelom Leonidasom Trujillom, bol schválený zákon, ktorý ustanovil Reyesovu skladbu ako oficiálnu štátnu hymnu Dominikánskej republiky.

</doc>
<doc id="726110" url="https://sk.wikipedia.org/wiki?curid=726110" title="Druhá Dominikánska republika">
Druhá Dominikánska republika

Druhá Dominikánska republika (, "Segunda República") bola predchodcom Dominikánskej republiky. Začala vojnou za obnovenie Dominikánskej republiky v roku 1865 a vyvrcholila americkou intervenciou v roku 1916.
V období druhej republiky politické konflikty pokračovali, teraz medzi poslednou vládou obnovenou Antoniom Pimentelom, ktorý odmietol vládnuť zo Santo Dominga, ako to prikázal Kongres, a José María Cabralom, ktorý musel vládnuť zo Santo Dominga, odpovedajúc na nedostatok zastúpenia Pimentela. Cabral zostal pri moci a prispôsobil ústavu.
V administratíve Cabralu sa vlastníkmi politickej scény stali strany farieb, najmä: Červení a Modrí. Červenú stranu, najmocnejšiu stranu, ktorá vládla šesť po sebe nasledujúcich rokov, viedol Buenaventura Báez.
Potom nasledovalo striedanie vlád až do roku 1887, čo bol začiatok diktatúry Lilísa, ktorá trvala do roku 1899.

</doc>
<doc id="726111" url="https://sk.wikipedia.org/wiki?curid=726111" title="Prvá Dominikánska republika">
Prvá Dominikánska republika

Prvá Dominikánska republika () bola predchodcom súčasnej Dominikánskej republiky a začala 27. februára 1844 vyhlásením Dominikánskej republiky a vyvrcholila 18. marca 1861 pripojením krajiny k Španielskemu impériu. Počas týchto 17 rokov bol národ ekonomicky a politicky nestabilný kvôli predchádzajúcej vojne proti Haitskej republike a vnútorným konfliktom. Bolo tam 8 vlád (3 z nich zodpovedali Pedrovi Santanovi a 2 Buenaventurovi Báezovi).
Obdobie prvej republiky bolo obdobím veľkého významu v dejinách Dominikánskej republiky, pretože znamenalo začiatok jej nezávislého života. Táto etapa trvala od roku 1844 do roku 1861. Nezávislosť Dominikánskej republiky bola vyhlásená 27. februára 1844, keď sa skupina mladých vlastencov vedená Juanom Pablom Duartem a ďalšími prominentnými dominikánskymi vodcami vzbúrila proti nadvláde Haitskej republiky. Toto vyhlásenie znamenalo koniec haitskej okupácie Santo Dominga, čo viedlo k založeniu nového národa. Potom by sa Dominikánska republika musela brániť vonkajším záujmom Haitskej republiky, Španielskeho impéria, Francúzskeho kráľovstva, Spojeného kráľovstva a Spojených štátov, aby si zachovala svoju suverenitu.
Nový národ vnútorne čelil sérii výziev, vrátane budovania stabilného politického systému a organizácie štátnej štruktúry. Počas tejto fázy bola v novembri 1844 vyhlásená prvá ústava krajiny, ktorá vytvorila republikánsky a demokratický systém. Národ však väčšinu obdobia fungoval pod vládou konzervatívnych cuadillos, ktorí sa snažili vydávať liberálne princípy, ktoré položili základy vlasteneckého cítenia.
Prvá republika bola tiež "de facto" francúzskym protektorátom, Junta Gubernativa ju vyhlásila za Protektorát Dominikánskej republiky.

</doc>
<doc id="726113" url="https://sk.wikipedia.org/wiki?curid=726113" title="Astra rázsochatá">
Astra rázsochatá

 
Astra rázsochatá () je druh trvácej byliny rodu astra, z čeľade astrovité ("Asteraceae"). Jej prirodzený areál zahŕňa východnú Kanadu a Spojené Štáty.
Opis.
Astra rázsochatá je trváca bylina s rozkonáreným a drevnatejúcim podzemkom. Byľ je jednotlivá, vzpriamená, pružná, jednoduchá, listnatá, holá alebo riedko páperistá, vysoká 30 až 120 cm.
Dolné byľové listy sú stopkaté, stopka je často krídlatá, dlhá 20 až 70 mm. Čepeľ je vajcovitá, na báze srdcovitá, na okraji ostro pílkovitá, na vrchole dlho končistá. Čepeľ stredných byľových listov je dlhá 20 až 200 mm a široká 10 až 100 mm, na líci je holá alebo riedko štetinatá. Horné listy sú krátko stopkaté až sediace, čepeľ je vajcovitá až kopijovitá, na báze zaokrúhlená.
Úbory v počte 4 až 50 (100), s priemerom 20 až 25 mm, sú usporiadané sú v chocholíkovitom súkvetí. Zákrov je štyri až päťradový, vonkajšie zákrovné listene sú husto chlpaté, dlhé 5 až 8 mm, vnútorné sú čiarkovito kopijovité. Lúčovité kvety sú v počte 5 až 10, biele, dlhé do 12 mm. Rúrkovité kvety sú žlté.
Plodmi sú nažky s 8 až 10 pozdĺžnymi rebrami.
Rozšírenie.
Astra rázsochatá je prirodzene rozšírená vo východných oblastiach Severnej Ameriky od kanadského Quebecu a Ontária, v Spojených štátoch na severe od Vermontu cez Pensylvániu a Ohio, po Georgiu a Alabamu na juhu. Zavlečená je vo Veľkej Británii, Belgicku, Holandsku a Švédsku.
Ekológia.
Astra rázsochatá rastie na mierne vlhkých, humóznych, čiastočne zatienených pôdach. Bylina vytvára husté klonálne porasty bez výbežkov. Kvitne od augusta do septembra. Na Slovensku je len pestovaná ako okrasná trvalka, splanievanie nebolo zatiaľ zaznamenané.

</doc>
<doc id="726114" url="https://sk.wikipedia.org/wiki?curid=726114" title="Eurybia divaricata">
Eurybia divaricata



</doc>
<doc id="726115" url="https://sk.wikipedia.org/wiki?curid=726115" title="Polákov">
Polákov

Polákov je vodný tok v Kozích chrbtoch a Hornádskej kotline na území okresu Poprad. Je to ľavostranný prítok Hornádu s dĺžkou približne 3,4 km a je tokom V. rádu.
Priebeh toku.
Potok pramení v strednej časti Kozích chrbtov, v geomorfologickom podcelku Dúbrava., v lokalite Pastierska na východe masívu Kozieho kameňa, v nadmorskej výške približne 
Prameň sa nachádza v nesúvislom lesnom poraste, pod hrebeňom, vedúcom z Kozieho kameňa východným smerom na Krížový vrch (). Od prameňa tečie južným smerom a onedlho priberá pravostranný prítok spod hrebeňa, pod ktorým sa výrazne stáča na západ a opätovne na juh. Opúšťa územie Kozích chrbtov a už vo Vikartovskej priekope, ktorá je časťou Hornádskej kotliny, priberá ďalší pravostranný prítok. Pokračuje juhovýchodným smerom zvlnenou krajinou cez lokalitu Nižná, kde sa stáča na juhozápad a križuje cestu do Vikartoviec. Na dolnom toku, západne od obce Kravany, sa v nadmorskej výške približne vlieva ľavostranne do Hornádu. Potok patrí do povodia rieky Slaná.
Potok pramení a preteká iba katastrálnym územím obce Kravany v okrese Poprad v Prešovskom kraji.

</doc>
<doc id="726118" url="https://sk.wikipedia.org/wiki?curid=726118" title="Santiago de los Caballeros">
Santiago de los Caballeros

Santiago de los Caballeros je správne centrum provincie Santiago a druhé najväčšie mesto Dominikánskej republiky, má cez pol milióna obyvateľov (s aglomeráciou 690 000). Nachádza sa na severe krajiny v údolí Cibao a preteká ním rieka Yaque del Norte. Pre svoju vnútrozemskú polohu sa nazýva "Ciudad Corazón" ().
Mesto založil v roku 1495 Bartolomej Kolumbus na mieste zvanom Jacagua. Prvými osadníkmi boli príslušníci Rádu svätojakubských rytierov, preto dostalo názov "Santiago de los Treinta Caballeros" (), čo sa neskôr skrátilo na Santiago de los Caballeros alebo Santiago; je najstarším z miest na americkom kontinente pomenovaných podľa Jakuba Väčšieho. V roku 1562 bolo mesto zničené zemetrasením a presťahovalo sa do existujúcej lokality. Dňa 30. marca 1844 tu prebehla významná bitka, v ktorej dominikánska armáda porazila Haiťanov. Mesto má tropické podnebie a je známe výrobou cigár, dôležitý je aj potravinársky, drevospracujúci a textilný priemysel. Sídli tu Santiagská technická univerzita. Pamätihodnosťami Santiaga sú historické centrum s radnicou a katedrálou, pevnosť San Luis a veľký pomník na kopci nad mestom, ktorého stavbu nariadil diktátor Rafael Trujillo a po jeho zvrhnutí bol venovaný hrdinom vojny za nezávislosť z rokov 1863 – 1865.

</doc>
<doc id="726119" url="https://sk.wikipedia.org/wiki?curid=726119" title="ODS – Občianski demokrati Slovenska">
ODS – Občianski demokrati Slovenska



</doc>
<doc id="726120" url="https://sk.wikipedia.org/wiki?curid=726120" title="DS-ODS">
DS-ODS



</doc>
<doc id="726121" url="https://sk.wikipedia.org/wiki?curid=726121" title="Demokratická strana - Občianski demokrati Slovenska">
Demokratická strana - Občianski demokrati Slovenska



</doc>
<doc id="726127" url="https://sk.wikipedia.org/wiki?curid=726127" title="Priesek">
Priesek

Priesek môže byť:

</doc>
<doc id="726133" url="https://sk.wikipedia.org/wiki?curid=726133" title="Kalina">
Kalina

Kalina môže byť:

</doc>
<doc id="726136" url="https://sk.wikipedia.org/wiki?curid=726136" title="Han Kchang">
Han Kchang



</doc>
<doc id="726138" url="https://sk.wikipedia.org/wiki?curid=726138" title="Boje pri Malužinej">
Boje pri Malužinej

Boje pri Malužinej bolo ozbrojené stretnutie medzi slovenskými povstaleckými vojskami (s podporou partizánov) a nemeckými silami počas SNP. Potom, ako nemecká skupina SS Schäfer postupujúca od Popradu v podstate bez odporu obsadila za tri dni (4.6. september) celý Liptov vrátane Ružomberka, povstalecká obrana sa úspešne zachytila pri Malužinej. Tu príslušníci 2. taktickej skupiny pod velením kpt. jazd. Martina Kučeru niekoľko týždňov držali obranu, podnikali protiútoky, blokovali košickobohumínsku železnicu, kde zničili nemecký improvizovaný pancierový vlak a ustúpili z pozícií až počas záverečnej októbrovej nemeckej ofenzívy proti povstalcom. V boji sa vyznamenali aj delostrelci pod velením kpt. Jána Strculu.
Predohra.
Sľubne rozvíjajúca povstalecká akcia v Poprade, Levoči a Spišskej Novej Vsi stroskotala na zlyhaní povstania v Kežmarku. Nemecká Skupina armád Severná Ukrajina vyčlenila úderný pluk tankovej armády pod vedením plukovník Schmidta s rozkazom preniknúť od Nowego Sącza cez Kežmarok k Popradu a spacifikovať západnú hranicu operačného územia. 30. a 31. augusta Nemci odrazili povstalecké útoky na Kežmarok a do večera po bojoch obsadili Spišskú Sobotu a Poprad.
1. septembra Nemci pokračovali v útokoch. Časť jednotiek spolu s jednotkami Heimatschutzu útočila na Svit a Batizovce, no v ten deň sa ich postup podarilo v priestore Batizoviec zastaviť. 
Z 18. divízie SS Horst Wessel bola 2. septembra vyčlenená bojová skupina Schäfer, ktorej veliteľom bol vymenovaný Ernst Schäfer, s úlohou presunúť sa do Popradu a obsadiť Ružomberok a spojiť sa s nemeckou vojenskou bojovou skupinou Ohlen útočiacou od Strečna. 
Ráno 4. septembra začal hlavný nemecký útok na Svit. Skupina SS Schäfer zdolala aj za pomoci letectva povstaleckú obranu pri Svite a Batizovciach, vnikli do mesta a po pouličnom boji vytlačili povstalcov k Lučivnej a Štrbe. Obrana pri Lučivnej a Štrbe bola prekonaná pomocou delostrelectva. Nemci následne ostreľovali aj obec Štrbu a zapálili paľbou niekoľko domov a stodôl, zahynuli 2 civilisti. Nemci postupovali ďalej na Liptovský Hrádok. Povstalci boli nútení ustupovať západným smerom, pričom sa museli rozdeliť a časť povstalcov sa snažila zahatať cestu smerom na Čertovicu, a tak sa rozprestreli v okolí Kráľovej Lehoty. V bojoch tento deň padlo 12 povstalcov, zabitých bolo aj 6 civilov.
Pre Nemcov bola v tomto období popri ružomberskom Mautnerovom závode vyrábajúcom delostrelecké lafety dôležitým cieľom železničná trať vedúca severom Slovenska cez Žilinu, Vrútky, Ružomberok, Liptovský Mikuláš až do Popradu. Skupina SS Schäfer pokračovala smerom na Ružomberok.
Priebeh.
Reorganizáciou 1. česko-slovenskej armády na Slovensku 10. septembra 1944 vzniklo šesť tzv. "taktických skupín". Smer od Kráľovej Lehoty na Čertovicu spadal pod 2. taktickú skupinu plk. Michala Širicu a dostal označenie "obranný úsek Kosatec". Za veliteľa bol vymenovaný kpt. jazd. Martin Kučera. Úsek siahal od Chopka a Demänovskej doliny na západe po údolie Svarínky a Veľký Bok na východe.
Prvú líniu obrany tvoril samostatne operujúci prápor pod velením kpt. Ľudovíta Šušku a druhú líniu vo Svidove, na severnom okraji obce Malužiná, tvorili jednotky Jazdeckého priezvedného oddielu 2 (JPO2) pod velením kpt. Kučeru. Kosatec posilnili povstalci, ktorí ustúpili z Liptova po obsadení Liptovského Hrádka pod vedením npor. Štefana Bobuľu. Posilou boli aj skupinky vojakov Východoslovenskej armády, ktoré sa predrali na povstalecké územie a pridali sa k obranným úsekom Kosatec a Plesnivec.
Nemecký útok 11. septembra.
11. septembra zaútočili Nemci juhozápadne od Červeného Kúta na obranné postavenie práporu kpt. Šušku. Nemecké delostrelecké ostreľovanie narušilo nedostatočne vybudovanú obranu práporu. Kpt. Šuška zasadil svoje jednotky do otvoreného priestoru, čím obmedzil manévrovacie možnosti a sťažil prípadný organizovaný ústup. Prvý nemecký nápor jednotky kpt. Šuške ešte dočasne zadržali, no keď bola obrana zboku i od chrbta napadnutá nepriateľom postupujúcim okrajom lesa od Liptovskej Porúbky povstalci nevydržali sústredený útok a začali neorganizovane ustupovať na Malužinú. Ustupujúce jednotky sa zastavili až na záchytnom pásme obranného úseku severne od Malužinej a tu zastavili aj nemecký postup. Nemci týmto ovládli údolie Váhu a v priestore Červeného Kúta sa zmocnili železničnej trate a cestnej komunikácie. Vybudoval si obranné postavenia južne od železničnej stanice Kráľova Lehota s predsunutými jednotkami k Malužinej.
15.-17.september.
15. septembra vystriedal kpt. Ľ. Šušku vo funkcii veliteľa práporu kpt. E. Krampl, ktorý sem bol prevelený z obranného úseku Plesnivec kpt. Staneka. Zároveň sem bol pridelený npor. J. Hudec, ktorý sa neskôr stal veliteľom druhého práporu. Po týchto zmenách a dôkladnom prieskume, ktorý potvrdil odsun časti nemeckých síl na Duklu, 17. septembra 1944 prebehla na Čertovici porada, kde sa rozhodlo, že úsek vykoná protiútok a obsadí stratené pozície.
Povstalecký útok 20.-23. septembra.
Podobne ako v prípade obranného úseku Zobor v bojoch o Ostrô, aj obranný úsek Kosatec mal výborných delostrelcov. V obrane Kosatca stála delostrelecká batéria štyroch 100mm húfnic vo Svidove a predsunutá dvojica 75mm kanónov, ktoré sa nachádzali v sedle Záhorie nad Liptovskou Porúbkou. Jednu 105mm a jedna 150mm húfnica bez optických zameriavadiel a osádok boli zakopané na prístupoch k Nižnej a Strednej Boci a boli obsadené vojakmi, ktorí mali aspoň nejaké delostrelecké skúsenosti. V prípade pretrhnutie frontu mali zastaviť prenikajúce tanky priamou streľbou z relatívne krátkych vzdialeností v najužšom úseku cesty na Čertovicu. Pechotu podporovala rota 80mm mínometov a k dispozícii boli aj tri protitankových pušky s bazookami, ktoré však ostali nevyužité, lebo povstalci túto technológiu nepoznali.
20. septembra vyrazil prvý prápor pod kpt. Krampla do útoku a zatlačil prekvapeného nepriateľa až za dolinu Michalovo. Ovládnuť údolie Váhu sa však zatiaľ nepodarilo. Nemci, obávajúc sa postupu povstalcov na Kráľovu Lehotu, sústredili do tohto priestoru ďalšie posily z Liptovského Mikuláša a Popradu. Ich zasadzovanie však úspešne narúšalo povstalecké delostrelectvo, strieľajúce zo Svidovskej doliny, zo sedla Michalovo, a mínometná batéria severne od Malužinej. Tlak jednotiek úseku Kosatec a úspešne sa vyvíjajúci útok susedného úseku Plesnivec kpt. Staneka smerom na Poprad donútili Nemcov k ústupu z obranných postavení na Váhu. 23. septembra po večernom útoku prápora Krampl opustili Nemci Kráľovu Lehotu a presunuli sa k Popradu. Útok prebehol prekvapivo s minimálnou delostreleckou prípravou, ale za silnej paľby automatických zbraní. Nemci sa nezmohli na organizovaný odpor. Nasledujúci deň obsadili príslušníci obranného úseku Kosatec priestor od Liptovskej Porúbky až po Svarín. Touto akciou, uskutočnenou spoločne s 350 partizánmi pohronskoliptovského oddielu brigády Za slobodu Slovanov kpt. Krzysteka, povstalci obnovili kontrolu nad cestou, a najmä železnicou v uvedenom priestore, čím sa na dlhšie zablokovala pre Nemcov akákoľvek doprava údolím Váhu.
Batérii povstaleckých 100mm húfnic velil npor. Ján Strcula, ktorý sa vyhol odzbrojeniu vo Východoslovenskej armáde a prešiel na povstalecké územie. 21. septembra spozoroval z kóty 1244 pristátie nemeckých lietadiel na letisku Mokraď, presunul svoje húfnice na lúku v Michalove, aby skrátil vzdialenosť a po niekoľkých zameriavacích pokusoch sa mu podarilo trafiť nemecký Focke-Wulf Fw 190.
Boje o Košickobohumínsku železnicu.
V čase povstaleckého protiútoku pri Kráľovej Lehote už povstalci ustúpili z Turca a tak úsek Košicko-bohumínskej železnice v okolí Liptovskej Porúbky a Kráľovej Lehoty bol jediným, ktorý Nemci nekontrolovali. Keďže povstalci ovládali aj železnicu na Pohroní, zásobovanie východného frontu v Karpatoch muselo prebiehať cez Poľsko alebo Maďarsko.
Útok nemeckej pechoty podporovanej obrnenými transportérmi a tankami sa začal 26. septembra 1944. Povstalci nemali protitankové míny a protitankové kanóny, a tak dovolili Nemcom postúpiť dva kilometre údolím Bocianskej doliny. V momente, keď sa nemecká útočná vozba priblížila k protitankovému zákopu v Michalove, delostrelci pod velením Strculu spustili paľbu z húfnic a podarilo sa im zničiť dva obrnené transportéry a nákladné auto plné vojakov. Nepriateľský útok bol odrazený a Nemci sa vrátili do východiskových pozícií. V noci z 26. na 27. september 1944 povstalci zničili železničný most na sútoku Bieleho a Čierneho Váhu, cestný most, diaľkový telefónny kábel. a vybudovali protitankový zákop a prekážky na ústí Bocianskej doliny. 
Most na sútoku Bieleho a Čierneho Váhu chceli Nemci rýchlo opraviť a preto nasadili na ochranu rekonštrukcie mosta improvizovaný pancierový vlak, ktorý sa 1. októbra 1944 o 6:00 hod. presunul od Štrby k zničenému mostu. Kpt. Kučera mal o pohybe pancierového vlaku presné informácie a tak 30. septembra 1944 vyslal pod velením por. Kozu ženijné družstvo s úlohou trať približne 2 km východne od Kráľovej Lehoty podmínovať. Prvý pokus zničiť vlak dvoma 50 kg TNT náložami umiestnenými pod koľajnicami zlyhal, lebo elektrický kábel k rozbuške v noci prerušila lesná zver. Nemci odstavili vozne s protitankovým kanónom a so stavebným materiálom pri rozbitom moste a zvyšok súpravy sa vrátil do Štrby. Približne o 9:30 hod. prišiel vlak znovu, tentoraz so 6 pancierovými vagónmi. Povstaleckým ženistom sa medzitým podarilo opraviť rozbušku a explóziou náloží vlak zničili. Rušeň s jedným vagónom ustúpil do Východnej. Oprava mosta bola znemožnená, no rozbité vozne zostalo strážiť asi 50 nemeckých vojakov a nepoškodený tank. Zároveň začali delostrelecké súboje medzi nemeckými kanónmi z vlaku a povstaleckým delostrelectvom, ktoré ale boli v hlbokých dolinách neúčinné. Po zotmení 4. októbra 1944 preto povstaleckí vojaci kpt. Kučeru a por. Kozu prenikli k trati a vyhodili poškodené vozne do povetria.
7. októbra pohronskoliptovský oddiel partizánskej brigády Za slobodu Slovanov po delostreleckej príprave prepadol nemeckú základňu v Liptovskom Hrádku a Nemci ustúpili hlbšie do mesta. Partizáni dočasne obsadili priestory nemeckej základne v podniku Semenoles a zničili dva poľné kanóny.
V noci zo 16. na 17. októbra na rozkaz veliteľa brigády Za slobodu Slovanov npor. Voľanského prepadli 7. Liptovský, 9. Liptovský oddiel a 10. oddiel Vysoké Tatry Nemcami obsadené letisko Mokraď. Útok malo podporiť aj povstalecké letectvo. Siedmy a deviaty oddiel mali zaútočiť na letisko zo západu, kým 10. oddiel z východu, dobyť ho a zničiť jeho zariadenia. Plány ovplyvnilo počasie a presun nemeckých jednotiek do Liptovského Hrádku. Letecký útok sa nekonal a 9. oddiel sa vôbec nedostal do východiskovej pozície. Delostreleckú prípravu začali v 01:13 hodín 17. októbra delostrelecké batérie z Malužinej, následne asi 50 partizánov z oddielu Vysoké Tatry zaútočili od potoku Kaleník na letisko. Dostali sa k nemeckým bunkrom, zničili jeden Junkers Ju 87 a poškodili jeden Focke-Wulf Fw 190 a dielenské zariadenie. Padlo 10 nemeckých vojakov. Partizáni na pripravených povozoch vavrišovských roľníkov odviezli ukoristené zbrane, a výstroj cez Vavrišovo na svoju základňu pod Krížnou.
Generálna nemecká ofenzíva.
V rámci prípravy generálnej nemeckej ofenzívy bola do priestoru Kráľovej Lehoty presunutá cez Žilinu skupina SS Wittenmeyer vyčlenená zo 14. divízie SS. Nemci sa rozdelili na dve časti. Prvá časť vyvíjala tlak na ústie Bocianskej doliny, druhá sa mala vpadnúť Jánskou dolinou do chrbta povstalcov v Malužinej.
21. a 22. októbra 1944 Nemci za podpory pohotovostných oddielov HG testovali obranu v Jánskej a Bocianskej doline a taktiež zaútočili na Svarín, no boli odrazení. Nasadili aj druhý pancierový vlak s jeho zvyšnými tromi pancierovými vagónmi, no povstalci ho 23. októbra „uväznili“ medzi dvoma poškodenými úsekmi trate.
Nemecký útok v Bocianskej doline bol odrazený, ale v Jánskej doline prápor SS skupiny Wittenmayer zatlačil rotu Kemka hlbšie do doliny a postupovali až pod Krakovu hoľu a horskú chatu Bystrá, ktorá slúžila povstalcom ako poľná ošetrovňa. Povstalci boli v Jánskej doline donútení ustúpiť do Svidovského sedla pod skalný masív Ohnišťa. Časť povstalcov sa bránila aj v Stanišovskom sedle na Brtkovici. Na pomoc obrancom bola 23. októbra 1944 nasadená rota Pivoluska z 2. česko-slovenskej paradesantnej brigády.
24: októbra Nemci prešli do útoku na Svarín, Bociansku dolinu a Svidovské sedlo. Por. Igor Kemka, veliteľ obrany Svidovského sedla, bol ranený a povstalci mali 9 mŕtvych. Kpt. Juraj Pivoluska viedol protiútok výsadkárov. Tí sa obchvatom sa dostali pod kótu 1175 Konský grúň a vpadli do boku nepriateľa, ktorého tým donútili ustúpiť do východiskových pozícií. Nanešťastie, rota Pivoluska bola následne odvelená na Horehronie, kde dostala úlohu brániť oveľa kritickejší úsek frontu. 
Spojenie obranného úsek Kosatec s veliteľstvom 2. taktickej skupiny v Brezne bolo prerušené a vyšlo najavo, že Nemci už postupujú na obec Bujakovo do tyla obranného úseku Kosatec. Kpt. Martin Kučera preto vydal rozkaz na ústup smerom k Čertovici, kde sa na vrcholoch Nízkych Tatier mala vytvoriť kruhová obrana až do príchodu ďalších rozkazov.
Prápor skupiny SS Wittenmayer, ktorý bol odrazený zo Svidovského sedla, vedený členmi Pohotovostných oddielov Hlinkovej gardy vykonal obchvatný manéver cez kótu 1580 Kráľov stôl až na svahy kóty 1165 Črchľa, čím ohrozili hlavnú povstaleckú ústupovú cestu vedúcu Bocianskou dolinou. Napriek tomu sa sily obranného úseku Kosatec dostali na Čertovicu. Prišiel rozkaz brániť horský terén severne od Podbrezovej, ale povstalecká armáda bola už v rozklade. 25. alebo 26. októbra zostalo po dezerciách z pôvodných 2 000 mužov len polovica a keď 29. októbra dal Martin Kučera nastúpiť zostávajúce jednotky a vyzval dobrovoľníkov na prechod na partizánsky spôsob boja, urobilo tak len cca 200 mužov.
Dohra.
Po potlačení povstania nemecké jednotky železničné mosty pri Kráľovej Lehote provizórne opravili a strážili ich spolu s traťou.
Rozklad povstaleckej armády neobišiel ani obranný úsek Kosatec. Jednotky sa rozpadli, no časť povstalcov sa nevzdala prešla na partizánsky spôsob boja. Martin Kučera sa stal veliteľom vojenskopartizánskej skupiny Martin a neskôr zástupca veliteľa partizánskej brigády Stalin, zvanej aj skupina Lošakov-Kučera. Partizáni vytvorili tábor na Brtkovici, prečkali zimu a v noci z 31. januára na 1. februára pomohli oslobodiť Liptovský Hrádok. Po spojení s 1. čs. armádnym zborom 259 partizánov tejto brigády vstúpilo do jeho radov a Martin Kučera sa stal veliteľom 7. úderného práporu 4. československej brigády.
V literatúre.
Históriu obranného úseku Kosatec popísal v spomienkovej knihe "Nezlomený Kosatec" jeho veliteľ Martin Kučera.

</doc>
<doc id="726140" url="https://sk.wikipedia.org/wiki?curid=726140" title="Lapierre Bikes">
Lapierre Bikes

Lapierre Bikes je francúzsky distribútor a výrobca cestných bicyklov, horských bicyklov a triatlonových bicyklov so sídlom v Dijon vo Francúzsku. 
História.
Spoločnosť bola založená v roku 1946 Gastonom Lapierrom ako malá rodinná dielňa, ktorá sa špecializovala na ručnú výrobu bicyklov pre miestnych zákazníkov. Vďaka rastúcej popularite cyklistiky vo Francúzsku a zvyšujúcemu sa dopytu po kvalitných bicykloch sa firma rýchlo rozrástla a etablovala sa ako významný hráč v cyklistickom priemysle.
Expanzia a rast.
V 60. rokoch prevzal vedenie spoločnosti Jacky Lapierre, syn zakladateľa, ktorý pokračoval v rozvoji firmy a modernizoval výrobu. V roku 1972 bola postavená nová továreň v priemyselnej zóne v Dijone, ktorá umožnila zvýšiť produkciu a zlepšiť logistiku.
V 80. rokoch Lapierre predvídal rastúcu popularitu horskej cyklistiky, ktorá sa v tomto období stala jedným z najrýchlejšie sa rozvíjajúcich športov. Spoločnosť bola jedným z prvých európskych výrobcov, ktorí sa začali špecializovať na výrobu horských bicyklov. Táto strategická orientácia pomohla značke upevniť svoju pozíciu na trhu a osloviť širšie spektrum zákazníkov.
V roku 1993 získala holandská skupina Accell Group 33 % podiel v spoločnosti Lapierre, čo zabezpečilo stabilnú finančnú podporu a umožnilo ďalšiu expanziu. V roku 1996 Accell Group odkúpila zvyšné akcie, čím sa Lapierre stal plne integrovanou súčasťou tohto nadnárodného konglomerátu, ktorý združuje viaceré cyklistické značky.
Vstup do Accell Group umožnil spoločnosti využívať moderné technologické inovácie, pokročilé výrobné postupy a efektívnejšiu distribučnú sieť. To prispelo k ďalšiemu rastu značky a rozšíreniu produktového portfólia.
Spolupráca s profesionálnym športom.
V roku 2002 začal Lapierre spolupracovať s profesionálnym cyklistickým tímom Française des Jeux (FDJ), ktorý patrí medzi najvýznamnejšie francúzske tímy v cestnej cyklistike. Táto spolupráca umožnila značke testovať nové technológie v extrémnych podmienkach profesionálnych pretekov, čím sa zdokonalila výroba rámov, aerodynamika a celkový dizajn cestných bicyklov.
Výroba a montáž.
Spoločnosť realizuje výrobu a montáž bicyklov vo svojich závodoch vo Francúzsku, pričom hlavné výrobné a vývojové centrum sa nachádza v Dijone. Výrobný proces kombinuje automatizované technológie s ručnou montážou a dôslednou kontrolou kvality.
Výrobný proces a kontrola kvality.
Výroba bicyklov Lapierre zahŕňa viaceré fázy, od konštrukčného návrhu cez výrobu rámov až po finálnu montáž. Rámy sú vyrábané z rôznych materiálov, pričom sa využíva uhlíkové vlákno a hliníkové zliatiny. Výrobný proces zahŕňa aj lakovanie a aplikáciu povrchových úprav, ktoré zabezpečujú ochranu pred koróziou a mechanickým opotrebením.
Montáž komponentov prebieha v kontrolovaných podmienkach, pričom sa využívajú technologické postupy umožňujúce presné nastavenie jednotlivých častí. Dôraz sa kladie na kvalitu brzdového systému, pohonu a odpruženia, ktoré sú testované pred expedíciou. Každý bicykel podlieha záverečnej kontrole kvality, kde sa preveruje mechanická odolnosť, správne nastavenie komponentov a celková funkčnosť.
Výrobné lokality.
Hlavné výrobné a vývojové centrum spoločnosti Lapierre sa nachádza v Dijone, kde prebieha montáž a kontrola kvality bicyklov určených pre európsky trh. Okrem hlavného závodu spoločnosť využíva aj externých dodávateľov komponentov a niektoré časti výroby prebiehajú v partnerských závodoch mimo Francúzska.
Lapierre integruje technologické inovácie a spolupracuje s odborníkmi na vývoj nových modelov, pričom dôraz sa kladie na aerodynamiku, hmotnosť a výkon jednotlivých komponentov. Výskum a vývoj prebieha v spolupráci s profesionálnymi cyklistickými tímami, ktoré poskytujú spätnú väzbu na nové modely pred ich uvedením na trh.

</doc>
<doc id="726141" url="https://sk.wikipedia.org/wiki?curid=726141" title="Monique Gabrielle">
Monique Gabrielle

Monique Gabrielle (* 30. júl 1963, Kansas City) je americká modelka a herečka.
Životopis.
Monique Gabrielle sa narodila v Missouri a vyrastala v Denveri v Colorade. Bola študentkou strednej školy, keď začala s modelingom. Neskôr sa zúčastnila mnohých súťaží krásy a vo veku 17 rokov získala titul „Miss American Legion“. V roku 1980 sa po ukončení strednej školy presťahovala do Los Angeles a pracovala pre modelingové agentúry. Pózovala na pôvabných fotografiách a vo veku 19 rokov ju zvolili za "Penthouse Pet mesiaca" (december 1982). Pózovala aj pre Playboy a vo Francúzsku bola na stránkach magazínu Newlook (marec 1985) a Lui (október 1986).
Filmovú kariéru začala ako herečka v béčkových filmoch, často so silným erotickým nádychom. Hrala najmä v "Black Venus" od Clauda Mulota alebo v kultovej komédii "Bachelor Party" od Neala Israela, v hlavnej úlohe s Tomom Hanksom. Medzinárodnú viditeľnosť získala víťazstvom v kastingu na titulnú rolu vo filme "Emmanuelle 5". Nahradila tak Sylviu Kristel a Miu Nygren vo filme režiséra Waleriana Borowczyka, ktorý vyšiel v roku 1987. Spolupracovala s Jimom Wynorskim, ktorý ju režíroval sedemkrát vo filmoch, v ktorých sa prelínal horor, sex a humor. V 90. rokoch sa objavovala už pomenej vo filmoch a zameriavala sa skôr na iné aktivity.

</doc>
<doc id="726142" url="https://sk.wikipedia.org/wiki?curid=726142" title="Haitská okupácia Santo Dominga">
Haitská okupácia Santo Dominga

Haitská okupácia Santo Dominga (; ; kreol. "Okipasyon ayisyen nan Sen Domeng") bola anexia a fúzia dovtedy nezávislej Republiky Španielskeho Haiti (predtým Santo Domingo) do Haitskej republiky, ktorá trvala od 9. februára 1822 do 27. februára 1844, čiže dvadsaťdva rokov. V roku 1795 v dôsledku bazilejského mieru bola časť ostrova Hispaniola pod španielskou správou najprv postúpená Francúzsku a zlúčená s francúzskou kolóniou Saint-Domingue. Avšak s vypuknutím Haitskej revolúcie Francúzi stratili kontrolu nad západnou časťou ostrova, pričom ostal pod kontrolou východnej časti ostrova až do znovudobytia Santo Dominga Španielmi v roku 1809.
Santo Domingo bolo regionálne rozdelené mnohými súperiacimi a konkurenčnými provinčnými lídrami. Počas tohto obdobia mala španielska koruna v kolónii obmedzený vplyv. Kde vládol „zákon mačety“, dominikánski vojenskí vodcovia sa stali vládcami. Dňa 9. novembra 1821 sa bývalý generálny kapitán zodpovedný za kolóniu José Núñez de Cáceres rozhodol zvrhnúť španielsku vládu a vyhlásil nezávislosť kolónie od Španielska. Medzitým mulatský prezident Haiti Jean-Pierre Boyer ponúkol svoju podporu pohraničným guvernérom, a tak mu vo februári 1822 umožnili vstúpiť do mesta Santo Domingo s približne 10 000 vojakmi, čo viedlo k jeho okupácii. 
Po strate podpory elít bol v roku 1843 zvrhnutý haitský prezident Boyer, ktorého vo funkcii prezidenta nahradil Charles Rivière-Hérard. Dňa 27. februára 1844 nacionalistické dominikánske sily vo východnej časti ostrova Hispaniola vedené Juanom Pablom Duartem ovládli Santo Domingo. Haitské sily, nepripravené na významné povstanie, sa vzdali dominikánskym rebelom, čím sa fakticky ukončila haitská nadvláda východnej časti ostrova Hispaniola. V marci sa Rivière-Hérard pokúsil obnoviť svoju autoritu, ale Dominikánci mu spôsobili ťažké straty. Rivière-Hérarda odvolala z funkcie mulatská hierarchia 3. mája 1844.
V Dominikánskej republike sa Deň nezávislosti oslavuje 27. februára, v deň povstania proti haitskej okupácii.

</doc>
<doc id="726143" url="https://sk.wikipedia.org/wiki?curid=726143" title="Haitská republika (1820 – 1849)">
Haitská republika (1820 – 1849)

Haitská republika (, kreol. "Repiblik d Ayiti", ) bola od roku 1820 do roku 1849 "de facto" pokračovaním prvej Haitskej republiky, ktorá ovládala juh toho, čo sa od roku 1806 nazýva Haiti. Toto obdobie dejín Haiti sa začalo v roku 1820 za vlády Jean-Pierra Boyera znovuzjednotením Haiti. V rokoch 1822 až 1844 zahŕňalo aj haitskú okupáciu španielského Santo Dominga, čím sa vytvoril jednotný politický subjekt spravujúci celý ostrov Hispaniola. Hoci nakoniec vznikla republika, v tomto období až do roku 1843 dominovala Boyerova autoritárska vláda ako doživotného prezidenta. Prvá Haitská republika sa skončila v roku 1849, keď prezident Faustin Soulouque vyhlásil za samozvaného cisára, čím sa začala Druhá ríša Haiti.

</doc>
<doc id="726146" url="https://sk.wikipedia.org/wiki?curid=726146" title="Šafin">
Šafin

Šafin môže byť:

</doc>
<doc id="726147" url="https://sk.wikipedia.org/wiki?curid=726147" title="Safin">
Safin

Safin môže byť:

</doc>
<doc id="726149" url="https://sk.wikipedia.org/wiki?curid=726149" title="Astra veľkolistá">
Astra veľkolistá

 
Astra veľkolistá () je druh trvácej byliny rodu astra, z čeľade astrovité ("Asteraceae"). Jej prirodzený areál zahŕňa oblasti v Severnej Amerike.
Opis.
Astra veľkolistá je trváca bylina s rozkonáreným podzemkom. Byľ je jednotlivá, vzpriamená, jednoduchá, pružná, holá alebo riedko vlnatá, vysoká 30 až 110 cm.
Prízemné a dolné byľové listy sú dlho stopkaté, stopka je dlhá 8 až 17 cm. Čepeľ je široko vajcovitá, na báze srdcovitá, na okraji hrubo pílkovitá, na vrchole končistá, dlhá 11 až 25 cm, široká 6 až 15 cm, na líci je riedko štetinatá, na rube holá, na žilách husto vlnatá a chlpato žliazkatá. Stredné a horné listy sú krátko stopkaté až sediace, čepeľ je vajcovitá až kopijovitá, na báze plytko srdcovitá.
Úbory v počte 8 až 90, s priemerom 20 až 35 mm, sú usporiadané v chocholíkovitom súkvetí. Zákrov je päť až šesť radový, dlhý do 11 mm. Zákrovné listene sú obrátene vajcovité, často purpurasté. Lúčovité kvety sú v počte 9 až 20, fialové, zriedkavo biele. Rúrkovité kvety sú svetložlté, neskôr purpurové.
Plodmi sú nažky so 7 až 12 pozdĺžnymi rebrami.
Rozšírenie.
Astra veľkolistá je pôvodná v Severnej Amerike v Kanade, v provinciách Manitoba, Ontário, Quebec a v Spojených štátoch na severe od Minnesoty, Michiganu a Vermontu až po Alabamu a Georgiu na juhu.
Ekológia.
Astra veľkolistá v oblastiach s prirodzeným výskytom rastie v listnatých a zmiešaných lesoch. V západnej Európe je pravdepodobne už naturalizovaná, v strednej Európe je pestovaná a splanieva. Uprednostňuje polotienisté záhony, kde tvorí početnými výbežkami hustý koberec. Kvitne od augusta do októbra.

</doc>
<doc id="726150" url="https://sk.wikipedia.org/wiki?curid=726150" title="Eurybia macrophylla">
Eurybia macrophylla



</doc>
<doc id="726152" url="https://sk.wikipedia.org/wiki?curid=726152" title="Kraviansky potok">
Kraviansky potok

Kraviansky potok je vodný tok v Kozích chrbtoch a Hornádskej kotline na území okresu Poprad. Je to ľavostranný prítok Hornádu s dĺžkou približne 3,3 km a je tokom V. rádu.
Priebeh toku.
Potok pramení v strednej časti Kozích chrbtov, v geomorfologickom podcelku Dúbrava., na východných svahoch Polákovej (), v nadmorskej výške približne 
Prameň sa nachádza v oblasti riedkeho lesného porastu, pod hrebeňom, vedúcom z Kozieho kameňa () východným smerom na Krížový vrch (). Od prameňa pod vrchom Poláková tečie juhovýchodným smerom, územím s minimom porastu. Nepriberá tu žiadne významnejšie prítoky a na južnom okraji Kozích chrbtov sa stáča južným smerom. Na strednom toku, už vo Vikartovskej priekope, ktorá je časťou Hornádskej kotliny, preteká obcou Kravany. Na jej okraji priberá svoj najvýznamnejší, pravostranný prítok spod Polákovej a stáča sa juhovýchodným smerom. Pokračuje zvlnenou, poľnohospodársky využívanou krajinou a medzi obcami Kravany a Spišské Bystré sa v nadmorskej výške približne vlieva ľavostranne do Hornádu. Potok patrí do povodia rieky Slaná.
Potok pramení a preteká katastrálnym územím obce Kravany v okrese Poprad v Prešovskom kraji, iba v polohe ústia zasahuje veľmi malou časťou do katastra obce Spišské Bystré.

</doc>
<doc id="726158" url="https://sk.wikipedia.org/wiki?curid=726158" title="Oldřich Kulhánek">
Oldřich Kulhánek

Oldřich Kulhánek (* 26. február 1940, Praha† 28. január 2013, Praha) bol český maliar, grafik, ilustrátor, scénograf a pedagóg. Stal sa autorom grafickej podoby súčasných českých bankoviek a vytvoril mnoho českých poštových známok. Za grafiky, ktorými údajne hanobil predstaviteľov bývalých socialistických krajín, bol za komunistického režimu perzekuovaný.
Život a dielo.
V roku 1958 bol prijatý na VŠUP Praha do ateliéru grafiky prof. Karla Svolinského (18961986). Štúdia dokončil v roku 1964. Profesionálnu dráhu začal svojou diplomovou prácou, ilustráciami knihy veršov Vladimíra Holana "Sen". Prvú samostatnú výstavu mal v roku 1968 v Galérii mladých v Prahe spoločne s maliarom Janom Krejčím.
Perzekúcia.
Od roku 1968 stíhaný a v marci roku 1971 zatknutý ŠtB a uväznený. Vtedy bol obvinený z toho, že svojimi grafickými listami s tvárou Stalina hanobí predstaviteľov komunistických krajín. Na celkom jedenástich grafikách, ktoré režim označil za tzv. ideovo nebezpečné, bola totiž deformovaná Stalinova tvár, perforované päťcípe hviezdy či budovateľsky radostné tváre zmenené na ohavný škľab.
Vo vykonštruovanej kauze zvanej "Kulhánek a spol." bol spoločne s ním súdený aj jeho kolega a priateľ Krejčí. Potom strávil mesiac vo väzení a musel pravidelne chodiť na výsluchy. Prípad ukončilo pojednávanie na obvodnom súde pre Prahu 10 (5. júl 1973), kde bolo jeho 11 grafických listov odsúdených na likvidáciu. Jeho rodine a priateľom sa ale podarilo až do roku 1989 skrývať matrice k týmto listom, takže začiatkom 90. rokov z nich bola vytlačená limitovaná edícia, nazvaná "Prohibita". Pôvodné grafiky nakoniec údajne zničené neboli, sudcovia ich mali pred spálením rozkradnúť.
70. roky.
Novú bankovku navrhol prvýkrát už v roku 1971, kedy jeho desaťkoruna vyhrala anonymný konkurz. Bankovka s motívom Majstra Pavla z Levoče sa ale do tlačiarne nakoniec nedostala. Celé sedemdesiate roky mal zákaz výstav, zákaz spolupráce s nakladateľstvami a zákaz publicity. Napriek tomu sa ilegálne podarilo dostať niektoré jeho diela za železnú oponu – napríklad v roku 1971 sa pod pseudonymom Ulrich Böhm zúčastnil so svojím grafickým listom "Hommage á Albrecht Dürer" výstavy v Norimbergu.
80. roky.
V 80. rokoch vytváral litografie, ktoré sú inšpirované vývojom ľudského tela. Napriek zákazu mu niektorí kolegovia umožnili ilustrovať knihy, predovšetkým ruské klasiky. Z osemdesiatych rokov pochádzajú aj jeho známe cykly "Tváře a Ruce", grafické listy inšpirované dielom Georgea Orwella či štylizované podobizne historických osobností (Johannesa Keplera, Tycha Braha či Rudolfa II.).
90. roky.
V rokoch 1992 až 1993 pracoval na návrhoch nových českých bankoviek a stal sa autorom mnohých českých poštových známok – okrem iného navrhol poštovú známku s portrétom prezidenta Českej republiky Václava Klausa. V roku 1995 hosťoval na University of Houston-Clear Lake v Texase.
Je pre neho typické zaujatie pre figúru, ktoré sa tiahne celým jeho dielom, zaujatie, ktoré používa na vyjadrenie stavu duše. V jeho tvorbe možno nájsť torzá ľudských tvárí a ruky, ktoré sú vyjadrením doby a miesta, kde žijú. Patril medzi popredných predstaviteľov českého exlibris, grafickej tvorby a získal celý rad prestížnych cien; bol prezidentom nadácie SČUG Hollar.
České bankovky.
V roku 1992 až 1993 pracoval na návrhoch ôsmich českých bankoviek. Súťaž bola vypísaná ešte federálnou Štátnou bankou československou, avšak motívy zostali a po letmej úprave boli použité aj na bankovkách vydaných až po rozdelení Československa.
Pri bankovke 200 Kč s Komenským namaľoval ruky dospelého a dieťaťa ako symbol odovzdávania znalostí a skúseností. Na tisíckorunovej bankovke s Františkom Palackým stvárnil lipu ako symbol historika českého národa.
Ako pripomienku nedožitých 75. narodenín Oldřicha Kulhánka vytvorila Česká mincovňa v Jablonci nad Nisou razbu zlatých a strieborných pamätných medailí s motívom 100 Kč bankovky. Grafiku spracovala Kulhánkova dcéra, MgA. Klára Melichová. Averz medaila nesie charakteristickú podobizeň Karola IV, reverz zobrazuje pečať Karlovej univerzity.

</doc>
<doc id="726164" url="https://sk.wikipedia.org/wiki?curid=726164" title="Prefekt (Rímska kúria)">
Prefekt (Rímska kúria)

Prefekt je titul vedúcich dikastérií, sekretariátu pre hospodárstvo a prefektúry pápežskej domácnosti. Až do začiatku Františkovho pontifikátu boli vedúcimi týchto inštitúcií zvyčajne kardináli kúrie a nazývali sa kardinálskymi prefektmi, ako je to dodnes v prípade Apoštolskej signatúry. Titul prefekta, ktorý nebol kardinálom, bol proprefekt.
Prefekti sú zodpovední za všetky operácie v rámci svojej kuriálnej autority. Spravidla majú povereného biskupa, aby viedol ich dikastérium.
Vedúci Správy dedičstva Apoštolskej stolice a Pápežských komisií sa nazýva "prezident", vedúci Štátneho sekretariátu sa nazýva "kardinál štátny sekretár", vedúci Rímskej roty sa nazýva "dekan" a vedúci Apoštolskej penitenciárie sa nazýva "hlavný penitenciár". Pri riadení a výkone svojej funkcie majú rovnaké práva a povinnosti ako prefekti.
Zoznam súčasných prefektov.
Okrem mníšky Simony Brambillovej, posledných troch spomínaných a pápeža, všetci súčasní prefekti nesú titul kardinála.

</doc>
<doc id="726170" url="https://sk.wikipedia.org/wiki?curid=726170" title="Cannondale Bicycle Corporation">
Cannondale Bicycle Corporation

Cannondale Bicycle Corporation je americký distribútor a výrobca cestných, horských, triatlonových a elektrických bicyklov so sídlom v Wiltone v štáte Connecticut. 
História.
Začiatky spoločnosti.
Spoločnosť bola založená v roku 1971 v americkom meste Wilton v štáte Connecticut, ako výrobca turistického vybavenia, konkrétne batohov a tašiek. Spoločnosť začala s výrobou bicyklov v roku 1983. Prvým modelom bol ST-500, určený pre turistiku, ktorý bol vybavený hliníkovým rámom. Táto technológia bola v tej dobe revolučná, pretože väčšina bicyklov mala rám vyrobený z ocele. Hliník ponúkal ľahkosť a pevnosť. Tento krok umožnil Cannondale odlíšiť sa na trhu a stať sa významným hráčom v oblasti bicyklov.
Inovácia a technologické pokroky.
V 80. rokoch spoločnosť pokračovala v experimentovaní s novými materiálmi a technológiami. V roku 1988 začala vyrábať bicykle s hliníkovými rámami, čo sa stalo jej rozpoznávacím znakom. Tento krok viedol k rozšíreniu sortimentu a k väčšiemu záujmu o bicykle Cannondale medzi amatérskymi aj profesionálnymi cyklistami.
V 90. rokoch Cannondale pokračoval v inovovaní dizajnu rámov. V roku 1992 predstavil bicykle zo série 2.8, ktoré boli navrhnuté pomocou počítačového dizajnu a analýzy konečných prvkov, čím sa dosiahla nízka hmotnosť a vysoká pevnosť rámov. V nasledujúcich rokoch predstavil modely ako CAAD (Cannondale Advanced Aluminum Design), ktoré využívali pokročilé hliníkové zliatiny a nové technológie výroby.
Rozšírenie portfólia a technologické inovácie.
Na začiatku nového tisícročia spoločnosť rozšírila svoju ponuku o bicykle, ktoré kombinovali hliníkové a karbónové rámy. V roku 2004 predstavila model Six13, ktorý kombinoval hliníkové predné časti rámu a karbónové zadné časti. Tento model sa stal významným krokom v oblasti materiálových inovácií a ukázal, ako efektívne sa dajú kombinovať rôzne materiály na dosiahnutie optimálneho výkonu a pevnosti.
Zmeny vlastníctva, globálna expanzia a súčasnosť.
V roku 2008, po niekoľkých rokoch rastu a technologických inovácií, bola spoločnosť akvizovaná kanadskou firmou Dorel Industries. Tento krok umožnil Cannondale expanziu na globálny trh a rozšírenie distribučných kanálov. V roku 2021 sa Cannondale stal súčasťou holandského konglomerátu Pon Holdings, ktorý vlastní viacero značiek v oblasti mobility. Tento krok umožnil ďalší rozvoj a globálny rast spoločnosti.
V súčasnosti je Cannondale jedným z významných svetových výrobcov bicyklov, ktorý ponúka širokú škálu produktov vrátane cestných, horských, triatlonových a elektrických bicyklov. Spoločnosť pokračuje v inováciách a v rozvoji nových technológií, ktoré zlepšujú výkon a komfort bicyklov. Rámy bicyklov Cannondale sa vyznačujú vysokou kvalitou a precíznosťou výroby, pričom spoločnosť si zachováva svoju pozíciu lídra v oblasti dizajnu a technológie bicyklov.
Výroba a montáž.
Výrobný proces.
Cannondale Bicycle Corporation využíva pri výrobe bicyklov kombináciu strojovej presnosti a ručnej montáže. Spoločnosť sa od svojich začiatkov špecializovala na výrobu hliníkových rámov, pričom postupne začala využívať aj karbónové materiály. Výroba zahŕňa viacero etáp, vrátane vývoja, testovania, zvárania, tepelného spracovania, lakovania a konečnej montáže.
Pri výrobe hliníkových rámov sa používa technológia hydroformingu, ktorá umožňuje vytvárať rámy s optimálnou pevnosťou a hmotnosťou. Po zváraní prechádzajú rámy procesom tepelného spracovania, čím sa zvyšuje ich pevnosť a odolnosť voči namáhaniu. Karbónové modely sú vyrábané metódou vrstvenia uhlíkových vlákien, čo umožňuje optimalizovať pružnosť a tuhosť v rôznych častiach rámu podľa požiadaviek konkrétneho modelu.
Po dokončení výrobných procesov sú rámy lakované a vybavené komponentmi, ktoré môžu pochádzať od rôznych dodávateľov. Finálna montáž prebieha vo výrobných závodoch, kde sú bicykle kompletizované a podrobené výstupnej kontrole kvality.
Výrobné lokality.
Cannondale začala svoju výrobu v Spojených štátoch, pričom jej prvé výrobné závody sa nachádzali vo Wilsone a Bedforde v štáte Connecticut a neskôr v Pensylvánií. V priebehu rokov však spoločnosť presunula veľkú časť výroby do Ázie, najmä do Taiwanu a Číny, kde prebieha výroba rámov a čiastočne aj montáž niektorých modelov. Výskum a vývoj, ako aj časť produkcie určená pre špecifické trhy, naďalej prebiehajú v USA a v Európe.
Výrobný proces spoločnosti zahŕňa spoluprácu s externými dodávateľmi komponentov, ako sú pohonné systémy, vidlice, brzdy a elektronika, pričom finálna montáž sa sústreďuje v distribučných centrách pred dodaním predajcom.

</doc>
<doc id="726171" url="https://sk.wikipedia.org/wiki?curid=726171" title="Ján Strcula">
Ján Strcula

Ján Strcula (* 4. máj 1912, Vyšná Boca – † 11. január 2012, Trenčín) bol slovenský vojak, generál, odbojár počas Slovenského národného povstania, československý politik Komunistickej strany Slovenska, poslanec Slovenskej národnej rady a Snemovne národov Federálneho zhromaždenia na začiatku normalizácie.
Životopis.
Základnú školu navštevoval vo Vyšnej Boci v rokoch 19181924. Prvý ročník meštianskej školy absolvoval v Prahe, ostatné v Ružomberku. Maturoval v roku 1936 na chemickom oddelení Vyššej priemyselnej školy v Banskej Štiavnici. V roku 1936 nastúpil základnú vojenskú službu v československej armáde k 201. delostreleckému pluku v Ružomberku. Od roku 1937 študoval na Vojenskej akadémii v Hraniciach. Pôsobil potom v delostreleckom pluku vo Frenštáte pod Radhoštěm. Za mobilizácie roku 1938 bol náčelníkom štábu oddielu delostreleckého pluku pri Opave.
Slovenská republika.
Počas vojny pôsobil v armáde Slovenského štátu v Brezne nad Hronom a Ružomberku. Od 1. januára 1940 bol veliteľom batérie a 1. augusta bol povýšený na npor. delostrelectva.
Od konca júna 1941 až do augusta sa ako veliteľ batérie zúčastnil ťaženia proti ZSSR. Po návrate z frontu pôsobil v Žiline, Ružomberku, Dolnom Kubíne a Sabinove. Pri formovaní Východoslovenskej armády sa stal 14. júna 1944 veliteľom batérie delostreleckého pluku 2 vo Vyšnom Mirošove.
Slovenské národné povstanie.
Strcula sa vyhol zajatiu pri odzbrojovaní Východoslovenskej armády a prešiel na povstalecké územie, kde sa zapojil do Slovenského národného povstania. 11. septembra sa stal veliteľom delostreleckej batérie obranného úseku „Kosatec“ II. taktickej skupiny v bojoch pri Malužinej a Kráľovej Lehote. Jeho batéria sa podieľala na prerušení cesty a košickobohumínskej železnice v priestore Čereného Kútu a Kráľovej Lehoty. 21. septembra uskutočnil úspešný delostrelecký prepad letiska Mokraď. 2. októbra sa stal veliteľom delostrelectva celého obranného úseku „Kosatec“. 4. októbra sa jeho batéria podieľala na zničení nemeckého pancierového vlaku chrániaceho opravu strategického železničného
mosta pri Kráľovej Lehote. Jeho delostrelci uskutočnili viacero úspešných palebných prepadov, medzi inými aj letiska Mokraď a nemeckej batérie pri Liptovskom Hrádku, ktorý povstalci dokonca dočasne ovládli. 25. októbra po páde Brezna nad Hronom dostal rozkaz presunúť batériu do údolia Hrona. Nakoľko Nemci obsadením Podbrezovej medzičasom odrezali
ústupové cesty ustúpil počas boja do doliny Bystrá, smerom na Trangošku. 28. októbra bol povýšený na kpt. delostrelectva. Po ústupe do hôr pôsobil v Nízkych Tatrách pri partizánskom zväzku Stalin. Po prechode frontu bol sa 14. februára 1945 prezentoval v 1. čs. armádnom zbore a bol ustanovený za veliteľa batérie delostreleckého pluku 5. V apríli 1945 sa stal osvetovým dôstojníkom a pôsobil ako politický zástupca veliteľa pluku.
Po vojne.
Po vojne zostal vojakom z povolania a roku 1954 sa stal generálmajorom. V novembri 1955 nastúpil na štúdium na Najvyššej vojenskej akadémii K. J. Vorošilova v Moskve. Pôsobil ako zástupca veliteľa, neskôr veliteľ mechanizovanej divízie v Olomouci, od roku 1958 v Trenčíne ako zástupca veliteľa Východného vojenského okruhu. Na konci svojej profesnej dráhy zastával post inšpektora pre materiálne otázky výcvikovej základne. 
Politická kariéra.
Vo voľbách roku 1964 sa stal poslancom Slovenskej národnej rady. Po federalizácii Československa zasadol v januári 1969 do Snemovne národov Federálneho zhromaždenia ako nominant Slovenskej národnej rady. Vo federálnom parlamente zotrval do konca funkčného obdobia, teda do volieb roku 1971. 
Roku 1972 odišiel z aktívnej služby. V penzii sa venoval rezbárstvu. Zomrel vo veku nedožitých 100 rokov.

</doc>
<doc id="726172" url="https://sk.wikipedia.org/wiki?curid=726172" title="Martinizmus">
Martinizmus

Martinizmus je kresťanské ezoterické hnutie zaoberajúce sa mágiou a mystikou, ktoré na konci 18. storočia založil Martinéz de Pasqually.
Hnutie.
Ezoterická kariéra Martinèsa de Pasqually (* 1709† 1774) začala založením slobodomurárskej Kapituly škótskych sudcov (Chapȋtre des Juges Ecossais) v roku 1754 v Montpellier. Od roku 1762 žil v Bordeaux, kde okolo roku 1766 založil spoločnosť založenú na vlastnom učení Ordre des chevaliers maçons elus coëns de l’universe – slov. Rád slobodomurárskych rytierov vyvolených kňazov sveta, skrátene Elus cohen. Ústrednou myšlienkou rádu bola viera, že človek a všetky živé bytosti sa pomocou určitých praktík môžu vrátiť do svojho prirodzeného stavu z doby pred pádom človeka. Týmito praktikami bola teurgická invokácia neviditeľných inteligencií a božstva z vyšších sfér. Martinèsovo učenie bolo spracované v diele "Trité sur la réintegration des êtres dans leur première propriété, vertu et puissance spirituelle divine" – slov. Pojednanie o reintegrácii bytostí do ich prvotného stavu, cnosti a božskej duchovnej moci, približne z roku 1771, podľa ktorého „Večný“ neustále vytvára hierarchiu duchovných bytostí spojených do „božskej nesmiernosti“, avšak v dôsledku vzbury časti týchto bytostí Večný prikázal iným duchom vytvoriť materiálny svet, kde boli vzpurní duchovia uväznení. Práve z Večného potom v materiálnom svete emanovali „štvrtoradé“ duchovné bytosti – ľudia, z ktorých sa aj Adam, ponechaný svojej slobodnej vôli, vzbúril. Účelom teozofického a gnostického Pasquallyho učenia malo byť vrátiť človeka do prvotného stavu jednoty s Bohom pomocou teurgie a vôle – ktorá je jedinou božskou mocou, ktorú si človek zachoval, a jedinou mocou schopnou postaviť sa vzpurným duchom.
Po slobodomurárskom vzore mal Elus cohen tri stupne: učeň, tovariš a majster, ktoré však boli chápané ako profánne a „mimo chrám“ a nasledovali štyri kňazské stupne dostupné iba majstrom:
Do vyšších stupňov boli kandidáti ordinovaní skôr ako kňazi, než iniciovaní slobodomurárskym spôsobom. Ordinácia bola udelená duchmi a do kňaza pri nej vstupoval vyvolený Večného podľa daného kruhu: Adam, Abrahám, Mojžiš, Zorobábel a Ježiš. Od členov rádu sa očakávala duševná a morálna askéza, dodržiavanie stravovacích pravidiel a pôstov ako aj pravidelné modlitby. Počas vrcholného obdobia mal rád okolo stovky členov a dvanásť „chrámov“.
Na ďalší vývoj martinistického hnutia mal vplyv predovšetkým Louis Claude de Saint-Martin (* 1743† 1803) a Jean-Baptiste Willermoz (* 1730† 1824). Saint-Martin sa zaujímal skôr o mystický potenciál Pasquallyho učenia, profiloval sa ako zbožný kresťan a preložil do francúzštiny dielo Jakoba Böhma. Naopak Willermoz bol priťahovaný teurgickou rituálnou mágiou a v roku 1773 založil lyonskú lóžu slobodomurárov rítu "Prísnej observancie", čím tiež do Francúzska priviedol templárske slobodomurárstvo. Spojenie templárskeho slobodomurárstva s náboženským ceremoniálom Elus cohen dokončil založením "Régime ecossais rectifié" – Obnoveného škótskeho rítu. Samotný rituál nezahŕňal teurgickú, kabalistickú ani alchymistickú prax, ale s Elus cohen – najvyšším kruhom spoločnosti, zdieľal Pasquallyho učenie. Saint-Martin nielenže premenený Elus cohen opustil kvôli svojmu nezáujmu o slobodomurárstvo, ale jeho teozofické učenie získalo mnoho nasledovníkov po celej Európe, zatiaľ čo Willermozovo hnutie takmer zaniklo po Francúzskej revolúcii.
Martinistický rád.
Martinistický rád, francúzsky "l’Ordre martiniste", je ezoterická a magická organizácia založená v roku 1891 v Paríži Gérardom Encaussem, známym ako Papus, vychádzajúca z martinizmu. Medzi členov rádu patrili napríklad Stanislas de Guaita, Joséphin Péladan alebo René Guénon. Väčšina členov rádu bola zároveň členmi jedného alebo viacerých rosekruciánskych, neognostických či neotemplárskych skupín a takmer všetci boli slobodomurármi, hlavne „egyptského“ rítu Memfis-Misraim. Podľa Papusovho tvrdenia bol rád v skutočnosti znovu založený a nadväzuje na rád založený Louisom Claudem de Saint-Martin, toto tvrdenie je však spochybňované s poukazom na fakt, že nie je známe, že by Saint-Martin nejaký rád založil. Taktiež „apoštolská postupnosť“ od Saint-Martina k Papusovi je považovaná za nepravdepodobnú.
História.
V 80. rokoch 19. storočia začali Henri Delaage a Augustin Chaboseau, dve významné postavy parížskej ezoterickej scény, nezávisle na sebe tvrdiť, že sa skrze Supérieurs Inconnus „vyšších neznámych“ stali nasledovníkmi Louise Claude de Saint-Martina. S oboma mužmi sa Papus priatelil a získal od nich zasvätenie, na ktoré sa pri následnom „znovuzaložení“ rádu v roku 1891 odvolával. Organizácia sa čoskoro stala veľmi úspešnou a ešte v tom istom roku vznikla jej pobočka v Spojených štátoch. Okolo roku 1900 už existovali aj pobočky vo väčšine krajín Latinskej Ameriky. V Taliansku sa stali členmi rádu napríklad Arturo Reghini alebo Gabriele d’Annunzio.
V rámci rádu došlo k rôznym sporom, napríklad či sa hlásiť k učeniu „zakladateľa“ de Saint-Martina alebo jeho predchodcu Martinèza de Pasquallyho. Učenie prvého menovaného bolo orientované výrazne kresťansky a mysticky a hovorilo sa o ňom ako o saint-martinizme, zatiaľ čo učenie druhého bolo orientované viac okultne a kládlo menší dôraz na kresťanstvo a hovorilo sa o ňom ako o martinezisme. Neskôr vznikla v rámci rádu ešte jedna frakcia, odvolávajúca sa na ďalšiu osobnosť pôvodného martinizmu – Jean-Baptiste Willermoza, ktorá kládla dôraz na slobodomurárske prvky a ktorej učenie sa označovalo ako willermozismus. Ďalší spor nastal okolo dohody medzi Papusom a Jeanom Bricaudem uzavretej v roku 1911, podľa ktorej bola "Église gnostique universelle"slov. Univerzálna gnostická cirkev, vedená druhým menovaným, oficiálnou cirkvou Martinistického rádu, čo nebolo všetkými členmi rádu prijaté. V roku 1902 taktiež došlo u americkej pobočky k rozkolu ohľadom toho, či je možné do rádu zasväcovať osoby, ktoré nie sú slobodomurármi a ženy, k čomu sa Papus vyjadril, že to možné je. Členovia, ktorí to odmietali, neskôr založili Rectified American Martinist Order.
Po Papusovej smrti v roku 1916 sa začal rád, ktorý držal pohromade silou jeho charizmatickej osobnosti, postupne rozpadávať. Väčšina členov síce uznala za jeho nástupcu Charlesa Détrého, ten však zomrel už v roku 1918 a ďalším vodcom rádu sa stal Jean Bricaud, patriarcha Univerzálnej gnostickej cirkvi. Obaja menovaní boli odporcami saint-martinizmu v rámci rádu a Bricaud sa pokúšal z členstva vylúčiť neslobodomurárov a ženy. V reakcii na to saint-martinistickí členovia, vedení Victorom Blanchardom, založili v roku 1923 vlastný Martinistický a synarchistický rád.
Obe skupiny martinistov sa v 30. rokoch zapojili do sporov medzi Harveyom Spencerom Lewisom a Reubenom Swinburnom Clymerom, vodcami amerických rosekruciánskych rádov AMORC, respektíve Fraternitas Rosae Crucis. Blancard sa pripojil k organizácii FUDOSI prvého z nich, zatiaľ čo Bricaud, vedúci pôvodného Martinistického rádu, sa pripojil k konkurenčnej organizácii FUFDOSI druhého oponenta. S týmito spormi bolo spojené aj opustenie Martinistického a synarchistického rádu Augustinom Chaboseauom, ktorý následne založil Tradičný martiniztický rád. V 30. a 40. rokoch nových záujemcov lákal predovšetkým Bricaudov rád, ktorého vodcom sa stal v roku 1934 Constant Chevillon, ktorého v roku 1934 nasledoval Henri-Charles Dupont, pod ktorého vedením organizácia viac smerovala k slobodomurárstvu. Členovia sa viac prikláňali k martinezismu než k willermozismu, pričom už v roku 1942 založili vlastný Martinistický rád Elus Cohens. Papusov syn Philippe Encausse v roku 1954 založil, či „znovu oživil“, ďalší Martinistický rád prikláňajúc sa k saint-martinizmu. Posledné dva menované rády fungovali v rokoch 19621967 spoločne a čoskoro po ich rozdelení sa Martinistický rád Elus Coëns začal rozpadávať na mnoho menších skupín.
České a československé odnože.
Martinizmus (čiže „Rád Vyšších Neznámých“) uviedol do Čiech barón Leonhardi zo Stráže v 90. rokoch 19. storočia. Prvá lóža vznikla v Českých Budějoviciach v rokoch 18951896. K jej členom patril Julius Zeyer. Pražskú lóžu založil okolo roku 1900 Karel Pavel Dražďák, predný pražský okultista, táto lóža čoskoro zanikla a obnovená bola v rokoch 19071908. Lóža „Slavia“ vznikla okolo roku 1910. Až do prvej svetovej vojny boli české lóže v kontakte s francúzskym ústredím. Po vojne, v roku 1924, vznikla v Prahe lóža „Simeon“. Tá bola sprvu v kontakte s francúzskym ústredím, neskôr sa osamostatnila a zanikla. V čase vydania "Komenského slovníka náučného" (19371938) existovala v Čechách lóža „Paragawa“, ktorá bola založená Najvyššou radou francúzskych martinistov.

</doc>
<doc id="726173" url="https://sk.wikipedia.org/wiki?curid=726173" title="Emmy Awards">
Emmy Awards



</doc>
<doc id="726175" url="https://sk.wikipedia.org/wiki?curid=726175" title="Natalie Uher">
Natalie Uher

Natalie Uher (* 2. apríl 1968, Feldkirch) je rakúska herečka a modelka, známy najmä tým, že stvárnil hlavnú úlohu vo filme "Emmanuelle 6" (1988).
Životopis.
Natalie Uher je zvolená za modelku mesiaca (september 1984) v nemeckom vydaní magazínu Playboy. V tom istom roku mala skromný filmový debut v dvoch nemeckých produkciách nakrútených v Španielsku. Švajčiarsky fotograf Otto R. Weisser, pre ktorého pózovala, ju predstavil producentovi Alainovi Siritzkymu, ktorý jej ponúkol titulnú úlohu vo filme "Emmanuelle 6". Stala sa tak po Sylvii Kristel, Mii Nygren a Monique Gabrielle štvrtou herečkou, ktorá stvárni hrdinku Emmanuelle. V máji 1988, novú sexi ikonu predstavili mnohé magazíny vo Francúzsku, Nemecku či Austrálii.

</doc>
<doc id="726176" url="https://sk.wikipedia.org/wiki?curid=726176" title="Dogman">
Dogman

Dogman alebo DogMan môže byť:

</doc>
<doc id="726177" url="https://sk.wikipedia.org/wiki?curid=726177" title="DogMan">
DogMan



</doc>
<doc id="726178" url="https://sk.wikipedia.org/wiki?curid=726178" title="BMC Switzerland">
BMC Switzerland

BMC Switzerland AG je švajčiarsky výrobca a distribútor cestných bicyklov, horských bicyklov a elektrických bicyklov so sídlom v Grenchen vo Švajčiarsku.
História.
Spoločnosť BMC (skratka pre "Bicycle Manufacturing Company") bola založená v roku 1986 americkým podnikateľom Bobom Bigelowom. Pôvodne slúžila ako montážna a veľkoobchodná distribučná spoločnosť pre bicykle značky Raleigh. Po strate licencie na distribúciu sa Bigelow rozhodol vytvoriť vlastnú značku bicyklov pod názvom BMC, ktorá však spočiatku zostávala na okraji trhu.
V roku 2000 prevzal spoločnosť švajčiarsky podnikateľ Andy Rihs, vtedajší predseda skupiny Phonak a majiteľ cyklistického tímu Phonak Cycling Team. Rihs investoval značné prostriedky do výskumu a vývoja s cieľom transformovať BMC na výrobcu vysokovýkonných bicyklov. Pod jeho vedením spoločnosť vybudovala vlastné zariadenia na výrobu karbónových rámov, čo umožnilo interný vývoj a produkciu špičkových karbónových rámov.
V roku 2002 BMC vyvinula model Teammachine pre tím Phonak Cycling Team, čím sa značka dostala do povedomia profesionálnej cyklistickej komunity. O dva roky neskôr, v roku 2004, spoločnosť predstavila modely Timemachine TT01 a ocenený Promachine SLC01, ktoré posilnili jej reputáciu v oblasti inovácií a dizajnu.
V nasledujúcich rokoch BMC pokračovala v expanzii a technologickom pokroku. V roku 2014 dosiahol Julien Absalon titul majstra sveta v cross-country na horskom bicykli, európskeho šampióna, víťaza Svetového pohára UCI a francúzskeho národného šampióna, na bicykloch BMC. V roku 2015 tím BMC Racing Team vyhral tri etapy Tour de France a obhájil titul majstra sveta v tímovej časovke UCI.
Po smrti Andyho Rihsa v roku 2018 spoločnosť ukončila 11-ročnú éru tímu BMC Racing Team a zamerala sa na ďalší vývoj a inovácie vo výrobe bicyklov. V roku 2019 predstavila model URS, ktorý priniesol nové perspektívy v kategórii gravel bicyklov. O rok neskôr, v roku 2020, bola uvedená vylepšená verzia modelu Teammachine SLR, ktorá opäť posunula hranice výkonu cestných bicyklov.
Dnes BMC Switzerland AG pokračuje v tradícii vývoja a výroby vysokokvalitných bicyklov, pričom kladie dôraz na inováciu, precíznosť a výkon.

</doc>
<doc id="726181" url="https://sk.wikipedia.org/wiki?curid=726181" title="Krížový potok">
Krížový potok

Krížový potok je vodný tok v Kozích chrbtoch a Hornádskej kotline na území okresu Poprad. Je to ľavostranný prítok Hornádu s dĺžkou približne 3,8 km a je tokom V. rádu.
Priebeh toku.
Potok pramení vo východnej polovici Kozích chrbtov, v geomorfologickom podcelku Dúbrava, na západnom úbočí Krížového vrchu (), v nadmorskej výške približne 
Prameň sa nachádza na okraji horskej lúky v oblasti riedkeho lesného porastu, pod hrebeňom, vedúcom z Kozieho kameňa () východným smerom na Krížový vrch (). Od prameňa tečie na juhovýchod úpätím Krížového vrchu, dolinou, zovretou horskými chrbtami. Nasleduje masív Krížnej (), po ktorom sa hrebene znižujú a údolie otvára do Hornádskej kotliny a jej podcelku Vikartovská priekopa. Potok pokračuje bez významnejších prítokov zvlnenou krajinou lúk a pasienkov. Stáča sa východným smerom a severne od obce Spišské Bystré sa v nadmorskej výške približne vlieva ľavostranne do Hornádu. Potok patrí do povodia rieky Slaná.
Potok pramení a na hornom toku vedie katastrálnym územím obce Kravany, následne pokračuje územím obce Spišské Bystré v okrese Poprad v Prešovskom kraji.

</doc>
<doc id="726182" url="https://sk.wikipedia.org/wiki?curid=726182" title="Astra (Tripolium)">
Astra (Tripolium)

 
Astra () je malý rod rastlín ktorý zastupuje byliny z čeľade astrovité ("Asteraceae"). Taxonomicky je tento rod radený do tribusu "Astereae" v podčeľadi astrovaté ("Asteroideae"). Jeho prirodzený areál zahŕňa mierne oblasti Eurázie a severozápadnú Afriku.
Taxonomická poznámka.
Zo široko chápaného rodu "Aster" sa najnovšie vyčlenili samostatné rody "Eurybia" , "Galatella" , "Symphyotrichum" a "Tripolium" . Poňatie rodu "Aster" je preto oproti chápaniu v minulosti oveľa užšie.
V zmysle zásad pre tvorbu a revíziu slovenského menoslovia siníc, rias, húb a rastlín, je slovenské rodové meno astra zachované aj pre všetky vyčlenené rody.
Opis.
Rod zastupuje jednoročné až trváce byliny s valcovitým koreňom. Byľ je priama až vystúpavá, jednoduchá alebo od bázy rozkonárená. Listy sú striedavé, čepeľ je celistvookrajová až oddialene drobno zúbkatá. Zložené súkvetie je chudobná chocholíkovitá metlina, vzácne aj jednotlivé stopkaté úbory. Lúčovité kvety sú piestikovité, svetlomodré až modrofialové. Rúrkovité kvety sú obojpohlavné, početné. Plodmi sú valcovité nažky. Nažky z rúrkovitých kvetov sú s chocholcom, s jednoduchými lúčmi.
Jediným zástupcom tohto rodu na Slovensku je poddruh astra panónska pravá ("Tripolium pannonicum subsp. pannonicum"), s výskytom len v panónskej oblasti.
Zoznam druhov.
V rámci rodu eviduje databáza semenných rastlín POWO tieto súčasné druhy:

</doc>
<doc id="726183" url="https://sk.wikipedia.org/wiki?curid=726183" title="Tripolium">
Tripolium



</doc>
<doc id="726185" url="https://sk.wikipedia.org/wiki?curid=726185" title="Svätý Joachim">
Svätý Joachim

Svätý Joachim môže byť:

</doc>
<doc id="726186" url="https://sk.wikipedia.org/wiki?curid=726186" title="Sekretár pre vzťahy so štátmi">
Sekretár pre vzťahy so štátmi

Sekretár pre vzťahy so štátmi stojí na čele druhej sekcie vatikánskeho Štátneho sekretariátu, ktoré má za úlohu podporovať diplomatické vzťahy s krajinami a s ďalšími subjektmi medzinárodného práva, prejednávať spoločné záležitosti na presadzovanie prospechu cirkvi a občianskeho spoločenstva, a to prostredníctvom konkordátov a iných dohôd. organizácií a na kongresoch v otázkach verejnej povahy po konzultácii s príslušnými odbormi rímskej kúrie. Pôvodne bola II. sekcia samostatnou organizáciou, Kongregáciou pre mimoriadne cirkevné záležitosti, ktoré boli po mnohých premenách začlenené v roku 1988 do Štátneho sekretariátu.

</doc>
<doc id="726189" url="https://sk.wikipedia.org/wiki?curid=726189" title="Vláda Vojtecha Tuku">
Vláda Vojtecha Tuku



</doc>
<doc id="726193" url="https://sk.wikipedia.org/wiki?curid=726193" title="Substitút pre všeobecné záležitosti">
Substitút pre všeobecné záležitosti

Substitút pre všeobecné záležitosti je vedúcim I. sekcie vatikánskeho Štátneho sekretariátu, ktorý sa stará o vybavenie každodennej pápežovej agendy. Do jeho kompetencie spadajú predovšetkým úlohy, ktoré mala pôvodne Apoštolská kancelária.

</doc>
<doc id="726195" url="https://sk.wikipedia.org/wiki?curid=726195" title="Darebáci na cestách">
Darebáci na cestách

Darebáci na cestách (orig. "Mein Name ist Eugen") je švajčiarsky dobrodružný film režiséra Michaela Steinera. Scenár je voľná adaptácia románu "Mein Name ist Eugen" od Klausa Schädelina.
Dej.
Príbeh o dospievaní podľa klasického literárneho diela. Darebáci Eugen, Wrigley, Bäschteli a Eduard žijú v Berne 60. rokov 20. storočia a vymýšľajú jednu vilomeninu za druhou. Pohroma s helmou a deravou loďkou znamená poslednú kvapku a Eugen a Wrigley musia čeliť nebývalo krutému hroziacemu trestu: nemôžu ísť na skautský tábor a musia nastúpiť na internátnu školu! Obaja utečú a hľadajú „kráľa darebákov“ Fritzliho Bühlera, ktorého legendárne vilomeniny stále kolujú ulicami Bernu. Vo vlaku však narazia na ich skautskú družinu, ktorá ich prinúti, aby s ňou išli do Tocina. Tu sa k nim pridajú Bäschteli a Eduard a znova ujdú. Podniknú riskantnú cestu na bicykloch cez Alpy späť do Zürichu. Prenasledovaní starostlivými rodičmi, rozzúrenými farmármi a množstvom policajtov sa vydávajú na púť, ktorá ich prevedie skrz naskrz Švajčiarskom.
Chyby vo filme.
Lokomotíva Krokodíl (Ce 6/8 II 14253 z SBB Historic) je nákladná vlaková lokomotíva s maximálnou rýchlosťou iba 65 km/h. Nikdy nebola použitá pre osobné vlaky na gotthardskej trati. V 60. rokoch aj tak jazdila len po rovine; na požiadavky gotthardskej dráhy bol príliš slabý. Osobné vozne pochádzajú z 30. rokov 20. storočia a možno ešte v 60. rokoch sa sporadicky využívali, no na Gotthardskej trase málokedy.
Citroën DS v 60. rokoch síce existoval, no nie model zobrazený vo filme. Riadiace svetlomety pod sklom boli k dispozícii od roku 1967, ale zapustené kľučky dverí až od roku 1971.
To, že Wrigley nevie bernskú nemčinu, nie je filmová chyba, keďže inšpiráciou pre jeho postavu bol údajne Richard von Weizsäcker, ktorý v 30. rokoch, v autorovej mladosti, chodil s autorom do školy v Berne.
Ocenenia.
Film "Darebáci na cestách" získal v roku 2006 cenu Schweizer Filmpreis v Solothurne.

</doc>
<doc id="726197" url="https://sk.wikipedia.org/wiki?curid=726197" title="Deväťročná vojna">
Deväťročná vojna

Deväťročná vojna (iné názvy: Vojna s Augsburskou ligou, Orleánska vojna) bol ozbrojený konflikt v rokoch 1688 až 1697 medzi Francúzskym kráľovstvom pod vládou Ľudovíta XIV. na jednej strane a Veľkou alianciou (Rímsko-nemecká ríša, Anglicko, Španielske impérium, Savojsko,Sasko, Brandenbursko a Bavorsko) na strane druhej. Francúzske kráľovstvo bojovalo po celý čas tejto ozbrojenej potýčky trvajúcej štvrťstoročie osamotené proti silnej koalícii. Kľúčovú úlohu zohrávalo práve Anglické kráľovstvo. Išlo vtedy prvú fázu reťazca britsko-francúzskych sporov, ktoré s určitými prestávkami trvali až do roku 1815.
Predohra.
Francúzsky kráľ Ľudovít XIV. spolu s jeho radcami si bol vedomý nebezpečenstva. Vojenská moc Francúzska začala pomaly ale isto strácať svoju výraznosť, pričom práve nemecké kniežatá budovali stále armády, s tým, že úspešne zavádzali nové prvky v zbrojení. Napriek týmto okolnostiam si však francúzska vojnová mašinéria udržiavala svoju prevahu, pričom práve francúzsky kráľ Ľudovít XIV. si bol vedomý, že je potrebné zakročiť skôr, než bude neskoro.
Okrem iného sa prejavili taktiež dedičské spory o dôležité hodnosti a tituly. V roku 1685 došlo ku skonu falckého kurfista Karola II., čo malo za následok vymretie simmernskej línie rodu Wittelsbachovcov, ktorá vládla na území Falcka. Samotný stolec mal prevziať Filip Viliam Falcko-Neuburský ako predstaviteľ katolíckej línie rodu Neuburg. Zároveň to bol francúzsky kráľ Ľudovít XIV., ktorý vzniesol nárok na falcké územie pre svoju švagrinú menom Alžbeta Šarlota Falcká, ktorá bola jednak sestrou zosnulého Karola II. a manželkou vojvodu Filipa I. Orleánskeho.
Ďalším dôvodom pre vzplanutie bojovej iskry tejto ozbrojenej konfrontácie bola otázka nástupníctva na poste kolínskeho biskupa po zosnulom kurfistovi Maximiliánovi Henrichovi, ktorý skonal v júni roku 1688. Samotné územie, nad ktorým mal moc, predstavovalo kľúčový strategický význam, keďže práve tadiaľ viedla spojnica Spojených nizozemských provincií, Svätej ríše rímskej a Španielskeho Nizozemska (dnešné Belgicko). Francúzska štátna diplomacia zastávala názor, podľa ktorého presadzovala na miesto kolínskeho biskupa vlastného kandidáta, ktorým bol štrasburský biskup Viliam Egon von Fürstenberg. Jeho protikandidátom bol, naopak, Joseph Clemens ako mladší brat bavorského kurfista, ktorý mal podporu zo strany cisára. Vlastná voľba však skončila bez úspechu. Pápež Inocent XI. napokon rozhodol koncom augusta roku 1688 v prospech bavorského princa.
Vpád do Falcka a prológ útoku.
Dňa 24. septembra roku 1688 došlo k vojenskému vpádu francúzskych armád na územie kolínskeho arcibiskupstva a to po prekročení rieky Rýn. Následne sa podarilo francúzskym armádam obľahnúť mesto Philippsburg ako dôležitý kľúč k Alsasku a Falcku. V tom istom roku sa podarilo francúzskym armádam zaútočiť vojensky taktiež na Fransko a uskutočniť vpád na územie Švábska. O čosi neskôr a to dňa 15. februára roku 1689 došlo k vyhláseniu vojny voči Francúzskemu kráľovstvu zo strany ríšskeho snemu.
Vznik obranného bloku.
Dňa 12. mája roku 1689 sa voči francúzskej vojenskej agresii postavil cisár Leopold I. Habsburský a to prostredníctvom takého aktu, podľa ktorého vytvoril mocensko-politický blok so štátnymi predstaviteľmi Anglicka, Španielskeho impéria, Savojska ale aj Saska či dokonca Brandenburska a Bavorska, pričom tento spojenectvo bolo charakterizované ako Veľká aliancia.
Kľúčovou úlohou členov samotnej aliancie bolo vojensko-územné vytlačenie pozícii Francúzskeho kráľovstva podľa hraníc, ktoré jasne vymedzili podmienky Vestfálskeho mieru v roku 1648 v meste Münster. Viliam III. Oranžský pristúpil k tejto aliancii tentokrát už ako kráľ Anglicka v decembri roku 1689. Po relatívne krátkom čase, presnejšie v júni roku 1690, sa členmi tejto aliancie stali štáty, ktorými boli Španielske impérium, následne Savojsko, Švédske impérium a veľká časť nemeckých ríšskych kniežat.
Z pohraničnej vojny napokon celoeurópsky konflikt.
V roku 1688 sa podarilo cisárskym armádam dobyť vojensky od osmanských oddielov mesto Belehrad. Dôsledne sa prejavila nová ofenzíva smerom do samotného vnútra Osmanskej ríše, čo na bojovo-diplomatickom poli znamenalo silnejšiu autoritu cisára Leopolda I. Práve tento vývoj nepriaznivo sledoval francúzsky kráľ Ľudovít XIV. ako jeho najväčší politický rival, ktorý sa však s riskom svojho renomé v kresťanskom svete, rozhodol v tom istom roku pre zastavenie expanzie moci a vplyvu dynastie Habsburgovcov, pričom následne sa rozhodol pre spojenectvo s osmanskou diplomaciou. V septembri roku 1688, teda v približnom čase cisárskeho dobytia Belehradu došlo k vojenskej intervencii armád Francúzskeho kráľovstva na Falcko v počte 80 000 mužov. Týmto aktom sa podarilo francúzskemu kráľovi Ľudovítovi XIV. dosiahnuť rozdelenie spojeneckých armád. Vojská, ktoré naverbovali nemecké ríšske kniežatá, tak dostali jasný príkaz presunu spolu s armádou habsburských jednotiek v počte 60 000 mužov smerom na západ svetadielu, čo pre Osmanskú ríšu znamenalo možnosť konsolidácie a zároveň spomalenie postupu vojsk kresťanskej koalície. Oslobodzovacia vojna na území Uhorského kráľovstva tak znamenala to, že nadobudla geopoliticky celoeurópsky charakter, keďže boje prebiehali od rieky Rýn až po Čierne more.
V roku 1689 tak došlo na uhorskom bojisku k tomu, že hlavné velenie nad cisárskymi vojskami proti osmanským Turkom prevzal Ľudovít Bádenský, čím bol Karol V., vojvoda Lotrinský na priamy príkaz cisára Leopolda I. Habsburského prevelený spolu s armádou v sile 60 000 vojakov do západnej Európy v boji proti francúzskym oddielom.
Triumfy a porážky na bojovom poli.
V roku 1689 sa podarilo armádam pod velením Karola V. vojvodu Lotrinského dobyť mestá Mohuč (Mainz) a Bonn, ktoré predtým okupovali francúzske vojská. Nasledoval však obrat, ktorým bolo vojenské víťazstvo francúzskych armád pod velením maršala Montmorencyho zo dňa 30. júna roku 1690 nad spojencami Veľkej aliancie na čele s kniežaťom z Waldecku pri Fleurus. O čosi neskôr, presnejšie uprostred jari roku 1692 začala francúzska armáda nové ťaženie na území južného Nizozemska a to s cieľom dobyť mesto Brusel. Dňa 5. júna roku 1692, po úspešnom vojenskom obľahnutí Namuru, sa tak francúzskym oddielom podarilo otvoriť si cestu dobytia tohto mesta. O niekoľko mesiacov neskôr, presnejšie dňa 3. septembra roku 1692, sa podarilo francúzskym armádam opätovne rozdrviť spojencov Augsburskej ligy pod velením maršala Francoissa Henri de Montmorencyho pri Steenkerkene. Vojská protifrancúzskej koalície utrpeli stratu 8 000 padlých. O takmer rok neskôr sa zopakovalo nové víťazstvo francúzskych armád v sile 40 000 vojakov a to dňa 29. júla roku 1693 pod velením vojvody Montmorencyho pri Neerwindene. Francúzske vojenské sily úspešne rozdrvili nizozemskú armádu v oslabených krídlach, čím dosiahli skutočné víťazstvo. V ten istý rok sa však karta obrátila proti francúzskym vojenským silám. Francúzske loďstvo napokon utrpelo vojenskú porážku v čase námornej bitky pri La Hogue od spojených loďstiev Anglického kráľovstva a Spojených nizozemských provincií.
Napriek predošlým vojenským víťazstvám však francúzska bojová strana nedosiahla rozhodujúci zlom vo vojne. Zároveň sa určitý význam neprejavil ani v oblasti Porýnia proti ríšskym silám na čele s Leopoldom I. Habsburským. Inak prebehli vojenské operácie na území Pyrenejského polostrova, kde sa francúzskym armádam podarilo v roku 1697 vpadnúť do Katalánska následne dobyť mesto Barcelona.
Ešte v roku 1693 však došlo k tomu, že vrchné velenie francúzskych armád prevzal samotný kráľ Ľudovít XIV. Vzhľadom na jeho vysoký vek už prestal sprevádzať vojská do bojového poľa. Vojna sa teda dostala do pätovej situácie, čo bolo jasné jednak francúzskemu a anglickému kráľovi. Obidvaja panovníci uvažovali o uzavretí mieru, samozrejme podľa vlastných predstáv.
Konečný mier a jeho dôsledky.
Dňa 29. septembra roku 1697 došlo v meste Rijswijk (Nizozemsko) k podpisu mierovej zmluvy medzi predstaviteľmi štátnej diplomacie Republiky siedmich spojených provincií, Anglicka, Španielskeho impéria a cisárom Leopoldom I. Habsburským na jednej strane a diplomantmi Francúzskeho kráľovstva na strane druhej. Podľa obsahu mierových podmienok tejto zmluvy sa Anglické a Francúzske kráľovstvo zaviazali navrátením území, ktoré boli vojensky obsadené silami protivníka ešte v priebehu vojny. Francúzsky kráľ Ľudovít XIV. právoplatne uznal Viliama III. Oranžského ako panovníka Anglicka. Francúzske kráľovstvo a Spojené nizozemské provincie sa uzniesli, že sa zrieknu vzájomných nárokov, pričom následne uzavreli obchodné zmluvy. Z hľadiska koloniálnej politiky došlo k tomu, že práve Spojené nizozemské provincie vrátili Pondichéry v Indii späť Francúzskemu kráľovstvu. Španielske impérium získalo späť územie Barcelony a západnú časť ostrova Santo Domingo. Okrem iného bola uzavretá zmluva medzi francúzskou štátnou diplomaciou na jednej strane a cisárskou na strane druhej, podľa ktorej bolo Francúzske kráľovstvo povinné vrátiť späť všetky územia okrem Alsaska a mesta Štrasburg. Zároveň platila pre tamojšie obyvateľstvo zásada, že v prípade, v ktorom by odmietlo francúzske štátne občianstvo, sa mohlo rozhodnúť pre vysťahovanie a to do roka od uzatvorenia zmluvy. Vojvoda lotrinský dostal späť svoje územia v rozsahu v roku 1670. Navyše francúzsky kráľ Ľudovít XIV. presadil nariadenie, ktoré jasne deklarovalo, že na územiach pravého brehu rieky Rýn, ktoré boli vrátené Svätej ríši rímskej, nedôjde k nijakým zásahom voči katolíckemu obyvateľstvu.

</doc>
<doc id="726198" url="https://sk.wikipedia.org/wiki?curid=726198" title="Mein Name ist Eugen">
Mein Name ist Eugen

Mein Name ist Eugen môže byť:

</doc>
<doc id="726199" url="https://sk.wikipedia.org/wiki?curid=726199" title="Pohronsko-liptovský partizánsky oddiel">
Pohronsko-liptovský partizánsky oddiel

Pohronskoliptovský partizánsky oddiel sa sformoval po vypuknutí SNP v Malužinej ako 2. oddiel partizánskej brigády Za slobodu Slovanov. Z jeho 3. roty M. Votinceva bol 30. septembra 1944 utvorený osobitný liptovský oddiel (7. oddiel brigády Za slobodu Slovanov). Zúčastnil sa bojov pri Malužinej a po reorganizácii brigády bol nasadený pri Zvolene a pri potlačení povstania sa zúčastnil záverečných bojov na Poľane, kde bol rozbitý. Zvyšky oddielu sa stali základom oddielu P. Černova a 22.23. februára sa v priestore Hrb prebil cez front k postupujúcim rumunským jednotkám.
História.
Pohronskoliptovský partizánsky oddiel sa sformoval po vypuknutí SNP v Malužinej ako 2. oddiel partizánskej brigády Za slobodu Slovanov. Veliteľom oddielu bol npor. E. Křístek, komisárom J. Šolc, neskôr Gerek, náčelníkom štábu npor. M. Ploštinský. Oddiel mal 200240 členov zadelených do 3 rôt por. P. Černova, por. A. Ferenca a M. Votinceva. Oddiel uskutočňoval diverzie na komunikáciách na hornom Považí a spolu s jednotkami 1. čs. armády na Slovensku, obranný úsek Kosatec, zabezpečoval obranu povstaleckého územia na úseku MalužináČertovica. Z 3. roty M. Votinceva bol 30. septembra 1944 utvorený osobitný liptovský oddiel (7. oddiel brigády Za slobodu Slovanov). 
7. októbra pohronskoliptovský oddiel po delostreleckej príprave prepadol nemeckú základňu v Liptovskom Hrádku a Nemci ustúpili hlbšie do mesta. Partizáni dočasne obsadili priestory nemeckej základne v podniku Semenoles a zničili dva poľné kanóny.
V noci zo 16. na 17. októbra na rozkaz veliteľa brigády Za slobodu Slovanov npor. Voľanského prepadli 7. liptovský, 9. Liptovský oddiel a 10. oddiel Vysoké Tatry Nemcami obsadené letisko Mokraď.
Roty P. Černova a A. Ferenca boli koncom septembra 1944 odvelené do Zvolena, odtiaľ do Sklených Teplíc a Močiara, kde spolu s jednotkami 3. taktickej skupiny zabezpečovali obranu juhozápadných hraníc povstaleckého územia. Pri reorganizácii brigády v polovici októbra 1944 boli tieto roty začlenené do novosformovaného 2. práporu brigády. 23.24. októbra 1944 prístupy do Neresnickej doliny v úseku KozelníkDubovéBabináBanský Studenec. Po potlačení povstania sa roty so štábom brigády stiahli na Poľanu, kde boli začlenené do novosformovaného oddielu P. Boroša. Nový oddiel zabezpečoval ústup ostatných povstaleckých jednotiek a v bojoch bol rozbitý. Zvyšok pohronskoliptovského oddielu sa po prebití z priestoru Poľany stal základom oddielu P. Černova Tretieho partizánskeho pluku. 22.23. februára sa v priestore Hrb prebil cez front k postupujúcim rumunským jednotkám.

</doc>
<doc id="726200" url="https://sk.wikipedia.org/wiki?curid=726200" title="7. liptovský partizánsky oddiel">
7. liptovský partizánsky oddiel



</doc>
<doc id="726204" url="https://sk.wikipedia.org/wiki?curid=726204" title="Vĺčik">
Vĺčik

Vĺčik (, staročesky "vŕgala", , , , ) je hračka, založená na princípe gyroskopického efektu zotrvačníka, čo umožňuje rotujúcemu telesu stáť na špičke. Pôvodne sa hračka vyrábala z dreva, v súčasnosti sa často uplatňujú aj dalšie materiály, najmä kovy alebo plasty, a často s kovovým hrotom. Do pohybu sa môže uviesť otáčaním rukoväte prstami, potiahnutím lana omotaného okolo tela alebo pomocou vstavaného špirálového piestu.
Takéto hračky sa už od staroveku používajú v osamelých alebo súťažných hrách, kde sa každý hráč snaží udržať svoj vrchol čo najdlhšie točiť alebo dosiahnuť nejaký iný cieľ. Niektoré vĺčky majú fazetové telá so symbolmi alebo nápismi a používajú sa ako kocky na vnášanie náhodnosti do hier alebo na veštenie a rituálne účely.

</doc>
<doc id="726205" url="https://sk.wikipedia.org/wiki?curid=726205" title="Crip-Walk">
Crip-Walk

Crip Walk, známy aj ako C-Walk, je tanečný pohyb, ktorý vytvorili v 70. rokoch 20. storočia členovia prvej generácie gangu Crips ako spôsob komunikácie a vyjadrovania sa. Odvtedy sa rozšíril po celom svete bez svojich jazykových aspektov.
Prehľad.
Tanec je predovšetkým založený na rýchlej a zložitej práci nôh. Súperenie medzi skupinami "Crips" a "Bloods" sa prenieslo aj do sveta zábavy, keď tento tanec gangu prevzali rôzni reperi na západnom pobreží Spojených štátov, ktorí mu dali názov "Crip Walk". Tento tanec spočíva v pohybe nohami, ktorý sa klasicky hláskuje ako C-R-I-P. Crips ho používali na večierkoch na prejavenie príslušnosti, najmä voči konkurenčnému gangu Bloods. Používal sa aj po zabití človeka, aby sa vražda podpísala pod Crip. MTV odmietla vysielanie všetkých hudobných videoklipov, ktoré obsahovali Crip Walk.
Dokumentárny film.
Americký reper CJ Mac vydal dokumentárny film zameraný na začiatky Crip Walk a jej nárast popularity s názvom „Cwalk: It’s a Way of Livin“. Vystupujú v ňom reperi ako Snoop Dogg, WC a Ice-T spolu s pôvodnými členmi skupiny Crips.

</doc>
<doc id="726208" url="https://sk.wikipedia.org/wiki?curid=726208" title="Marcela Walerstein">
Marcela Walerstein

Marcela Walerstein (* 1971, Aupura) je venezuelská herečka a modelka.
Životopis.
Marcela Walerstein, má z otcovej strany mexický a aškenázski pôvod, z matkinej strany kubánsky a juhoslávsky. Pochádza z rodiny filmových nadšencov a je vnučkou Gregoria Walersteina a dcérou Mauricia Walersteina. V roku 1989 bola zvolená za Miss Apure, čo jej umožnilo zúčastniť sa prestížnej súťaže Miss Venezuela, kde vypadla už v prvom kole. Potom sa venovala kariére herečky a modelky. Medzinárodnú slávu si získala, keď ju vybrali pre rolu Emmanuelle, postavy, ktorú vytvorila spisovateľka Emmanuelle Arsan v sérii erotických televíznych filmov odvodených od pôvodnej série.
Filmografia (výber).
Séria siedmich na seba nadväzujúcich televíznych filmov:

</doc>
<doc id="726210" url="https://sk.wikipedia.org/wiki?curid=726210" title="Česko-slovenský pohár v hádzanej žien">
Česko-slovenský pohár v hádzanej žien

Česko-slovenský pohár v hádzanej žien bola hádzanárska pohárová súťaž žien v Česko-Slovensku, ktorú organizoval Československý svaz házené (ČsSH). Vznikla v roku 1971 a konala sa do roku 1992, s veľkou prestávkou v rokoch 1984 až 1991. Najúspešnejším klubom súťaže bol TJ Štart Bratislava, ktorý v nej zvíťazil päťkrát.
Štruktúra súťaže.
Súťaž hrali iba dve družstvá. Odohral sa iba jeden zápas, v ktorom sa stretli víťaz Českého pohára s víťazom Slovenského pohára. Zápas sa odohral na neutrálnom dejisku. 
Súťaž hrali štyri družstvá, obaja finalisti Českého a Slovenského pohára. Hrala sa formou turnaja každý s každým v predom vybraným dejiskom. 
Súťaž hrali iba dve družstvá. Odohrali sa dva zápasy pohárovým spôsobom doma a vonku, v ktorom sa stretli víťaz Českého a Slovenského pohára.
Súťaž hrali iba dve družstvá. Odohral sa iba jeden zápas, v ktorom sa stretli víťaz Českého a Slovenského pohára. Zápas sa odohral na neutrálnom dejisku. 
Víťaz mal od roku 1976 právo štartovať v Pohári víťazov pohárov (PVP). Ak sa víťaz stal zároveň aj česko-slovenským majstrom, do európskeho pohára postúpil zdolaný finalista. V rokoch 1984 až 1991, keď sa Česko-slovenský pohár neorganizoval, zastupovalo Česko-Slovensko v PVP druhé najlepšie družstvo majstrovskej súťaže.

</doc>
<doc id="726211" url="https://sk.wikipedia.org/wiki?curid=726211" title="ALARA (bezpečnosť)">
ALARA (bezpečnosť)

ALARA (od angl. „As low as reasonably achievable“ – "tak málo, ako sa dá rozumne dosiahnuť"), prípadne ALARP (od angl. „As low as reasonably practicable“) je princíp bezpečnosti práce, používaný najmä pri práci s ionizujúcim žiarením, kde každý človek a najmä pracovník, ktorý sa stýka s radiáciou, jej má byť vystavený čo najmenej.
Ochrana pred žiarením.
Zníženie rizík.
Zabezpečenie zníženia rizík ALARA neznamená, že už nedôjde k žiadnym nehodám a ani k poškodeniu zdravia. Znamená len, že miera rizika je primeraná / akceptovateľná.
Priemerná efektívna dávka ožiarenia pracovníkov v jadrových zariadeniach na Slovensku v roku 2023 bola:

</doc>
<doc id="726212" url="https://sk.wikipedia.org/wiki?curid=726212" title="Astra panónska">
Astra panónska

 
Astra panónska (iný názov astrička panónska, ) je druh slanomilnej byliny rodu astra, z čeľade astrovité ("Asteraceae"). Jej prirodzený areál zahŕňa mierne oblasti Eurázie a severozápadnu Afriku.
Opis.
Astra panónska je slanomilá jednoročná až trváca bylina s krátkym podzemkom. Byľ je priama alebo vystúpavá, chocholíkovito rozkonárená, listnatá, vysoká 10 až 60 cm. 
Prízemné listy sú podlhovasto obrátene kopijovité, zúžené do dlhej listovej stopky. Horné byľové listy sú čiarkovito kopijovité, zúženou bázou sediace, holé, jedno až trojžilové, široké do 5 mm.
Úbory s priemerom 20 až 25 mm sú v chudobnej chocholíkovitej metline. Úbor je zložený z vonkajších svetlomodrých jazykovitých kvetov a vnútorných žltých rúrkovitých kvetov. Zákrov je široko zvončekovitý. Zákrovné listene sú v dvoch alebo troch radoch, vajcovité, tupé, široké do 3 mm, na konci brvité.
Rozšírenie.
Prirodzený areál rozšírenia astry panónskej zahŕňa mierne oblasti Eurázie od Britských ostrovov cez Rusko, Mongolsko a Čínu až po Japonsko. Pôvodná je aj v severozápadnej Afrike. Zavlečená je v Severnej Amerike, v štáte New York.
Na Slovensku rastie iba poddruh astra panónska pravá ("Tripolium pannonicum subsp. pannonicum"), s výskytom od Rakúska cez Slovensko a Maďarsko až po Ukrajinu.
Ekológia.
Astra panónska rastie v prímorských trsťových porastoch, na zasolených lúkach a slaniskách od nížin po pahorkatiny. Kvitne od júna do septembra (októbra).

</doc>
<doc id="726213" url="https://sk.wikipedia.org/wiki?curid=726213" title="Tripolium pannonicum">
Tripolium pannonicum



</doc>
<doc id="726214" url="https://sk.wikipedia.org/wiki?curid=726214" title="Hrabušický potok">
Hrabušický potok

Hrabušický potok je vodný tok v Kozích chrbtoch a Hornádskej kotline na území okresu Poprad a Spišská Nová Ves. Je to ľavostranný prítok Hornádu s dĺžkou približne 6 km a je tokom V. rádu.
Priebeh toku.
Potok pramení na východnom okraji Kozích chrbtov, v geomorfologickom podcelku Dúbrava, v lokalite Dubina, v nadmorskej výške približne 
Prameň sa nachádza v lesnom poraste, odkiaľ potok tečie južným až juhozápadným smerom. Oblúkom na západ obteká Hôrku a opúšťa Kozie chrbty. Pokračuje opäť na juh, už v Hornádskej kotline a jej podcelku Hornádske podolie a vedie okrajom obce Vydrník. Za ňou priberá ľavostranný prítok a následne križuje železničnú trať Žilina – Košice i cestu do Betlanoviec. Vteká na územie ochranného pásma Národného parku Slovenský raj, kde následne preteká chráneným územím Vydrnícka slatina a priberá ďalší ľavostranný prítok. Preteká obcou Hrabušice, kde sa mierne stáča juhozápadným smerom a poľnohospodárskou krajinou pokračuje k rieke Hornád. Do neho ústi už na území Národného parku Slovenský raj, v nadmorskej výške približne Potok patrí do povodia rieky Slaná.
Potok pramení a na hornom toku preteká katastrálnym územím obce Vydrník v okrese Poprad v Prešovskom kraji, neskôr pokračuje územím obce Hrabušice v okrese Spišská Nová Ves v Košickom kraji.

</doc>
<doc id="726215" url="https://sk.wikipedia.org/wiki?curid=726215" title="Dubajská čokoláda">
Dubajská čokoláda

Dubajská čokoláda je tabuľka čokolády bohato naplnená pistáciovou pastou, tahinou (sezamovou pastou) a kanafehom (arabským dezertom, ktorý je zložený z tenkých rezancov kadaif, cukrového sirupu a jemného syra). V roku 2021 po prvýkrát, pod názvom Can't Get Knafeh of It, začala tento druh čokolády vyrábať firma Fix Dessert Chocolatier sídliaca v Dubaji. Potom v roku 2024 sa dubajská čokoláda stala trendom na sociálnych sieťach (predovšetkým na TikToku) a stala sa populárnou po celom svete, pričom ju začalo vyrábať aj množstvo ďalších výrobcov čokolád. Dubajská čokoláda býva považovaná za luxusný tovar a predáva sa za výrazne vyššiu cenu ako ostatné druhy čokolády.
História.
Firmu "Fix Dessert Chocolatier" založila v Dubaji v roku 2021 britsko-egyptská podnikateľka Sarah Hamoudou a v rovnakom roku začala vyrábať niekoľko druhov čokolád s nezvyčajnými náplňami, okrem iného aj čokoládu "Can't Get Knafeh of It" s pistáciami, tahinou a kanafehom (typickým emirátskym dezertom). V roku 2024 boli tieto čokolády spropagované influencerkou Máriou Veherou na sociálnej sieti TikTok, pričom video propagujúce čokoládu s pistáciami získalo vyše 100 miliónov zhliadnutí a stalo sa virálnym. Záujem o čokoládu Can't Get Knafeh of It, pre ktorú sa vžilo označenie „dubajská čokoláda“, prudko vzrástol, pričom dochádzalo aj k hromadným nákupom čokolády priamo od výrobcu a následným predpredajom za výrazne vyššie ceny.
Po raste popularity dubajskej čokolády začali rovnaký druh čokolády vyrábať aj ďalší výrobcovia, napríklad švajčiarsky Lindt &amp; Sprüngli alebo český Mixit.cz.
Právne spory v Nemecku.
V Nemecku boli v roku 2024 žalované obchodné reťazce Lidl a Aldi za to, že predávajú čokoládu označovanú ako „dubajská čokoláda“, ktorá však nebola vyrobená v Dubaji, ale v Turecku. Právnou otázkou je, či je "„dubajská čokoláda“" označenie pôvodu, alebo či ide už o zaužívaný názov pre určitý druh čokolády. Nemecké súdy prvej inštancie rôzne prípady rozhodli rozdielne a (v decembri 2024) stále nedošlo k finálnemu rozsudku v tejto veci.

</doc>
<doc id="726216" url="https://sk.wikipedia.org/wiki?curid=726216" title="Shawshankský strom">
Shawshankský strom

Shawshankský strom bol dub biely, ktorý sa objavil vo filme Vykúpenie z väznice Shawshank. Strom bol vysoký zhruba 30 metrov, starý do dvesto rokov a pre svoju významnú rolu vo filme sa stal turistickou atrakciou. Dub vážne poškodil úder bleskom a nakoniec ho rozlomili silné poryvy vetra v júli 2016. Nachádzal sa v národnom parku, v blízkosti mesta Lucas, štát Ohio, kde prebiehalo natáčanie filmu.
Úloha vo filme.
Dub sa prvýkrát objaví na scéne až v závere filmu. Nedávno prepustený odsúdenec Red (Morgan Freeman) prepadá depresiám, po desaťročiach strávených v cele nie je schopný privyknúť si na život na slobode. Od chmúrnych myšlienok ho zachráni sľub, ktorý dal spoluväzňovi Andymu Dufresnovi (Tim Robbins) krátko predtým, ako jeho priateľ ušiel z väzenia a bez stopy zmizol. Red sa zaviazal, že po prepustení vyhľadá dub na lúke a s pomocou indícii, ktoré dostal od Andyho, strom skutočne nájde.
Popri strome sa tiahne kamenná stena, v ktorej základoch objaví ukrytú plechovú nádobu obsahujúcu hotovosť a jemu adresovaný list. Autorom je Andy, ktorý si po úteku z väzenia otvoril hotel na pláži v Mexiku a pozýva Reda, aby za ním pricestoval a pridal sa k nemu. Red nato nasadá na autobus a keď sa blíži k mexickej hranici, prvýkrát po dlhých rokoch sa odváži dúfať v lepšie zajtrajšky.
Pre svoju úlohu v dôležitej časti filmu je Shawshankský strom považovaný za symbol nádeje. Andy Dufresne opísal dub „ako niečo z básničky od Roberta Frosta“.

</doc>
<doc id="726217" url="https://sk.wikipedia.org/wiki?curid=726217" title="Giovanni Lajolo">
Giovanni Lajolo

Mons. Giovanni kardinál Lajolo (* 3. január 1935, Novara, Taliansko) je taliansky rímskokatolícky kňaz, biskup, kardinál, emeritný prezident Governatorátu Mestského štátu Vatikán a emeritný prezident Pápežskej komisie pre mestský štát Vatikán. V rokoch 1995 až 2003 bol apoštolským nunciom v Nemecku.
Život.
Študoval teológiu a filozofiu na Pápežskej univerzite Gregoriana, kňazské svätenie prijal 29. apríla 1960 pomocným biskupom Ugo Polettim. Neskôr študoval kánonické právo v Mníchove a pripravoval sa na diplomatickú prácu v Pápežskej diplomatickej akadémii. V roku 1968 bol vyslaný do Nemecka ako sekretár nunciatúry v Bonne. Od novembra 1974 začal pracovať v štátnom sekretariáte.Bol tiež blízkym spolupracovníkom kardinála štátneho sekretára Agostina Casaroliho. V rokoch 1985 až 1989 prednášal na Pápežskej diplomatickej akadémii. Pápež Ján Pavol II. mu 30. júna 1987 udelil titul čestného preláta Jeho Svätosti.
Biskup.
Dňa 3. októbra 1988 menovaný pápežom Jánom Pavlom II. za sekretára Správy dedičstva Apoštolskej stolice a titulárneho arcibiskupa Caesariany. Biskupskú konsekráciu prijal 6. januára 1989 od pápeža Jána Pavla II., pričom arcibiskupi Edward Idris Cassidy a José Tomás Sánchez slúžili ako spolusvätitelia v Bazilike sv. Petra. 7. decembra 1995 bol vymenovaný za apoštolského nuncia v Nemecku. 7. októbra 2003 bol vymenovaný za tajomníka pre vzťahy so štátmi. Ako sekretár pôsobil ako minister zahraničných vecí Vatikánu. Vo funkcii, ktorej sa ujal 24. novembra toho istého roku vystriedal kardinála Jean-Louis Taurana, ktorého Ján Pavol II. menoval archivárom a knihovníkom rímskej cirkvi.V tejto funkcii ho potvrdil pápež Benedikt XVI. dňa 21. apríla 2005. V júni 2006 ho pápež Benedikt XVI. nominoval na čele Pápežskej komisie pre vatikánsky štát, úradu sa ujal v polovici septembra toho istého roku. Stal sa zároveň predsedom governatorátu tohto mestského štátu.
Kardinál.
Dňa 24. novembra 2007 ho prijal Benedikt XVI. ako kardinál diakon s titulárnou diakoniou "Santa Maria Liberatrice a Monte Testaccio" v kolégiu kardinálov. Dňa 3. septembra 2011 pápež Benedikt XVI. – s účinnosťou od 1. októbra 2011 prijal o odstúpenie z funkcie predsedu Pápežskej komisie pre mestský štát Vatikán a Governorátu Vatikán, ktorú predložil z dôvodu veku. Zároveň vymenoval za svojho nástupcu v oboch úradoch doterajšieho nuncia v Taliansku a San Maríne, arcibiskupa Giuseppe Bertella. Bol jedným z kardinálov, ktorí sa zúčastnili na pápežskom konkláve v roku 2013, ktoré zvolilo pápeža Františka.
Dňa 9. septembra 2013 sa ako člen Kongregácie pre biskupov stretol v mene Svätej stolice s biskupmi a členmi diecéznej administratívy, aby získal prehľad o situácii v diecéze Limburg. Návšteva slúži účelu „"bratského dialógu"“; nebola to apoštolská vizitácia na vyšetrenie alebo zosadenie biskupa. O vizitáciu požiadal sám limburský biskup Franz-Peter Tebartz-van Elst. Vatikán má „"plnú dôveru"“ v vykonávanie úradu biskupa, ale jednota medzi biskupom a ľuďmi je napätá. Dňa 19. mája 2018 bol vymenovaný za kardinála kňaza pro hac vice, pričom si ponechal titulárnu diakoniu ako titulárny kostol.
Členstvo.
Rímska kúria.
Bol členom nasledujúcich inštitúcií Rímskej kúrie:

</doc>
<doc id="726221" url="https://sk.wikipedia.org/wiki?curid=726221" title="Lippia">
Lippia

Lippia je rod kvitnúcich rastlín z čeľade železníkovité ("Verbenaceae"). Bol pomenovaný po Augustinovi Lippim (16781705), francúzskom prírodovedcovi a botanikovi (talianskeho pôvodu), ktorého zabili v Abesínii. Rod obsahuje približne 200 druhov tropických kerov, ktoré sa vyskytujú po celom svete. Rastliny sú voňavé vďaka svojim esenciálnym olejom, ktoré sa líšia medzi druhmi, ale môžu obsahovať estragol, carvacrol, linalool alebo limonén. Listy určitých druhov, ako napríklad "L. graveolens", možno použiť ako kulinársku bylinu podobne ako oregano.

</doc>
<doc id="726222" url="https://sk.wikipedia.org/wiki?curid=726222" title="2024 YR4">
2024 YR4

2024 YR4 je planétka s priemerom 40 až 90 metrov, ktorá je klasifikovaná ako blízkozemský objekt. Bola objavená čílskou stanicou systému ATLAS (Asteroid Terrestrial-impact Last Alert System) 27. decembra 2024. Mimoriadnu publicitu získala pre relatívne vysoké riziko zrážky so Zemou.
Podľa údajov NASA má asteroid, viac ako 1 % pravdepodobnosť, že 22. decembra 2032 zasiahne Zem, preto bola táto informácia poskytnutá vládnym agentúram USA, ako i PDCO, úradu planetárnej obrany USA. Riziko sa bude naďalej vyhodnocovať a spresňovať, ako i prípadné zmeny dráhy asteroidu.
Úrad pre planetárnu obranu ESA.
Úrad pre planetárnu obranu Európskej vesmírnej agentúry (ESA) pozorne sleduje nedávno objavený asteroid 2024 YR4. Podľa ESA má len veľmi malú šancu na dopad na Zem v roku 2032.

</doc>
<doc id="726223" url="https://sk.wikipedia.org/wiki?curid=726223" title="Raffaele Farina">
Raffaele Farina

Mons. Raffaele kardinál Farina (* 24. september 1933, Buonalbergo, Taliansko) je taliansky rímskokatolícky kňaz, biskup a kardinál. Bol archivárom vatikánskych tajných archívov, knihovníkom Vatikánskej knižnice a prezidentom ("Consiglio di Presidenza") Scuola Vaticana di Paleografia, Diplomatica e Archivistica.
Život.
Narodil sa 24. septembra 1933. Po ukončení školskej dochádzky vstúpil 25. septembra 1954 do rehoľného spoločenstva saleziánov dona Bosca. Jednoduché (dočasné) sľuby zložil 25. septembra 1949 a večné sľuby zložil 25. septembra 1954; jedna z jeho sestier je tiež saleziánka. Začal študovať teológiu aj v Pápežskom saleziánskom Athenaeu v Turíne v roku 1954, licenciát z teológie získal v Athenaeu v roku 1958. Sviatosť kňazskej vysviacky prijal 1. júla 1958 a od roku 1968 pôsobil ako profesor a dekan na Pápežskej saleziánskej univerzite, ktorej bol v rokoch 1977 až 1983 rektorom. V roku 1981 sa stal tajomníkom Pápežského výboru pre historické vedy a v roku 1986 podsekretárom Pápežskej rady pre kultúru.
V roku 1991 bol opätovne vymenovaný za rektora Pápežskej saleziánskej univerzity. Pápež Ján Pavol II. ho 25. mája 1997 vymenoval za prefekta Vatikánskej knižnice.
Biskup.
15. novembra 2006 bol vymenovaný za titulárneho biskupa Opitergia pápežom Benediktom XVI. Biskupskú konsekráciu prijal nasledujúceho 16. decembra od troch kardinálov štátnym sekretárom kardinálom Tarcisiom Bertone SDB, spolusvätiteľmi boli hlavný kardinál Penitenciár kardinál James Francis Stafford a vtedajší archivár a knihovník Svätej rímskej cirkvi kardinál Jean-Louis Tauran.
25. júna 2007 ho pápež Benedikt XVI. vymenoval za archivára a knihovníka Svätej rímskej cirkvi. Zároveň bol povýšený na titulárneho arcibiskupa pro hac vice. Nastúpil do úradu archivára a knihovníka Svätej rímskej cirkvi 1. septembra 2007.
Bol členom Pápežskej akadémie vied počas svojho pôsobenia vo funkcii prefekta Vatikánskej knižnice. Od roku 2000 je členom korešpondentom ústredného riaditeľstva Monumenta Germaniae Historica.
Kardinál.
24. novembra 2007 ho prijal Benedikt XVI. ako kardinál diakon s titulárnou diakoniou San Giovanni della Pigna v kolégiu kardinálov. Dňa 9. júna 2012 Benedikt XVI. prijal jeho žiadosť o odstúpenie z funkcie archivára a knihovníka Svätej rímskej cirkvi z dôvodu veku.
Po odstúpení Benedikta XVI. sa v roku 2013 zúčastnil konkláve. Pápež František ho 24. júna 2013 vymenoval za predsedu Komisie pre kontrolu IOR (Vatikánska banka).
Dňa 19. mája 2018 bol vymenovaný za kardinála kňaza pro hac vice, pričom si ponechal titulárnu diakoniu ako titulárny kostol.
Členstvo.
Je členom nasledujúcich inštitúcií Rímskej kúrie:

</doc>
<doc id="726224" url="https://sk.wikipedia.org/wiki?curid=726224" title="Ján Juríček">
Ján Juríček

Ján Juríček (* 29. január 1922, Brezová pod Bradlom† 1. jún 1992, Bratislava) bol slovenský spisovateľ, autor literatúry faktu, biografista a významný editor.
Životopis.
Ján (Vlastimil) Juríček pochádzal z rodiny garbiara v Brezovej pod Bradlom. Ľudovú školu navštevoval v rodisku. Gymnaziálne štúdium absolvoval v Leviciach a v Bratislave, kde aj maturoval. Po maturite v rokoch 19411946 študoval na Filozofickej fakulte Univerzity Komenského v Bratislave slovanskú filológiu a dejiny moderných literatúr. Doktorát filozofie (PhDr.) získal v roku 1946. Po vojne pôsobil ako stredoškolský profesor na gymnáziu v Bratislave. V rokoch 19481951 bol referentom vtedajšieho Povereníctva informácií a osvety. Pre nevyhovujúci kádrový profil musel v roku 1951 odísť do robotníckeho povolania v továrni na mlynské stroje v Bratislave. Ako robotník pracoval do roku 1954. Po troch rokoch práce v továrni sa mu podarilo zamestnať ako redaktor vydavateľstva Osveta v Martine. Roku 1956 nastúpil do vydavateľstva Obzor, kde pracoval ako redaktor, editor a organizačný pracovník až do svojho odchodu do dôchodku v roku 1988.
Dielo.
Literárne sa začal prejavovať už ako študent. Spočiatku písal poéziu a drobné črty inšpirované vzťahom k rodnému kraju. Uverejňoval ich v študentských časopisoch a novinách. V diplomovej práci sa zaoberal životom a dielom Martina Rázusa. O slovenskej literatúre začal písať už roku 1942. Svoje články uverejňoval v Národných novinách, Novom rode, Národnej obrode, Eláne, v Tvorbe, neskôr v Historickom časopise, Romboide, Literárnom týždenníku, Historickej revue. Vo svojich životopisných knihách o popredných slovenských literárnych či národno-politických dejateľoch Ján Juríček prinášal širší a nestranný pohľad na našich dejateľov, nezaťažený deformáciou výkladu slovenských dejín predstaviteľmi marxisticky orientovanej literárnej histórie na Slovensku. Jeho prvá kniha o M. R. Štefánikovi mohla vyjsť až v roku 1968, roku Pražskej jari. Po okupácii Česko-Slovenska v roku 1968 vtedajší normalizačný režim chcel, aby ľudia na Štefánika definitívne zabudli. Kniha Jána Juríčka o Štefánikovi po krátkom období slávy zažila, a spolu s ňou jej autor, obdobie pádu. Tretie vydanie bolo v roku 1970 zošrotované, pretože bolo v rozpore s oficiálnym výkladom dejín prezentovaných vtedajším komunistickým režimom. Až v roku 1990 sa kniha dožila slávneho návratu a jej autorovi priniesla aspoň na krátky čas života, ktorý mu zostával, úplnú satisfakciu. Kniha Jána Juríčka "M. R. Štefánik" znamenala určitý prelom v slovenskej biografickej literatúre. Po tomto úspechu-neúspechu Juríček neochabol a postupne publikoval životopisy Ľudovíta Štúra, Martina Kukučína, Svetozára Hurbana Vajanského, ale aj Leva Nikolajeviča Tolstoja. Tvorba Jána Juríčka, predovšetkým adresovaná mladému čitateľovi, bola v čase socializmu neustále napádaná predstaviteľmi marxisticky orientovanej literárnej histórie na Slovensku. Jeho dve posledné knižné diela o Martinovi Rázusovi a Milanovi Hodžovi vyšli až po jeho smrti.
Významnou je aj jeho editorská práca pre vydavateľstvo Obzor. Redigoval také publikácie ako "Slovensko" (6 dielov), "Dejiny svetovej literatúry", "Súpis pamiatok na Slovensku" a "Dejiny slovenskej literatúry". Ján Juríček, spolu s Jánom Michálkom je známy aj ako zostavovateľ vlastivedného zborníka "Brezová pod Bradlom", ktorý vyšiel v roku 1970. Ján Juríček mal ešte mnoho snov a plánov. Chcel napísať knihu o diplomatovi Dr. Štefanovi Osuskom, veľvyslancovi vo Francúzsku, zaujímala ho postava architekta Dušana Jurkoviča. Žiaľ, neľútostná smrť mu zabránila uskutočniť tieto plány.

</doc>
<doc id="726227" url="https://sk.wikipedia.org/wiki?curid=726227" title="9. liptovský partizánsky oddiel">
9. liptovský partizánsky oddiel

Liptovský partizánsky oddiel alebo 9. liptovský partizánsky oddiel sa sformoval po vypuknutí SNP na začiatku septembra v Demänovskej doline ako 9. oddiel partizánskej brigády Za slobodu Slovanov. Pôsobil na Liptove (zúčastnil sa prepadu letiska Mokraď, odvetou za jeho akcie 28. októbra Nemci vypálili obec Smrečany). 2. februára 1945 prešiel cez front do oslobodeného Liptovského Hrádku.
História.
Oddiel sa sformoval začiatkom septembra 1944 v Demänovskej doline, odkiaľ sa presunul do Bobrovčeka a 15. septembra do Žiarskej doliny. 7. októbra 1944 bol prijatý do brigády Za slobodu Slovanov ako jej 9. oddiel. Veliteľom bol Š. Felčer, dobrodruh s hazardérskymi sklonmi, od konca septembra 1944 V. Biriukov, komisárom Ján Galica, od 5. decembra 1944 R. Zrník, náčelníkom štábu V. Marčenko. Oddiel mal 80170 členov. Spolupracoval s organizáciami KSS a s revolučným ONV v Liptovskom Mikuláši. Uskutočňoval diverzie na komunikáciách, pomáhal jednotkám z Oravy pri prechode na povstalecké územie.
V noci zo 16. na 17. októbra na rozkaz veliteľa brigády Za slobodu Slovanov npor. Voľanského prepadli 7. Liptovský a 10. oddiel Vysoké Tatry Nemcami obsadené letisko Mokraď. Útoku sa mal zúčastniť aj 9. liptovský oddiel, no nedostavil sa do východiskovej pozície. Pod tlakom nemeckých jednotiek musel sústavne manévrovať. 
24. októbra partizáni oddielu zajali v katastri obce Vitálišovce nemeckého príslušníka delostreleckej batérie vojaka H. Nussa a po výsluchu ho komisár oddielu Ján Galica, partizán Otto Šimko a ďalší partizán zastrelili. 25. októbra prepadli partizáni v Smrečanoch nemecké auto a zastrelili dôstojníka Waffen SS.
28. októbra ustúpil zo Smrečian (v ten deň Nemci ako odvetu za partizánske útoky Smrečany vypálili) k Liptovským Matiašovciam. Zúčastnil sa boja pri Kvačanoch, prešiel do Chočských vrchov. Časť oddielu pod velením P. Kolesnikova prešla k oddielu Suvorov Prvej československej partizánskej brigády M. R. Štefánika. Do konca novembra 1944 oddiel sídlil v Bobroveckej doline, odkiaľ po nemeckom útoku na túto oblasť prešiel na Liptovské hole. Bojovými stratami a odchodom členov klesol počet jeho príslušníkov na 29. Dňa 2. februára 1945 prešiel cez líniu frontu do oslobodeného Liptovského Hrádku.

</doc>
<doc id="726228" url="https://sk.wikipedia.org/wiki?curid=726228" title="Pobeda (samostatný partizánsky oddiel)">
Pobeda (samostatný partizánsky oddiel)

Samostatný partizánsky oddiel Pobeda sa utvoril zo špeciálnej partizánskej organizátorskej skupiny vysadenej 12. septembra 1944 na letisku Tri Duby, odkiaľ sa presunula do Hiadľa. Veliteľ oddielu bol mjr. A. Menšikov-Sokolov, komisárom kpt. Lachov, náčelníkom štábu Fiodorov. Oddiel sa rozrástol na 7080 príslušníkov. Bol nasadený do bojov pri Telgárte, Svätom Kríži nad Hronom, po prechode SNP na partizánsky spôsob boja pôsobil na Donovaloch. Odtiaľ sa presunul na Prašivú, do Demänovskej doliny a cez Jaseniansku dolinu na Pohronie. Od 12. novembra 1944 sídlil na Trangoške, od 6. decembra 1944 v Rovnom nad Vyšnou Bocou. V dôsledku bojových strát počet jeho členov poklesol na 24. Koncom januára 1945 dostal rozkaz prejsť na oslobodené územie, front prešiel v priestore VýchodnáVažec. 

</doc>
<doc id="726230" url="https://sk.wikipedia.org/wiki?curid=726230" title="Jaromov (partizánsky oddiel)">
Jaromov (partizánsky oddiel)

Partizánsky oddiel Jaromov, tiež partizánsky oddiel č. 14 alebo partizánsky oddiel zvláštneho určenia č. 14 bol partizánsky oddiel podliehajúci sovietskemu GRU pôsobiaci na Orave a Liptove. 
História.
Oddiel bol vysadený 30. júla 1944 v priestore ČenstochováKrakov. 15. septembra v polovici prešiel pri Mútnom na Slovensko. Veliteľom oddielu bol mjr. V. Jaromov, zástupcom veliteľa P. Loginov, náčelníkom štábu V. Rybalko. Oddiel mal 60200 príslušníkov rozdelených do viacerých jednotiek. Sídlil najskôr vo Veličnej, spolu s oddielmi Tichonov a Pobeda bojoval pri Lučivnej a Zázrivej. Pôsobil na Orave, v polovici novembra 1944 sa presunul na liptovskú stranu Chočských vrchov a na južné svahy Liptovských holí (Žiarska a Tichá dolina, okolie Smrečian a Liptovských Matiašoviec). Plnil spravodajské úlohy, odovzdával správy od iných partizánskych oddielov. Zúčastnil sa viacerých bojov s nemeckými jednotkami a zlikvidoval nemeckú pseudopartizánsku jednotku. 9.12. decembra 1944 sa zúčastnil bojov na obranu priestoru ChočRoháče. Časť oddielu pod velením Abuladzeho sa v zostave oddielu Suvorov 1. čs. partiz. brigády M. R. Štefánika zúčastnila 30. januára1. februára 1945 dobytia Liptovského Hrádku. Oddiel sa spojil s jednotkami 1. čs. armádneho zboru pri Pribyline.

</doc>
<doc id="726234" url="https://sk.wikipedia.org/wiki?curid=726234" title="Francúzsko-nizozemská vojna">
Francúzsko-nizozemská vojna

Francúzsko-nizozemská vojna v rokoch 1672 až 1678 predstavovala ozbrojenú konfrontáciu a diplomatický stret medzi Francúzskym kráľovstvom a Švédskym impériom na jednej strane a Nizozemska spolu s krajinami Svätej ríše rímskej a Španielskeho impéria na strane druhej. Kľúčovú úlohu predstavovali v tejto vojne ekonomické motívy.
Príčiny a predohra konfliktu.
Ľudovít XIV. ako francúzsky kráľ bol napokon po závere tzv. Devolučnej vojny v rokoch (1667 až 1668) pripravený pre nový vojenský útok voči Spojeným nizozemským provinciám. Dôvod predstavovali finančné motívy, keďže práve Francúzske kráľovstvo malo v pláne získať podiel v európskom obchode na úkor Nizozemska.
Hra diplomacie a zbraní začína.
V období rokov 1670 až 1672 došlo k uzavretiu spojeneckých zmlúv medzi štátnymi predstaviteľmi Francúzskeho kráľovstva na jednej strane a porýnskymi arcibiskupmi-kurfistami, taktiež Saskom, Falckom, brunšvickými vojvodstvami a Bavorskom na strane druhej. V roku 1672 sa uzavrel nový spojenecký pakt a to presnejšie medzi štátnymi predstaviteľmi Francúzskeho kráľovstva a Švédskeho impéria. V novembri roku 1671 sa cisár Leopold I. Habsburský vyjadril k zachovaniu neutrálneho postoja k začatiu novej vojny.
V čase druhého júnového týždňa roku 1672 sa podarilo Francúzskemu kráľovstvu zmobilizovať mohutnú armádu v sile 100 000 vojakov, ktorá prekročila rieku Rýn, čím zaútočila na územie Spojených nizozemských provincií z východu. Do konca júna sa tak francúzskym armádam podarilo okupovať provincie Geldern a Utrecht. Ríšske oddiely ako francúzski spojenci medzitým úspešne zavŕšili vojenské obľahnutie a okupáciu miest Overijsel, Drente a časť provincie Groningen. Nizozemské velenie armád sa tak rozhodlo pre posledný a zároveň zúfalý skutok a to vypustenie vodných hrádzí, čím práve touto taktikou malo dôjsť k spomaleniu francúzskej vojenskej ofenzívy. Provincie Holland a mesto Amsterdam bolo možné dobyť iba z mora, čo však francúzsky kráľ Ľudovít XIV. s plánom definitívneho zničenia nizozemskej štátnosti, nebral skutočne vážnym spôsobom. Jeho dobyvačné ambície s cieľom pokoriť vojensky nizozemské územie však napokon vyšiel bez úspechu. Dňa 20. júna roku 1672 bol penzionár Johann de Witt, ktorý mal snahu pre územné ústupky voči francúzskej vojenskej moci, spolu so svojím bratom zlynčovaný na smrť, pričom nový post miestodržiteľa provincií Holland a Zeeland získal vtedy dvadsaťdvaročný princ menom Viliam III. Oranžský po voľbe Generálnymi stavmi. Francúzska vojenská invázia do Nizozemska tak vyvolala poplach na území celej Svätej ríše rímskej. Cisár Leopold I. Habsburský spolu s brandenburským kurfistom zmobilizovali a vyslali na západ oddiely, ktoré mali za cieľ vyvinúť vojenský nátlak na francúzske armády.
Dňa 30. augusta roku 1673 tak došlo k uzavretiu spojeneckého paktu namiereného proti francúzskym vojenským silám v meste Haag. Signatármi boli predstavitelia štátnej diplomacie Svätej ríše rímskej, Nizozemska, Španielskeho impéria a vypudeného vojvodu z Lotrinska. Do konca roku 1673 tak museli francúzske armádne oddiely vykonať vojenský odchod preč z územia Nizozemska. Francúzsky kráľ Ľudovít XIV. tak napokon pochopil, že nie je možné skoncovať so suverenitou Nizozemska. Po tomto akte sa však francúzskym armádam podarilo ešte v roku 1674 vyplieniť územie Falcka.
Zároveň sa francúzskym armádam podarilo ešte dňa 5. januára roku 1675 pod velením maršala Henriho de la Tour pri Türkheime na cisárskymi oddielmi, čím ich donútili ustúpiť z územia Lotrinska.
Vojenský útlm moci francúzskych spojencov.
Dňa 28. júna roku 1675 došlo k ozbrojenému stretu medzi armádami Švédskeho impéria na jednej strane a Prusmi na strane druhej. Touto bitkou tak došlo k brandenburskému vymaneniu spod nadvlády nepriateľa. Zároveň došlo k tomu, že pruský vojvoda začal pomaly ale isto spriadať politické plány, vďaka ktorým položil základy pre nové veľmocenské postavenie Pruska na pôde európskeho svetadielu. Spočiatku sa po tejto vojenskej bitke podarilo brandenburskému kurfistovi vypudiť švédske okupačné sily z územia Predného Pomoranska, lenže podľa podmienok mierovej zmluvy uzavretej dňa 29. júla roku 1678 pri Saint-Germain-en-Laye sa tejto dŕžavy však musel napokon zriecť.
Diplomatická zmena pre Francúzske kráľovstvo.
Storočné francúzsko-nizozemské zahraničné vzťahy v duchu priateľstva prestali existovať a to v dôsledku tejto vojny. Najvyššia štátna moc Spojených nizozemských provincií zaujala voči diplomacii Francúzskeho kráľovstva nepriateľský postoj, čím uzavrela spojenectvo so španielskymi a rakúskymi Habsburgovcami. Zároveň to boli ríšske kniežatá, ktoré začali zmýšľať tak, že práve Francúzske kráľovstvo na čele s panovníkom Ľudovítom XIV. ohrozuje ich suverénne postavenie oveľa viac než cisár. Opačný kurz spojenectva zmenilo taktiež Anglické kráľovstvo.
Záver vojny a jeho dôsledky.
"Bližšie informácie v hlavnom článku: Nijmegenský mier"
Oslabenie krajín z dôsledkov vojnového konfliktu napokon donútilo predstaviteľov štátnych diplomacií, aby začali viesť medzi sebou mierové rozhovory. Výsledkom týchto rozhovorov bol napokon mier medzi Francúzskym kráľovstvom a Spojenými nizozemskými provinciami uzavretý dňa 17. septembra roku 1678 v meste Nijmegen.

</doc>
<doc id="726235" url="https://sk.wikipedia.org/wiki?curid=726235" title="René Ferracci">
René Ferracci

René Ferracci (* 27. november 1927, Paríž – † 25. február 1982, Paríž) bol francúzsky ilustrátor, grafik a dizajnér plagátov. V roku 1986 mu bola posmrtne udelená cena Čestného Césara.
Životopis.
Ferracci bol francúzskym umelcom filmových plagátov pôsobiaci koncom 60. rokov až do polovičky 80. rokov. Bol jedným z prvých priekopníkov, ktorý do svojich plagátov zaviedli návrhy fotomontáží, koláží, miešanie farebných ilustrácii s čiernobielymi fotografiami (alebo naopak) a ofsetovou tlačou. Na svoje plagáty spravidla tlačil svoje meno. Vytvoril návrhy plagátov pre stovky filmov, vrátane tých, ktoré režírovali Philippe de Broca, Claude Zidi, Luis Buñuel, Édouard Molinaro či Jean-Pierre Melville.

</doc>
<doc id="726236" url="https://sk.wikipedia.org/wiki?curid=726236" title="Jitona">
Jitona

JITONA a. s. je česká drevospracujúca firma vyrábajúca a exportujúca nábytok, najmä spálne. Sídli v Soběslave.
História.
História samotnej Jitony siaha do roku 1951, kedy bola zlúčením drobných výrobcov nábytku v južných Čechách vytvorená štátna spoločnosť Juhočeské továrny nábytku. Počas socializmu vyrábala prevádzka v Českom Krumlove sektorové kuchyne Asta v prevedení oranžová, modrá, hráškovo zelená, žltá, červená a biela. Vzhľadom k tomu, že v roku 2007 bola sebeslavská JITONA zlúčená s rousínovským podnikom Tusculum, nadväzuje dnešná firma aj na tradíciu Spojených umeleckopriemyselných závodoch Brno založených v roku 1920 a v roku 1992 pretransformovaných z UP závodov Rousínov na Tusculum a. s.
V roku 2011 v dvoch výrobných závodoch (Klatovy, Třebíč) JITONA zamestnávala 700 pracovníkov. V roku 2019 skončila spolupráca spoločností Jitona a IKEA, spoločnosť Jitona oznámila, že prepustí k októbru roku 2019 celkom asi 180 zamestnancov. Malo by odísť 100 – 110 ľudí zo závodov v Klatovoch a asi 80 ľudí zo závodov v Třebíči.

</doc>
<doc id="726237" url="https://sk.wikipedia.org/wiki?curid=726237" title="Makrón">
Makrón

"Podobný názov (makron) má ležatý dĺžeň, pozri makron."
Makrón () bol aténsky maliar červenofigúrových váz, činný približne v rokoch 490 – 475 pred Kr.
Makrón bol jedným z najvýznamnejších a najplodnejších (spolu s Dourisom, Onésimom a Brygovým maliarom) červenofigúrových maliarov čaší neskoroarchaického obdobia (530 – 480 pred Kr.). Jeho podpis (MAKRON EGRAFSEN – Makron to „nakreslil“) sa nachádza na bostonskom skyfose (Museum of Fine Arts 13.186) so zobrazením únosu Heleny trójskym princom Paridom (je jedinou zachovanou nádobou, na ktorej je úplný Makrónov podpis). Pripisuje sa mu viac ako šesťsto váz. Už sir John Beazley mu na základe maliarskeho štýlu pripísal okolo 350 váz. Tento veľký rozdiel nastal po pripočítaní veľkého množstva malých fragmentov pochádzajúcich najmä zo súkromných zbierok, ktoré sa objavili po Beazleyho smrti (takmer 180 diel pochádza z jedinej súkromnej zbierky).
Zdá sa, že pracoval výlučne s hrnčiarom Hierónom (namaľoval takmer všetky vázy, na ktorých sa nachádza podpis hrnčiara Hieróna), zdobil väčšinou kylikes a skyfoi. Beazley uviedol, že krása jeho kresby spočíva v zobrazovaní žien, a to hlavne ich šiat. Jeho vázy sú často maľované výjavmi z gréckych mýtov, prevažne so zameraním na Trójsky cyklus, zobrazuje tiež skupiny mužov, žien a mládeže v rôznych kombináciách dionýzovskej, symposiovej či atletickej tematiky.
Kylix z Cambridge (Harvard Art Museum 1972.41), dielo z jeho zrelého obdobia, zobrazuje dionýzovský výjav, je pomerne monumentálny ako veľkosťou, tak aj veľkoleposťou svojej dekoratívnej schémy. V interiéri (v tonde) je znázornené stretnutie satyra a menády, zatiaľ čo v exteriéri je znázornený dobre choreograficky zvládnutý „milostný“ súboj medzi chtivými, ithyfalickými satyrmi a zdanlivo silnými menádami, ktoré používajú thyrsoi na odrážanie ich útokov. Jedným z jeho najznámejším dielam patrí berlínsky kylix (Antikensammlung, Staatliche Museen zu Berlin F2290), podpísaný Hierónom ako hrnčiarom, zobrazujúci extatické uctievanie Dionýza (podobne ako niekoľko jeho ďalších diel predstavuje bakchické radovánky). Je tu zobrazený vzrušený chór opitých a energicky gestikulujúcich menád, ktorých vlniace sa telá neskryjú ani pompézne záhyby chitónu či „kolpos“ (na chitóne si ženy často pretiahli prebytočnú látku cez opasok, čím vytvorili dekoratívny prvok nazývaný kolpos). Tieto postavy, v ktorých je všetko, život, pohyb a výraz, sa môžu porovnať s postavami Andokidovho maliara alebo dokonca s postavami Eufronia, je tu vidieť, ako sa pri zobrazovaní postáv za tých pár desaťročí podarilo oslobodiť sa od archaickej strnulosti.

</doc>
<doc id="726240" url="https://sk.wikipedia.org/wiki?curid=726240" title="Astra panónska pravá">
Astra panónska pravá

 
Astra panónska pravá () je poddruh endemickej
byliny rodu astra, z čeľade astrovité ("Asteraceae"). Jej areál sa rozprestiera od Rakúska cez Slovensko a Maďarsko až po Ukrajinu.
Opis.
Astra panónska pravá je jednoročná, dvojročná až trváca bylina. Koreň je valcovitý až kolovitý, zhrubnutý, hnedý, dlhý 5 až 15 cm. Byľ je priama až vystúpavá, jednoduchá, od bázy alebo hornej tretiny rozkonárená, pozdĺžne ryhovaná, zelená až červenkastá, holá, vysoká 15 až 90 cm.
Listy sú mäsité, striedavé, čepeľ je celistvookrajová až oddialene drobno zúbkatá, dlhá 20 až 110 mm, široká do 12 mm, na rube a líci holá, na okraji jemne brvitá, jedno až trojžilová. Dolné byľové listy sú stopkaté, čepeľ je úzko elipsovitá, na báze klinovitá, na vrchole tupo končistá, stredné a horné listy sú sediace, čepeľ je čiarkovitá, na báze zúžená, na vrchole končistá.
Zložené súkvetie je chudobná chocholíkovitá metlina, vzácne sú úbory aj jednotlivé. Úbory sú lúčovité, dlho stopkaté, s priemerom 20 až 25 mm. Zákrov je široko zvončekovitý, dvojradový alebo trojradový, zákrovné listene sú podlhovasté, na vrchole zaokrúhlené, zelené, iba na okraji červenkasté, jednožilové. Lôžko úboru je ploché a nahé. Lúčovité kvety sú piestikovité, v počte 17 až 46, dlhé do 12 mm, svetlomodré, modré až modrofialové, vzácne ružové alebo biele, lúče sú úzko kopijovité až čiarkovité. Rúrkovité kvety sú obojpohlavné, početné, žlté, dlhé do 6 mm. Tyčinky sú na báze bez príveskov. Čnelka je dvojramenná.
Plodmi sú žltohnedé až hnedozelené vajcovité nažky, z bokov sploštené, pritisnuto chlpaté. Nažky z lúčovitých kvetov sú dlhé do 2 mm, z rúrkovitých kvetov 3 až 4 mm, s chocholcom. Chocholec je chlpový, lúče sú jednoduché, biele, dlhé do 5 mm.
Rozšírenie.
Astra panónska pravá je panónsky endemit s areálom od východného Rakúska a juhovýchodnej Moravy, cez Slovensko a Maďarsko až na Balkán, Rumunsko a Ukrajinu. U nás sa vyskytuje len v panónskej oblasti.
Ekológia.
Astra panónska pravá rastie na vlhkých, ťažkých, hlinitých a zasolených pôdach. Osídľuje mierne znížené miesta na slaných pasienkoch a poľné depresie v rovinnom vegetačnom stupni. Rozmnožuje sa len generatívne. Kvitne od júla do októbra.
Na Slovensku sa považuje za ohrozený taxón a je chránená zákonom.

</doc>
<doc id="726241" url="https://sk.wikipedia.org/wiki?curid=726241" title="Tripolium pannonicum subsp. pannonicum">
Tripolium pannonicum subsp. pannonicum



</doc>
<doc id="726242" url="https://sk.wikipedia.org/wiki?curid=726242" title="Sihoť (prítok Brusníka)">
Sihoť (prítok Brusníka)

Sihoť je vodný tok v Kozích chrbtoch, Popradskej a Hornádskej kotline na území okresu Poprad, Spišská Nová Ves a Levoča. Je to ľavostranný prítok Brusníka s dĺžkou približne 7 km a je tokom VI. rádu.
Priebeh toku.
Potok pramení v juhovýchodnej časti Popradskej kotliny, v geomorfologickej časti Vrbovská pahorkatina, v lokalite Kamenec, v nadmorskej výške približne 
Prameň sa nachádza v blízkosti diaľnice D1, v malej kotlinke, ktorú tvorí od východu Valaská () a od západu Kotlisko (), v oblasti lúk a pasienkov. Spočiatku potok tečie južným smerom k obci Jánovce, na okraji ktorej priberá významný pravostranný prítok spod Kotliska. Stáča sa na juhovýchod a pokračuje už Hornádskou kotlinou okrajom osady Machalovce, obtekajúc vrch Hradisko (). V strednej časti prekonáva údolím popod Myšiu hôrku () výbežok Kozích chrbtov, kde priberá menší pravostranný prítok a opäť vteká do Hornádskej kotliny a jej podcelku Hornádske podolie. Poľnohospodárskou krajinou bez ďalších významnejších prítokov pokračuje na juhovýchod a na okraji obce Letanovce sa v nadmorskej výške približne vlieva ľavostranne do Brusníka, ľavostranného prítoku Hornádu. Potok patrí do povodia rieky Slaná.
Potok pramení a na hornom toku preteká katastrálnym územím obce Jánovce v okrese Poprad v Prešovskom kraji, neskôr pokračuje územím obce Spišský Štvrtok v okrese Levoča a napokon územím obce Letanovce v okrese Spišská Nová Ves v Košickom kraji.

</doc>
<doc id="726243" url="https://sk.wikipedia.org/wiki?curid=726243" title="Astrička panónska">
Astrička panónska



</doc>
<doc id="726244" url="https://sk.wikipedia.org/wiki?curid=726244" title="Štvrtocký potok">
Štvrtocký potok

Štvrtocký potok môže byť:

</doc>
<doc id="726247" url="https://sk.wikipedia.org/wiki?curid=726247" title="Vittorino da Feltre">
Vittorino da Feltre

Vittorino da Feltre (* 1378, Feltre – † 2. február 1446, Mantova), vlastným menom Vittorino Rambaldoni, bol taliansky humanista a učiteľ. Narodil sa v meste Feltre v provincii Belluno v Benátskej republike a zomrel v Mantove. Práve vo Vittorinovom diele dosiahla renesančná myšlienka úplného človeka alebo "l'uomo universale" – zdravie tela, sila charakteru, bohatstvo mysle – svoju prvú formuláciu.
Život.
Študoval pod Jánom z Ravenny a v Padove pod Gasparinom de Bergamo (Padovská univerzita). Neskôr v Padove sám vyučoval, ale po niekoľkých rokoch bol pozvaný vojvodom z Mantovy, aby učil jeho syna. V Mantove založil Vittorino školu, kde učil vojvodove deti, deti z ďalších prominentných rodín – synov i dcéry, ale aj mnoho chudobných detí, ktoré mali výučbu zadarmo. Učil ich humanistické predmety, náboženstvo a telesnú výchovu. Jeho výučba gréčtiny, latinčiny, matematiky, hudby, umenia, náboženstva, histórie, básnictva a filozofie boli tak „zábavné“, že jeho škola dostala prezývku "La Casa Gioiosa" (dom radosti). Čoskoro sa škola stala slávnou po celom Taliansku a mnoho šľachticov posielalo svoje deti na štúdiá k Vittorinovi. Medzi Vittorinových študentov patril napríklad Federico da Montefeltro. Po Vittorinovej smrti sa školy ujal Iacopo da San Cassiano.

</doc>
<doc id="726248" url="https://sk.wikipedia.org/wiki?curid=726248" title="Pinarello">
Pinarello

Cicli Pinarello S.p.A. je taliansky distribútor a výrobca cestných bicyklov, horských bicyklov, elektrických bicyklov a triatlonových bicyklov so sídlom v Treviso v Taliansku.
História.
Spoločnosť bola založená v roku 1952 Giovanniom Pinarellom v meste Treviso. V priebehu svojej histórie sa Pinarello stalo jedným z najvýznamnejších výrobcov bicyklov na svete, najmä v oblasti profesionálnej cyklistiky.
Založenie a počiatky (1952 – 1960).
Spoločnosť bola pôvodne založená ako malý rodinný podnik, ktorý sa venoval ručnej výrobe bicyklov. Giovanni Pinarello, bývalý cyklista, sa po ukončení svojej kariéry v roku 1952 rozhodol otvoriť vlastnú dielňu na výrobu cyklistických rámov. Spoločnosť začala rýchlo získavať povesť v Taliansku, a to predovšetkým vďaka vysokej kvalite remeselného spracovania a inováciám v oblasti dizajnu rámov.
Expanzia a medzinárodný rast (1970 – 1980).
V 70. rokoch, po úspechu na domácom trhu, začala spoločnosť Pinarello expandovať aj na medzinárodné trhy. Spoločnosť sa čoraz viac dostávala do povedomia profesionálnych cyklistov a cyklistických tímov. Vďaka svojmu inovatívnemu prístupu k výrobe bicyklov a vývoju rámov sa Pinarello stalo vyhľadávaným partnerom pre rôzne cyklistické tímy.
V 80. rokoch spoločnosť získala popularitu aj na poli pretekov, keď ich bicykle začali používať viacerí víťazi prestížnych podujatí, ako je napríklad Giro d’Italia a Tour de France. Táto éra priniesla spoločnosti množstvo inovácií, vrátane rôznych technických vylepšení rámov a cyklistických komponentov.
Vstup do profesionálnej cyklistiky a technologické inovácie (1990 – 2000).
V 90. rokoch Pinarello ešte viac posilnilo svoju pozíciu na trhu. Spoločnosť sa stala známou nielen vďaka kvalitným rámom, ale aj vďaka svojim technologickým inováciám. V tomto období začala Pinarello spolupracovať s profesionálnymi cyklistickými tímami, čo viedlo k vývoju nových technológií, ako je aerodynamický dizajn rámov, ktorý sa stal charakteristickým znakom bicyklov Pinarello.
V tomto období sa Pinarello tiež začalo zameriavať na výrobu špičkových cestných bicyklov a horských bicyklov, čím rozšírilo svoju ponuku a získalo nových zákazníkov. Významným momentom v histórii spoločnosti bolo aj použitie bicyklov Pinarello v cyklistických tímoch, ktoré získali významné víťazstvá na medzinárodných podujatiach.
Významné úspechy a globálny rast (2000 – súčasnosť).
Po roku 2000 spoločnosť naďalej rozširovala svoju prítomnosť na globálnom trhu. Najväčším míľnikom bola ich spolupráca s tímami, ktoré sa zúčastnili významných pretekov ako Tour de France, Giro d’Italia a Vuelta a España.
Spoločnosť Pinarello sa naďalej zameriavala na vývoj nových technológii, ako sú lepšie aerodynamické vlastnosti, nižšia hmotnosť a vyššia pevnosť rámov. Modely ako Dogma a Gan sa stali medzi profesionálnymi cyklistami veľmi populárne. Spoločnosť tiež začala vyrábať bicykle pre rôzne kategórie, ako sú triatlon a elektrické bicykle.

</doc>
<doc id="726250" url="https://sk.wikipedia.org/wiki?curid=726250" title="Dielový potok (prítok Sobraneckého potoka)">
Dielový potok (prítok Sobraneckého potoka)

Dielový potok je potok v severnej časti okresu Sobrance. Je to pravostranný prítok Sobraneckého potoka s dĺžkou približne 4,2 km a je tokom IX. rádu.
Pramení vo Vihorlatských vrchoch, v geomorfologickom podcelku Jasenovská hornatina, na južnom svahu vrchu Veľká Vavrová () v nadmorskej výške približne 
Od prameňa tečie na juh v lesnom extraviláne obce Choňkovce. V dolnej polovici toku tečie úzkou dolinou a priberá svoj jediný prítok zľava. Napokon podteká cestu II/566 a severovýchodne od obce Choňkovce sa v nadmorskej výške približne vlieva do Sobraneckého potoka.

</doc>
<doc id="726254" url="https://sk.wikipedia.org/wiki?curid=726254" title="Muhsin Hendricks">
Muhsin Hendricks

Muhsin Hendricks (* jún 1967† 15. február 2025) bol juhoafrický imám, islamský učenec a LGBT aktivista.
Pôsobil v rôznych skupinách na obhajobu práv LGBT moslimov a zasadzoval sa o väčšie prijatie LGBT osôb v rámci islamu. Je považovaný za prvého otvorene homosexuálneho imáma na svete po tom, čo v roku 1996 verejne vyhlásil, že je gej.
Vo februári sa v juhoafrickom Bethelsdorpe stal obeťou vraždy z nenávisti a zomrel v dôsledku strelných zranení.

</doc>
<doc id="726255" url="https://sk.wikipedia.org/wiki?curid=726255" title="Judy Santos">
Judy Santos



</doc>
<doc id="726259" url="https://sk.wikipedia.org/wiki?curid=726259" title="Arpád Tarnóczy">
Arpád Tarnóczy

Arpád Tarnóczy, celým menom Árpád Tarnóczy de Alsólelócz et Jezernicze (* 11. apríl 1936, Nováky) je slovenský šľachtic, bývalý politický väzeň, vodnopólový funkcionár, poslanec Národnej rady SR a veľvyslanec. V rokoch 2024-2025 bol prvým prezidentom Slovenskej asociácie Maltézskeho rádu.
Narodil sa v rodine veľkostatkára, otec v roku 1938 zahynul pri autonehode, spolu s bratom ho vychovávala matka. Študoval na Rímskokatolíckej ľudovej škole v Novákoch, krátko na gymnáziu v Prievidzi a potom v Saleziánskom ústave v Šaštíne.
V roku 1946 ho ako desaťročného prvýkrát zatkli za roznášanie letákov s nápisom „Smrť komunizmu“, ale pre nízky vek neodsúdili. O štyri roky neskôr ho odsúdili za protištátnu činnosť. V roku 1950 sa pokúsil o ilegálne prekročenie štátnej hranice do Nemecka. Okresným súdom v Tepliciach bol odsúdený na 6 mesiacov odňatia slobody nepodmienečne. V Ústave pamäti národa sa nachádzajú záznamy, podľa ktorých bol v roku 1950 v Novákoch členom skupiny, ktorá mala v úmysle prepadnúť stanicu ZNB za účelom získania zbraní a použiť ich na likvidáciu funkcionárov KSS. Táto skupina rozširovala letáky, ktoré boli zamerané proti štátnemu zriadeniu. Súd mal vo februári 1950, teda nemal ani 14 rokov. Polročný trest bol veľmi mierny, pretože ako dospelý by za velezradu, spolčovanie proti štátu a prípravu ozbrojeného odporu zrejme dostal podstatne vyšší trest.
Keď sa vrátil z väzenia, nedostal sa na žiadnu školu. Nemal ešte ani 18 rokov a už začal pracovať ako pomocný robotník. Do roku 1990 pracoval v Chemických závodoch Wilhelma Piecka.
Bol pri vzniku vodného póla v Novákoch, vodnému pólu sa venoval ako hráč, neskôr ako tréner a funkcionár. V rokoch 1995 – 1999 bol prezidentom Slovenského zväzu vodného póla.
Koncom roku 1989 začal v CHZWP organizovať činnosť Verejnosti proti násiliu. Neskôr sa stal prednostom Okresného úradu v Prievidzi. V rokoch 1994 – 1998 bol poslancom Národnej rady SR za HZDS. Zaslúžil sa o prijatie Zákona č. 125/1996 o nemorálnosti a protiprávnosti komunistického systému z 27. marca 1996. V rokoch 1998 – 1999 bol veľvyslancom Slovenskej republiky v Maďarsku. V rokoch 2006 – 2015 bol predsedom Zväzu protikomunistického odboja. V rokoch 2009 – 2015 bol členom Správnej rady Ústavu pamäti národa.
V roku 2001 sa stal členom Zvrchovaného vojenského maltézskeho rádu, jeho investitúra (pasovanie) za rytiera bola v Dóme svätého Martina v Bratislave. V roku 2024 sa stal prvým prezidentom Slovenskej asociácie Maltézskeho rádu.

</doc>
<doc id="726261" url="https://sk.wikipedia.org/wiki?curid=726261" title="Václav Moravec">
Václav Moravec

Václav Moravec (* 25. jún 1974, Ústí nad Orlicí, Česko) je český redaktor, moderátor a vysokoškolský pedagóg žurnalistiky. Moderuje relácie "Otázky Václava Moravce" a "Fokus Václava Moravce" v Českej televízii.
Životopis.
Narodil sa v Ústí nad Orlicí, vyrastal v Letohrade. Absolvoval Gymnázium v České Třebové a Fakultu sociálnych vied Karlovej univerzity (FSV UK), kde v roku 2000 ukončil magisterské štúdium v odbore Masová komunikácia. Aktuálne pôsobí na rovnakej Katedre žurnalistiky FSV UK ako vyučujúci. Pre funkčné obdobie 2019 – 2021 sa stal predsedom Akademického senátu FSV UK, v ktorého pedagogickej komore zasadal už v rokoch 2004 – 2008 (odstúpil k 10. marcu 2008).

</doc>
<doc id="726264" url="https://sk.wikipedia.org/wiki?curid=726264" title="Yves Saint Laurent (film)">
Yves Saint Laurent (film)

Yves Saint Laurent je francúzsky životopisný film, ktorý mal premiéru v januári 2014. Film režiséra Jalil Lespert sa zameriava na biografiu francúzskeho módneho návrhára Yvesa Sainta Laurenta. Do hlavnej úlohy bol vybratý herec Pierre Niney.
Dej.
V roku 1957, keď vo veku iba 21 rokov, je Yves Saint Laurent povolaný, aby prevzal zodpovednosť za osud prestížneho domu haute couture založeného Christianom Diorom, ktorý nedávno zomrel. Počas svojej prvej víťaznej prehliadky stretne priemyselníka Pierra Bergého, čo mu priniesie zmenu v živote. Milenci a zároveň obchodní partneri, títo dvaja muži spojili svoje sily a o tri roky neskôr vytvorili spoločnosť Yves Saint Laurent. Napriek svojim posadnutostiam bol Yves Saint Laurent predurčený na revolúciu vo svete módy svojím moderným a ikonoklastickým prístupom.

</doc>
<doc id="726266" url="https://sk.wikipedia.org/wiki?curid=726266" title="Sláva (partizánsky oddiel)">
Sláva (partizánsky oddiel)

Partizánsky oddiel Sláva bol sformovaný z dobrovoľníkov z Dobšinej a okolia. Bol zaradený ako 5. oddiel do partizánskej brigády Za slobodu Slovanov. Zúčastnil sa bojov na Liptove, Spiši, pri Telgárte, neskôr pôsobil na slovenskomaďarskom pohraničí, kde 36 členov oddielu zahynulo pri výbuch muničného skladu v Slavošovciach. Začiatkom februára sa spojil v priestore Volovských vrchov s postupujúcou Červenou armádou.
História.
Oddiel bol sformovaný z dobrovoľníkov z Dobšinej a okolia. Spočiatku mal 30 členov, začiatkom septembra 60 a v októbri 120 členov. Veliteľom oddielu bol L. Sečanský, komisárom JUDr. P. Belák a náčelníkom štábu A. Švehlík. 
Oddiel Sláva sa presunul v auguste z Horehronia na Liptov, kde sa 28. augusta podieľal na obsadení Liptovského Mikuláša. 29. augusta sa presúval cez Liptovský Hrádok do Popradu. 30. augusta prišiel do Levoče. 31. augusta sa zúčastnil bojov pri Kežmarku a Ľubici v rámci neúspešného povstaleckého pokusu dobyť Kežmarok. Po útoku nemeckého úderného pluku tankovej armády z Poľska cez Kežmarok a Poprad sa oddiel Sláva 1. a 2. septembra sa podieľal na neúspešnej obrane Kvetnice. 5. a 6. septembra sa zúčastnil bojov o Telgárt. Neskôr bol trvale presunutý na slovenskomaďarské pohraničie, do štítnickej a slavošovskej doliny. Štáb oddielu sídlil v Čiernej Lehote.
15. októbra sa 7 príslušníkov oddielu odčlenilo a stalo sa základom partizánskeho oddielu Karol pod velením Karola Adlera.
Výbuch v Slavošovciach.
Oddiel Sláva si zriadil vo vstupnom objekte papierní základňu a v slavošovských papierňach výrobňu a sklad výbušnín. Dňa 23. októbra potom, ako sa partizáni vrátili z úspešnej akcie (partizáni pri Henckovciach zastavili postup nemeckej autokolóny) došlo v objekte papierní k mohutnému výbuchu, pri ktorom zahynulo 39 osôb. Príčina výbuchu je neznáma, hypotézy zahŕňajú nedbalosť, nepozornosť, aj sabotáž. V tom čase sa v objekte konala porada odbojárov a členov RNV. Medzi obeťami boli najmä príslušníci oddielu:
 
Novým komisárom sa stal Š. Ivančík.
Po prechode povstania na partizánsky spôsob boja sa oddiel rozdelil. Časť oddielu sa pripojila k partizánskemu oddielu Sándor Petöfi, druhá časť v počte asi 50 mužov ustúpila na Kohút, kde sa spojila so štábom a ďalšími oddielmi brigády Za slobodu Slovanov. Oddiely sa museli prebiť z obkľúčenia a presunúť sa do Volovských vrchov. Začiatkom februára sa spojili s postupujúcou Červenou armádou.

</doc>
<doc id="726267" url="https://sk.wikipedia.org/wiki?curid=726267" title="Yellow Submarine (film)">
Yellow Submarine (film)

Yellow Submarine () je animovaný kreslený celovečerný fantasy film z roku 1968 založený na hudbe skupiny The Beatles. Ide o názov rovnomenného soundtracku vydaného ako časť hudobného katalógu The Beatles. Film režíroval v Kanade narodený animátor George Dunning a vyrobili ho United Artists a King Features Syndicate. Živí Beatles sa objavili len v záverečnej scéne filmu, ich postavy boli vo filme nadabované inými hercami. Hlavným ilustrátorom a umeleckým vedúcim snímku bol Heinz Edelmann, rodák z Ústí nad Labem.
Dej.
Pepperland je šťastný, hudbu milujúci raj pod morom, chránený Kapelou Klubu osamelých sŕdc Seržanta Peppera, ktorý padne pod prekvapivým útokom hudbu nenávidiacich Modrákov. Útočníci zalepia kapelu do hudbe vzdornej bubliny, potom premenia obyvateľov na sochy a premenia krajinu na svoju farbu (modrú).
Starosta Pepperlandu posiela Starého Freda (ktorému hovorí Mladý Fred) v žltej ponorke pre pomoc. Starý Fred cestuje do Liverpoolu, kde sleduje depresívneho a bezcitného Ringa a presviedča ho, aby pomohol. Ringo zoženie svojich kamarátov Johna, George a konečne aj Paula. Pätica cestuje späť do Pepperlandu v žltej ponorke.

</doc>
<doc id="726268" url="https://sk.wikipedia.org/wiki?curid=726268" title="Komunikácia Zem-Mesiac-Zem">
Komunikácia Zem-Mesiac-Zem

Komunikácia Zem-Mesiac-Zem (EME, z anglického "Earth–Moon–Earth") je komunikácia medzi dvomi miestami na Zemi, pomocou rádiového signálu odrazeného od Mesiaca. Komunikácia prebieha na frekvenciách, ktoré prechádzajú atmosférou – v rádiovom okne, teda v spektre vlnových dĺžok približne medzi 20 metrami (15 MHz) a približne 7 milimetrami (40 GHz). EME je z technického hľadiska najnáročnejší druh prevádzky na VKV. Ak je vysielacie a prijímacie zariadenie totožné, tak podľa rýchlosti svetla a času na návrat signálu vieme zmerať vzdialenosť Mesiaca od vysielača.
Amatérske spojenia.
Prvý amatérsky rádiový EME kontakt (QSO) bol uskutočnený 17. júla 1960 medzi klubom W6HB v Kalifornii a klubom W1BU v Bostone. Spojenie bolo na frekvencii 1296 MHz a každý klub používal 1000-wattový vysielač s 5,5 metrovou parabolickou anténou.
Jedna z rádioamatérskych súťaží využívajúcich EME spojenia sa uskutočnila v roku 2022, EUROPEAN EME CONTEST 2022.
Spojenia podobné EME.
EVE.
Experiment EVE (Earth-Venus-Earth) sa uskutočnil 22. marca 2025, kedy sa rádioamatérom podarilo zachytiť rádiový signál odrazený od Venuše. Spojenie vykonala The Deep Space Exploration Society. 
Poznámka: prvý odraz rádiového signálu od Venuše bol prijatý pri radarovom mapovaní povrchu Venuše v roku 1967.
Echo (družica).
Echo boli americké pasívne telekomunikačné balónové družice, ktoré v polovici dvadsiateho storočia slúžili ako terče na odraz rádiových vĺn.

</doc>
<doc id="726271" url="https://sk.wikipedia.org/wiki?curid=726271" title="Brezová ulica (Veľká Mača)">
Brezová ulica (Veľká Mača)

Brezová ulica je ulica v obci Veľká Mača v okrese Galanta, severne od Mačianského hája.
V dome číslo 558 sa v stredu, 21. februára 2018, stala dvojnásobná vražda jeho majiteľov Jána Kuciaka a Martiny Kušnírovej. Dom bol zbúraný v marci 2023, v súčasnosti sa na jeho mieste nachádza dočasný kríž. V budúcnosti tu má vzniknúť Pamätník slobody slova, ktorého autorom je sochár Martin Piaček a bude zrealizovaný na princípe terénneho zlomu s betónovými kusmi na sedenie a pietnym miestom pod úrovňou terénu.

</doc>
<doc id="726272" url="https://sk.wikipedia.org/wiki?curid=726272" title="Musiq1 Awards">
Musiq1 Awards

Musiq1 Awards bolo česko-slovenské hudobné ocenenie udeľované slovenskou hudobnou televíziou Musiq1 v rokoch 2009 – 2010.
Prvý ročník sa konal presne v deň prvého výročia štartu televízie - 15. októbra 2009 v klube Ministry of Fun v Banskej Bystrici. Moderovali ho Laci Strike a izraelská herečka a bývalá moderátorka MTV Eden Harel.
Druhý ročník sa uskutočnil 20. októbra 2010 v bratislavskom klube LOFT!. Moderovali ho Matúš Krnčok a Ivan „Biňďo“ Bindas.
Hlasovanie.
Ceny sa odovzdávali na základe diváckeho hlasovania. Hlasovanie prebiehalo v dvoch kolách na stránke televízie. V prvom kole si diváci vyberali 1 z 10 nominovaných v každej kategórii. Do druhého kola sa dostali už iba 3 finalisti s najväčším počtom hlasov.
V prvom ročníku sa hlasovalo za 23 interpretov v 10-tich kategóriách, v druhom ročníku v 11-tich kategóriách.
Ocenenia sa udeľovali nielen domácim, ale aj zahraničným interpretom. Cenou pre víťaza každej z kategórii bola soška zlatej mrkvy.
Ceremónie.
Prvý ročník odvysiela televízia v priamom prenose, druhý ročník v televíznom zázname dňa 22. októbra 2010.

</doc>
<doc id="726273" url="https://sk.wikipedia.org/wiki?curid=726273" title="Efemérna nezávislosť">
Efemérna nezávislosť

Efemérna nezávislosť () je termín, ktorý sa vzťahuje na obdobie dejín Dominikánskej republiky trvajúce od vyhlásenia Nezávislého štátu Španielskeho Haiti dňa 1. decembra 1821 až po inváziu Haitskej republiky dňa 9. februára 1822 v dôsledku okupácie haitskou armádou vedenej Jean-Pierrom Boyerom. Označenie „efemérna“ sa používa práve kvôli krátkemu časovému obdobiu, počas ktorého bola nezávislosť zachovaná: iba dva mesiace a osem dní.
Dňa 30. novembra 1821 José Núñez de Cáceres a jeho prívrženci dobyli Real a ovládli hlavné mesto; nasledujúci deň Núñez de Cáceres vyhlásil nový štát pod názvom Nezávislý štát Španielskeho Haiti. Táto správa sa okamžite rozšírila do Španielskeho impéria a Núñez sa obával veľkých odvetných opatrení nielen zo strany Španielska, ale aj zo strany Haitskej republiky a vodcov pohraničného hnutia, takže nový štát zostal bez podpory. V skutočnosti v Santiagu de los Caballeros dočasná centrálna rada zamietla Núñezove kroky a požiadala o Boyerov zásah.
V tejto situácii Núñez de Cáceres hľadal pomoc tvárou v tvár v iných krajinách na obranu novovyhláseného národa. Pokúsil sa získať podporu Simóna Bolívara, ten však bojoval v Ekvádore a viceprezident José Antonio Páez mu nemohol poskytnúť podporu, pretože Veľká Kolumbia nebola v pozícii podniknúť vojenský podnik takého rozsahu a nechcela zradiť haitskú vládu, ktorá pomáhala Bolívarovi počas jeho exilu. Dňa 11. januára 1822 Núñez dostal list od haitského prezidenta Jeana-Pierra Boyera, v ktorom vyjadril svoj záujem o zjednotenie oboch národov s cieľom vytvoriť jeden štát.
Začiatkom toho mesiaca dostal Boyer oprávnenie od haitského kongresu brániť nezávislosť a zjednotenie ostrova. V tom čase však Núñez a jeho spojenci mali veľmi málo vojakov, slabo vyzbrojených a vycvičených.
Kvôli nedostatočnej podpore zo strany najvplyvnejších sektorov Santo Dominga bol Núñez de Cáceres nútený umiestniť sa pod ochranu zákonov Haitskej republiky. Dňa 9. februára 1822 prezident Boyer prekročil hranicu s 12 000 mužmi a zmocnil sa Santo Dominga. Začalo sa tak obdobie zjednotenia ostrova, ktoré trvalo dvadsaťdva rokov.

</doc>
<doc id="726274" url="https://sk.wikipedia.org/wiki?curid=726274" title="Juan Pablo Duarte">
Juan Pablo Duarte

Juan Pablo Duarte y Díez (* 26. január 1813, Santo Domingo, Generálny kapitanát Santo Domingo – † 15. júl 1876, Caracas, Spojené štáty venezuelské) bol dominikánsky vojenský vodca, spisovateľ, aktivista a nacionalistický politik, ktorý bol popredným z otcov zakladateľov Dominikánskej republiky a nesie titul Otec národa (). Ako jedna z najslávnejších postáv dominikánskej histórie je Duarte považovaný za ľudového hrdinu a revolučného vizionára v modernej Dominikánskej republike, ktorý spolu s vojenskými generálmi Ramónom Matíasom Mellom a Franciscom del Rosariom Sánchezom organizovali a podporovali La Trinitaria, tajnú spoločnosť, ktorá nakoniec viedla k revolte Dominikánskej republiky a nezávislosti od haitskej nadvlády v roku 1844 a začiatku vojny za nezávislosť.
Narodil sa v roku 1813 do rodiny strednej vyššej triedy a jeho detstvo pohltilo niekoľko administratívnych zmien v Santo Domingu. Bol batoľaťom v rokoch España Boba, ktoré sa skončili vyhlásením Josého Núñeza de Cáceresa, ktorý vyhlásil prvú nezávislosť Santo Dominga v roku 1821. Krátko na to vtrhol do krajiny haitský prezident Jean-Pierre Boyer, čím začal vojenskú okupáciu, ktorá mala trvať 22 rokov. Toto obdobie bolo sužované ekonomickými a sociálnymi represiami. Duarteho túžba po poznaní a jeho sny o zlepšení ho priviedli do Európy, kde posilnil svoje liberálne myšlienky. Tieto myšlienky formulovali osnovu pre zriadenie nezávislého dominikánskeho štátu. Po návrate sa dobrovoľne venoval učeniu na ulici, improvizoval školu v otcovom podniku a rozhodol sa, že ľudia jeho éry si osvoja jeho ideály revolučného osvietenstva. V roku 1834 sa Duarte stal dôstojníkom Haitskej národnej gardy a neskôr bol povýšený na plukovníka.
V roku 1843 sa zúčastnil „reformistickej revolúcie“ proti Boyerovi v prospech Charlesa Rivière-Hérarda. Nový prezident však vyhlásil pátranie po Duartem a prinútil ho utiecť z ostrova. Dvaja z jeho najvýznamnejších nasledovníkov, Francisco del Rosario Sánchez a Matías Ramón Mella, medzitým pokračovali v boji za nezávislosť, ktorý sa napokon podarilo dosiahnuť 27. februára 1844. Vrátil sa včas, aby sa zúčastnil dominikánskej vojny za nezávislosť, a okamžite sa stal súčasťou novej vlády. Ako člen Ústrednej riadiacej rady pôvodne odmietol návrh na prevzatie predsedníctva svojich prívržencov. Dňa 9. júna 1844 spustil puč 18. dominikánskeho brumairu proti uvedenej inštitúcii, ktorá prepustila väčšinu svojich členov a potom sa Duarte stal prvým generálnym inšpektorom národných jednotiek. Prijal to, keďže ho jeho priaznivci v Cibau vyhlásili za prezidenta, čím sa stal „zradcom a neverným vlasti“ a bol vyhostený z krajiny vtedajšou vládou, ktorej predsedal zemepán Pedro Santana.
Duarte žil v exile vo Venezuele v dôsledku politických a vojenských konfliktov, ktoré existovali v Dominikánskej republike a ktoré predstavovali vážne nebezpečenstvo pre jeho život. Vo Venezuele ho prijali a privítali, čím sa táto krajina stala jeho druhým domovom. Vo venezuelskej džungli si udržiaval relatívne nízky profil, presúval sa z mesta do mesta, hoci začiatkom 60. rokov 19. storočia sa postupne dostal zo samoty. V roku 1862 sa však vrátil do Caracasu, aby získal finančné prostriedky, a keď sa dozvedel o pripojení k Španielskému impériu, vrátil sa do Dominikánskej republiky. Počas vypuknutia dominikánskej vojny za obnovenie sa vrátil do svojej vlasti, ale obnovujúca vláda dominikánskeho prezidenta Josého Antonia Salceda ho požiadala, aby sa vrátil do Venezuely na diplomatickú misiu ako splnomocnený minister a požiadal vládu venezuelského prezidenta Juana Crisóstoma Falcóna o podporu pre obnovenie nezávislosti Dominikánskej republiky. Duarte, aj keď nie veľmi súhlasil s misiou, sa vrátil do Caracasu a splnil čo najviac. Po ukončení diplomatickej misie sa usadil v Spojených štátoch venezulelských a 15. júla 1876 tu aj zomrel.

</doc>
<doc id="726275" url="https://sk.wikipedia.org/wiki?curid=726275" title="Spätný projektor">
Spätný projektor

Spätný projektor (Meotar), alebo spätná premietačka, je jednoduchý analógový projektor, ktorý slúži k premietaniu materiálu na stenu alebo premietacie plátno. Meotar je výrobok firmy Meopta. Vzhľadom k tomu, že to v minulosti bola prakticky jediná dostupná značka na českom a slovenskom trhu, vžilo sa toto označenie pre spätné projektory všeobecne. Funguje na princípe presvietenia, je teda možné premietať cez papier, fóliu alebo diapozitívy. Materiál sa cez sústavu šošoviek a zrkadiel objaví len zväčšený na stene.
Možnosti využitia.
Vzhľadom k technickým možnostiam prístroja je ho možné využiť prevažne ako náhradu za zápisky na tabuli. Od 70. rokov 20. storočia sa využíval v školstve pred nástupom interaktívnych tabúľ a dataprojektorov. Pedagóg si môže napríklad pripraviť zápis v pohodlí domova na papier a potom iba premietnuť na múr či inú vhodnú svetlú plochu. Počas premietania je možné zvážiť premietanie na tabuli alebo premietacie plátno, kde je možné použiť rôzne šablóny napríklad na krížovky či osemsmerovky. Meotar sa tiež využíva v rôznych umeleckých činnostiach – využívajú ho divadelníci a herci v rámci svojich predstavení a rôznych tieňohier, kde môžu vznikať úžasné obrazce.

</doc>
<doc id="726276" url="https://sk.wikipedia.org/wiki?curid=726276" title="Meotar">
Meotar



</doc>
<doc id="726277" url="https://sk.wikipedia.org/wiki?curid=726277" title="Spätná premietačka">
Spätná premietačka



</doc>
<doc id="726278" url="https://sk.wikipedia.org/wiki?curid=726278" title="Turica">
Turica

 
Turica (iný názov hviezdnik, turanec, ) je rod rastlín ktorý zastupuje byliny z čeľade astrovité ("Asteraceae"). Taxonomicky je tento rod radený do tribusu "Astereae" v podčeľadi astrovaté ("Asteroideae"). Rod je rozšírený kozmopolitne.
Opis.
Rod turica zastupuje jednoročné až trváce byliny (vzácne aj polokry, kry a malé stromy). Byľ je priama alebo vystúpavá, jednoduchá alebo v hornej časti rozkonárená.
Listy sú často v prízemných ružiciach, čepeľ je zvyčajne celistvá, vzácnejšie perovito dielna, celistvookrajová alebo zúbkatá. Byľové listy sú podobné prízemným, niekedy sú silne redukované.
Úbory sú lúčovité, zriedkavo terčotvaré, pologuľovité alebo takmer valcovité, stopkaté, jednotlivé alebo usporiadané vo vrcholových strapcoch alebo metlinách. Zákrov je viacradový, zákrovné listene sú pritisnuté alebo v hornej polovici odstávajúce. Lôžko úboru je ploché alebo vypuklé, nahé. Okrajové kvety sú lúčovité alebo vzácne rúrkovité, piestikové, početné, biele, ružové, fialové alebo modré, len veľmi vzácne žlté alebo oranžové. Stredové kvety sú rúrkovité, obojpohlavné, spravidla početné, žlté, vzácne biele, s päťzubým korunným lemom.
Plodmi sú obrátene vajcovité až valcovité nažky, prevážne s dvojradovým chocholcom (veľmi vzácne aj bez chocholca).
Rozšírenie a ekológia.
Druhovo bohatý rod turica (cez 450 druhov) je rozšírený v Severnej Amerike, Južnej Amerike, Eurázii a okrajovo aj v severnej Afrike. Rod je vysoko polymorfný a vyskytuje sa v celej škále rôznych prostredí od tropických saván cez polopúšte až po arkto-alpínske trávniky. Niektoré druhy patria k jedným z najúspešnejších inváznych taxónov, u nás napríklad turica kanadská a turica ročná.
Druhy vyskytujúce sa na Slovensku.
V prirodzenom prostredí z rodu turica na Slovensku rastú tieto druhy:

</doc>
<doc id="726279" url="https://sk.wikipedia.org/wiki?curid=726279" title="Erigeron">
Erigeron



</doc>
<doc id="726280" url="https://sk.wikipedia.org/wiki?curid=726280" title="Turanec">
Turanec



</doc>
<doc id="726281" url="https://sk.wikipedia.org/wiki?curid=726281" title="Hviezdnik">
Hviezdnik



</doc>
<doc id="726282" url="https://sk.wikipedia.org/wiki?curid=726282" title="Štvrtocký potok (prítok Brusníka)">
Štvrtocký potok (prítok Brusníka)

Štvrtocký potok je vodný tok v Levočských vrchoch a Hornádskej kotline na území okresu Levoča a Spišská Nová Ves. Je to ľavostranný prítok Brusníka s dĺžkou približne 8,5 km a je tokom VI. rádu.
Priebeh toku.
Potok pramení na juhozápadnom okraji Levočských vrchov, v podcelku Levočské planiny a geomorfologickej časti Levočské úboče, na západnom úbočí Vtáčieho vrchu, v nadmorskej výške približne 
Prameň sa nachádza na okraji planiny a pasienku nazývaného Čenčické hory v juhozápadnej časti masívu, odkiaľ prekonáva nápadný prah a južným smerom vteká do Hornádskej kotliny a jej podcelku Medvedie chrbty. Pokračuje oblasťou lúk, údolím medzi Šibeničnou horou na západe a Prostredným vrchom na východe. Už v podcelku Hornádske podolie v blízkosti diaľnice D1 priberá ľavostranný Čierny potok, podteká dopravný koridor a stáča sa na juhozápad. Križuje cestu I/18 z Popradu do Prešova, následne priberá Čenčický potok a stáča sa na juh. Preteká západnou časťou obce Spišský Štvrtok, stáča sa mierne na juhovýchod a onedlho priberá ľavostranný Skalický potok. Na dolnom toku preteká poľnohospodárskou, len mierne zvlnenou krajinou poblíž obce Letanovce a severne od osady Hadušovce, patriacej Spišským Tomášovciam, sa v nadmorskej výške približne vlieva ľavostranne do Brusníka, ľavostranného prítoku Hornádu. Potok patrí do povodia rieky Slaná.
Potok pramení a na hornom toku preteká katastrálnym územím obce Spišský Štvrtok v okrese Levoča v Prešovskom kraji, pokračuje katastrom obce Letanovce a Spišské Tomášovce v okrese Spišská Nová Ves v Košickom kraji.

</doc>
<doc id="726286" url="https://sk.wikipedia.org/wiki?curid=726286" title="Homerova odysea">
Homerova odysea

„Homerova odysea“ (v anglickom origináli ) je 3. epizóda 1. série (celkom 3.) amerického animovaného seriálu "Simpsonovci". Scenár napísali Jay Kogen a Wallace Wolodarsky a epizódu režíroval Wes Archer. V USA mala premiéru dňa 21. januára 1990 na stanici Fox Broadcasting Company a v Česku bola po prvý krát vysielaná 22. januára 1993 na Českej televízii. V tejto epizóde sa po prvýkrát objavuje Waylon Smithers, ktorý bol ale kvôli chybe v animácii zobrazený ako Afroameričan. V nasledujúcej epizóde mal už žltú kožu, lebo by to mohlo vyvolať rôzne kontroverzie kvôli jeho roli „poskoka“.
Dej.
Pani Krabappelová zoberie Bartovu triedu na exkurziu do Springfieldskej jadrovej elektrárne. Keď na Homera Bart zakýve, on rozrušene narazí elektrickým vozíkom do chladiaceho ventilu a je prepustený. Homer neúspešne hľadá novú prácu. Cíti sa ako neúspešný, napíše dopis rodine a rozhodne sa spáchať samovraždu tým, že k sebe pripevní balvan a skočí z mosta.
Jeho rodina sa ponáhľa na most, aby ho zachránila, ale skôr ich zrazí rýchlo idúci kamión. Homer ich včas odtiahne do bezpečia a náhle ho naplní nový dôvod k životu: umiestniť na nebezpečnú križovatku značku Stop. Po úspešnej petícii u mestskej rady sa Homer vydáva na krížovú výpravu za verejnú bezpečnosť, ktorá zahŕňa umiestnenie spomaľovacích prahov a výstražných značiek po celom meste.
Keď sa Homer neuspokojí s vlastným úsilím, pustí sa do najväčšieho nebezpečenstva v Springfielde, do jadrovej elektrárne. Potom, čo Homer získa ľudí pre svoju vec, rozhodne sa pán Burns ukončiť rozruch, ktorý vyvoláva, a ponúkne mu nové miesto inšpektora bezpečnosti elektrárne spolu s vyšším platom. Homer, rozpoltený medzi svoje zásady a živobytie, so slzami v očiach povie svojim stúpencom, že od tejto chvíle musí bojovať sám, a prácu príjme.
Produkcia.
V tejto epizóde sa po prvýkrát objavuje Waylon Smithers, počas premiéry seriálu ho bolo počuť iba cez reproduktor. Pri jeho prvom vizuálnom výskyte bol omylom animovaný zlou farbou a Györgyi Peluce, štylista farieb, z neho urobil Afroameričana. David Silverman vyhlásil, že Smithers bol vždy zamýšľaný ako „biely pätolízač pána Burnsa“, a štáb si myslel, že „by nebylo dobré mať čiernu podradenú postavu“, a tak mu pre ďalšiu epizódu zmenil zamýšľanú farbu. Smithersov odtieň plete bol neskôr vysvetlený ako „extrémne opálenie“.
V tejto epizóde sa krátko objaví trojoká ryba Blinky; neskôr sa stane dôležitou v dieli 2.série Dve autá v každej garáži, tri oči na každej rybe. Pozoruhodné je aj to, že Marge bola v tomto scenári pôvodne nazvaná Juliette ako pocta "Rómeovi a Júlii". V tejto epizóde je po prvýkrát spomenutá Homerova prestredná iniciálka J. Podľa Matta Groeninga išlo o odkaz na losa Bullwinklaea. Okrem toho sa v tomto dieli po prvýkrát objavili nasledujúce postavy: Otto Mann, náčelník Wiggum, Jasper Beardsley, Sam a Larry, pán a pani Winfieldovci a Sherri a Terri.
Názov epizódy pochádza z gréckeho eposu "Odysseia", ktorý je tradične pripisovaný legendárnemu básnikovi Homérovi. V autobuse Bart spieva „John Henry was a Steel Driving Man“, americkú ľudovú pieseň o hrdinovi robotníckej triedy z 19. storočia, ktorý staval železnice v horách Západnej Virgínie.
Prijatie.
V pôvodnom vysielaní sa diel umiestnil na 28. mieste v sledovanosti v týždni od 15. do 21. januára 1990 s ratingom Nielsenu 14,9, čo zodpovedá približne 13,7 milióna diváckych domácností. V tom týždni išlo o najsledovanejší program na stanici Fox, ktorý predstihol program "Ženatý so záväzkami".
Po odvysielaní sa epizóda dočkala zmiešaných hodnotení od televíznych kritikov. Warren Martyn a Adrian Wood, autori knihy "I Can't Believe It's a Bigger and Better Updated Unofficial Simpsons Guid", uviedli, že „príbeh na konci skôr vyšumí, ale je tu mnoho dobrých momentov, hlavne v elektrárni“.
Colin Jacobson z "DVD Movie Guide" v recenzii uviedol, že epizóda je z prvých šiestich dielov „možno najlepšia“ a že „trochu trpí zvláštnym tónom, pretože postavy sa ešte nestačili usadiť. Napriek tomu pôsobia prekvapivo šikovne a vtipne.“
V septembri 2001 David B. Grelck v DVD recenzii 1. série ohodnotil epizódu známkou 1,5 z 5 a označil ju za „najhorší diel prvej série“ a pokračoval, že je „pozoruhodná tým, že predstavuje pána Burnsa a (podivne afroamerického) Smithersa, ale inak je nudná a kazateľská“.
Domáce média.
Epizóda bola po prvýkrát vydaná na domácom videu v Spojenom kráľovstve, ako súčasť VHS vydania s názvom "The Simpsons Collection" spolu so šiestym dielom série Smutná Líza. V Spojenom kráľovstve bola znovu vydaná ako súčasť VHS boxu kompletnej prvej série, vydaného v novembri 1999.
V Spojených štátoch sa epizóda dočkala vydania na domácom videu ako súčasť DVD sady "The Simpsons Season One", ktorá vyšla 25. septembri 2001. Groening, Archer, Kogen a Wolodarsky sa podieľali na komentári k DVD. Dňa 20. decembra 2010 bola v Spojených štátoch vydaná digitálna edícia prvej série seriálu obsahujúca túto epizódu, a to prostredníctvom Amazon Video a iTunes.

</doc>
<doc id="726291" url="https://sk.wikipedia.org/wiki?curid=726291" title="Cervélo">
Cervélo

Cervélo Cycles Inc. je kanadský výrobca cestných, horských, triatlonových a dráhových bicyklov so sídlom v Santa Cruz v štáte Kalifornia v USA. 
História.
Založenie a začiatky (1995 – 2000).
Spoločnosť založili v roku 1995 dvaja inžinieri, Phil White a Gérard Vroomen, ktorí sa zamerali na vývoj aerodynamických rámov a inovatívnych riešení v konštrukcii bicyklov. Ich prvý projekt bol založený na zákazke profesionálneho cyklistu, ktorý požadoval rýchlejší a efektívnejší bicykel. Tento vývoj viedol k vytvoreniu modelu, ktorý sa neskôr stal základom pre výrobu prvých komerčných bicyklov Cervélo.
V počiatočných rokoch sa spoločnosť zameriavala na vývoj aerodynamických rámov s využitím technológií inšpirovaných automobilovým a leteckým priemyslom. Ich prvé modely upútali pozornosť pretekárskych tímov a triatlonistov, čím si Cervélo získalo reputáciu v oblasti vysokovýkonných bicyklov.
Rast a vstup do profesionálneho pelotónu (2000 – 2010).
V roku 2003 sa Cervélo stalo dodávateľom tímu CSC, čo predstavovalo významný krok v jeho histórii. Spoločnosť sa tak dostala do profesionálneho pelotónu a jej bicykle začali používať svetoví cyklisti. Úspechy tímu na pretekoch Grand Tours, ako Tour de France, pomohli značke zvýšiť povedomie o jej produktoch a posilniť jej pozíciu na trhu.
Počas tohto obdobia Cervélo predstavilo viacero revolučných modelov, ktoré kombinovali ľahké materiály s aerodynamickým dizajnom. Spoločnosť sa stala priekopníkom v používaní uhlíkových vlákien na výrobu rámov, čo výrazne znížilo hmotnosť bicyklov a zároveň zvýšilo ich tuhosť a výkon.
V roku 2008 Cervélo spustilo vlastný profesionálny cyklistický tím s názvom Cervélo TestTeam, ktorý slúžil na vývoj a testovanie nových technológií priamo v pretekárskych podmienkach. Tento projekt umožnil spoločnosti získať cennú spätnú väzbu od jazdcov a implementovať ich poznatky do výroby.
Akvizícia a expanzia (2011 – súčasnosť).
V roku 2012 sa Cervélo stalo súčasťou holandskej spoločnosti Pon Holdings, ktorá vlastní viacero cyklistických značiek, vrátane Focus, Raleigh či Santa Cruz Bicycles. Táto akvizícia poskytla Cervélu väčšiu stabilitu a finančné zdroje na ďalší rozvoj a expanziu.
Spoločnosť pokračovala vo vývoji inovatívnych modelov a zamerala sa na výskum v oblasti aerodynamiky a efektivity pedálovania. Modely ako Cervélo S5, P5 a R5 sa stali populárnymi medzi profesionálnymi aj amatérskymi cyklistami. V posledných rokoch sa Cervélo začalo sústreďovať aj na výrobu gravel bicyklov.
Cervélo v cyklistickom športe.
Začiatky v profesionálnej cyklistike.
Spoločnosť Cervélo vstúpila do profesionálneho pelotónu na začiatku 21. storočia, keď jej aerodynamické a inovatívne rámy začali používať jednotliví pretekári v časovkách a v triatlone. Prvým významným krokom v cestnej cyklistike bolo partnerstvo s tímom Team CSC v roku 2003. Tento tím, pod vedením športového riaditeľa Bjarneho Riisa, patril k elitným tímom UCI ProTour a jeho jazdci dosiahli významné úspechy na pretekoch Grand Tours, vrátane Tour de France, Giro d’Italia a Vuelta a España.
Cervélo poskytlo tímu CSC bicykle vybavené inovatívnymi technológiami, ktoré boli optimalizované pre rôzne disciplíny vrátane horských etáp, časoviek a šprintov. Spolupráca s tímom CSC pomohla spoločnosti zdokonaliť jej modely a posilniť jej reputáciu v profesionálnom pelotóne.
Cervélo TestTeam (2009 – 2010).
V roku 2009 Cervélo vytvorilo vlastný profesionálny cyklistický tím, Cervélo TestTeam, ktorý slúžil ako experimentálna platforma pre testovanie nových technológií a materiálov priamo v súťažných podmienkach. Jazdcami tímu boli významní pretekári ako Thor Hushovd, ktorý vyhral zelený dres na Tour de France 2009, a Carlos Sastre, víťaz Tour de France 2008.
Tím sa sústredil nielen na výsledky v pretekoch, ale aj na vývoj nových rámov a aerodynamických riešení. Po sezóne 2010 bol tím rozpustený a jazdci prešli do iných profesionálnych zoskupení, pričom Cervélo pokračovalo v spolupráci s inými tímami.
Spolupráca s profesionálnymi tímami (2011 – súčasnosť).
Po zániku Cervélo TestTeamu sa spoločnosť stala technologickým partnerom a dodávateľom bicyklov pre Garmin-Cervélo, jeden z tímov WorldTour. Jazdci tímu, ako Ryder Hesjedal, dosiahli významné úspechy na Cervélo bicykloch, vrátane víťazstva na Giro d'Italia 2012.
V nasledujúcich rokoch Cervélo pokračovalo v spolupráci s viacerými WorldTour tímami. V súčasnosti je dodávateľom pre tím Visma-Lease a Bike, jeden z najsilnejších tímov súčasného profesionálneho pelotónu. Jazdci ako Primož Roglič, Jonas Vingegaard a Wout van Aert dosiahli na bicykloch Cervélo víťazstvá na Tour de France, Vuelta a España a iných prestížnych podujatiach.
Okrem cestnej cyklistiky je Cervélo tiež významným hráčom v oblasti triatlonu. Mnoho elitných triatlonistov, vrátane víťazov Ironman World Championship, používa modely Cervélo P-Series, ktoré sú optimalizované pre aerodynamiku a dlhé vzdialenosti.
Cervélo v dráhovej cyklistike.
Cervélo sa angažuje aj v dráhovej cyklistike a spolupracuje s národnými federáciami na vývoji špeciálnych modelov pre olympijské a majstrovské súťaže. V spolupráci s kanadským dráhovým tímom sa podieľalo na vývoji aerodynamických bicyklov pre preteky na velodróme.

</doc>
<doc id="726293" url="https://sk.wikipedia.org/wiki?curid=726293" title="Smrť fašizmu">
Smrť fašizmu

Smrť fašizmu môže byť:

</doc>
<doc id="726305" url="https://sk.wikipedia.org/wiki?curid=726305" title="Smrť fašizmu (partizánsky oddiel brigády Za slobodu Slovanov)">
Smrť fašizmu (partizánsky oddiel brigády Za slobodu Slovanov)

Partizánsky oddiel Smrť fašizmu bol partizánsky oddiel partizánskej brigády Za slobodu Slovanov. Vznikol po vypuknutí SNP vyčlenením časti pohronského oddielu, do brigády bol zaradený ako jej 3. oddiel. 
História.
Veliteľom oddielu bol M. Michajlov, komisárom P. Boršč, náčelníkom štábu J. Driapsa. Oddiel mal okolo 150 príslušníkov. Z Valaskej sa 10. septembra 1944 presunul do Zvolena. Spolu s ďalšími oddielmi brigády a jednotkami 1. čs. armády na Slovensku sa zúčastnil bojov v priestoroch Veľké PoleŽarnovica, Banská ŠtiavnicaVyhne, JalnáHronská Breznica. Následne bol stiahnutý na oddych do Očovej. Po začatí nemeckej generálnej ofenzívy proti SNP oddiel bojoval v priestore južne od Zvolena, najmä pri Dobrej Nive. Následne sa spolu so štábom brigády Za slobodu Slovanov a jej ďalšími oddielmi stiahol na Poľanu, odkiaľ sa po 7. novembri prebili z obkľúčenia a ustúpili bojom pri Sihle a Lome nad Rimavicou pod Kohút. Tam opäť 5. decembra čelili jednotky brigády obkľúčeniu a presunuli sa na Volovec v Slovenskom rudohorí. S Červenou armádou sa oddiel spojil 21. januára 1945 pri Rudníku, podľa inej verzie až začiatkom februára 1945 pri Krásnohorskom Podhradí.
Pozri aj.
Meno "Smrť fašizmu" niesli počas SNP aj ďalšie partizánske jednotky:

</doc>
<doc id="726318" url="https://sk.wikipedia.org/wiki?curid=726318" title="Denisa Baránková">
Denisa Baránková

Denisa Baránková (* 7. september 2001, Bratislava) je slovenská lukostrelkyňa. Zúčastnila sa Letných olympijských hier 2020 v Tokiu a 2024 v Paríži.
Kariéra.
Športu sa venuje od roku 2009. Denisa Baránková debutovala v slovenskej reprezentácii v roku 2017. Odvtedy sa zúčastnila viacerých významných súťaží vrátane Európskych hier 2019 a Majstrovstiev Európy v lukostreľbe.

</doc>
<doc id="726327" url="https://sk.wikipedia.org/wiki?curid=726327" title="Sušiareň liečivých rastlín Hanušovce nad Topľou">
Sušiareň liečivých rastlín Hanušovce nad Topľou

Sušiareň liečivých rastlín je jednou zo 14 kultúrnych pamiatok v mestečku Hanušovce nad Topľou.
Sušiareň v Hanušovciach nad Topľou je ojedinelá technická stavba, jediná svojho druhu v strednej Európe, ktorá odkazuje na bohatú históriu sušenia rastlín v regióne Šariša. Nevie sa o tom, že by existovala niekde rovnaká alebo podobná stavba.
Pred druhou svetovou vojnou, v dobe svojho rozkvetu, produkcia z tejto sušiarne zásobovala československé a švajčiarske farmaceutické firmy kvalitnými sušenými rastlinami z Hanušovskej pahorkatiny a blízkych Slanských vrchov.
Postavila ju skupina miestnych hanušovských tesárov. Stavba vydržala bez údržby takmer 100 rokov, až kým nebola zámerne poškodená.
Sušiareň je v dezolátnom stave, konštrukcia je napadnutá hnilobou, jej zrútenie je otázkou krátkeho času. Stavba je voľne prístupná, do objektu je vstup zakázaný kvôli jeho havarijnému stavu.
História sušiarne.
Vznik.
Sušiareň dal postaviť v roku 1938 hanušovský podnikateľ Alexander Wohl, ktorý v 30. rokoch 20. storočia založil v Hanušovciach nad Topľou medzinárodne úspešný podnik Vegetabil – veľkoobchod s liečivými rastlinami, lesnými plodinami a ovocím, zameraný na výkup, spracovanie a distribúciu prírodných komodít.
Základom jeho podnikania bola najprv malá sušiareň liečivých rastlín a ovocia, ktorú dal postaviť v roku 1934. Po jej dobudovaní a prispôsobení starších hospodárskych budov pre potreby svojho podnikateľského plánu, požiadal Alexander Wohl Živnostenský úrad v Giraltovciach o vydanie živnostenského oprávnenia. Po jeho získaní založil v Hanušovciach nad Topľou podnik s názvom Vegetabil – veľkoobchod s liečivými rastlinami, plodinami a ovocím.
Svoje podnikanie založil Alexander Wohl na výkupe, spracovaní a následnej distribúcii prírodných komodít (byliny, ovocie, lesné plody), ktoré vykupoval od miestnych ľudí. Jeho veľkoobchod si vďaka kvalitným výrobkom našiel vo veľmi krátkom čase stálych odberateľov tak na území Československa, ako aj v zahraniční, predovšetkým však vo Švajčiarsku.
Veľký záujem o jeho výrobky spôsobil, že po necelých štyroch rokoch prevádzkovania svojej živnosti už s pôvodným zázemím nebol schopný pokrývať neustále sa zvyšujúci dopyt. Z uvedeného dôvodu rozšíril v roku 1938 areál sušiarne o nové objekty – dvojpodlažnú funkcionalistickú vilu a štvorpodlažnú veľkú Sušiareň liečivých rastlín a ovocia.
Arizácia.
Podnik Vegetabil zanikol počas fašistického Slovenského štátu.
Koncom roka 1941, kvôli stupňujúcim sa represáliám voči židovskému byvateľstvu na Slovensku, Alexander Wohl z Hanušoviec nad Topľou emigroval cez Maďarsko do Švajčiarska a odtiaľ potom do Kanady, kde prežil zvyšok svojho života.
Podnikateľovi Wohlovi sa podarilo ujsť, ale jeho majetok zrejme arizovala rodina roľníka, člena Hlinkovej gardy. Po úteku židovského podnikateľa prevzal jeho firmu roľník z neďalekých Petkoviec Ján Petrík. Akým spôsobom sa ku podniku Vegetabil dostal nie je známe.
Podľa niektorých informácií mal veľkoobchod Alexandra Wohla ako člen vládnucej Hlinkovej slovenskej ľudovej strany arizovať. V arizačnom zozname, ani v zozname likvidátorov židovského majetku v Hanušovciach nad Topľou sa však jeho meno nevyskytuje. Pravdepodobne sa stal iba jeho správcom. Výkupu, sušeniu a distribúcii liečivých rastlín, lesných plodov a ovocia sa však nevenoval.
Oficiálnym vlastníkom areálu liečivých rastlín sa Ján Petrík stal až na konci 40. rokov 20. storočia. Podľa zápisu v pozemno-knižnej vložke č. 590 obce Hanušovce nad Topľou získal tento majetok prostredníctvom kúpno-predajnej zmluvy, vystavenej 11. októbra 1949 v Hanušovciach. Výkupu, sušeniu a distribúcii liečivých rastlín, lesných plodov a ovocia sa nevenoval ani nikto z nasledujúcich majiteľov areálu z tejto rodiny.
Vyhlásenie za národnú kultúrnu pamiatku.
Po Nežnej revolúcii sa o objekt veľkej sušiarne začalo intenzívne zaujímať Okresné vlastivedné múzeum vo Vranove nad Topľou so sídlom v Hanušovciach nad Topľou (súčasné Krajské múzeum Prešov – Kaštieľ v Hanušovciach nad Topľou), ktoré Sušiareň prevzalo v apríli 1991 do nájmu s cieľom oživiť pôvodnú funkciu – sušenie liečivých rastlín.
O rok neskôr vtedajší riaditeľ múzea Gregor Gašpar požiadal Slovenský ústav pamiatkovej starostlivosti Bratislava – stredisko Prešov (predchodca dnešného Krajského pamiatkového úradu Prešov) o pomoc s vyhlásením tejto technickej stavby za kultúrnu pamiatku a jej odkúpením pre tunajšie múzeum.
Ministerstvo kultúry Slovenskej republiky vyhlásilo 8. novembra 1993 Sušiareň liečivých rastlín v Hanušovciach nad Topľou za kultúrnu pamiatku. Pamiatkový ústav Bratislava (predchodca dnešného Pamiatkového úradu SR) ju 4. januára 1994 zapísal pod číslom 10747/0 do Ústredného zoznamu kultúrnych pamiatok SR.
Necelé dva roky od vyhlásenia Sušiarne za národnú kultúrnu pamiatku (NKP) Okresné vlastivedné múzeum vo Vranove nad Topľou so sídlom v Hanušovciach nad Topľou neobnovilo nájomnú zmluvu s jej vtedajším vlastníkmi a ani Sušiareň nekúpilo.
Zámerné poškodenie objektu.
Areál so Sušiarňou aj funkcionalistickou vilou odkúpil v roku 2014 od potomkov povojnového vlastníka miestny všeobecný lekár.
Ešte pred kúpou sušiarne a pozemku na ktorom stojí, požiadal o predbežné stanovisko Krajského pamiatkového úradu v Prešove a pýtal sa, či smie stavbu zbúrať. Aj keď sa dozvedel, že búrať nesmie a bol tiež informovaný o povinnostiach vlastníka národnej kultúrnej pamiatky, objekt aj s pozemkom predsa kúpil.
Následne v roku 2014 vlastník požiadal o prehodnotenie vyhlásenia a priznal, že v čase kúpy si plne uvedomoval ťarchu spojenú s evidovaním objektu za kultúrnu pamiatku, ale že zápis z roku 1994 považuje za účelový. Podnet vlastníka na zrušenie vyhlásenia postúpil Krajský pamiatkový úrad v Prešove nadriadenému orgánu, ktorým je Pamiatkový úrad Slovenskej republiky, kde Komisia pre posudzovanie pamiatkového fondu potvrdila pamiatkové hodnoty objektu a návrh na zrušenie vyhlásenia zamietla.
Toto však bol začiatok prípravy cielenej likvidácie Sušiarne, ktorá bola aj po osemdesiatich rokoch od postavenia v zachovalom stave, bez známok poškodenia. V marci 2017 bol na písomný anonymný podnet vykonaný štátny pamiatkový dohľad, kde bolo zistené, že strecha objektu je prepadnutá a do interiéru zateká.
Anonym tvrdil, že ide o úmyselné konanie vlastníka, to sa však nepreukázalo a vina bola pripísaná miestnym osadníkom. Aj podľa médií je však otázne, prečo by sa niekto len tak namáhal vytrhnúť zopár dosiek na streche štvorpodlažnej budovy.
Vlastník ešte na tomto konaní podal žiadosť o vydanie rozhodnutia o zámere obnovy a orgán ochrany pamiatkového fondu v súlade s ustanoveniami pamiatkového zákona vydal rozhodnutie o zámere obnovy. Prekvapením, o tri mesiace neskôr v júli 2017, však bolo, že došlo k zmene vlastníctva, ale len v prípade stavby. Pozemok zostal vo vlastníctve pôvodného majiteľa a navyše bez akejkoľvek ťarchy, takže ku kultúrnej pamiatke sa v podstate nedá dostať.
Aj podľa médií bol majetok účelovo prepísaný na bieleho koňa, muža bez domova.
Medzitým pred objektom Sušiarne vyrástla nová, na pomery Hanušoviec veľká stavba, ktorá bola postavené namiesto pôvodnej funkcionalistickej vily. Zvyšok pozemku bol upravený na parkovisko.
Krajský pamiatkový úrad vyzval nového vlastníka na zabezpečenie základnej ochrany Sušiarne, no list sa vrátil s tým, že adresát je neznámy. Z medializovaných informácií vyšlo najavo, že na adrese uvedenej na liste vlastníctva vlastník Sušiarne už desať rokov nebýval.
Na konci roka 2017 pokračovalo rozoberanie drevených konštrukcií stavby Sušiarne, čo znovu zmobilizovalo aktivistov, ktorí sa domáhali nápravy s upozornením, že problematiku sledujú a čakajú, aké opatrenia prijmú príslušné orgány (Krajský pamiatkový úrad v Prešove, Pamiatkový úrad SR, Polícia, Prokuratúra aj Ministerstvo kultúry SR). Po obhliadke v sprievode polície zúčastnení mohli len konštatovať, že zo stavebnej konštrukcie sú povytrhávané dosky opláštenia budovy a na strešnej konštrukcii sa už nenachádza žiadna krytina.
Pozornosť médií a práca polície však neviedli k vyvodeniu zodpovednosti za poškodenie Sušiarne.
Neúspešný pokus o záchranu.
V decembri 2019 miestni aktivisti v Hanušovciach nad Topľou založili občianske združenie "Vegetabil – sušiareň liečivých rastlín" za účelom záchrany miestnej národnej kultúrnej pamiatky – Sušiarne liečivých rastlín.
Hlavným cieľom združenia bola záchrana a rekonštrukcia Sušiarne a jej následná prevádzka s vytvorením priestoru pre podporu a rozvoj miestneho trhu s kvalitnými liečivými rastlinami, lesnými plodinami, sušeným ovocím a inými bylinnými produktami.
Združenie, ktorého členmi boli približne dve desiatky nadšencov nielen z Hanušoviec, začalo nezištne pracovať na záchrane Sušiarne. Plán bol:
Po úvodnom nadšení sa ukázalo, že združenie nebolo ani organizačne ani personálne pripravené na zložité rokovania s pozostalými po novom majiteľovi (bezdomovcovi, ktorý medzitým tragicky zahynul), s pracovníkmi Krajského pamiatkového úradu, so zástupcami a poslancami mesta Hanušovce nad Topľou a pracovníkmi Krajského múzea v Prešove.
Vzhľadom na minimálnu podporu zo strany štátnej správy SR aj miestnej samosprávy v Hanušovciach sa podarilo zrealizovať len prvý bod a zabezpečiť zameranie stavby, ktoré je dispozícii širokej verejnosti.
Občianske združenie Vegetabil ukončilo svoju činnosť v júli 2023.
Súčasný stav.
Napriek tomu, že ide o unikátnu stavbu, Sušiareň postihol neľahký osud. Jej zánik sa začal v Slovenskom štáte počas druhej svetovej vojny a žiaľ ani zodpovedné orgány novej Slovenskej republiky ani miestna samospráva v Hanušovciach nepovažovali túto kultúrnu pamiatku za hodnú záchrany.
V máji 2025 sa majiteľom stavby stal Alojz Hlina. Predstavil plán previezť ruiny stavby do Bratislavy a znovu pamiatku postaviť.
Začiatkom júla 2025 sa Sušiareň zrútila počas silnej búrky.
Architektúra a technológia.
Sušiareň liečivých rastlín pozostáva zo štyroch podlaží vzájomne prepojených drevenými schodiskom. Prvé dve podlažia majú zmiešanú konštrukciu tvorenú murovanými stĺpmi a stenou v kombinácii s dreveným skeletom. Tretie a štvrté podlažie tvorí iba drevený skelet. Objekt je prestrešený pultovou, dvakrát lomenou strechou bez strešnej krytiny (pôvodne plech).
Drevený obklad je nabíjaný klincami na podkladový rám, zavesený na nosných trámoch stropov. Zachované výplne okien sú tvorené dreveným rámom s vypletaným kovovým sitom bez zasklenia. Dvere sú doskové zbíjané, posuvné a otváravé. Na okenné otvory sa zakladali plné drevené výplne, čím sa regulovalo prúdenie vzduchu. Podlahy druhého až štvrtého podlažia sú doskové, klincované, ukladané bez drážky. Podlahu prvého poschodia tvorila betónová hladená mazanina, čiastočne deštruovaná.
Tri poschodia tvoria halové priestory, na ktorých bol dômyselný systém sušenia. Byliny ležali na posuvných pričniach – sitách, ktoré boli poukladané tesne nad sebou a vysúvali sa ako zásuvky. Sitá na sušenie mali rôzne oká podľa toho, aká rastlina sa na nich sušila. Intenzita prúdenia vzduchu sa regulovala cez vetracie okienka. Tento princíp sušenia ovládal jeden človek pákovým systémom. Aby boli bylinky chránené pred slnkom, má stavba len veľmi malé otvory chránené kovovou sieťkou.
Plány sušiarne.
Detailné plány Sušiarne sú k dispozícii zadarmo na stiahnutie s autorskými právami podľa Creative Commons, ktoré zakazujú ich komerčné šírenie a modifikáciu. Podľa plánov je však možné postaviť repliku Sušiarne.

</doc>
<doc id="726329" url="https://sk.wikipedia.org/wiki?curid=726329" title="Bazilejský mier (1795)">
Bazilejský mier (1795)

Bazilejský mier z roku 1795 pozostáva z troch mierových zmlúv zahŕňajúcich Francúzsko počas Francúzskej revolúcie (v zastúpení Françoisa de Barthélemyho).
S veľkou diplomatickou prefíkanosťou zmluvy umožnili Francúzsku upokojiť a rozdeliť nepriateľov svojej prvej koalície jedného po druhom. Následne sa revolučné Francúzsko ukázalo ako významná európska veľmoc.

</doc>
<doc id="726330" url="https://sk.wikipedia.org/wiki?curid=726330" title="Dominikánske peso">
Dominikánske peso

Dominikánske peso je zákonným platidlom karibského štátu Dominikánska republika. Názov „peso“ má dominikánska mena spoločný s menami niekoľkých ďalších štátov, ktoré bývali španielskými kolóniami. Značka pre peso je $, ale pre rozlišenie od iných mien sa pred tento znak dávajú písmená RD (RD$). ISO 4217 kód dominikánskej meny je DOP. Jedna stotina pesa sa nazýva centavo.
Mince a bankovky.
Súčasné mince sú razené v nominálnych hodnotách 1, 5, 10 a 25 pesos. Minca 1 peso je v obehu od roku 1991, 5 pesos od 1997, 10 a 25 pesos od roku 2006. V minulosti boli v obehu aj mince nižších hodnôt (centavos), pre svoju nízku kúpnu hodnotu však boli stiahnuté z obehu.
Súčasné bankovky dominikánskeho pesa majú hodnoty 50, 100, 200, 500, 1000 a 2000 pesos. Status zákonného platidla majú aj bankovky 10 a 20 pesos, po zavedení mincí 10 a 25 pesos sú však tieto bankovky používané čoraz menej častejšie a sú sťahované z obehu.

</doc>
<doc id="726332" url="https://sk.wikipedia.org/wiki?curid=726332" title="Kachorra">
Kachorra



</doc>
<doc id="726334" url="https://sk.wikipedia.org/wiki?curid=726334" title="Vysoké Tatry (partizánsky oddiel)">
Vysoké Tatry (partizánsky oddiel)

Partizánsky oddiel Vysoké Tatry bol partizánsky oddiel partizánskej brigády Za slobodu Slovanov. Vznikol koncom septembra 1944 počas SNP z povstaleckých žandárov a financov vo Vysokých Tatrách, ktorí po nemeckom obsadení Popradu a Liptova ostali v nemeckom tyle, a z partizánskej organizátorskej skupiny vyslanej brigádou Za slobodu Slovanov podchytiť tieto sily. Pôsobil vo Vysokých Tatrách.
História.
Partizánsky oddiel Vysoké Tatry sa sformoval koncom septembra 1944 z príslušníkov finančnej stráže na Štrbskom Plese, Podbanskom, Smokovci a žandárov z Nového Smokovca. Tí sa počas SNP pripojili k povstalcom a po povstaleckom ústupe z Popradu a Liptovského Mikuláša zostali spolu s ďalšími partizánmi v nepriateľskom tyle. Z tábora brigády Za slobodu Slovanov vo Valaskej bola vyslaná 15-členná skupina partizánov s úlohou zjednotiť tieto sily do oddielu, ktorý by zostal pôsobiť vo Vysokých Tatrách. Tento oddiel bol začlenený do brigády Za slobodu Slovanov ako jej 10. oddiel. Veliteľom bol V. Achmadulin, zástupcom veliteľa Š. Morávka, komisárom S. Leonov, náčelníkom štábu A. Barabáš, od 4. novembra 1944 L. Beňo, lekárom MUDr. Z. Brill. Oddiel mal 6070 členov zadelených do 2 rôt. 1. rote velil A. Grešo; 2. rote velil L. Beňo. Štáb sídlil na Troch studničkách, od konca septembra 1944 v Kôprovej doline, kde sa k oddielu pripojilo 17 poľských antifašistov. 
Oddiel podnikal bojové výpady na Podbanské, Hybe a Štrbu. 22. septembra partizáni vo Východnej (pri Liptovskom Hrádku) zastavili rýchlik a zajali 5 nemeckých vojakov vezúcich sa v ňom. Dvoch z nich zastrelili pri pokuse o útek a následne zastrelili aj ostatných.
16. októbra spolu so 7. liptovským oddielom brigády prepadol letisko Mokraď. 
Potom, čo začiatkom novembra 1944 nasadili Nemci proti oddielu jednotky motorizovaného pluku, oddiel ustúpil do Španej Doliny, v decembri 1944 sa opäť vrátil do Vysokých Tatier. Usadil sa v Tomanovskej doline, nakrátko prešiel na územie Poľska k Hali Pysznej. Potom sa vrátil do Kamenistej doliny, kde bola vybudovaná zemľanková nemocnicu, 29. decembra 1944 sa usadil v chate na Grúniku. 22. decembra 1944 vyhodil nemecký transport medzi Východnou a Važcom. Začiatkom januára 1945 bol dočasne podriadený Prvej československej partizánskej brigáde M. R. Štefánika. 
14. januára 1945 bol oddiel na Grúniku prepadnutý protipartizánskou jednotkou, (tú priviedol nemecký zajatec oddielu Geralt Schacht, ktorému sa podarilo ujsť) a utrpel značné straty (padol aj Štefan Morávka). Bojová činnosť oddielu vyvrcholila koncom januára 1945 po priblížení frontu, keď dostal rozkaz preformovať sa na partizánsky pluk a zapojiť obyvateľstvo, ktoré sa pred nútenou evakuáciou skrývalo v horách. V spolupráci s ďalšími oddielmi sa 29. januára 1945 podieľal na obsadení Pribyliny, Liptovskej Kokavy a Dovalova. Tam odrazil nepriateľský protiútok a 1. februára 1945 sa podieľal na oslobodení Liptovského Hrádku, kde sa 2. februára 1945 spojil s jednotkami 1. čs. armádneho zboru.
Oddiel vykázal 626 zneškodnených nepriateľských vojakov a desiatky zajatcov, 4 zničené tanky, 5 obrnených vozidiel, 11 kanónov, 5 minometov, 3 lietadlá, 5 mostov a 3 nepriateľské transporty. 
V umení.
Jedna z častí poviedkového filmu Moje povstanie o hrdinstvách obyčajných ľudí počas Slovenského národného povstania zobrazuje Zoltána Brülla, lekára oddielu Vysoké Tatry, ktorého stvárnil Miroslav Šatan.

</doc>
<doc id="726336" url="https://sk.wikipedia.org/wiki?curid=726336" title="Dana R. Fisherová">
Dana R. Fisherová

Dana R. Fisherová Ph.D. (; * 24. február 1971) je americká sociologička. Jej výskum sa zameriava na demokraciu, občianske zapájanie sa, aktivizmus a politiku klímy.
Životopis.
Bakalárske vzdelanie získala na Princeton University v odboroch "East Asian Studies" a "Environmental Studies". Magisterské a Ph.D. vzdelanie získala na Katedre sociológie na University of Wisconsin-Madison. Fisherová vytvorila termín „apocalyptic optimism“, ktorý opisuje vieru, že ľudia sa ešte môžu vyhnúť tomu najhoršiemu, čo zmena klímy prináša. Vo svojej knihe "Saving Ourselves: From Climate Shocks to Climate Action" opisuje svet kde sa klimatické šoky stávajú tak veľké, že motivujú veľké protesty, ktoré donútia vlády a korporácie k prechodu na zelenú energiu. Podľa Fisher ľudia, ktorí zažijú zmeny klímy na vlastnej koži sú nahnevanejší a aktívnejší a nakoniec niečo dosiahnu.
Od 1. júla 2023 pracuje ako profesorka na School of International Service a riaditeľka Center for Environment, Community, and Equity na American University.

</doc>
<doc id="726338" url="https://sk.wikipedia.org/wiki?curid=726338" title="Slovenský hajčiarik">
Slovenský hajčiarik

Slovenský hajčiarik je psie plemeno, neuznané FCI u ktorého aktuálne prebieha revitalizácia a záchrana tohto jedinečného slovenského plemena, ktoré sa používa dodnes ako ovčiarsky pes na salašoch.
Vzhľad.
Slovenský hajčiarik je zatiaľ neuznané malé plemeno psa ľahkej stavby tela s živým temperamentom a atletickou postavou, prispôsobené aj náročným horským podmienkam.
Má stredne dlhú, mierne zvlnenú srsť, ktorá ho chráni pred chladom. Typické sú strapcovité chumáče srsti na ušiach a mierne guľatá hlava, čo mu dodáva roztomilý vzhľad.
Šteňatá pripomínajú plyšového medvedíka, čím si získavajú srdcia majiteľov. Hajčiarik je inteligentný, učenlivý a verný, ideálny ako ovčiarsky pes, ale aj ako rodinný pes, alebo spoločník pre aktívnych ľudí.
Povaha.
Slovenský hajčiarik je inteligentný, učenlivý a prítulný pes bez známok tvrdohlavosti. Svojmu pánovi je lojálny, no k cudzím môže byť odmeraný. Vyniká pohyblivosťou, živým temperamentom a rýchlymi reakciami, často sprevádzanými tenkým štekotom. Je vždy v strehu, pracuje s nadšením a vytrvalosťou. K hospodárskym zvieratám je mimo pracovného času tolerantný.
História.
Malé ovčiarske psy sa na slovenských salašoch vyskytovali už od dávnych čias. Na salašoch sa vyskytoval "hajčiarik", alebo aj "hajčiar" už minimálne od 18. storočia. Slovenský hajčiarik patrí medzi pôvodné a najmenšie pracovné ovčiarske plemená na Slovensku. Jeho domovom sú horské, podhorské aj nížinné oblasti na juhu a severe krajiny, kde sa využíva najmä na prácu s ovcami, menej často aj s hovädzím dobytkom. V minulosti bol rozšírený aj na Morave v Česku, kam bol dovezený.
Starostlivosť.
Hoci slovenský hajčiarik nie je plemeno náchylné na genetické ochorenia, ako každý pes, aj on má svoje nároky na starostlivosť. Pravidelná kontrola zdravotného stavu je základom – oči by mali byť jasné a čisté, uši bez výrazných nečistôt.
Jeho dlhá srsť, hoci má samočistiacu schopnosť, si občas vyžaduje prečesanie a úpravu. Dôležité je aj vhodné prostredie na odpočinok, ktoré psa ochráni pred vlhkosťou, prievanom a nepriaznivým počasím.
Keďže ide o pracovné plemeno s vysokým energetickým výdajom, treba dbať na kvalitnú výživu. Strava by mala byť bohatá na proteíny, vitamíny a minerály. Vo všeobecnosti je však slovenský hajčiarik nenáročné a odolné plemeno, ktoré nevyžaduje špecifický prístup
Pasenie.
Štýl pasenia slovenského hajčiarika je špecifický pre toto plemeno. Najlepšie sa hodí na prácu s ovcami a kozami, prípadne aj s jahňatami, pri ktorých je obozretný. Možno ho však využiť aj pri pasení dobytka.
Vzhľadom na členitý horský terén, v ktorom sa toto plemeno vyvíjalo, sa pri práci spolieha najmä na štekot, ktorým ovce vyháňa z lesného porastu. Je mimoriadne mrštný, pozorný a vždy reaguje na povely svojho majiteľa. Jeho spôsob práce patrí k tradičným pastierskym metódam. Slovenský hajčiarik je veľmi učenlivý a rozhodný, pričom tvrdohlavosť mu nie je vlastná.
Výchova.
Slovenský hajčiarik je inteligentné plemeno, ktoré sa rýchlo učí a silno fixuje na svojho majiteľa. Pri výchove je dôležitá dôslednosť, včasná socializácia a pravidelný kontakt s hospodárskymi zvieratami. Ak sa mu venuje dostatok času, dokáže zvládať aj náročnejšie úlohy s ľahkosťou.
Toto plemeno potrebuje dostatok pohybu – ocení dlhé prechádzky, pri ktorých môže sprevádzať svojho majiteľa aj bez vodítka, alebo pravidelné pracovné využitie. Výchova by mala byť harmonická a dôsledná, aby sa naplno rozvinul jeho potenciál ako pracovného aj spoločníckeho psa.

</doc>
<doc id="726341" url="https://sk.wikipedia.org/wiki?curid=726341" title="Prezidentova žena">
Prezidentova žena

Prezidentova žena () je francúzsky životopisný film, ktorý mal premiéru v októbri 2023. Film režisérky Léa Domenach sa zameriava na biografiu manželky politika Jacquesa Chiraca. Do hlavnej úlohy bola vybratá Catherine Deneuve.
Dej.
Keď prišla do Elysée, Bernadette Chirac očakávala, že konečne dostane miesto, ktoré si zaslúžila, ona, ktorá vždy pracovala v tieni svojho manžela, aby sa stal prezidentom. Odložená bokom, pretože bola považovaná za príliš staromódnu, sa Bernadette rozhodla pomstiť tým, že sa stala kľúčovou mediálnou postavou.

</doc>
<doc id="726342" url="https://sk.wikipedia.org/wiki?curid=726342" title="Plastimat">
Plastimat

Plastimat, a. s. (v rokoch 1946 – 1965 n. p. Plastimat Jablonec nad Nisou, v rokoch 1965 – 1989 n. p. Plastimat Liberec, v rokoch 1996 – 2007 Peguform Bohemia) je český podnik vyrábajúci plastové výrobky založený v roku 1946 v Jablonci nad Nisou v areáli na ulici Na Hutích ako výrobca špecializujúci sa na diely pre elektrotechnický priemysel, inštalačné materiály a tiež na prvé súčiastky pre automobily.
Plastový spotrebný tovar začal národný podnik Plastimat vyrábať až od roku 1965, keď bol otvorený nový závod v Liberci-Hanychove a vedenie podniku sa doň presťahovalo. Išlo o spomienkové predmety ako likérová súprava so šiestimi malými odlievkami v tvare vysielača a hotela Ještěd, vedrá všetkých veľkostí, detské vaničky, koše na použitú bielizeň, kanistre, kuchynský riad ako podnosy, misy na cesto, chlebníky, koreničky, skrinky do kúpeľne, lavóry alebo veci na kempovanie ako cestovná súprava Jizerka (1975). Náročnejšími výrobkami boli veľké koše na bielizeň alebo ručný šľahač s kovovými metličkami. Podniku patrilo aj ďalších 7 závodov vrátane závodu v Tarchove, ktorý bol otvorený v roku 1967.
Po privatizácii bol podnik súčasťou rôznych firiem, z ktorých niektoré skončili v insolvencii, vrátane začlenenia do nemeckej spoločnosti Eurotec Systemteile GmbH v roku 1992. V súčasnosti už nevyrába spotrebný tovar, ale je výrobcom a vývojovým dodávateľom plastových výrobkov a systémov pre automobilové spoločnosti.

</doc>
<doc id="726344" url="https://sk.wikipedia.org/wiki?curid=726344" title="Čenčický potok">
Čenčický potok

Čenčický potok je vodný tok v Levočských vrchoch a Hornádskej kotline na území okresu Poprad a Levoča. Je to pravostranný prítok Štvrtockého potoka s dĺžkou približne 4,2 km a je tokom VII. rádu.
Priebeh toku.
Potok pramení na juhozápadnom okraji Levočských vrchov, v geomorfologickom podcelku Levočské planiny a ich časti Levočské úboče, v lokalite Čenčické hory, v nadmorskej výške približne 
Prameň sa nachádza v poraste na západných svahoch masívu Vtáči vrch (), pod kótou Spočiatku tečie na západ, no postupne sa stáča juhozápadným smerom, sledujúc malé údolie. Opúšťa oblasť súvislého porastu a zároveň i Levočské vrchy a vteká do osady Čenčice, ktoré patria k obci Jánovce. Tu priberá krátky pravostranný prítok a postupne sa stáča na juh. Pokračuje zvlneným územím Hornádskeho podolia, podcelku Hornádskej kotliny a na strednom toku, východne od osady Machalovce križuje diaľnicu D1 a onedlho aj cestu I/18. Na dolnom toku priberá krátky pravostranný prítok spod Myšej hôrky () a dočasne sa stáča na východ, následne opäť na juh. Pred obcou Spišský Štvrtok sa v nadmorskej výške približne vlieva pravostranne do Štvrtockého potoka, ktorý je prítokom Brusníka v povodí Hornádu. Potok patrí do povodia rieky Slaná.
Potok pramení a na dolnom toku preteká katastrálnym územím obce Spišský Štvrtok v okrese Levoča, na strednom vedie územím obce Jánovce v okrese Poprad v Prešovskom kraji.

</doc>
<doc id="726345" url="https://sk.wikipedia.org/wiki?curid=726345" title="Turica alpínska">
Turica alpínska

Turica alpínska () je druh trvácej alpínskej byliny rodu turica, z čeľade astrovité ("Asteraceae"). Prirodzene sa vyskytuje v európskych pohoriach.
Opis.
Turica alpínska je trváca bylina s jednoduchým podzemkom, vysoká 20 až 50 cm. Byľ je zvyčajne jednotlivá, priama alebo sprehýbaná, nevýrazne ryhovaná, husto odstávajúco chlpatá.
Prízemné listy sú stopkaté, stopka je úzko krídlatá, čepeľ je úzko obrátene vajcovito kopijovitá, najširšia je v hornej pätine, na vrchole končistá, svetlozelená, dlhá 70 až 130 mm, široká do 15 mm. Byľové listy sú v počte 8 až 12, na vrchole končisté, svetlozelené.
Úbory sú lúčovité, zvyčajne v počte 1 až 6, široko valcovité až pologuľovité, stopkaté, usporiadané v chudobnom, stiahnutom strapcovitom súkvetí. Zákrovné listene sú čiarkovito kopijovité, dlhé 6 až 8 mm, vonkajšie zákrovné listene sú asi o štvrtinu kratšie ako vnútorné zákrovné listene, sú husto odstávajúco žliazkaté. Lúčovité kvety sú v počte 60 až 90, ružovofialové, dlhé do 10 mm, lúče sú na vrchole zaokrúhlené. Rúrkovité kvety sú valcovité, žlté, dlhé do 4,5 mm.
Plodmi sú drobné, obrátene vajcovité nažky s dvomi výraznými rebrami, s jednoradovým chocholcom.
Rozšírenie.
Areál rozšírenia turice alpínskej zahŕňa Pyreneje, Alpy, Karpaty a balkánske pohoria, ostrovčekovito až po Kosovo a Macedónsko. Na Slovensku sa vyskytuje len v Západných Tatrách v priestore Tomanovskej doliny a v Belianskych Tatrách. Najnižšie zaznamenaný výskyt pochádza z Monkovej doliny, vo výške okolo , najvyšší bol zistený vo výške , na Ždiarskej vidle.
Ekológia.
Turica alpínska rastie na karbonátových horninách v alpínskych trávnikoch, na skalných teraskách, na okrajoch porastov kosodreviny v subalpínskom až alpínskom vegetačnom stupni. Kvitne od júla do septembra.
Zoznam poddruhov.
V rámci druhu eviduje databáza semenných rastlín POWO tieto súčasné poddruhy:

</doc>
<doc id="726346" url="https://sk.wikipedia.org/wiki?curid=726346" title="Erigeron alpinus">
Erigeron alpinus



</doc>
<doc id="726353" url="https://sk.wikipedia.org/wiki?curid=726353" title="Muchotrávka">
Muchotrávka

Muchotrávka môže byť:

</doc>
<doc id="726354" url="https://sk.wikipedia.org/wiki?curid=726354" title="Colnago">
Colnago

Colnago Ernesto &amp; C. S.r.l. známy ako Colnago je taliansky výrobca cestných, horských a elektrických bicyklov so sídlom v talianskom meste Cambiago.
História.
Založenie a prvé roky (1954 – 1960).
Spoločnosť bola založená v roku 1954 Ernestom Colnagom v meste Cambiago na severe Talianska. Ernesto Colnago, pôvodne učeň v cyklistickej dielni, sa rozhodol otvoriť vlastnú výrobu bicyklov po tom, čo získal skúsenosti s opravami a konštrukciou rámov. Prvé roky sa spoločnosť zameriavala na ručne vyrábané oceľové rámy pre profesionálnych aj amatérskych cyklistov.
Rast a vstup do profesionálnej cyklistiky (1960 – 1980).
V 60. rokoch sa Colnago dostalo do popredia vďaka spolupráci s poprednými pretekármi, najmä s Eddy Merckxom. V roku 1972 Colnago vyrobilo rám pre Merckxov pokus o svetový rekord v hodinovke, čím sa značka dostala na medzinárodnú scénu. Táto éra znamenala začiatok dlhodobých inovácií v oblasti cestných bicyklov.
Počas 70. rokov spoločnosť experimentovala s rôznymi geometriami rámov a technológiami zvárania. Modely ako Super sa stali ikonickými medzi profesionálnymi cyklistami.
Technologický pokrok a expanzia (1980 – 2000).
V 80. rokoch Colnago začalo používať uhlíkové kompozity v spolupráci s automobilkou Ferrari, čo viedlo k vývoju modelu Colnago C35 – jedného z prvých celokarbónových bicyklov na trhu. Tieto inovácie pomohli firme upevniť si postavenie medzi špičkovými výrobcami bicyklov.
V 90. rokoch spoločnosť expandovala na globálne trhy, pričom si zachovala svoj taliansky výrobný pôvod. Modely ako Colnago C40, ktorý vyhral viacero monumentálnych klasík, ukázali efektivitu karbónových rámov a definovali novú éru v cestnej cyklistike.
Moderná éra a zmeny vlastníctva (2000 – súčasnosť).
Po roku 2000 Colnago pokračovalo v inováciách s modelmi C50, C59 a neskôr C64. Spoločnosť rozšírila svoje portfólio o horské aelektrické bicykle, pričom stále kládla dôraz na ručnú výrobu a vysokú kvalitu spracovania.
V roku 2020 Colnago získala investičná skupina Chimera Investments LCC, čo prinieslo nové možnosti pre rast a rozvoj. Napriek tejto zmene vlastníctva si značka zachovala výrobu v Taliansku a naďalej podporuje profesionálne tímy vrátane UAE Team Emirates.
Sponzorstvo.
Colnago sponzoruje profesionálne cyklistické tímy od roku 1974, pričom v mnohých sezónach podporovala viacero tímov súčasne. Bicykle Colnago boli využívané rôznymi poprednými tímami a jazdcami v profesionálnom pelotóne.
Jedným z najznámejších tímov, ktorý používal bicykle Colnago, bol Molteni, v ktorom jazdil Belgičan Eddy Merckx. Okrem neho na bicykloch tejto značky pretekal aj Giuseppe Saronni, majster sveta z roku 1982, ktorý od roku 1977 jazdil v tímoch Scic, Gis Gelati a Colnago-Del Tongo. Spoločnosť potvrdila, že Saronni používal model Super počas svojich víťazstiev na Goodwood 1982 a Giro d'Italia 1983.
V 90. rokoch bolo Colnago známe ako hlavný sponzor tímu Mapei, ktorý dominoval na klasických pretekoch i etapových podujatiach. V roku 2005 spoločnosť sponzorovala profesionálny cyklistický tím Rabobank (dnes Visma-Lease a Bike) a zároveň poskytovala bicykle americkému tímu Navigators, v ktorom pôsobil austrálsky šprintér Hilton Clarke.
V sezóne 2006 sa k zoznamu profesionálnych tímov sponzorovaných značkou Colnago pridal tím Milram, kde jazdili známi pretekári ako Alessandro Petacchi či Erik Zabel. Okrem toho spoločnosť podporovala tím Landbouwkrediet-Colnago, ktorý súťažil na UCI Europe Tour, a v roku 2007 bola oficiálnym dodávateľom rámov pre Team Tinkoff.
V roku 2011 pretekal na bicykloch Colnago Team Europcar počas Tour de France, a v sezóne 2012 spoločnosť sponzorovala Colnago-CSF Bardiani.

</doc>
<doc id="726364" url="https://sk.wikipedia.org/wiki?curid=726364" title="Just for Laughs Gags">
Just for Laughs Gags

Just for Laughs Gags je kanadská televízna relácia vytvorená v roku 2000, ktorá sa natáča v Montreale. Komediálna šou predstavuje vtipné videá, najčastejšie vytvárané skrytými kamerami. Reláciu vytvoril Pierre Girard, výkonný producent a generálny riaditeľ spoločnosti Juste pour Rire Les Gags inc.
Opis.
Relácia je založená na bláznivých scénach natočených skrytou kamerou. Komické a trápne situácie zahŕňajú okoloidúcich, ktorí sú do rôznych situácií zapojení a ich reakcie sú natáčané. V priemere sa zúčastní jedného skeču asi desať okoloidúcich pred prechodom na ďalší gag. V scénach sa objavujú aj dohodnutí účinkujúci, ktorí sa podieľajú na usmerňovaní a tvorení jednotlivých záberov.
Účinkujúci.
Pravidelne objavujúci sa členovia relácie:
Sledovanosť.
Na YouTube dosiahol kanál "Just for Laughs Gags" v roku 2020 10 miliónov odberateľov, čím sa stal najobľúbenejším kanadským komediálnym kanálom.
V roku 2020 kanál ponúka takmer 7 000 videí natočených za 20 rokov, ktoré boli celosvetovo zhliadnuté viac ako 5,8 miliardy krát.

</doc>
<doc id="726367" url="https://sk.wikipedia.org/wiki?curid=726367" title="Technológie dvojakého použitia">
Technológie dvojakého použitia

Technológie dvojakého použitia a tovary dvojakého použitia (anglicky "Dual use"), predstavujú položky vrátane softvéru a technológie, ktoré sa môžu používať tak na civilné, ako aj na vojenské účely. Tieto položky spadajú pod režim Únie na kontrolu vývozov, sprostredkovania, technickej pomoci, tranzitu a transferu položiek s dvojakým použitím. Na Slovensku sú položky s dvajakým použitím definované zákonom 39/2011 Z.z. Európsky parlament a Rada nariadila režim Únie na kontrolu vývozov, sprostredkovania, technickej pomoci, tranzitu a transferu položiek s dvojakým použitím, nariadením (EÚ) 2021/821. V prílohe nariadenia je zoznam položiek s dvojakým použitím.
Položky dvojakého určenia.
Položky dvojakého určenia vyplývajú z medzinárodných dohôd. Napríklad The Wassenaar Arrangement, Australia Group a pod.
Príklad položky.
Podľa prílohy I. nariadenia EU 2021/821:
&lt;br&gt;Položka 2B121 Polohovacie stoly (zariadenia schopné presného rotačného polohovania v ľubovoľnej osi), iné ako uvedené v 2B120, vyznačujúce sa všetkými týmito vlastnosťami:
&lt;br&gt;a) dve alebo viac osí; a
&lt;br&gt;b) „presnosť“ polohovania sa rovná alebo je menšia (lepšia) ako 5 oblúkových sekúnd.

</doc>
<doc id="726368" url="https://sk.wikipedia.org/wiki?curid=726368" title="Sľub (pieseň)">
Sľub (pieseň)

„Sľub“ je pieseň slovenskej speváčky Dary Rolins, vydaná ako singel 13. februára 2025. Ide o titulnú pieseň z rovnomenného denného seriálu televízie Markíza "Sľub", ktorý sa odohráva v 80. rokoch 20. storočia.
Pozadie vzniku.
Autormi hudby k piesni „Sľub“ sú slovenskí hudobní producenti Tomáš Zubák a Peter Graus z Creative music house, ktorí spolupracujú s TV Markíza na aj na veľkých zábavných projektoch ako "Let’s Dance" či "SuperStar". Obaja producenti už v minulosti spolupracovali s Darou Rolins, pričom skladba vznikla presne 20 rokov po ich spoločnom hite „Ide o život"“". Pieseň je koncipovaná v štýle 80. rokov, avšak s moderným zvukovým spracovaním.
Vydanie a propagácia.
Singel „Sľub“ predstavila Dara Rolins dňa 10. februára 2025 v relácii "Teleráno" televízie Markíza. V ten istý deň mala premiéru exkluzívne vo vysielaní Rádia Expres. Dňa 13. februára vyšla pieseň na streamovacích platformách.
Videoklip.
Videoklip k piesni bol zverejnený 14. februára 2025 na YouTube kanáli TV Markíza. Režíroval ho Bao Miro, kameru mal na starosti Igor Smitka a kreatívnu supervíziu Miňo Kereš. 
Vo videoklipe sa Dara Rolins objavuje po boku hercov zo seriálu. 
Videoklip zachytáva množstvo retro prvkov odkazujúcich na socialistickú éru, vrátane dobových kostýmov a účesov. Speváčka Dara Rolins sa vo videoklipe objavuje spolu s hercami zo seriálu v priestoroch, kde sa seriál vyrába, pričom stvárňuje viacero postáv – v jednej zo scén sa objavuje aj ako triedna učiteľka. 
Umiestnenie v rebríčkoch.
Singel debutoval na 11. mieste ČNS IFPI rebríčka najhranejších domácich singlov v slovenských rádiách.

</doc>
<doc id="726369" url="https://sk.wikipedia.org/wiki?curid=726369" title="Music Box Awards">
Music Box Awards

Musiq1 Awards bolo česko-slovenské hudobné ocenenie udeľované slovenskou hudobnou televíziou Music Box v rokoch 2003 – 2004.
Prvý ročník sa konal v decembri 2003. Druhý ročník za rok 2004 sa uskutočnil 21. januára 2005. Moderoval ho Leoš Mareš. Po dvoch ročníkoch sa organizátori rozhodli nepokračovať. Podľa generálneho riaditeľa televizie Marcela Děkanovského bol hlavným dôvodom malý trh a obmedzený počet domácich interpretov.

</doc>
<doc id="726371" url="https://sk.wikipedia.org/wiki?curid=726371" title="Manuel Häberli">
Manuel Häberli

Manuel Häberli (* 1992, Köniz, Švajčiarsko) je bývalý švajčiarsky detský filmový herec.
Manuel Häberli stvárnil hlavnú postavu "Eugena" v "Darebáci na cestách", filmovej adaptácii románu Klausa Schädelina, ktorá získala cenu Schweizer Filmpreis v dvoch kategóriách. Úspech filmu, ktorý sa vo švajčiarskych kinách objavil v polovici septembra 2005, preslávil Häberliho po celej krajine.
Po maturite a medziročníku ako stavbár a barman začal študovať ekonómiu na Ekonomickej fakulte Univerzity v Zürichu.

</doc>
<doc id="726372" url="https://sk.wikipedia.org/wiki?curid=726372" title="SimiLivinLife">
SimiLivinLife

SimiLivinLife (štylizované ako SIMILIVINLIFE), vlastným menom Šimon Sadiv (* 20. jún 2001, Košice) je slovenský raper, spevák a hudobný producent. Je predstaviteľom novej vlny slovenského rapu. Jeho piesne na streamingových platformách dosahujú milióny vypočutí, i keď jeho tvorba je bez zásadnej postprodukcie.
Má na konte spolupráce s rapermi ako Viktor Sheen, Calin a Sima. YouTube kanál SimiLivinLife má doposiaľ viac ako 10 miliónov zhliadnutí.
Hudobná kariéra.
Šimon Sadiv pochádza z Košíc, kde vyrastal na Sídlisku KVP. Hudbu začal robiť už ako teenager. Svoje prvé demo single začal nahrávať so svojím bývalým spolužiakom zo základnej školy a blízkym priateľom Danielom Marchevkom, známym pod pseudonymom Dannymarr. 
SimiLivinLife debutoval v roku 2020 EP nahrávkou "Život za money", v rovnakom roku vydal aj prelomový singel „Fell in Love“. Neskôr toho roku, vydal singel „Fell in Love“. Na začiatku roka 2021, SimiLivinLife vydal svoj prelomový singel „Sám“ so silným alternativne rockovým vplyvom. Singel sa stal hitom na TikToku, pritom sám v tom čase túto sociálnu sieť ani nepoužíval. Skladba sa rýchlo šírila aj medzi užívateľmi streamingových služieb a dostala sa na prvé miesto virálnych rebríčkov na Slovensku i v Česku.
Oba tieto single sa objavili neskôr v auguste 2021 na Šimonovom prvom krátkom albume "SimiLivinLove". Po pár mesiacoch, Praé a SimiLivinLife vydali ich prvý spoločný singel „O inom“. Sešť mesiacov po "SimiLivinLove", SimiLivinLife vydal svoj prvý trojtrackový singel „Bass Night“, ktorý obshuje slohy od Taomiho a Porsche Boya.
24. júna 2022 vydal EP s názvom "Chýbaš mi", na ktorom hosťuje AstralKid22.
V roku 2023 vydal doteraz posledné EP "DVOJBODKAHVIEZDIČKA."
SimiLivinLife dosiahol svoj najväčší úspech v novembri 2023, kedy sa jeho skladba „Pussy Power“ dostala na prvé miesto rebríčka najprehrávanejších skladieb na slovenskom Spotify, čím predbehla doterajší hit „Dopamín“ od Viktora Sheena.
V auguste 2024 hosťoval na skladbe „HENZAP“ od Porsche Boya.

</doc>
<doc id="726373" url="https://sk.wikipedia.org/wiki?curid=726373" title="Janic Halioua">
Janic Halioua

Janic Halioua (* 12. jún 1990, Langnau am Albis, Švajčiarsko) je švajčiarsky režisér, kameraman a bývalý detský filmový herec.
Životopis.
Janic Halioua stvárnením hlavnej postavy "Franza „Wrigleyho“ Staldera" v "Darebáci na cestách" (2005), filmovej adaptácii románu Klausa Schädelina, ktorá získala cenu Schweizer Filmpreis. Vo filme "Grounding – Die letzten Tage der Swissair" (2006) ho možno vidieť v krátkej vedľajšej úlohe. Ďalšiu malú vedľajšiu úlohu stvárnil v "Auf der Strecke" (2007), filme nominovanom na Oscara. V roku 2008 získal prvý angažmán ako hlasový herec v "De Nico &amp; d'Früchtekönigin", nárečovej rozhlasovej hre o fair trade.
Janic Halioua už niekoľko rokov pracuje ako režisér a kameraman pre svoju produkčnú spoločnosť Halioua Film.

</doc>
<doc id="726374" url="https://sk.wikipedia.org/wiki?curid=726374" title="Beat Schlatter">
Beat Schlatter

Beat Schlatter (* 5. máj 1961, Zürich, Švajčiarsko) je švajčiarsky kabaretista, herec a scenárista.
Životopis.
Beat Schlatter vyrastal v Rüschlikone. Vyučil sa ako interiérový dizajnér, ale toto povolanie nikdy nevykonával. V rokoch 1979 až 1982 hral na bicie v rôznych punk rockových kapelách ako Liliput. So skupinou Liliput nadobudol v roku 1983 aj skúsenosti s javiskom v muzikáli "Der Hundeschwindel von Moskau" so skladbami Stephana Eichera. Známejším sa stal po roku 1984 založením Kabarett Götterspass spolu s Patrickom Freyom a Enzom Espositom. V roku 1992 skupina vyhrala cenu Salzburger Stier a "Oltner Tanne" a zúčastnila sa prvého ročníka Arosa Humor Festivalu.
V rokoch 1991 až 1996 pracoval pre švajčiarsky program ochrany spotrebiteľa s názvom "Kassensturz". Organizoval aj bingo večery, ktoré sa snažili osloviť aj mladšie publikum. Ceny boli zvyčajne trochu nezvyčajné.
Schlatterovými doteraz najväčšími dielami sú dva filmy "Katzendiebe" (1996) a "Komiker" (2000), v ktorých je scenáristom a hercom. "Katzendiebe" vyhral Prix Walo, "Komiker" získal cenu SSA za najlepší scenár. V roku 2012 bol za svoju hru ocenený cenou Prix Walo 2011 v kategórii „herec/herečka“ za divadelnú hru "Seegfrörni 2012" a film "Hoselupf".
Od roku 2014 Beat Schlatter spolupracuje so švajčiarskym hercom, producentom a režisérom Pascalom Ulim. Obaja doteraz vyprodukovali päť hier, v ktorých hrá a píše ich Beat Schlatter a hrá a režíruje ich Pascal Ulli.
V telenovele národnej televízie SF "Lüthi a Blanc" hral postavu "Williho".
V roku 1976 Schlatter vymyslel názov Aqui pre rovnomennú minerálnu vodu. Za to bol odmenený tromi zlatými vrenelmi.
Svoj hlas prepožičal populárnej jassovej počítačovej hre "Stöck Wyys Stich".
0d roku 2011 je Schlatter ženatý a žije v zürišskej štvrti Niederdorf.
Dňa 6. marca 2015 sa stal obeťou útoku duševne narušeného muža na železničnej stanici v Meilene a utrpel ťažké poranenia tváre.
Schlatter je zberateľom pohľadníc a obrázkových pohľadníc už desaťročia. Ťažiskom tejto zbierky sú pohľadnice z obdobia rozkvetu európskej dovolenkovej sezóny medzi 60. a 80. rokmi 20. storočia, z ktorých časť vydal v roku 2020 knižne.
V roku 2024 jeho doteraz najúspešnejší film "Bon Schuur Ticino" získal cenu Prix Walo. "Bon Schuur Ticino" sa dostal do prvej desiatky najúspešnejších švajčiarskych filmov všetkých čias a patrilo mu 7. miesto.

</doc>
<doc id="726376" url="https://sk.wikipedia.org/wiki?curid=726376" title="Turica jednoúborová">
Turica jednoúborová

 
Turica jednoúborová () je druh trvácej byliny rodu turica, z čeľade astrovité ("Asteraceae"). Jej prirodzený areál zahŕňa vysokohorské oblasti od Európy po strednú Čínu.
Opis.
Turica jednoúborová je trváca bylina, vysoká 2 až 15 cm. Podzemok je u starších rastlín rozkonárený, s viacerými hlavami. Byľ je vystúpavá až priama, nerozkonárená, hore roztrúsene odstávajúco chlpatá.
Prízemné listy sú stopkaté, usporiadané v ružici, stopka je úzko krídlatá, čepeľ je lopatkovitá, najširšia v hornej pätine, na vrchole zaokrúhlená, dlhá 10 až 45 mm, široká do 5 mm, svetlo žltozelená, holá. Byľové listy sú v počte 2 až 6, sediace, smerom k vrcholu sa zmenšujúce, čepeľ je čiarkovitá, končistá, žltozelená, na ploche holá, na okraji dlho odstávajúco chlpatá.
Úbory sú lúčovité, pologuľovité, takmer výhradne jednotlivé, s priemerom 10 až 25 mm. Zákrovné listene sú čiarkovito kopijovité, rovnakotvaré, v hornej časti výrazne odstávajúce. Vonkajšie zákrovné listene sú často červenkasté, husto odstávajúco bielo plstnaté. Lúčovité kvety sú v počte 60 až 90, dohora a do strán rozložené, biele, vzácnejšie ružovkasté alebo až fialové. Rúrkovité kvety sú valcovité, dlhé do 4 mm, žlté.
Plodmi sú drobné, obrátene vajcovité nažky s dvomi výraznými rebrami, s chocholcom.
Rozšírenie.
Turica jednoúborová sa vyskytuje v Škandinávii a vo vysokých európskych pohoriach – Pyreneje, Alpy, Karpaty, v bulharskom pohorí Pirin a v tureckom pohorí Ulu-Dag (Uludağ). Ďalej na východ cez Kaukaz a Irán po Himaláje a strednú Čínu. Na Slovensku sa roztrúsene vyskytuje v Západných Tatrách, relatívne hojne vo Vysokých Tatrách a len veľmi ojedinele v Belianskych Tatrách. Najnižší výskyt, vo výške , pochádza zo sedla medi Muráňom a Novým, najvyšší bol zaznamenaný na Ľadovom štíte, vo výške .
Ekológia.
Turica jednoúborová rastie prevážne na kyslom podklade v alpínskych trávnikoch, skalných štrbinách, na skalných teraskách a zazemnených sutinách v alpínskom vegetačnom stupni. Kvitne od (júna) júla do augusta (septembra). U nás je v súčasnosti zaradená v kategórii zraniteľný taxón. Vzhľadom na výskyt vo vysokohorských polohách, nie je priamo ohrozená ľudskými aktivitami.
Zoznam poddruhov.
V rámci druhu eviduje databáza semenných rastlín POWO tieto súčasné poddruhy:

</doc>
<doc id="726377" url="https://sk.wikipedia.org/wiki?curid=726377" title="Erigeron uniflorus">
Erigeron uniflorus



</doc>
<doc id="726379" url="https://sk.wikipedia.org/wiki?curid=726379" title="Skalický potok (prítok Štvrtockého potoka)">
Skalický potok (prítok Štvrtockého potoka)

Skalický potok je vodný tok v Hornádskej kotline na území okresu Levoča a Spišská Nová Ves. Je to ľavostranný prítok Štvrtockého potoka s dĺžkou približne 3,3 km a je tokom VII. rádu.
Priebeh toku.
Potok pramení na severnom okraji strednej časti Hornádskej kotliny, na západnom okraji geomorfologického podcelku Medvedie chrbty, južne od obce Dravce, v lokalite Skalica, v nadmorskej výške približne 
Prameň sa nachádza na južných svahoch nevýrazného hrebeňa v severnej časti Hornádskej kotliny, v poľnohospodársky využívanej krajine. Krátko nato priberá menší pravostranný prítok a pokračuje južným smerom, kde podteká diaľnicu D1. Už v podcelku Hornádske podolie sa stáča na juhozápad, priberá menší pravostranný prítok a tečie lokalitou Ku Kremni, kde priberá ďalší, menší pravostranný prítok z okraja obce Spišský Štvrtok. Na dolnom toku ešte križuje cestu II/536 a zakrátko sa v nadmorskej výške približne vlieva ľavostranne do Štvrtockého potoka, prítoku Brusníka v povodí Hornádu. Potok patrí do povodia rieky Slaná.
Potok pramení na katastrálnom území obce Dravce v okrese Levoča v Prešovskom kraji. Následne vedie územím obce Iliašovce v okrese Spišská Nová Ves v Košickom kraji, no na strednom toku sa katastrom Spišského Štvrtku opäť vracia do okresu Levoča. Krátko pred ústím prechádza na územie obce Letanovce, ktorá patrí do okresu Spišská Nová Ves.

</doc>
<doc id="726381" url="https://sk.wikipedia.org/wiki?curid=726381" title="Filiálka">
Filiálka

Filiálka môže byť:

</doc>
<doc id="726386" url="https://sk.wikipedia.org/wiki?curid=726386" title="Pier Paolo Vergerio starší">
Pier Paolo Vergerio starší

Pier Paolo Vergerio (starší) (* 23. júl 1370, Koper – † 8. júl 1444 alebo 1445, Budín) bol taliansky humanista, štátnik, pedagóg a kánonický právnik.
Život.
Vergerio sa narodil v meste "Capodistria" (dnešný Koper v Slovinsku) na polostrove Istria, ktorý bol v tej dobe súčasťou Benátskej republiky. Študoval rétoriku v Padove, kánonické právo vo Florencii (1387 – 1389) a v Bologni (1389 – 1390). Je známy tým, že písal pápežovi Inocentovi VII. a pápežovi Gregorovi XII. Nemecko-americký historik Hans Baron píše v diele "Kríza ranej talianskej renesancie", vydanie z roku 1966, s. 134: "Katastrofa z roku 1405 zničila Vergeriovu kariéru humanistu." (Týka sa to straty nezávislosti Padovy v roku 1405.)
Neskôr sa stal kanonikom v Ravenne a zúčastnil sa na koncile v Kostnici v roku 1414. Nasledujúci rok bol jedným z pätnástich delegátov, ktorí sprevádzali cisára Žigmunda do Perpignanu, kde sa vyvinulo úsilie prinútiť protipápeža (Avignonské zajatie) Benedikta XIII., aby sa vzdal svojich nárokov. Od roku 1417 až do svojej smrti bol tajomníkom cisára Žigmunda.
V júli 1420 bol hlavným rečníkom katolíckej strany na husitskej dišputácii v Prahe. Hoci sa nikdy neoženil a pravdepodobne mal menšie rehole, nebol kňazom. Zomrel v Budíne v Uhorsku vo veku 73 alebo 74 rokov.
Pier Paolo Vergerio bol prvý, kto v rokoch 13961397 zverejnil Petrarcovu báseň "Afrika" pre verejnosť.
Diela.
Nasledujúce jeho diela boli vytlačené:
Jeho listy, v počte 146, upravil Luciani (Benátky, 1887). V rukopise sú stále: latinská verzia Arrianovho „Gesta Alexandri Magni“; život Seneca; panegyrika na svätého Hieronyma; niekoľko komédií, satir a iných básní.

</doc>
<doc id="726391" url="https://sk.wikipedia.org/wiki?curid=726391" title="Anexia Dominikánskej republiky Španielskom">
Anexia Dominikánskej republiky Španielskom

Anexia Dominikánskej republiky Španielskom (), španielska okupácia Santo Dominga () alebo reintegrácia Santo Dominga () bolo päťročné obdobie v rokoch 1861 až 1865, počas ktorého sa Dominikánska republika vrátila pod suverenitu Španielskeho impéria na žiadosť dominikánskeho diktátora Pedra Santanu. 
Obdobie sa zhodovalo s americkou občianskou vojnou, počas ktorej Spojené štáty neboli schopné presadiť Monroeovu doktrínu. Po dvoch rokoch boja proti povstaniu vo vojne za obnovu Dominikánskej republiky Španielske impérium v roku 1865 opustilo krajinu. Niektorí Dominikánci, ktorí odišli so Španielmi, neskôr bojovali vo vojnách za nezávislosť Kuby, najmä Máximo Gómez.

</doc>
<doc id="726392" url="https://sk.wikipedia.org/wiki?curid=726392" title="Španielska okupácia Dominikánskej republiky">
Španielska okupácia Dominikánskej republiky



</doc>
<doc id="726397" url="https://sk.wikipedia.org/wiki?curid=726397" title="Dubnícky potok (prítok Sobraneckého potoka)">
Dubnícky potok (prítok Sobraneckého potoka)

Dubnícky potok je potok v severozápadnej časti okresu Sobrance. Je to pravostranný prítok Sobraneckého potoka s dĺžkou približne 5,1 km a je tokom IX. rádu.
Pramení vo Vihorlatských vrchoch, v geomorfologickom podcelku Popriečny, juhovýchodne od kóty () v nadmorskej výške približne 
Od prameňa tečie na západ v lesnom extraviláne obce Koňuš, potom sa esovito stáča a pokračuje viac juhozápadným smerom. Následne vstupuje do Východoslovenskej pahorkatiny podcelok Podvihorlatská pahorkatina, zároveň opúšťa les a vstupuje do poľnohospodársky využívanej krajiny. Tu priberá jediný ľavostranný prítok spod kóty Následne vstupuje do extravilánu Choňkoviec a stáča sa viac na západ. Napokon podteká cestu II/566 a na severovýchodnom okraji intravilánu obce sa v nadmorskej výške približne vlieva do Sobraneckého potoka.

</doc>
<doc id="726398" url="https://sk.wikipedia.org/wiki?curid=726398" title="Karneval v Dominikánskej republike">
Karneval v Dominikánskej republike

Karneval v Dominikánskej republike alebo dominikánsky karneval sa oslavuje vo väčšine miest a obcí na hlavných uliciach krajiny. Medzi jeho najpozoruhodnejšie vlastnosti patria honosné prepracované kostýmy a tradičné masky. Karneval, ktorý sa konal v meste La Vega, jednom z najväčších miest v krajine, a národný sprievod v Santo Domingu boli prvé karnevaly, ktoré sa začiatkom 16. storočia konali na území Ameriky.
Karnevalová sezóna v Dominikánskej republike začína karnevalovým galavečerom, ktorý sa koná v interiéri v meste Santiago de los Caballeros, na rozdiel od všetkých ostatných karnevalových podujatí, ktoré sa počas februára konajú v exteriéri. Dominikánci zvyčajne najviac slávia 27. februára, v Deň nezávislosti. V Santo Domingu oslavy zahŕňajú veľký vojenský sprievod s dominikánskym letectvom, námorníctvom a armádou. K slávnostiam často patrí nosenie farebných krojov a kostýmov, ktoré symbolizujú dominikánske náboženské a tradičné postavy ako napr. "Calife", "Guloya" a "Diablo Cojuelo" (). Oslavy sa konajú na celom ostrove, pričom každé mesto oslavuje po svojom.
Načasovanie sviatkov sa líši od pôvodnej náboženskej synchronizácie s pôstnym obdobím. Oslavy karnevalu vypĺňajú február s národným Dňom nezávislosti 27. februára a narodeninami Juana Pabla Duarteho, jeho zakladateľa, 26. januára bez ohľadu na pôstny kalendár. Tradičné sprievody sa konajú každú nedeľu počas celého „mesiaca nezávislosti“ v Dominikánskej republike.

</doc>
<doc id="726399" url="https://sk.wikipedia.org/wiki?curid=726399" title="Dominikánsky karneval">
Dominikánsky karneval



</doc>
<doc id="726401" url="https://sk.wikipedia.org/wiki?curid=726401" title="Guayabera">
Guayabera

Guayabera, tiež chacabana, shirt-jac alebo yucatánska košeľa, je mužský odev typický pre Latinskú Ameriku a Karibik. Má podobu širokej košele so štyrmi veľkými vreckami a dvoma radmi zvislých záhybov nazývaných alforzas. Guayabera je ušitá zo svetlej bavlnenej, ľanovej alebo hodvábnej látky a môže byť tiež zdobená farebnými výšivkami. Rukávy bývajú väčšinou krátke. Guayabera sa nosí ako vrchné oblečenie pretiahnuté cez nohavice. Tento vzdušný odev sa v tropickom podnebí osvedčil a nosí sa nielen do práce, ale aj na slávnostné príležitosti ako svadby či pohreby. Je tiež spojený s mexickým ľudovým tancom jarana yucateca.
Pôvod guayabery je odvodzovaný od filipínskeho odevu barong tagalog. Pomenovaná je zrejme podľa kubánskej rieky Yayabo alebo podľa zberačov guajavy, pre ktorých bolo voľné oblečenie s veľkými vreckami najpraktickejšie. Košeľa sa stala symbolom boja karibských krajín za nezávislosť a chodili v nej Máximo Gómez, Luis Echeverría alebo Raúl Castro. V roku 2010 kubánska vláda nariadila úradníkom povinné nosenie guayabery namiesto obleku. Guayabera je častým darom pre štátne návštevy, ktoré jej nosením vyjadrujú úctu hostiteľskej krajine.

</doc>
<doc id="726402" url="https://sk.wikipedia.org/wiki?curid=726402" title="Panama (klobúk)">
Panama (klobúk)

Klobúk panama (alebo jednoducho panama či panamák) je tradičný klobúk vyrobený z vlákien listovej rastliny karludoviky dlaňovitej ("Carludovica palmata") z čeľade cyklantovité ("Cyclanthaceae").
História.
Hoci klobúk nesie názov stredoamerickej krajiny Panama, je potrebné jeho pôvod hľadať v Ekvádore, kde boli vyrobené prvé klobúky tohto typu. Názov sa vžil v období budovania Panamského prieplavu, keď boli tisíce týchto klobúkov dovážané z Ekvádora pre robotníkov pracujúcich na stavbe prieplavu. Keď prezident USA Theodore Roosevelt navštívil stavbu a použil pritom tento klobúk, stala sa táto pokrývka hlavy populárna aj v USA; jej popularitu zvyšovalo aj to, že ju s obľubou nosilo množstvo známych osobností (napr. Napoleon III. alebo Eduard VII., neskôr napr. britský premiér Winston Churchill, herec Humphrey Bogart či spevák Frank Sinatra).
Názov.
Klobúk má rôzne mená. V krajine svojho pôvodu je nazývaný "jipijapa", podľa názvu malého ekvádorského mesta Jipijapa v provincii Manabí, kam sa kladie jeho pôvod, alebo "montecristi" – názov, používaný špecialistami pre panamy vysokej kvality. "Jipijapa" alebo "montecristi" sa taktiež nazývali "toquilla", názvom odvodeným od názvu klobúkov užívaných Španielmi v období conquisty.
Kvalita.
Pri výrobe klobúkov panama sa používajú dva postupy, z ktorých hlavné je tkanie. Pre určenie kvality je rozhodujúci počet nití na štvorcovom palci tkaniny. Menej ako 300 je považované za známku nízkej kvality, na druhej strane pomyselného rebríčka stoja klobúky z tkaniny s 1600 – 2000 niťami na štvorcový palec, tie sú najmenej početné a tiež najdrahšie. Medzi týmito dvoma extrémami je široká škála rôzne kvalitného materiálu. Hoci výroba klobúka panama dáva živobytie tisícom Ekvadorčanov, v súčasnosti je možné napočítať iba zhruba okolo tucta tkáčov schopných vyrobiť klobúky v najvyššej kvalite označovanej ako "superjemné montecristi".
Súčasnosť.
V súčasnosti sa klobúky panama vyrábajú nielen v Ekvádore, ale aj v množstve ďalších latinskoamerických krajinách - napr. pre mayskú komunitu v Bécale v štáte Campeche v Mexiku je výroba klobúkov hlavné remeselnou činnosťou, podobná situácia je v Kolumbii.
Ich nejväčším producentom je ekvádorské mesto Cuenca.
Zaujímavosť.
Výraz Paname je názov, ktorým Parížania familiárne označujú svoje mesto. Prezývka vznikla začiatkom 20. storočia, keď si Parížania masovo obľúbili nosenie panamských klobúkov, ktoré sem priviezli robotníci pracujúci na stavbe Panamského prieplavu.

</doc>
<doc id="726403" url="https://sk.wikipedia.org/wiki?curid=726403" title="Nemecké represálie v Ružomberku">
Nemecké represálie v Ružomberku

Nemecké represálie v Ružomberku boli vojnové zločiny spáchané nemeckými Zvláštnymi oddielmi 7a a z.b.V. 27 po potlačení Slovenského národného povstania. Povstalci obsadili Ružomberok už 27. augusta 1944, no udržali ho len 11 dní. 6 septembra Ružomberok obsadila bez odporu skupina SS Schäfer. Začiatkom októbra 1944 prišiel do Ružomberka nemecký Zvláštny oddiel 7a, 27. januára 1945 vystriedaný Zvláštnym oddielom z.b.V. 27. V meste boli vykonané protižidovské opatrenia, Židia boli deportovaní do koncentračného tábora Sereď a v decembri 1944 až marci 1945 boli priamo v meste a okolí popravené desiatky osôb.
Predohra.
Už 26. augusta boli z budovy Krajského súdu v Ružomberku boli oslobodení politickí väzni. Mesto obsadili partizáni v súčinnosti s ružomberskou posádkou už 27. augusta 1944. Povstalcom sa však Ružomberok podarilo udržať len 11 dní. 6 septembra Ružomberok obsadila bez odporu skupina SS Schäfer. Ešte v ten deň zastrelili civilistu Ľudovíta TOKARA (*20.09.1906). Ten našiel v lese ľahký guľomet odhodený povstaleckými vojakmi utekajúcimi pred Nemcami a pri vychádzaní z lesa nesúc guľomet na pleci bol zastrelený. 
Represálie.
Začiatkom októbra 1944 si v meste zriadil štáb nemecký Zvláštny oddiel 7a pod velením SS-Sturmbannführera Gerharda Basta. Oporné body mal aj v Turčianskom Sv. Martine, Liptovskom Sv. Mikuláši, Trstenej a Námestove. V budove Krajského súdu v Ružomberku bolo zriadené väzenie. Represálie boli zamerané proti účastníkom SNP, Židom a obyvateľstvu podporujúcemu partizánov. 
Dňa 7. decembra 1944 eskorta Zvláštneho oddielu 7a v lokalite pod Čebraďom v katastri obce Hrboltová zavraždila väzňov, dvoch zajatých účastníkov SNP, rtm. Ľudovíta HRUBOŇA (*22. 3. 1919 Šuľany) a Vladimíra MATULU (* 13. 11. 1920, Ružomberok).
V polovici decembra Zvláštny oddiel 7a zatýkal Židov a transportoval ich do koncentračného tábora v Seredi, odkiaľ boli títo ďalej transportovaní do rôznych koncentračných táborov.
Medzi januárom a aprílom Zvláštny oddiel 7a zavraždil v priestoroch kaštieľa sv. Žofie 22 väzňov (z toho 14 žien). Išlo o mladých ľudí, pochovaní boli v hromadnom hrobe na malom dvore kaštieľa. Hrob bol objavený 22. mája 1945 pri kopaní odpadovej jamy. Obete neboli identifikované.
V januári bolo Zvláštnym oddielom 7a zavraždených v lokalite Kľačno ďalších 27 väzňov Krajského súdu (z toho 4 ženy). Najväčšia skupina 16 osôb bola popravená 12. januára 1945. Z 27 obetí sa podarilo po vojne identifikovať len 12 osôb:
26. januára 1945 jednotka Zvláštneho oddielu 7a vyviedla z väznice Krajského súdu v Ružomberku do katastra obce Likavka 11 väzňov a v lokalite Kramárisko ich zastrelila ranou do tyla.
27. januára bol Zvláštny oddiel 7a vystriedaný Zvláštnym oddielom z.b.V. 27. V ten istý deň bolo v Liskovej, v lokalite Medzihrádky popravených 23 väzňov, 2. februára bolo v Lúčkach, lokalite Šiare zastrelených 13 väzňov, 2. marca pri Hubovej zastrelených 8 väzňov z ružomberskej väznice.
Priamo vo väznici bola Nemcami umučená 16. februára 1945 partizánka Marta KLIMOVÁ (* 11. 8. 1926 Nemšová) a 15. marca sa po mučení obesil účastník SNP Milan PAVOL (* 28. 6. 1920, Ružomberok).

</doc>
<doc id="726410" url="https://sk.wikipedia.org/wiki?curid=726410" title="Pico Duarte">
Pico Duarte

Pico Duarte (3 101 m n. m.) je najvyšší vrch Dominikánskej republiky a všetkých karibských ostrovov nachádzajúci sa v pohorí Centrálne Kordillery na ostrove Haiti. Leží na území Dominikánskej republiky v provincii San Juan. Ostrov Haiti je v poradí svetových ostrovov podľa najvyššieho bodu na šestnástom mieste. 
Na vrchol ako prvý vyšiel v roku 1851 Sir Robert Hermann Schomburgk, britský konzul v Dominikánskej republike. Vrch je pomenovaný podľa Juana Pabla Duarteho, bojovníka za dominikánsku nezávislosť, ktorého busta sa nachádza na vrchole. Za vlády Rafaela Trujilla niesol názov "Pico Trujillo". Vrch má dva vrcholy – Pelona Grande a Pelona Chica. V okolí vrchu bol vyhlásený národný park Josého Armanda Bermúdeza, kde rastie endemický druh borovice "Pinus occidentalis". Pramenia tu rieky Yaque del Norte a Yaque del Sur.

</doc>
<doc id="726415" url="https://sk.wikipedia.org/wiki?curid=726415" title="Trilobita">
Trilobita



</doc>
<doc id="726416" url="https://sk.wikipedia.org/wiki?curid=726416" title="Marián Čurko">
Marián Čurko

Marián Čurko (* 6. september 1973, Košice) je slovenský hudobný skladateľ, hudobník, komik a herec. Profesionálne sa venuje komponovaniu hudby do televíznych a rozhlasových reklám.
Životopis.
V roku 1998 absolvoval štúdium odboru film a réžia na VŠMU v Bratislave. Od roku 2004 vyrába zvučky pre rôzne programy uvádzané na televíziách RTVS, Markíza či JOJ. Venuje sa aj hudobnému aranžmánu, ozvučovaniu webových stránok a počítačových hier, hudobne sa spolupodieľa na divadelných hrách a venuje sa skladaniu hudby k rôznym podujatiam. Najviac sa preslávil v programoch "Partička" (v českej aj slovenskej verzii) a "Parta z penziónu", kde má na starosť hudbu (rôzne zvukové efekty a pod.). Ako herec a komik sa objavil vo viacerých projektoch ako "...kone na betóne" či "Hana a jej bratia."
Jeho starším bratom bol slovenský vrah a kanibal Matej Čurko, ktorý bol v roku 2011 pri stretnutí s potenciálnou obeťou niekoľkokrát postrelený. Na následky strelných zranení zomrel o dva dni neskôr v nemocnici.

</doc>
<doc id="726417" url="https://sk.wikipedia.org/wiki?curid=726417" title="Samuel Štúr">
Samuel Štúr

Samuel Štúr môže byť:

</doc>
<doc id="726418" url="https://sk.wikipedia.org/wiki?curid=726418" title="Real Audiencia de Santo Domingo">
Real Audiencia de Santo Domingo



</doc>
<doc id="726419" url="https://sk.wikipedia.org/wiki?curid=726419" title="Kráľovská audiencia Santo Dominga">
Kráľovská audiencia Santo Dominga

 
Kráľovská audiencia Santo Dominga () alebo Kráľovská audiencia a kancelária Santo Dominga na ostrove Hispaniola () bola prvý súd španielskej koruny v Amerike, ktorý vznikol v roku 1511 kráľovským dekrétom Ferdinanda V. kastílskeho, no pre rozdiely medzi guvernérom Diegom Kolumbom a španielskou korunou začal fungovať až po obnovení kráľovským dekrétom cisára Karola V. zo 14. septembra 1526.
Tento kráľovský súd patril pod jurisdikciu vicekráľovstva Nového Španielska a jej prezident bol zároveň guvernérom generálneho kapitanátu Santo Domingo. V roku 1776 pribudla funkcia regenta.

</doc>
<doc id="726420" url="https://sk.wikipedia.org/wiki?curid=726420" title="Era de Francia">
Era de Francia

Francúzska okupácia Santo Dominga alebo Era de Francia ( alebo "Francúzske obdobie") je termín označujúci obdobie, ku ktorému došlo v roku 1795, keď Francúzsko získalo generálny kapitanát Santo Domingo, pripojilo ho k Saint-Domingue a nakrátko získala celý ostrov Hispaniola prostredníctvom bazilejského mieru, čo umožnilo Španielsku postúpiť "východnú" provinciu v dôsledku francúzskych revolučných vojen.
Napriek svojej stručnosti spôsobila dôležité zmeny v spoločnosti, najmä z demografického hľadiska, pretože došlo k masívnej emigrácii osadníkov (najmä tých, ktorí majú väčšie zdroje) do Portorika, Venezuely a na Kubu, niektorí emigrovali z lojality k Španielsku a iní v dôsledku haitských invázií spáchaných haitskými silami pod velením Toussainta L'ouvertura a Jean-Jacquesa Dessalinesa v rokoch 1801 a 1805. Kolónia stratila dve tretiny svojej populácie a takmer všetky najstaršie a najtradičnejšie aristokratické rodiny na ostrove; okrem toho sa obyvateľstvo na španielskej strane zmenilo z prevažne bieleho na v podstate mulata. Zriadenie francúzskych osadníkov a návrat niektorých emigrantov tento úbytok obyvateľstva sotva utlmili.
V tomto období bolo územie označované aj ako francúzske Santo Domingo a generálny kapitanát bol rozdelený na dva samostatné departementy, každý s vlastným guvernérom a autonómiou – departement Cibao so sídlom v Sant-Yagu (dnes Santiago de los Caballeros) a departement Ozama.

</doc>
<doc id="726422" url="https://sk.wikipedia.org/wiki?curid=726422" title="Turica kanadská">
Turica kanadská

 
Turica kanadská (iný názov turanec kanadský, ) je druh jednoročnej byliny rodu turica, z čeľade astrovité ("Asteraceae"). Rozšírená je kozmopolitne.
Opis.
Turica kanadská je jednoročná bylina s rozkonáreným vretenovitým koreňom. Byľ je priama, rozkonárená, pozdĺžne ryhovaná, rovnomerne husto listnatá, žltozelená, odstávajúco dlho brvitá, vysoká 10 až 120 (150) cm.
Čepeľ dolných byľových listov je obrátene kopijovitá, najširšia vo vrchnej polovici, v hornej časti s niekoľkými drobnými zubmi, na okraji brvitá, dlhá 60 až 100 mm, široká do 15 mm. Čepeľ horných listov je úzko čiarkovito kopijovitá, celistvookrajová, dlho končistá, na okraji brvitá.
Úbory sú lúčovité, v počte 50 až 250, valcovité, s priemerom do 5 mm, usporiadané sú v bohatej metline. Zákrov je valcovitý, zákrovné listene sú zelené, suchoblanito lemované, takmer holé. Lôžko úboru je ploché alebo vypuklé. Lúčovité kvety sú biele, krátke. Rúrkovité kvety sú žlté, kratšie ako zákrov.
Plodmi sú hnedé, krátko pritisnuto chlpaté nažky, dlhé do 1,5 mm, s jednoradovým chocholcom, až trikrát dlhším ako nažka.
Rozšírenie.
Turica kanadská je pôvodná v Severnej Amerike na území Spojených štátov a južnej Kanady. Druhotne je rozšírená kozmopolitne na všetkých kontinentoch s výnimkou Antarktídy, s najväčšou frekvenciou v subtrópoch a miernom pásme. Na Slovensku je hojne rozšírená na celom území s klesajúcou frekvenciou vo vyšších polohách. Najvyššie zaznamenaný výskyt vo výške 570 – , pochádza z okolia Detvy (Skliarovo).
Ekológia.
Turica kanadská rastie na mierne vlhkých až vysychavých pôdach, na rumoviskách, pri okrajoch ciest, okolo železničných tratí, na piesčinách a rúbaniskách od nížin po podhorský vegetačný stupeň. Je veľmi variabilná vo vzraste, počte úborov a ostatných znakoch závislých na ekologických vlastnostiach prostredia. Kvitne od júna do októbra.

</doc>
<doc id="726423" url="https://sk.wikipedia.org/wiki?curid=726423" title="Erigeron canadensis">
Erigeron canadensis



</doc>
<doc id="726424" url="https://sk.wikipedia.org/wiki?curid=726424" title="Turanec kanadský">
Turanec kanadský



</doc>
<doc id="726427" url="https://sk.wikipedia.org/wiki?curid=726427" title="Kubášok">
Kubášok

Kubášok je vodný tok v Nízkych Tatrách a Hornádskej kotline na území okresu Poprad. Je to pravostranný prítok Bystrej s dĺžkou približne 7,3 km a je tokom VI. rádu. Preteká ochranným pásmom Národného parku Slovenský raj.
Priebeh toku.
Potok pramení vo východnej časti Nízkych Tatier, na východe geomorfologického podcelku Kráľovohoľské Tatry, v ich časti Predná hoľa, na juhovýchodnom úbočí vrchu Koreň (), v nadmorskej výške približne 
Prameň sa nachádza v oblasti nesúvislého lesného porastu v závere doliny Peklisko, v lokalite Králiková. Na hornom toku tečie východným smerom, onedlho priberá pravostranný prítok spod Človečej hlavy () a výrazne sa stáča na sever. Pokračuje dolinou Peklisko, kde priberá významnejší pravostranný prítok z lokality Klobúk, dva ľavostranné z oblasti Bobrovisko a opäť ľavostrannú Zimnú vodu spod vrchu Zoty (). V tejto, strednej časti mení svoj tok najskôr na severozápad a potom sa stáča na severovýchod. Veľkým oblúkom na severnom okraji Nízkych Tatier sa opäť stáča na sever a už bez významnejších prítokov vteká do Hornádskej kotliny a jej podcelku Vikartovská priekopa. Na dolnom toku sa mierne stáča na severozápad a vteká do obce Spišské Bystré, kde sa v nadmorskej výške približne vlieva pravostranne do Bystrej, prítoku rieky Hornád. Potok patrí do širšieho povodia rieky Slaná.
Potok pramení a preteká iba katastrálnym územím obce Spišské Bystré v okrese Poprad v Prešovskom kraji.

</doc>
<doc id="726429" url="https://sk.wikipedia.org/wiki?curid=726429" title="Henrich Radó">
Henrich Radó

JUDr. Henrich Radó (* 6. jún 1874, Streženice† 17. august 1940) bol slovenský notár, osvetový pracovník a politik HSĽS v období medzivojnového Česko-Slovenska.
V Púchove pôsobil ako starosta miestnej organizácie jednoty Orla. Patril k zakladateľom Slovenskej ľudovej strany v Púchove a v okolí. V rokoch 1919 - 1939 bol okresným predsedom strany. Vo voľbách do župných zastupiteľstiev v roku 1923 bol zvolený za poslanca zastupiteľstva Považskej župy. Po zavedení krajinského zriadenia ho vláda na návrh HSĽS ako odborníka 19. decembra 1928 menovala za člena Krajinského zastupiteľstva Slovenskej krajiny. V roku 1931 bol vymenovaný za verejného notára v Púchove. Krajinským poslancom sa stal aj po voľbách v roku 1935. Mandát však nadobudol až dodatočne 27. apríla 1937 po smrti Mateja Bučeka. V Krajinskom zastupiteľstve zasadal do jeho rozpustenia v závere roku 1938. Ako najvyššie postavený ľudácky funkcionár v okrese oznámil na zhromaždení v Púchove autonómiu Slovenska. Angažoval sa aj v Muzeálnej slovenskej spoločnosti a v Slovenskej ovocinárskej spoločnosti.

</doc>
<doc id="726431" url="https://sk.wikipedia.org/wiki?curid=726431" title="Peter Guldan">
Peter Guldan

Peter Guldan (* 14. august 1946, Bratislava – † 22. október 2022) bol slovenský scenárista, textár, režisér, herec a novinár.
Životopis.
Od šiestich rokov bol členom Detskej dramatickej družiny Československého rozhlasu, herec, desiatky rozhlasových hier, TV inscenácii, filmov. Prvý film, v ktorom účinkoval, bol film Paľa Bielika "Štyridsaťštyri". Hlavnú postavu si zahral Peter Guldan vo vojnovej dráme "Vrchárska balada". V čase, keď začínalo pražské divadlo Semafor Šlitra a Suchého, založil Peter Guldan vlastné amatérske divadlo. Od roku 1969 bol redaktorom bratislavského "Večerníka", kde končil ako zástupca šéfa ekonomického oddelenia so špecializáciou na dopravu a motorizmus. Neskôr bol redaktorom a moderátorom rozhlasovej relácie zábavy HRLD, relácia "Variácie v trojici" so Stanislavom Štepkom a Milanom Markovičom, autor desiatok rozhlasových relácií, kabaretov a silvestrovských programov, textár stoviek populárnych skladieb, jeden z dvorných textárov V.V. systém Vlada Valoviča. Bol objaviteľ detských speváckych hviezd, ako Darinka Rolincová, ktorej napísal texty hitov „Mama, prečo?“, „Až raz budem učiteľkou“, „Vtedy sú Vianoce“, „Arabela“, „Školská láska“, „Slávik a ruža“, či „Cesta do rozprávky“.
Po rozhlase nasledovala Detská redakcia Československej televízie, redaktor nedeľňajšej relácie "Poďte s nami" až do roku 1989.
Bol autorom kultového seriálu "Bambuľkine dobrodružstvá", trojnásobná platinová platňa 2007, prvé knižné vydanie vyšlo na vianoce 2008, doteraz predaných cca 30 tisíc kusov, citácie v školských učebniciach, muzikál "Bambuľka" režiséra Jána Ďurovčíka. Zľudovelá rozprávka, ktorú už roky poznajú veľkí i malí. Dramatizátor a režisér kompletnej audio nahrávky Biblie, v ktorej účinkovalo vyše 300 slovenských hercov a vo Vatikáne bolo toto dielo v oblasti audio uznané ako svetový unikát.
Jeho texty spievali interpreti ako napríklad:
Marika Gombitová, Jana Kocianová, Zdena Studenková, Karol Duchoň, Darinka Rolincová, Júlia Hečková, Peter Hečko, Alena Antalová, Marcela Molnarová, Jana Daňová, Kveta Horváthová, Lucia Barmošová.

</doc>
<doc id="726439" url="https://sk.wikipedia.org/wiki?curid=726439" title="Martha Cristiana">
Martha Cristiana

Martha Cristiana, celým menom "Martha Cristiana Merino Ponce de León" (* 27. marec 1971, Puebla, Mexiko) je mexická televízna, filmová a divadelná herečka a modelka. Preslávila sa najmä stvárnením zápornej roly Berenice Sandovalovej v telenovele "Keď budeš moja".
Životopis.
Jej otec bol architekt a matka pochádzala z politickej elity. Aj keď sa narodila v Pueble, detstvo prežila v štáte Durango. Svoju kariéru v šoubiznise začala zúčastňovaním sa na súťažiach krásy. V roku 1987 skončila na treťom mieste v súťaži Miss International a stala sa jednou z najznámejších mexických modeliek 90. ​​rokov. Následne sa objavila na titulných stránkach časopisov ako ¡Hola!, Vogue, Elle a Marie Claire.
Je tiež dizajnérkou šperkov a v roku 2010 vydala svoju prvú kolekciu šperkov. Má štyroch synov: Alberta, Aaróna, Lucasa a Matea.

</doc>
<doc id="726457" url="https://sk.wikipedia.org/wiki?curid=726457" title="YT Industries">
YT Industries

YT Industries je nemecký výrobca horských bicyklov so sídlom v nemeckej obci Hausen. Spoločnosť založil v roku 2006 Markus Flossmann.
História.
Založenie a začiatky (2008 – 2010).
Spoločnosť bola založená v roku 2008 Markusom Flossmannom v Nemecku. Spoločnosť vznikla s cieľom ponúknuť cenovo dostupné a kvalitné bicykle určené najmä pre mladých jazdcov, ktorí sa chceli venovať zjazdovej a freeridovej cyklistike. Názov YT ("Young Talent") odráža tento zámer. Prvé modely boli jednoduché dirtové bicykle, ktoré si získali popularitu vďaka kombinácii dostupnej ceny a solídnej kvality.
V prvých rokoch sa YT Industries orientovalo na priame dodávanie bicyklov zákazníkom, čím obišlo tradičné distribučné kanály. Tento direct-to-consumer (DTC) model sa neskôr stal jedným z hlavných rozlišovacích znakov značky.
Rozšírenie produktového portfólia (2011 – 2015).
Po úspechu dirtových bicyklov spoločnosť v roku 2011 rozšírila svoju ponuku o zjazdové modely. Jedným z prelomových modelov bol Tues, ktorý sa stal populárnym medzi amatérskymi aj profesionálnymi cyklistami.
V roku 2014 YT Industries prišiel na trh model Capra, ktorý bol prvým enduro bicyklom značky. Tento model zaznamenal veľký úspech na trhu a pomohol značke etablovať sa ako seriózny hráč v segmente horských bicyklov.
Vstup do profesionálneho sveta a medzinárodná expanzia (2016 – 2019).
Rok 2016 znamenal pre spoločnosť významný posun, keď začala sponzorovať profesionálnych jazdcov a tímy. Medzi najvýznamnejších jazdcov, ktorí súťažili na bicykloch YT, patrili Aaron Gwin, jeden z najúspešnejších zjazdových cyklistov svojej generácie, a Cam Zink.
S rastúcim dopytom sa YT Industries začalo orientovať aj na medzinárodné trhy, pričom rozšírilo svoje pôsobenie do Severnej Ameriky, Austrálie a ďalších častí Európy. Spoločnosť otvorila logistické centrá a distribučné sklady, aby dokázala efektívnejšie dodávať bicykle zákazníkom po celom svete.
V tomto období spoločnosť uviedla aj prvé karbónové rámy, čím zlepšila výkon svojich bicyklov a oslovila širšiu skupinu jazdcov.
Vstup na trh e-bicyklov a nové modely (2020 – súčasnosť).
V roku 2019 YT Industries predstavilo svoj prvý elektrický horský bicykel – Decoy. Tento model bol vybavený pohonnou jednotkou Shimano a ponúkol kombináciu výkonu a ovládateľnosti podobnú tradičným zjazdovým bicyklom.
V nasledujúcich rokoch spoločnosť naďalej inovovala a rozširovala svoju produktovú líniu. Modely ako Izzo (trailový bicykel) a vylepšené verzie modelov Capra a Tues upevnili pozíciu značky v horskej cyklistike.
YT Industries si naďalej zachováva direct-to-consumer model predaja, čím sa odlišuje od tradičných výrobcov bicyklov. Vďaka tomu môže ponúkať vysoko kvalitné komponenty za konkurencieschopné ceny.
YT Industries pokračuje v rozširovaní svojho portfólia a investuje do vývoja nových technológií v oblasti horskej cyklistiky. Spoločnosť je známa svojimi sponzorskými aktivitami a podporov zjazdových jazdcov.

</doc>
<doc id="726459" url="https://sk.wikipedia.org/wiki?curid=726459" title="Bazilejský mier">
Bazilejský mier

Bazilejský mier môže byť:

</doc>
<doc id="726460" url="https://sk.wikipedia.org/wiki?curid=726460" title="Peter Janoviček">
Peter Janoviček

Peter Janoviček (* 16. november 1982, Bratislava) je slovenský spisovateľ, autor a publicista, trpiaci Aspergerovým syndrómom.
Životopis.
Narodil sa a vyrastal v Bratislave, kde navštevoval Evanjelické lýceum. Vyše 15 rokov pracoval v Univerzitnej knižnici v Bratislave ako knihovník. Tvoriť začal spoločne so svojim rakúskym strýkom, spisovateľom Robertom Hofrichterom. Ich prvá spoločná kniha vyšla v slovenčine pod názvom „Z Prešporku do Soľnohradu“ (Slovart, 2018). Janoviček následne začal spolupracovať s Občianskym združením Bratislavské rožky, pre ktoré pracuje ako šéfredaktor nemeckého webového magazínu o dejinách Bratislavy, a ako autor a redaktor kníh. Prispieva tiež do niekoľkých slovenských periodík. Janovičkovi bol v roku 2024 diagnostikovaný Aspergerov syndróm, o čom verejne porozprával v rozhovore pre Denník N. O autizme publikuje na internete videoblogy.

</doc>
<doc id="726463" url="https://sk.wikipedia.org/wiki?curid=726463" title="Musée des Arts et Métiers">
Musée des Arts et Métiers

Musée des Arts et Métiers je múzeum v Paríži, v ktorom sa nachádzajú zbierky "Conservatoire national des arts et métiers", ktoré bolo založené v roku 1794 ako úložisko na ochranu vedeckých zariadení a objavov.
Od svojho založenia múzeum sídli v kláštore Saint-Martin-des-Champs na "rue Réaumur" v 3. parížskom obvode. V súčasnosti má múzeum, ktoré prešlo veľkou rekonštrukciou v roku 1990, pobočku pri kláštore, pričom veľké predmety zostali v samotnom kláštore.
Múzeum má vo svojej zbierke okolo 80 000 predmetov a 15 000 obrazov, z toho 40 000 v Paríži. V zbierke je originálna verzia Foucaultovho kyvadla.
Toto múzeum sa objavuje v písomných dielach, ako je vrcholná scéna románu Foucaultovo kyvadlo od Umberta Eca.
Do múzea sa dá dostať cez stanicu Arts et Métiers parížskeho metra.

</doc>
<doc id="726464" url="https://sk.wikipedia.org/wiki?curid=726464" title="Mohr">
Mohr

Mohr môže byť:

</doc>
<doc id="726465" url="https://sk.wikipedia.org/wiki?curid=726465" title="Boje o Liptovský Hrádok">
Boje o Liptovský Hrádok

Boje o Liptovský Hrádok boli jednou z najväčších akcií partizánskej vojny na Slovensku. Partizánske oddiely koordinované Hlavným štábom partizánskeho hnutia útokmi nedovolili Nemcom zaujať obranné postavenia vybudované v oblasti Liptovského Hrádku, dobyli a udržali most cez Belú a 1. februára 1945 partizánske oddiely, 1. čs. armádny zbor a jednotky Červenej armády Liptovský Hrádok dobyli. Následne viacero partizánskych oddielov v tomto priestore prešlo cez front a spojilo sa s postupujúcimi spojencami. Nemcom sa však podarilo zaujať pevnú obranu v priestore Liptovského Mikuláša, kde boje prebiehali až do 4. apríla 1945.
Predohra.
12. januára 1945 bola zahájená Západokarpatská operácia Červenej armády a front nehybne stojaci na rieke Ondava od novembra 1944 sa pohol. 1. čs. armádny zbor 20. januára oslobodil Zborov a Bardejov, v dňoch 22.24. januára zdolal nemeckú obranu pohoria Branisko, obchvatom donútil 27. januára vyprázdniť Levoču a večer dobyl Kežmarok. Červená armáda postupovala paralelne hlavným smerom a oslobodila Poprad a Svit.
29. januára 1945 prekročili jednotky sovietskeho 17. gardového streleckého zboru hranice Liptova a pred Štrbou boli vystriedaní 1. československou brigádou, ktorá pokračovala v prenasledovaní Nemcov. 
V horách okolo Liptovského Hrádku boli v januári 1945 sústredené viaceré partizánske oddiely. Hlavný štáb partizánskych oddielov vydal rozkaz 1. čs. partizánskej brigáde M. R. Štefánika, partizánskemu zväzku Stalin a ďalším oddielom nedovoliť Nemcom zaujať predsunuté obranné postavenia pred Liptovským Mikulášom vybudované v priestore Liptovského Hrádku.
Priebeh.
Partizánske akcie sa začali na prístupoch k Liptovskému Hrádku. Oddiel B. Hanesa-Chrastinu 27. januára 1945 obsadil Štrbské Pleso a zabránil vyplieneniu tamojších hotelov ustupujúcimi Nemcami. 28. januára sa spojil s predsunutými jednotkami 1. čs. armádneho zboru.
Slovenský oddiel 1. čs. partizánskej brigáde M. R. Štefánika a oddiel Suvorov partizánskeho zväzku Stalin posilnený o Abuladzeho jednotku partizánskeho oddielu Jaromov obsadili Pribylinu a Liptovskú Kokavu a zaujali obranné postavenie, kde odrazili 3 útoky 200-člennej nemeckej jednotky. 29. januára 1945 obsadili Vavrišovo a Liptovský Peter. V Liptovskom Petre prieskumníci oddielu Suvorov ukoristili mapu s údajmi o rozložení nemeckých síl v tomto priestore a zlikvidovali nemeckú skupinu pripravenú vyhodiť most cez riečku Belá na ceste do Liptovského Hrádku. Na základe získaných údajov bol vypracovaný plán útoku na samotný Liptovský Hrádok.
Partizánska skupina LošakovKučera pôsobila na severných svahoch Nízkych Tatier. 26. januára vykoľajila na košicko-bohumínskej železnici pri Kráľovej Lehote nemecký transport. 29. januára na rozkaz Hlavného štábu partizánskeho hnutia zaútočila na Liptovskú Porúbku, obec však pod tlakom nemeckých protiútokov neudržala, bola vytlačená na jej južný okraj a 30. januára zvádzala boje. 31. januára v súčinnosti s ďalšími jednotkami obec definitívne dobyla. 
Partizáni prenikli do Liptovského Hrádku už 29. januára, no vzhľadom na nedostatok munície a narastajúci tlak ustupujúcich nemeckých jednotiek dostal oddiel Suvorov rozkaz stiahnuť sa na okraj mesta a udržať most cez Belú. 30. januára oddiel opäť prenikol do mesta, zmocnil sa nemeckého muničného skladu a na večer sa opäť stiahol na okraj. 31. januára ostreľoval oddiel hlavnú cestu z mesta, ktorú od Liptovský Mikuláš prerazila 500-členná nemecká jednotka podporovaná tankami a samohybnými delami. Most cez Belú partizáni udržali.
Postup 1. čs. armádneho zboru a Červenej armády.
29. januára poobede Nemci odrazili postupujúci 3. prápor 1. čs. armádneho zboru východne od obce Važec. Nemci nasadili v dva a pol hodinovom boji prápor pechoty, delostrelectvo, mínomety, tri samohybné delá a jeden tank. Važec opustili v nočných hodinách a ustúpili na ďalšiu obrannú líniu. 30. januára večer obsadil 1. prápor a prápor samopalníkov 1. čs. armádneho zboru kopce severovýchodne od Liptovského Hrádku, 2. prápor a sovietska 138. strelecká divízia obsadili Červený kút, 3. prápor obsadil Kráľovu Lehotu. Zvyšok 3. brigády 1. čs. armádneho zboru sa presúval smerom na Dovalovo.
Finále.
Spojenci zaútočili na samotné mesto. Skupina Lošakov-Kučera prekročila Váh a útočila z juhu, Veličkova brigáda oslobodzovali obce severne od mesta. Hlavný nápor však viedli 1. čs. armádny zbor zo severovýchodu od Dovalova a Červená armáda z východu od Kráľovej Lehoty.
1. februára 1945 spojené sily partizánskych oddielov, 1. čs. armádneho zboru a Červenej armády Liptovský Hrádok dobyli. 
Dohra.
Partizánske akcie urýchlili dobytie Liptovského Hrádku a postup 1. čs. armádneho zboru a Červenej armády v tomto smere. Nemcom sa však podarilo zaujať pevnú obranu v priestore Liptovského Mikuláša, kde boje prebiehali až do 4. apríla 1945.
V priestore Liptovského Hrádku v týchto dňoch prešlo front viacero partizánskych oddielov:

</doc>
<doc id="726468" url="https://sk.wikipedia.org/wiki?curid=726468" title="Konkláve 2025">
Konkláve 2025

Pápežské konkláve sa v roku 2025 konalo počas sedisvakancie po smrti pápeža Františka 21. apríla. Začiatok bol ohlásený na 7. mája a jeho úlohou bolo zvoliť nástupcu zosnulého pápeža. Počas štvrtého hlasovania 8. mája bol zvolený Robert Francis Prevost, ktorý prijal meno Lev XIV. 
Podľa apoštolskej konštitúcie "Universi Dominici gregis", ktorú vydal pápež Ján Pavol II. sa má konkláve začať 15 až 20 dní od uprázdnenia pápežského stolca, no motu proprio pápeža Benedikta XVI. "Normas Nonnullas" umožňuje aj skorší začiatok.
Pred konkláve.
Obdobie sedisvakancie začalo úmrtím pápeža, ktorú oznámil kardinál kamerlengo Kevin Joseph Farrell. Týmto oznámením začali obradné prípravy na pápežov pohreb. Pohrebné obrady zahŕňajú konštatovnanie smrti pápeža, ktoré sa zmenami zosnulého pápeža Františka odohrávali v kaplnke Domu svätej Marty, prenesenie tela do Baziliky sv. Petra, uzavretie rakvy, pohrebnú omšu, ktorú celebroval dekan kardinálskeho kolégia kardinál Giovanni Battista Re a samotné uloženie pozostatkov zosnulého pápeža v Bazilike Panny Márie Väčšej. Miesto uloženia si vybral sám František, hoci tradičné miesto uloženia pápežov je v Bazilike sv. Petra.
Nasledujúc deň po smrti pápeža sú kardináli povinní každodenne sa zúčastňovať generálnych kongregácií. Okrem toho existujú aj mimoriadne kongregácie, ktorých sa zúčastňujú len kardinál komorník a traja zvolení kardináli, nazývaní aj asistenti, každý z jedného rádu kardinálov, tj. kardinál-biskup, kardinál-kňaz a kardinál-diakon. Títo sú volení na tri dni a voľba sa opakuje každé tri dni až do zvolenia pápeža.
Úlohou mimoriadnych kongregácií je rokovať o každodenných veciach, kde nie je potrebný konsenzus. Nie je však možné meniť závery mimoriadnych kongregácií na mimoriadnej kongregácii. Túto právomoc má len generálna kongregácia. Na generálnych kongregáciách, ktorým predsedá dekan, prípadne subdekan, sa riešia otázky, ktoré potrebujú prerokovanie alebo dôkladnejšie preskúmanie. 
Generálne kongregácie.
22. apríl 2025: Zúčastnilo sa jej zhruba 60 kardinálov. Boli zvolení traja asistenti - Pietro Parolin, Stanisław Ryłko a Fabio Baggio.
23. apríl 2025: Prítomných 103 kardinálov. Boli oznámené informácie o počte návštevníkov, ktorí si prišli uctiť pápeža. Kardináli sa dohodli, že sa bude každodenne modliť ruženec pri Bazilike Panny Márie Väčšej.
24. apríl 2025: Prítomných 113 kardinálov. Boli vybraní kazatelia Donato Ogliari a kardinál Raniero Cantalamessa. Boli aktualizované počty návštevníkov ako aj mená kardinálov, ktorí budú sláviť sväté omše a ružence.
25. apríl 2025: Prítomných 149 kardinálov. Kardináli sa dohodli, že v nasledujúcu nedeľu navštívia hrob pápeža Františka a pomodlia sa spoločne vešpery.
28. apríl 2025: Prítomných viac ako 180 kardinálov, z toho viac ako 100 voličov. Bolo rozhodnuté, že samotné konkláve začne v stredu 7. mája 2025. Boli zvolení traja noví asistenti - Luis Antonio Tagle, Reinhard Marx a Dominique Mamberti.
29. apríl 2025: Prítomných 183 kardinálov, z ktorých bolo 124 voličov. Kardináli oznámili, že dvaja voliči sa nezúčastnia voľby zo zdravotných dôvodov.
30. apríl 2025: Prítomných 181 kardinálov, z toho 124 voličov. Kardináli si vypočuli príspevky o ekonomickej situácii ako aj správy o niektorých inštitúciách, ktoré pokračujú aj počas sedisvakancie.
2. máj 2025: Prítomných vyše 180 kardinálov, z toho viac ako 120 voličov. (Očakáva sa príchod ešte 4 voličov do Ríma.) Diskutovali sa témy, ktoré sú výzvou pre nového pápeža, ako aj kardinálov. Tlačové stredisko ešte doplnilo informáciu o tom, že bol nainštalovaný komín v sixtínskej kaplnke. Potvrdili neúčasť kardinálov Lloveru a Njueho a diskutovalo sa o prítomnosti kardinála Puljića v Sixtínskej kaplnke. 
3. máj 2025: Prítomných bolo 177 kardinálov, z toho 127 voličov. V Ríme sa už nachádza 131 kardinálov voličov. Boli vyžrebovaní noví asistenti: Robert Francis Prevost, Reinhard Marx a Marcello Semeraro. Odznelo 26 príspevkov, ktoré sa venovali aktuálnym témam v cirkvi. Dohodlo sa, že v nedeľu 4. mája môžu kardináli slúžiť omše vo svojich titulárnych kostoloch. Počas brífingu po kongregácii hovorca Matteo Bruni povedal, že ubytovanie kardinálov v Dome sv. Marty začne v utorok. V pondelok budú dve generálne kongregácie a utorková sa uskutoční len v prípade potreby.
5. máj 2025: Uskutočnili sa dve kongregácie, jedna dopoludnia a druhá popoludní. Dopoludnia bolo prítomných 179 kardinálov, z toho 132 voličov, popoludní boli počty zúčastnených podobné. Prítomní v Ríme sú už všetci 133 kardináli, ktorí sa aktívne zúčastnia konkláve. Odznelo 26 príspevkov na rôzne témy, napríklad o výzvach odovzdávania viery, starostlivosti o stvorenstvo, vojne, rozdelení v Cirkvi a podobne. Žrebovali sa izby v Dome sv. Marty a susednej budove - starom Dome sv. Marty. Ubytovanie začalo v utorok popoludní. 
6. máj 2025: Uskutočnila sa posledná generálna kongregácia pred začatím konkláve. Prítomných bolo 173 kardinálov, z toho 130 voličov. Diskutovalo sa o podobných témach ako v posledných dňoch. Okrem nich, kardináli spomenuli otázku spoločného dátumu Veľkej noci, výročia Nicejského koncilu a ekumenického dialógu. Bola zneplatnená pečať ako aj rybársky prsteň zosnulého pápeža. Kardináli zároveň publikovali vyhlásenie o znepokojení z doteraz minimálneho pokroku mierových diskusií v aktuálnych vojnových konfliktoch.
Novendiali.
Pohrebom pápeža začína historická tradícia deviatich za sebou idúcich dní, kedy cirkev smútí za zosnulým pápežom. Tieto dni sa slávi Eucharistia za účasti rôznych skupín, ktoré boli blízke pápežovi.
Konkláve.
Samotné konkláve začalo v stredu 7. mája 2025. Ráno o 10. hodine slávil v Bazilike svätého Petra Giovanni Battista kardinál Re, dekan kardinálskeho kolégia, slávnostnú svätú omšu Pro eligendo Pontifice. Omšu slávil za prítomnosti všetkých kardinálov voličov, ako aj ostatných kardinálov, biskupov, kňazov a laického personálu, ktorí sa zúčastnia konkláve. Pripomenul kardinálom, že „Voľba nového pápeža nie je len striedaním osôb. Voľba nového pápeža je vždy návrat apoštola Petra.“
V stredu popoludní o 16:30 vstúpili kardináli do Sixtínskej kaplnky, kde zložli prísahu o mlčanlivosti po ktorej Diego Ravelli zvolal „Extra omnes!“ - „Všetci von!“. Po ktorom nasledovala krátka meditácia, ktorú kázal Raniero kardinál Cantalamessa a prvé kolo hlasovania.
V nasledujúce dni sa každý deň hlasuje 4-krát. Dva krát ráno, po ktorých nasleduje jeden dymový signál a dva krát popoludní, po ktorých nasleduje jeden dymový signál. Pokiaľ nenastane zhoda na prvom a treťom hlasovaní, lístky sa ponechajú do ďalšieho hlasovania. Dymové signály je môžné očakávať po 10tej hodine (iba biely dym), 12tej (biely alebo čierny dym), 17ej (iba biely dym) a po 19ej hodine (biely alebo čierny dym). Ak sa zjaví biely dym, začnú zvoniť zvony a novozvoleného pápeža ohlási Dominique kardinál Mamberti počas „Habemus Papam“ a krátko na to sa pápež ukáže v logii Svätopeterskej baziliky, kde udelí požehnanie Urbi et Orbi.
Kardináli volitelia.
V čase úmrtia pápeža bolo 252 žijúcich kardinálov, z toho 135 kardinálov s právom voliť, tak ako ho definoval Pavol VI. v motu proprio "Ingravescentem aetatem". Tento počet je ale v priamom rozpore s konštitúciou "Universi Dominici Gregis", ktorá umožňuje maximálny počet voličov 120. Prijatý konsenzus ale je, že pápež, menovaním kardinálov nad túto hranicu, túto podmienku dišpenzoval. Preto sa všetkých 135 kardinálov môže voľby zúčastniť. Kardináli zároveň potvrdili, že kardinál Giovanni Angelo Becciu sa vzdal práva hlasovať v konkláve, podľa žiadosti pápeža Františka. 
Osoby so špeciálnymi povinnosťami počas konkláve.
Podľa konštitúcie "Universi Dominici Gregis" majú niektoré osoby účastné konkláve špeciálne povinnosti, ako je napríklad predsedanie konkláve alebo oznámenie mena nového pápeža počas Habemus papam.
 Dekan aj protokňaz kardinálskeho kolégia mali v čase úmrtia pápeža viac ako 80 rokov, čiže ich rolu preberú služobne najstarší kardinál-biskup, resp kardinál-kňaz.
Zoznam kardinálov s právom voliť.
Toto je zoznam kardinálov, ktorí majú právo voliť pápeža. Dvaja kardináli potvrdili svoju neúčasť.
Kardinál Puljić najprv oznámil svoju neúčasť, ale po konzultácii s lekárom názor zmenil.

</doc>
<doc id="726469" url="https://sk.wikipedia.org/wiki?curid=726469" title="Majstrovstvá Európy v bedmintone hráčov do 17 rokov">
Majstrovstvá Európy v bedmintone hráčov do 17 rokov

Majstrovstvá Európy v bedmintone hráčov do 17 rokov je turnaj, ktorý organizuje Badminton Europe každé dva roky od roku 1990.
Súťaž sa najprv konala len ako tímová súťaž pod názvom Polonia Cup od roku 1990 do roku 2005. Súťaž jednotlivcov sa začala konať od roku 2009.
Tímová súťaž.
Pred oficiálnym začiatkom sa konali aj skúšobné podujatia Polonia Cup v Štrasburgu (1987) a Cádize (1989), ktoré sú však považované za neoficiálne.

</doc>
<doc id="726470" url="https://sk.wikipedia.org/wiki?curid=726470" title="Jean-Claude Bergeron">
Jean-Claude Bergeron

Jean-Claude Bergeron (* 14. október 1968, Hauterive, Quebec, Kanada) je bývalý kanadský profesionálny hokejový brankár, ktorý sa preslávil najmä svojim pôsobením v tíme Tampa Bay Lightning v National Hockey League. V NHL odohral 6 sezón. V roku 1990 bol vyhlásený za najlepšieho brankára American Hockey League.
Kariéra.
Jean-Claude Bergeron bol draftovaný v roku 1988 v 5. kole (ako 104. celkovo) tímom Montreal Canadiens. Po výbornej sezóne 1989/90, keď získal "Baz Bastien Memorial Award" za najlepšieho brankára AHL, v sezóne 1990/91 nastupoval ako náhradník Patricka Roya. Debutoval 18. októbra 1990 v západe proti Detroitu Red Wings, ktorý Canadiens prehrali 2:5. Kvôli nedostatočným výkonom bol však znova poslaný „na farmu“. V lete 1992 bol vymenený do tímu Tampa Bay Lightning, do Canadiens putoval brankár Frederic Chabot. V Tampa Bay strávil Bergeron štyri sezóny v pozícii jedného z náhradných brankárov. Celkovo v tíme odchytal 53 zápasov, v ktorých si pripísal 14 výhier a 26 prehier, 86,7 % úspešnosť zákrokov a 3,65 priemer inkasovaného gólu na zápas ("GAA"). Tampa s ním v lete 1996 už zmluvu nepredĺžila. Jeho posledným pôsobiskom v NHL bol tím Los Angeles Kings, s ktorým podpísal zmluvu ako neobmedzený voľný hráč. Za tím však nakoniec nastúpil iba v jedinom zápase, proti Pittsburghu Penguins, ten Kings prehrali 1:4. Kariéru dokončoval prevažne v IHL, kde v roku 1994 získal ocenenie "James Norris Trophy", ktoré sa udeľovalo brankárovi s najlepším "GAA". Kariéru oficiálne ukončil v roku 2000, keď pôsobil v tíme Joilette Blizzard v regionálnej quebeckej lige "QSPHL".

</doc>
<doc id="726475" url="https://sk.wikipedia.org/wiki?curid=726475" title="Fu Manchu (postava)">
Fu Manchu (postava)

Fu Manchu je fiktívna postava, ktorú v roku 1912 stvoril britský spisovateľ Sax Rohmer v sérii románov. Vo filmových spracovaniach rolu zloducha stvárnilo viacero významných hercov ako John Carradine, Christopher Lee, Peter Sellers alebo Nicolas Cage.
Opis postavy.
Fu Manchu je čínsky kriminálny génius, ktorý bol hrdinom a zároveň zloduchom románov a poviedok od autora Sax Rohmera. Postava sa objavila aj v nemých a zvukových filmoch, rozhlase a komiksoch. Zlovestný Dr. Fu Manchu zosobňoval žáner tajomstva „žltého nebezpečenstva“, ktoré vyjadrovalo obavy západu z expanzie ázijskej moci a vplyvu. Fu Manchu sa prvýkrát objavil v poviedke "The Zayat Kiss" uvedenej v knihe "Story-Teller" (1912). Počas 45 rokov sa vytvorilo viacero zbierok príbehov a románov, vrátane "The Mystery of Dr. Fu-Manchu" (1913), "The Devil Doctor" (1916), "The Trail of Fu Manchu" (1934), "President Fu Manchu" (1936), "Shadow of Fu Manchu" (1948) či "Emperor Fu Manchu" (1959).

</doc>
<doc id="726477" url="https://sk.wikipedia.org/wiki?curid=726477" title="Majstrovstvá Európy v bedmintone hráčov do 15 rokov">
Majstrovstvá Európy v bedmintone hráčov do 15 rokov

Majstrovstvá Európy v bedmintone hráčov do 15 rokov je turnaj, ktorý organizuje Badminton Europe každé dva roky od roku 2014.

</doc>
<doc id="726484" url="https://sk.wikipedia.org/wiki?curid=726484" title="Subterra">
Subterra

Subterra bol kultúrny priestor a prvá internetová kaviareň v Nitre. Nachádzala sa v podzemí Starého divadla Karola Spišáka na Ulici 7. pešieho pluku. V kaviarni sa od polovice 90. rokov 20. storočia konali početné koncerty, výstavy, projekcie filmov, vysokoškolské prednášky, semináre, odborné sympóziá, workshopy či náčuvy hudby. Interiér kaviarne navrhol architekt Viktor Šabík. Portál Yahoo! zaradil kaviareň medzi 10 najštýlovejších internetových kaviarní na svete.
História a význam.
Subterra bola miestom, kde sa konali rôzne kultúrne podujatia, ako výstavy, koncerty a prednášky. Slúžila ako priestor pre alternatívnu kultúru a poskytovala zázemie pre umelcov a tvorcov. Okrem kultúrnych aktivít bola aj prvou internetovou kaviarňou v meste, čím prispela k rozšíreniu internetu medzi širokú verejnosť. Celodenná prevádzka Subterry umožnila širšie využitie priestorov divadla na kultúrne účely aj mimo divadelných predstavení. Hudobné a výstavné podujatia organizovalo občianske združenie Spirit, ktoré sa zameriavalo aj na oblasť nezávislej kyberkultúry.
Kultúrna činnosť.
V Subterre sa uskutočňovali rôzne kultúrne aktivity, vrátane koncertov, DJ večerov, výstav súčasného výtvarného umenia a literárnych čítačiek. Medzi významné podujatia patrili festivaly Demobit (20002001), 6. ročník intermediálneho festivalu SOUND OFF, spolupráca na medzinárodnom festivale Multiplace, či cykle Hermovo ucho.
Priestor hostil koncerty rôznych interpretov, ako napríklad Šina &amp; Martin Burlas, Dlhé diely, Veneer, Nylon Union, Puding pani Elvisovej, Here a i.), pravidelné DJ večery Subtempo (DJ Magálová, Dodes, DJ Fero, Good Mood, Naada Sound Komplex, Drive.Me, Rokast, Pulz, Leporelo) a výstavy výtvarníkov novej generácie (Sasha Hrivňáková, Robert Hromec, Friedman, Jana Farmanová, Rastislav Podoba, Ranemer, Juraj Kollár a i.).
Literárne čítačky zahŕňali vystúpenia autorov (napríklad Michala Hvoreckého) a prezentácie umeleckých časopisov i knižných vydavateľstiev (Vlna, Drewo a srd, KK Bagala, časopisu 3/4 revue). Organizovali sa tu tiež podujatia Amnesty International.
Prebiehala bohatá spolupráca s divadlom aj s podujatiami Divadelnej Nitry, taktiež výuka estetiky z UKF a komunitné negociácie Slovenskej nádeje dieťaťa. V priestoroch sa skúmala aj ich história počas Slovenského štátu, kde na základe aj osobného svedectva preživšieho sa otvorili témy holocaustu i židovskej histórie mesta.
Ocenenia.
Internetová kaviareň Subterra bola uvedená v publikácii "The Rough Guide to the World’s Best Internet Cafés", ktorú vydalo Yahoo! UK v spolupráci s britským vydavateľstvom "Rough Guides" v roku 2004. Projekt kaviarne a galérie bol taktiež zahrnutý do knihy "Ročenka architektúry 2000".
Zatvorenie.
Subterra ukončila svoju činnosť symbolicky 1. mája 2004, v deň vstupu Slovenska do Európskej únie. Po jej zatvorení bol priestor využívaný na iné účely a v súčasnosti sa v ňom nachádza štúdio rozhlasovej stanice.

</doc>
<doc id="726485" url="https://sk.wikipedia.org/wiki?curid=726485" title="Turica karpatská">
Turica karpatská

 
Turica karpatská () je druh trvácej byliny rodu turica, z čeľade astrovité ("Asteraceae"). Jej prirodzený areál zahŕňa oblasti od Európy po severozápadné Turecko.
Opis.
Turica karpatská je trváca bylina vysoká 20 až 50 cm, s jednoduchým podzemkom, zvyčajne s jednou kvitnúcou byľou. Byľ je priama alebo sprehýbaná, nevýrazne ryhovaná, roztrúsene až husto odstávajúco žliazkatá.
Prízemné listy sú stopkaté, stopka je úzko krídlatá. Čepeľ je obrátene vajcovito kopijovitá, najširšia v hornej štvrtine, na vrchole zaokrúhlená, veľmi tupo končistá, dlhá 70 až 150 mm, široká do 20 mm, svetlo žltozelená, holá. Byľové listy sú na byli rozmiestnené rovnomerne, sú tupo končisté až zaokrúhlené, smerom k vrcholu sa zmenšujúce, horné listy sú sediace, čepeľ je úzko kopijovitá až elipsovitá, najširšia v polovici.
Úbory sú lúčovité, zvyčajne v počte 2 až 10, široko valcovité až pologuľovité, stopkaté, usporiadané v riedkom, stiahnutom strapcovitom súkvetí. Zákrovné listene sú čiarkovito kopijovité, dlhé 6 až 8 mm, vonkajšie zákrovné listene sú približne o jednu štvrtinu kratšie ako vnútorné zákrovné listene, sú husto odstávajúco žliazkaté. Lúčovité kvety sú v počte 60 až 90, do strán rozložené, dlhé do 8 mm, ružovofialové. Rúrkovité kvety sú valcovité, žlté, zuby korunného lemu sú rozložené.
Plodmi sú drobné, elipsovité, jemne pritisnuto chlpaté nažky s dvomi výraznými rebrami, s chocholcom dlhým do 5 mm.
Rozšírenie.
Turica karpatská je rozšírená v Pyrenejách, Alpách, vzácne v Karpatoch, balkánskych pohoriach, Čiernej Hore, Bosne a Hercegovine, bulharskom pohorí Pirin a v tureckom pohorí Ulu-Dag (Uludağ). Na Slovensku je rozšírená len v Belianskych Tatrách v priestore Doliny siedmich prameňov, na Bujačom vrchu a Skalných vrátach. Najnižší výskyt bol zaznamenaný v Doline siedmych prameňov vo výške , najvyšší pochádza z Bujačieho vrchu, vo výške .
Ekológia.
Turica karpatská rastie na karbonátových horninách v alpínskych trávnikoch, na skalných teraskách, na okrajoch porastov kosodreviny v subalpínskom až alpínskom vegetačnom stupni. Kvitne od júla do septembra. Na Slovensku je hodnotená ako zraniteľný (VU) taxón.
Zoznam poddruhov.
V rámci druhu eviduje databáza semenných rastlín POWO tieto súčasné poddruhy:

</doc>
<doc id="726486" url="https://sk.wikipedia.org/wiki?curid=726486" title="Erigeron atticus">
Erigeron atticus



</doc>
<doc id="726487" url="https://sk.wikipedia.org/wiki?curid=726487" title="Korenianka">
Korenianka

Korenianka je vodný tok v Nízkych Tatrách na území okresu Poprad. Je to pravostranný prítok Bystrej s dĺžkou približne 3.2 km a je tokom VI. rádu.
Priebeh toku.
Potok pramení vo východnej časti Nízkych Tatier, na východe geomorfologického podcelku Kráľovohoľské Tatry, v ich časti Predná hoľa, na severných svahoch vrchu Koreň (), v nadmorskej výške približne 
Prameň sa nachádza v oblasti nesúvislého lesného porastu v závere doliny, v lokalite Košariská. Od prameňa a prakticky po celý čas až po ústie tečie severným smerom. Na hornom toku sa vinie východným úpätím hrebeňa Mojžiška a dočasne sa mierne stáča na severozápad. V strednej časti pokračuje údolím už opäť na sever a priberá krátky potok z oblasti vrchu Zoty (). V tejto, strednej časti, je dolina zovretá zo západu masívom Kormutka, od východu sú to Zmuliská. Na dolnom toku už bez významnejších prítokov vteká na okraji Nízkych Tatier do Bystrej doliny. Tu sa juhozápadne od obce Spišské Bystré, v nadmorskej výške približne vlieva pravostranne do Bystrej, prítoku rieky Hornád. Potok patrí do širšieho povodia rieky Slaná.
Potok pramení a preteká iba katastrálnym územím obce Spišské Bystré v okrese Poprad v Prešovskom kraji.

</doc>
<doc id="726488" url="https://sk.wikipedia.org/wiki?curid=726488" title="Albert Clouard">
Albert Clouard

Albert Clouard (* 3. apríl 1866, Rennes† 29. február 1952, Trégastel) bol francúzsky maliar a básnik.
Žil v Perros-Guirec v Bretónsku a bol priateľom Mauricea Denisa a Paula Sérusiera.
Životopis.
Albert Clouard, syn Julesa Clouarda a jeho manželky Aimée Marie Guillet, je ich druhým dieťaťom. Clouardovci, pôvodom z Normandie, žili v Rennes od roku 1833 a pracovali tam ako zlatníci na č. 11 des galeries Meret, pod arkádami Radničného námestia. Zdieľa otcovu vášeň pre husle, ako aj pre umenie všeobecne. Niektorí členovia rodiny dosiahli určitú známosť, vrátane bratranca Émila Clouarda (18591945), autora historických kníh o protestantizme v Bretónsku, a ktorého syn Henri Clouard (18891974) bol uznávaným literárnym kritikom.
Študoval u eudistických otcov z Redonu, potom nastúpil na strednú školu v Rennes. Hral na violončelo a skicáre plnil krajinkami, ktoré maľuje akvarelom alebo farebnými ceruzkami. Jeho matka zomrela v roku 1881. Absolvoval maturitu a aby potešil svojho otca, rozhodol sa pre štúdium práva a získal titul.
Začlenené v 20. delostreleckom pluku v Poitiers v rokoch 1855 až 1886 sa rozhodol po prepustení stať básnikom.
V janvier 1888 odišiel do Paríža a našiel si ubytovanie na rue du Roi-de-Sicile v srdci Le Marais. Priestory opustil v roku 1889 a presťahoval sa na 70, rue de Clichy na Montmartre. Potom sa na šesť rokov presťahoval na rue Hégésippe-Moreau. Každý rok potom trávil prázdniny v Perros-Guirec. V úzkom spojení s bretónskymi kruhmi hlavného mesta sa pustil do dobrodružstva symbolizmu ako súčasť Dîner celtique v reštaurácii "La Marine" v Montparnasse so svojím veľkňazom, bardom Narcisse Quellienom (18481902), ktorý ochotne povzbudzoval mladého autora, ktorý od tej doby publikoval v keltských časopisoch a najmä v časopisoch "La Plume".
V lete 1889 sa oženil s Blanche Piquet (18601937), dcérou kníhviazača z Rennes, ktorá porodili chlapca Joëla, narodeného v Paríži 6. júla 1892. Od roku 1904 žil medzi Parížom, Rennes a veľkým domom Kerglaz à Traou-Perros, na výšinách Trestrignel, potom vo svojom malom dome na ceste k Petite Corniche. Potom žil ako samotár a veľmi sa obával o krehké zdravie svojej manželky.
Svojmu priateľovi Mauriceovi Denisovi venoval báseň, text uverejnený v stĺpcoch "L’Ermitage" v marci 1896. Cez prázdniny išiel na bicykli s Mauriceom Denisom navštíviť ich priateľa Sérusiera do Châteauneuf-du-Faou.
Clouardove najplodnejšie roky boli roky 1900 až 1910, a to vďaka Mauriceovi Denisovi. Denis tiež zabezpečil, aby bol jeho priateľ spojený s jeho skupinou, ktorej nikdy oficiálne nebude súčasťou, a vyberá obrazy, ktoré sa objavia na výstavách.
Vzťah s Paulom Sérusierom sa datuje od rokov 19041907 pre najplodnejšie obdobie. Sérusier si veľmi cenil poéziu Clouarda, ktorého považoval podľa Maurica Denisa za najväčšieho básnika tej doby. André Gide sa k nim pridal počas sviatkov v roku 1906, po púti do Notre-Dame des Portes v Châteauneuf. Octave Maus (18561919) a jeho druhý Van Rysselberghe pozvali Alberta Clouarda do ich veľmi uzavretého kruhu slobodnej estetiky, aby vystavoval po boku André Deraina (18801954), Maurice de Vlamincka (18761958) a Georgesa Lacombea (18681916).
Od roku 1910 maľoval Clouard epizodicky. Žije odtrhnutý od sveta a má len zriedkavé, no napriek tomu zdvorilé vzťahy s Anatole Le Braz a Charles Le Goffic. Oslepol v roku 1940, zomrel v roku zabudnutý 29. februára 1952 vo svojom dome v Trégasteli.
Prvý predaj jeho diel sa uskutočnil v aukčnom dome Rennes 9. decembra 1990.
Pocty.
V Bretónsku nesie jeho meno najmenej osem ulíc.

</doc>
<doc id="726489" url="https://sk.wikipedia.org/wiki?curid=726489" title="Jozef Džatko">
Jozef Džatko

Jozef Džatko (* 26. júl 1891† 28. máj 1960) bol slovenský podnikateľ a politik HSĽS v období medzivojnového Česko-Slovenska.
Povolaním bol obchodník vo Vranove nad Topľou. Pôsobil aj ako funkcionár Jednoty Orla vo Vranove a v zväze slovenských remeselníkov a obchodníkov. Vo voľbách do Krajinského zastupiteľstva Slovenskej krajiny v roku 1928 bol zvolený za poslanca za HSĽS. V roku 1944 sa spomína ako veľkoobchodník s rozličným a koloniálnym tovarom vo Vranove.

</doc>
<doc id="726490" url="https://sk.wikipedia.org/wiki?curid=726490" title="Vojna s Augsburskou ligou">
Vojna s Augsburskou ligou



</doc>
<doc id="726491" url="https://sk.wikipedia.org/wiki?curid=726491" title="Orleánska vojna">
Orleánska vojna



</doc>
<doc id="726496" url="https://sk.wikipedia.org/wiki?curid=726496" title="Kornel Holleš">
Kornel Holleš

Kornel Holleš (* 16. august 1900, Zvončín† 10. marec 1978) bol slovenský roľník, verejný činiteľ a politik HSĽS v období medzivojnového Česko-Slovenska a Slovenského štátu.
Podľa údajov z roku 1935 bol profesiou roľník vo Zvončíne. Pôsobil v Kresťanskom roľníckom združení a v Zemedelskej rade. Vo voľbách do Krajinského zastupiteľstva Slovenskej krajiny v roku 1935 bol zvolený za poslanca HSĽS. V zastupiteľstve zasadal do jeho rozpustenia v roku 1938.

</doc>
<doc id="726505" url="https://sk.wikipedia.org/wiki?curid=726505" title="Anson Mount">
Anson Mount

Anson Adams Mount IV (* 25. február 1973, Arlington Heights, Illinois, USA) je americký herec, známy vďaka televíznej postave kapitána Christophera Pikea v televíznom seriáli "" (20172024). Ďalej účinkoval v televíznych seriáloch ako "Peklo na kolesách" (20112016) a "Inhumans" (2017).
Detstvo a mladosť.
Anson Mount sa narodil do rodiny s umeleckým a športovým zázemím. Jeho otec Anson Adams Mount II patril medzi pôvodných prispievateľov magazínu Playboy, zatiaľ čo jeho matka, Nancy Smith, bola profesionálna golfistka. Z prvého manželstva svojho otca má staršieho brata Ansona Adamsa Mounta III a dve sestry.
Študoval na Dickson County High School v Tennessee a neskôr navštevoval Sewanee: The University of the South a Columbia University.
Kariéra.
Jeho kariéra sa začala v divadle, kde debutoval v roku 1998 v hre "Corpus Christi" od Terrencea McNallyho, za ktorú získal ocenenie od Drama League. Vo filme debutoval v roku 2000 v nezávislej snímke "Tully", kde stvárnil hlavnú postavu Tullyho Coatsa. V rovnakom roku sa pripojil k hereckému obsadeniu ako Eva Mendes, Jennifer Morrison, Jessica Cauffiel, Anthony Anderson a Joey Lawrence vo filme "Temná legenda 2".
V roku 2002 si zahral vo filme "Crossroads", spoločne s Britney Spears. Film však nezaznamenal veľký úspech. V roku 2005 si zahral po boku Cameron Diaz a Toni Collette v komédii "Pozná ju ako svoje boty".
Najväčší úspech mu však priniesla televízna tvorba. Preslávil sa ako Cullen Bohannon v seriáli "Peklo na kolesách", kde nielen stvárnil hlavnú úlohu, ale sa podieľal aj na produkcii. Mount účinkoval v televíznom seriáli od roku 2011 do roku 2016. O rok neskôr získal úlohu Black Bolta v seriáli "Inhumans", čím sa stal súčasťou Marvel Cinematic Universe. O rok neskôr sa pripojil k univerzu Star Treku, keď bol obsadený do roly kapitána Christophera Pikea v seriáli "". Jeho herecký výkon si získal veľký ohlas fanúšikov, ktorí iniciovali petíciu za vytvorenie samostatného seriálu s touto postavou. V roku 2019 sa objavil v niekoľkých epizódach "Star Trek: Short Treks" a v roku 2020 bolo oficiálne oznámené, že sa stane hlavným protagonistom nového seriálu "Star Trek: Strange New Worlds", ktorý mal premiéru 5. mája 2022.
Okrem hereckej kariéry sa venuje aj pedagogickej činnosti. Na Columbia University pôsobí ako asistent profesora, kde vyučuje techniky konkurzov pre študentov herectva. Jeho publicistické články boli publikované v magazínoch Mosaic, The Daily Beast, Cowboys &amp; Indians, ako aj v kanadskom denníku Calgary Herald.
Súkromný život.
V júli 2017 Mount oznámil zásnuby s fotografkou Darah Trang, s ktorou sa oženil 20. februára 2018. V decembri 2021 sa im narodila dcéra. Anson Mount sa hlási k episkopálnej cirkvi.

</doc>
<doc id="726508" url="https://sk.wikipedia.org/wiki?curid=726508" title="Ján Filo (matematik)">
Ján Filo (matematik)

Prof. RNDr. Ján Filo, CSc. (* jún 1955, Bratislava) je slovenský matematik a vysokoškolský pedagóg pôsobiaci na Fakulte matematiky, fyziky a informatiky Univerzity Komenského v Bratislave.
V roku 1979 absolvoval štúdium matematiky na Prírodovedeckej fakulte Univerzity Komenského v Bratislave. Po obhájení svojej habilitačnej práce v roku 1996 získal titul docent. 31. januára 2005 bol prezidentom Ivanom Gašparovičom vymenovaný profesorom matematiky na UK v Bratislave.
V súčasnosti je vedúcim matematickej sekcie FMFI UK (odborný poradný orgán dekana fakulty) a garantom bakalárskeho a magisterského študijného programu Matematika.Do dnešného dňa nemá titul DrSc.
Vo vedeckej sfére sa zameriava na mechaniku tekutín a numerickú analýzu a často spolupracuje s vedcami zo zahraničia.

</doc>
<doc id="726519" url="https://sk.wikipedia.org/wiki?curid=726519" title="Signál Rádio">
Signál Rádio

Signál Rádio (pôvodne Rádio Jizera) je česká súkromná rozhlasová stanica, ktorá bola založená v roku 1995 ako regionálna pre Mladú Boleslav a okolie.
V súčasnosti (2025) stanica hrá prevažne zahraničné skladby z 80. rokov a využíva slogany ako: "„To nejlepší z 80. let“," "„To nejlepší z osmdesátek“," "„Hrajeme osmdesátky“", "„To nej z osmdesátek“", "„Prostě osmdesátky“", "„Ty nejlepší osmdesátky“" alebo "„Hity osmdesátek“.". V menšej miere sa objavujú skladby z Česka a Slovenska a tiež z deväťdesiatych rokov.
Stanicu je možné počúvať cez internet, na niekoľkých FM frekvenciách alebo v DAB+ multiplexe Českých rádiokomunikácií, vďaka ktorému stanica získa celoplošné pokrytie.
História.
Stanica začala vysielať z Mladej Boleslavi 13. septembra 1995 o 10:57 ako Rádio Jizera. Prvou skladbou, ktorá bola odvysielaná bola "Moje malá premiéra" od Petry Janů. Od 21. januára 2000 vysiela 24 hodín vlastný program (predtým sa na jeho frekvenciách v nočných hodinách vysielal program sesterskej stanice Rádio Delta). 1. decembra 2013 Rádio Jizera zmenilo svoj názov na Signál Rádio a zároveň došlo k rozšíreniu pokrytia. Stanica začala vysielať v Stredných Čechách a tiež v Prahe na frekvenciách, ktoré pôvodne využívala zaniknutá sieť Rádia Hey!.
V pondelok 8. marca 2021 boli zmenené znelky a slogany pre dopravný servis, šport a počasie. V rovnaký deň tiež prebehlo niekoľko programových zmien. Do augusta roku 2021 stanica vysielala prevažne české pesničky zo 60.80. rokov. Hlavný slogan stanice bol: "„Rádio, které žije s Vámi“" ale často sa objavoval aj slogan: "„České melodie, které máte rádi“".
Vysielače.
Do 31. marca 2022 vysielalo na ôsmich FM frekvenciách, ktoré potom obsadilo Rádio Spin zamerané na Rap a HipHop.

</doc>
<doc id="726521" url="https://sk.wikipedia.org/wiki?curid=726521" title="Rádio Jizera">
Rádio Jizera



</doc>
<doc id="726522" url="https://sk.wikipedia.org/wiki?curid=726522" title="Viliam Kanák">
Viliam Kanák

Plk. generálneho štábu Viliam Kanák (* 28. október 1900, Ludanice – † 13. október 1944, Ľubietová) bol slovenský dôstojník, ktorý sa 29. augusta 1944 neúspešne pokúsil zabrániť vyhláseniu Slovenského národného povstania na Veliteľstve pozemného vojska v Banskej Bystrici. Bol uväznený a 13. októbra 1944 bol so skupinou slovenských dôstojníkov odporujúcich SNP v Ľubietovej povstalcami zavraždený.
Život.
Viliam Kanák v rokoch 19111918 študoval na gymnáziu v Nitre. Následne absolvoval štvorročné štúdiumstrojný odbor na technike v Brne. V roku 1924 sa stal frekventantom Vojenskej inžinierskej koľaje v Prahe. 20. mája 1925 bol prevelený do ženijného pluku 4 v Bratislave a v októbri 1925 nastúpil do 2. ročníka Vojenskej akadémie v Litoměřiciach.
Po skončení štúdia bol 15. augusta 1926 menovaný do hodnosti poručíka. Velil pešej rote ženijného pluku 4, potom pôsobil v delostreleckom pluku 56 v Malackách a následne bol odvelený do Aplikačnej školy delostreleckej v Olomouci. Po jej absolvovaní bol prevelený k delostreleckému pluku 6 v Brne. Medzitým bol dňa 28. 10. 1930 povýšený do hodnosti npor. del. 
V období november 1935 - 1938 študoval na Vojenskej vysokej škole v Prahe, počas štúdia bol 1. októbra 1936 povýšený na kapitána delostrelectva. 19. apríla 1938 bol pridelený ako prednosta 1. oddelenia na štáb 7. divízie v Olomouci. 
Počas jesennej mobilizácie v roku 1938 bol pridelený ako pomocník ubytovateľa 3. oddelenia štábu 2. armády. Službu v predvojnovej čs. armáde skončil v Bratislave na ministerstve dopravy slovenskej autonómnej vlády ako styčný dôstojník Ministerstva národnej obrany. 
Po vzniku Slovenského štátu.
Kanák pokračoval v službe v slovenskej armáde, 16. marca 1939 sa stal dôstojníkom generálneho štábu. 17. mája 1939 bol povýšený do hodnosti mjr. generálneho štábu. Zúčastnil sa od 2. septembra do 9. októbra 1939 ťaženia slovenskej armády proti Poľsku vo funkcii prednostu 1. oddelenia štábu veliteľstva armády (skupina Bernolák). 1. júla 1940 bol povýšený na podplukovníka a bol odvelený na veliteľstvo 1. divízie do Trenčína do funkcie náčelníka štábu. Už o dva mesiace neskôr sa stal profesorom a veliteľom oddelenia generálneho štábu na Vojenskej vysokej škole v Bratislave. 
Po vstupe Slovenskej republiky do vojny proti ZSSR odišiel 27. júna 1941 do poľa vo funkcii prednostu 1. oddelenia, ale už 13. augusta 1941 vrátil späť na Slovensko. Druhýkrát odišiel do poľa v polovice októbra 1942 ako náčelník štábu Zaisťovacej divízie a túto funkciu vykonával do 29. apríla 1943. Vo svojej funkcii riešil zahládzanie avantúry stot. Jána Nálepku s pokusom o prevedenie časti 101. pešieho pluku k sovietskym partizánom pred nemeckými orgánmi. Kanák (a Ferdinand Čatloš) majú zásluhy na tom, že v druhej polovici roku 1942 už nedochádzalo k excesom niektorých veliteľov Zaisťovacej divízie (najmä 102. pluku) voči civilnému obyvateľstvu.
Po návrate na Slovensko sa 1. mája 1943 stal veliteľom brannej výchovy so sídlom v Banskej Bystrici. 1. januára 1944 bol povýšený do hodnosti plk. generálneho štábu. V polovici mája 1944 bol vymenovaný ministrom národnej obrany gen. Ferdinandom Čatlošom za veliteľa predsunutej skupiny Východoslovenskej armády (4 prápory, neskoršie ďalšie dva, spolu dovedna 3 612 mužov), ktorá bola odoslaná na rieku San na výstavbu obranných pozícií pre nemecké vojská. Na konci júla 1944 sa po plk. Ondrejovi Zverinovi stal veliteľom 2. pešej divízie Východoslovenskej armády. Velenie v polovici augusta 1944 odovzdal plk. gšt. Štefanovi Tatarkovi a vrátil sa na Veliteľstvo brannej výchovy do Banskej Bystrice.
V Slovenskom národnom povstaní.
V armáde nebol ako punktičkár vyžadujúci od podriadených presné splnenie daných rozkazov veľmi populárny. Bol považovaný za človeka režimu a preto nebol zasvätený do príprav povstania. 29. augusta 1944 pár hodín pred začiatkom povstania našiel v budove v budove Veliteľstva pozemného vojska v Banskej Bystrici niekoľko mladých dôstojníkov, ktorí podľa neho tam nemali čo robiť, kým oni tam v skutočnosti zaisťovali budovu pre veliteľov povstania, a ako dôstojník verný bratislavskej vláde sa spolu s plk. Ondrejom Zverinom pokúsil zabrániť udalostiam, ktoré vyústili vo vyhlásenie Slovenského národného povstania. Bol však v budove Veliteľstva pozemného vojska zatknutý vojakmi zorganizovanými mjr. Milanom a plk. Mirkom Veselom a spolu s plk. Ondrejom Zverinom uväznený v banskobystrickej väznici do 12. októbra 1944. Obžalovaný bol z „marenia povstania“. 12. októbra 1944 bol bez vedomia vojenského prokurátora eskortovaný dôstojníkmi spravodajskej služby spolu s plukovníkom Zverinom a štyrmi ďalšími dôstojníkmi do zajateckého tábora v Ľubietovej. Počas tejto cesty boli títo šiesti dôstojníci strážou zastrelení a narýchlo pochovaní. Zločin nebol vyšetrovaný. Samuel Korbel, vojenský prokurátor počas SNP činí zodpovedným za tento zločin vojenského sudcu mjr. Jána Čipku.

</doc>
<doc id="726523" url="https://sk.wikipedia.org/wiki?curid=726523" title="Ján Čipka (vojenský sudca)">
Ján Čipka (vojenský sudca)

JUDr. Ján Čipka (* 23. august 1908, Tisovec – † 6. jún 1945, Žilina) bol dôstojník, počas Slovenského národného povstania predseda vojenského tribunálu, partizán, neskôr príslušník 1. čs. armádneho zboru. Samuel Korbel, vojenský prokurátor počas SNP činí Čipku zodpovedným za viaceré zločiny. Zomrel za nevyjasnených okolností tesne po vojne v Žiline.
Život.
Počas Slovenskej republiky bol prednostom senátu Vojenského súdu v Bratislave. Od roku 1944 člen Komunistickej strany Slovenska. V Bratislave sa zapojil do odboja. Po vypuknutí Slovenského národného povstania člen preverovacej komisie, neskôr sa stal predsedom vojenského tribunálu Prvej československej armády na Slovensku. Po prechode SNP do hôr člen štábu 1. československej partizánskej brigády J. V. Stalina, zástupca veliteľa Tretieho partizánskeho pluku. Od roku 1945 bol príslušník 1. čs. armádneho zboru. In memoriam povýšený do hodnosti podplukovníka ČSĽA.
Obvinenia z vojnových zločinov.
Samuel Korbel, vojenský prokurátor počas SNP, vo svojich pamätiach činí Jána Čipku zodpovedným za vraždu šiestich slovenských dôstojníkov, ktorí zachovali vernosť bratislavskej vláde a nepridali sa k povstaniu. Plk. Viliam Kanák, plk. Ondrej Zverin a štyria ďalší dôstojníci boli 12. októbra 1944 bez vedomia vojenského prokurátora eskortovaní z banskobystrickej väznice dôstojníkmi spravodajskej služby do zajateckého tábora v Ľubietovej. Počas tejto cesty boli títo šiesti dôstojníci strážou zastrelení a narýchlo pochovaní. Zločin nebol vyšetrovaný.
Korbel zároveň obviňuje Čipku a partizánov 1. čs. partizánskej brigády J. V. Stalina z vraždy 12 zajatých nemeckých vojakov, ktorých nechali vyzlečených donaha zmrznúť.
Smrť.
Ján Čipka zomrel 6. júna 1945 pádom z okna hotela v Žiline. Nepodarilo sa určiť, či šlo o nehodu (zavinenú alkoholom), alebo vraždu.

</doc>
<doc id="726524" url="https://sk.wikipedia.org/wiki?curid=726524" title="Zorro (postava)">
Zorro (postava)

Zorro je fiktívna postava, ktorú v roku 1919 vytvoril americký spisovateľ Johnston McCulley. Ide o zručného hrdinu, ktorý chráni chudobných a prenasledovaných proti nespravodlivosti.
McCulley napísal viac ako 60 príbehov o Zorrovi, z čoho posledná kniha vyšla v roku 1959, rok po McCulleyho smrti.
Opis postavy.
Zorro, ktorého meno v španielčine znamená „líška“, bolo pravdepodobne založené na mexických ľudových rozprávkach o ušľachtilom banditovi, ktorý bojoval v mene roľníkov a domorodých obyvateľov. Postava sa prvýkrát objavila v McCulleyho päťdielnom príbehu "The Curse of Capistrano", ktorý bol publikovaný v časopise All-Story Weekly v auguste 1919. Zorrova skutočná identita je Don Diego Vega. Ide o mladého šľachtica, ktorý žije v Los Angeles v Kalifornii, začiatkom 19. storočia. Don Diego sa stal maskovaným šermiarom Zorrom, aby bránil ľudí v Los Angeles. Zorro používa písmeno Z ako svoju „značku“ a pomocou svojho meča ho tromi rýchlymi ťahmi vyryje do šiat alebo niekedy do tiel svojich protivníkov. Zorro nie je len majster šermiarov, ale aj skúsený strelec, bitkár či jazdec.

</doc>
<doc id="726525" url="https://sk.wikipedia.org/wiki?curid=726525" title="Turica neskorá">
Turica neskorá

 
Turica neskorá () je druh trvácej byliny rodu turica, z čeľade astrovité ("Asteraceae"). Prirodzene sa vyskytuje len v Európe.
Opis.
Turica neskorá je trváca bylina s krátkym, niekedy viachlavým podzemkom. Byľ je priama alebo mierne vystúpavá, husto listnatá, veľmi často červenkastá, roztrúsene páperistá, vysoká 10 až 75 cm.
Prízemné listy sú krátko stopkaté, čepeľ je lopatkovitá, dlhá 50 až 60 mm, široká 6 až 8 mm. Byľové listy sú tmavozelené, chlpaté, čepeľ je čiarkovito kopijovitá alebo lopatkovitá, tupo končistá. Horné listy sú sediace, čepeľ je čiarkovitá, na okraji výrazne zvlnená, na vrchole zaokrúhlená.
Úbory sú lúčovité, v počte 5 až 40, valcovité, usporiadané v pravidelnom valcovitom, málo rozkonárenom zloženom súkvetí. Zákrov je často červeno sfarbený, roztrúsene pritisnuto chlpatý, zákrovné listene sú dlhé 6 až 7 mm. Lôžko úboru je ploché. Lúčovité kvety smerujú dohora, lúče sú na vrchole zaokrúhlené, svetlo ružovofialové, široké len 0,2 až 0,3 mm. Rúrkovité kvety sú dlhé 7 až 8 mm, žlté, zuby korunného lemu sú rozložené.
Plodmi sú drobné, sploštené, svetlohnedé nažky so 4 rebrami, s chocholcom.
Rozšírenie.
Turica neskorá je prirodzene rozšírená v západnej a strednej Európe od severnej polovice Pyrenejského polostrova, Britských ostrovov a Dánska cez Francúzsko, Nemecko, alpské krajiny, Česko a Maďarsko po Slovensko, Rumunsko, Chorvátsko, Čiernu Horu a západnú Ukrajinu.
Na Slovensku sa hojne vyskytuje v Slovenskom krase, odkiaľ presahuje do Slovenského rudohoria. Vo Východoslovenskej nížine rastie len na pahorkoch medzi Stredou nad Bodrogom a Kráľovským Chlmcom. V predkarpatskom obvode je hojná v Malých Karpatoch, Bielych Karpatoch, Považskom Inovci, Tribeči a Štiavnických vrchoch. Vo vysokých Karpatoch sa vyskytuje len v nižších polohách v juhozápadnej časti Nízkych Tatier a v Pieninách. Najvyššie zaznamenaný výskyt pochádza z oblasti Vršatské bradlá, vo výške .
Ekológia.
Turica neskorá rastie na plytkých, vysychavých, výhrevných, dobre priepustných pôdach na medziach, starších úhoroch, suchých lúkach a pasienkoch od nížin po horský vegetačný stupeň. Je veľmi variabilná v tvare a výške byle, bohatosti a rozkonárení súkvetia, a to v závislosti od ekologických vlastností prostredia, predovšetkým na vlhkostných pomeroch. Kvitne od júla do októbra.

</doc>
<doc id="726526" url="https://sk.wikipedia.org/wiki?curid=726526" title="Erigeron muralis">
Erigeron muralis



</doc>
<doc id="726527" url="https://sk.wikipedia.org/wiki?curid=726527" title="Cramerovo pravidlo">
Cramerovo pravidlo

Cramerovo pravidlo je metóda na riešenie sústav lineárnych rovníc pomocou determinantov. Je pomenované po švajčiarskom matematikovi Gabrielovi Cramerovi, ktorý ju publikoval v roku 1750.
Definícia.
Cramerovo pravidlo poskytuje vzorec na riešenie sústavy lineárnych rovníc s formula_1 neznámymi v tvare formula_2, kde formula_3 je matica sústavy, formula_4 je vektor neznámych a formula_5 je vektor pravých strán. Ak je determinant matice formula_3 nenulový, potom má sústava jednoznačné riešenie dané vzorcom:
 formula_7
kde formula_8 je matica vzniknutá z formula_3 nahradením formula_10-teho stĺpca vektorom formula_5.
Príklad.
Majme sústavu troch rovníc:
 formula_12
Prepis do tvaru formula_2 teda bude vyzerať následovne:
 formula_14
Determinant matice sústavy je formula_15. Kedže je determinant nenulový, pokračujeme nahradením prvého stĺpca vektorom pravých strán formula_16:
 formula_17 
formula_18 následovne vypočítame podielom determinantov:
 formula_19
Podobne môžeme vypočítať formula_20 a formula_21:
 formula_22
 formula_23
 formula_24
 formula_25
Koreň tejto sústavy rovníc teda bude formula_26.

</doc>
<doc id="726528" url="https://sk.wikipedia.org/wiki?curid=726528" title="Mojžiška">
Mojžiška

Mojžiška je vodný tok v Nízkych Tatrách na území okresu Poprad. Je to pravostranný prítok Bystrej s dĺžkou približne 7.2 km a je tokom VI. rádu.
Priebeh toku.
Potok pramení vo východnej časti Nízkych Tatier, na východe geomorfologického podcelku Kráľovohoľské Tatry, v ich časti Predná hoľa, na severozápadných svahoch Prednej hole (), v nadmorskej výške približne 
Prameň sa nachádza pod Smrečinským sedlom v lesnom poraste v závere doliny, zovretej od juhu masívom Prednej hole a od severozápadu Prostredným vrchom (). Od prameňa tečie prevažne severným smerom, no v lokalite Závratné sa stáča na severovýchod a tu priberá krátky pravostranný prítok spod Prednej hole. Oblúkom obteká Čierny vrch () a postupne mení smer toku na severný, sledujúc úpätie vrchu Koreň. Priberá pravostranný prítok spod vrchu Koreň (), onedlho aj ľavostranný spod Čierneho vrchu. Na strednom toku pokračuje údolím, zovretým hrebeňom Dragošová a Mokrá na západe a Mojžiška na východe a postupne sa mierne stáča na severozápad. Pod masívom Kormutka sa stáča západným smerom a na dolnom toku pokračuje popod Vysoký vrch (), pod ktorým priberá ďalší, ľavostranný prítok z lokality Mokrá. Následne už vteká do Bystrej doliny, kde sa južne od obce Vikartovce, v nadmorskej výške približne vlieva pravostranne do Bystrej, prítoku rieky Hornád. Potok patrí do širšieho povodia rieky Slaná.
Potok pramení a na hornom a potom i dolnom toku preteká katastrálnym územím obce Kravany, stredné povodie patrí obci Spišské Bystré v okrese Poprad v Prešovskom kraji.

</doc>
<doc id="726529" url="https://sk.wikipedia.org/wiki?curid=726529" title="Regulárna matica">
Regulárna matica



</doc>
<doc id="726531" url="https://sk.wikipedia.org/wiki?curid=726531" title="Kanonik">
Kanonik

Kanonik () je v Katolíckej cirkvi a v Anglikánskej cirkvi duchovný hodnostár, ktorý je členom katedrálnej alebo kolegiálnej kapituly. Jeho hlavnou úlohou je podieľať sa na liturgickom živote kapituly a vykonávať administratívne, duchovné alebo vzdelávacie povinnosti podľa potrieb cirkevnej obce.
Kapitulárni a honorárni kanonici môžu na reverende nosiť mozet (pelerínu), ktorej farba je určená ich štatútom. Fialový mozet môže nosiť kanonik s hodnosťou biskupa.
Historický vývoj.
V staroveku sa termínom označovali presbyteri a diakoni, ktorí pomáhali biskupovi. Od 4. storočia títo klerici bývali spolu v biskupskom dome, pričom ich spoločný život sa začal riadiť spoločnými pravidlami založenými na regulách vytvorených svätým Augustínom (tzv. regulovaní, rehoľní kanonici; ). Z rehoľných kanonikov sa neskôr vyvinuli niektoré kanonické rehole, ako napríklad premonštráti alebo augustiniáni. V 9. storočí nariadil Karol Veľký spoločný život všetkým klerikom, čo viedlo k vzniku kolegiátnych kapitul, kde kanonici bývali spoločne podobne mnísi ako v kláštoroch. Počas stredoveku sa kapituly stali vplyvnými inštitúciami, ktoré spravovali majetok a mali dôležitú úloha v riadení diecézy. Niektorí kanonici boli aj poradcami biskupov alebo zastávali vysoké cirkevné hodnosti. V ďalšom vývoji sa však znova presadil individuálny život, čo viedlo k vzniku novej skupiny svetských kanonikov (), ktorí síce boli členmi kapitúl, no neboli viazaní kanonickou regulou.
Povinnosti a postavenie.
Kanonici sa v súčasnosti členia na titulárnych kanonikov, ktorí majú v kapitule hlasovacie právo a majú aj benefícium, a honorárnych kanonikov, ktorým bol titul udelený ako čestná funkcia. Ich povinnosti zahŕňajú: úzku účasť na liturgickom živote kapituly, správu cirkevného majetku, pastoračnú a vzdelávaciu činnosť. Nadpočetní kanonici majú právo hlasovať, ale nemajú žiadne benefícium.
V súčasnosti je funkcia kanonika najviac zachovaná v katedrálnych kapitulách, kde kanonici plnia najmä reprezentatívne a poradné úlohy.

</doc>
<doc id="726532" url="https://sk.wikipedia.org/wiki?curid=726532" title="Hierón (hrnčiar)">
Hierón (hrnčiar)

Hierón () bol atický hrnčiar, činný približne v rokoch 500 až 470 pred Kr.
Hierón vo svojej hrnčiarskej dielni v aténskej štvrti "Kerameikos" pracoval takmer výlučne s maliarom Makrónom (možno jeho rodinným príslušníkom). Zachovalo sa od neho až 58 signatúr (HIERON EPOIESEN – Hierón to vyrobil, Aténčania používali omikron pre oba typy "O" až do konca 5. stor. pred Kr.). Na väčšine kylikes typu B (34 z nich ozdobil Makrón) má svoj podpis vyrytý (väčšinou na pravej rúčke, na ľavej len 5 krát), šesťkrát sa podpísal červenou farbou a päťkrát čiernou. Všetky tri kompletné skyfoi zdobené maliarom Makrónom majú tiež na jednej rúčke vyrytý podpis Hieróna. Podobne sú vyryté jeho podpisy aj na dvoch bostonských kylikes, ktoré vyzdobil Maliar Télefa (Museum of Fine Arts ARV2 816-17, č. 1-2). Jeho podpis na kantharose v Bostone (Museum of Fine Arts ARV2 832, č. 36) zdobenom Maliarom Amfitrité, ktorý uvádza i meno jeho otca (patronymum), je napísaný červenou na hornej strane nôžky (ΙΕΡΟΝ ΜΕΔΟΝΤΟΣ ΕΠΟΙ[Ε] – Hierón syn Medóna to vyrobil, hoci sú podozrenia o jeho pravosti, vedci o tom dôkaz nenašli).
Jeho vázy sú značne štandardizované. Aj keď bol autorom i niektorých iných typov váz (skyfos, kantharos), vyrábal najmä kylix typu B (atický), ktorého tvar zodpovedá vtedajším výrobkom hrnčiarov Eufronia a Bryga (Hierón podľa príkladu Eufronia svoj podpis vyrýval a keď Brygos začal svoje signatúry maľovať na vnútornú stranu rúčky, Hierón túto inováciu hneď prevzal).

</doc>
<doc id="726535" url="https://sk.wikipedia.org/wiki?curid=726535" title="Ján Čipka">
Ján Čipka

Ján Čipka môže byť:

</doc>
<doc id="726539" url="https://sk.wikipedia.org/wiki?curid=726539" title="Orbea">
Orbea

Orbea je španielsky výrobca cestných, horských a elektrických bicyklov so sídlom v Mallabii v Španielsku.
História.
Založenie a začiatky (1840 – 1929).
Spoločnosť Orbea bola založená v roku 1840 v meste Eibar v baskickom regióne Španielska. Zakladateľmi boli traja bratia: Juan Manuel, Mateo a Casimiro Orbea. Pôvodne sa spoločnosť zaoberala výrobou a predajom zbraní pre vládu. Eibar bol v tom čase centrom zbrojárskeho priemyslu, čo poskytlo ideálne prostredie pre ich podnikanie.
Prechod k výrobe bicyklov (1930 – 1968).
V roku 1930, po takmer storočí v zbrojárskom priemysle, sa Orbea rozhodla preorientovať na výrobu bicyklov. Tento krok bol motivovaný zmenami na trhu a snahou diverzifikovať svoje podnikanie. Spoločnosť rýchlo získala reputáciu kvalitného výrobcu a stala sa jedným z popredných producentov bicyklov v Španielsku. V tomto období Orbea sponzorovala významných cyklistov, ako napríklad Navarra Mariana Cañarda, ktorý vyhral jednu z etáp na Tour de France.
Transformácia na kooperatívu a modernizácia (1969 – 1982).
Koncom 60. rokov 20. storočia čelila Orbea finančným ťažkostiam. V roku 1969 sa zamestnanci rozhodli prevziať kontrolu nad spoločnosťou a transformovali ju na kooperatívu. Tento krok znamenal presun sídla z Eibaru do neďalekého mesta Mallabia, kde bola postavená nová továreň zameraná výlučne na výrobu bicyklov. Počas nasledujúcich desaťročí sa Orbea sústredila na produkciu rekreačných bicyklov pre domáci aj európsky trh.
Návrat k profesionálnej cyklistike a expanzia (1983 – 2002).
V 80. rokoch sa Orbea vrátila na scénu profesionálnej cyklistiky. Tímy ako Gin MG-Orbea a neskôr SEAT-Orbea reprezentovali značku na prestížnych podujatiach, vrátane Tour de France a Vuelta a España. Medzi prominentných jazdcov patrili Pedro Delgado, Jokin Mújika a Pello Ruiz Cabestany. V roku 1989 spoločnosť rozšírila svoju ponuku o horské bicykle, čím reagovala na rastúcu popularitu tohto segmentu.
Moderná éra a globálny dosah (2003 – súčasnosť).
V 21. storočie Orbea pokračovala v inováciách a rozširovaní svojho produktového portfólia. Značka získala medzinárodné uznanie vďaka úspechom športovcov, ako sú Samuel Sánchez, ktorý získal zlatú medailu na olympijských hrách v Pekingu v roku 2008 na mobeli Orca, a Julien Absalon, ktorý vyhral zlatú medailu v horskej cyklistike na rovnakých hrách na modeli Orbea Alma. Spoločnosť tiež vstúpila na trh s elektrickými bicyklami, predstavujúc modely ako Gain a Wild, čím reagovala na meniace sa potreby cyklistov po celom svete.

</doc>
<doc id="726541" url="https://sk.wikipedia.org/wiki?curid=726541" title="Let China Eastern Airlines 5735">
Let China Eastern Airlines 5735

Let China Eastern Airlines 5735 bol pravidelný vnútroštátny let z medzinárodného letiska Čchang-šuej v Kchun-mingu na medzinárodné letisko Paj-jün v Kantone v Číne. Dňa 21. marca 2022 o 14:23 SEČ (06:23 UTC) lietadlo Boeing 737-89P v polovici letu prudko kleslo a vo vysokej rýchlosti narazilo do zeme v okrese Tcheng, Wu-čou, Kuang-si, pričom zahynulo všetkých 132 cestujúcich a členov posádky na palube. Viaceré správy hovoria, že lietadlo sa zrútilo úmyselne, ale oficiálne vyšetrovanie Čínskeho úradu civilného letectva (CAAC) stále prebieha. Ide o tretiu najsmrteľnejšiu leteckú nehodu v Číne po lete China Southern Airlines 3943 v roku 1992 a lete China Northwest Airlines 2303 v roku 1994, najsmrteľnejšiu v histórii China Eastern Airlines a najsmrteľnejšiu leteckú nehodu v roku 2022.
Let.
Lietadlo odletelo z medzinárodného letiska Čchang-šuej v Kchun-mingu na medzinárodné letisko Paj-jün v Kantone o 13:15 (05:15 UTC) a malo pristáť o 15:05 (07:05 UTC). Lietadlo malo predtým letieť z Pao-šanu do Kchun-mingu, ale tento úsek cesty bol dočasne pozastavený kvôli nízkemu počtu cestujúcich v dôsledku pandémie COVID-19 v pevninskej Číne.
Kontakt s lietadlom sa stratil nad mestom Wu-čou. O 14:22 (06:22 UTC), keď sa lietadlo blížilo k vrcholu zostupu do Kantonu, začalo náhle prudko klesať z výšky 29 100 stôp (8 900 m). Na krátky čas sa vyrovnalo a vystúpalo zo 7 400 stôp (2 300 m) na 9 225 stôp (2 812 m), ale potom sa opäť rútilo nadol a necelé dve minúty po začiatku klesania dosiahlo konečnú zaznamenanú výšku 3 225 stôp (983 m) pri rýchlosti 376 kn (696 km/h), pričom maximálna rýchlosť klesania bola viac ako 32 000 stôp (9 800 m) za minútu.
O 14:23 (06:23 UTC) lietadlo stratilo signál a zrútilo sa v hornatých oblastiach okresu Tcheng, čo spôsobilo požiar neďalekého porastu. Podľa profesora astronautiky a aeronautiky na Massachusettskom technologickom inštitúte predbežné údaje naznačujú, že lietadlo sa pri zrútení pohybovalo rýchlosťou blízkou rýchlosti zvuku. Údaje z Flightradar24 naznačujú, že sa pohybovalo rýchlosťou 640 km/h (400 mph) a v čase nárazu mohlo prekročiť rýchlosť 1 126 km/h (700 mph). Náraz lietadla do zeme vytvoril kráter široký 100 stôp (30 m) a hlboký 66 stôp (20 m), v ktorom bola objavená väčšina trosiek.
Obyvatelia dedín v okolí miesta havárie počuli hlasný výbuch. Záverečné klesanie a haváriu zaznamenala bezpečnostná kamera v areáli miestnej banskej spoločnosti. Na záberoch z miesta havárie bolo vidieť trosky a požiar. V okolí bolo roztrúsených mnoho menších trosiek. Všetci cestujúci lietadla zahynuli. Išlo o prvú smrteľnú haváriu lietadla spoločnosti China Eastern Airlines od letu 5210 z novembra 2004.
Niektoré informačné kanály, ako napríklad na medzinárodnom letisku Čchang-šuej v Kchun-mingu a v Umetripe, dočasne ukazovali, že let dorazil, pretože nezaznamenali stratu kontaktu s letom. Iné zobrazovali „strata kontaktu“, „neznámy“ alebo prázdny stav.
Pozadie.
Lietadlo.
Išlo o lietadlo Boeing 737-89P (737NG alebo 737 Next Generation) registrované ako B-1791 s výrobným číslom 41474. Poháňali ho dva prúdové motory CFM International CFM56-7B26E. Prvýkrát vzlietlo 5. júna 2015 a ako nové bolo dodané leteckej spoločnosti China Eastern Yunnan Airlines (dcérska spoločnosť China Eastern Airlines) 25. júna 2015. Bolo vymaľované vo farbách leteckej spoločnosti Yunnan Peacock.
Lietadlo 737-800 má solídne výsledky v oblasti bezpečnosti, pričom z viac ako 7 000 lietadiel dodaných od roku 1997 sa v minulosti stalo 11 smrteľných nehôd (prvá v septembri 2006).
Cestujúci a posádka.
Čínsky úrad pre civilné letectvo (CAAC) a letecká spoločnosť oznámili, že na palube lietadla bolo 123 cestujúcich a 9 členov posádky, spolu 132 osôb. Všetci cestujúci boli Číňania. Išlo o 74 rodín zo 17 provincií Číny.
Posádku lietadla tvorili traja piloti, päť letušiek a bezpečnostný pracovník počas letu. Piloti sú:
Reakcia na núdzové situácie a obnova.
Miestne úrady vyslali na miesto nehody 450 hasičov. Hasiči boli vyslaní hasičským a záchranným zborom Wu-čou o 15:05. O 15:56 dorazili hasiči z neďalekého Tchang-pu a o 16:40 boli vyslaní hasiči mimo Wu-čou z Kuej-lin, Pej-chaj, Che-čou, Laj-pin a Che-čch’.
Záchranári mali spočiatku ťažkosti s prístupom na miesto kvôli lesnému požiaru, ktorý sa podarilo uhasiť do 17:25. Do večera bolo v blízkosti 117 zo 650 vyslaných záchranárov, ktorí na miesto smerovali z troch smerov. Našli sa trosky lietadla a veci obetí, ale neboli zistené žiadne stopy po ľudských pozostatkoch. Pracovníci použili na hľadanie letových záznamníkov a ľudských pozostatkov ručné zariadenia, detekčné psy a bezpilotné lietadlá, pričom 23. marca našli jeden letový záznamník. Miesto havárie bolo sústredené v okruhu 30 metrov, kde sa našla väčšina vraku. Z oblasti boli vyzdvihnuté hlavné komponenty, ako sú horizontálne stabilizátory, vertikálne chvostové plochy, kormidlá, ľavý a pravý motor, ľavé a pravé krídlo, časti trupu, podvozok a kokpit. 1,3 metra dlhý fragment odtokovej hrany krídla našli záchranári asi 12 kilometrov od hlavného miesta.
Vlhké počasie a náročná dostupnosť miesta nehody sťažovali proces obnovy. Silný dážď čiastočne zaplnil nárazový kráter vodou, ktorú bolo potrebné odčerpať. 23. marca ráno boli záchranné práce pozastavené kvôli hrozbe zosuvu pôdy. 29. marca boli pozitívne identifikované pozostatky všetkých 132 osôb, ktoré sa nachádzali v lietadle. K 31. marcu 2022 bolo nájdených najmenej 49 117 kusov trosiek lietadla.

</doc>
<doc id="726543" url="https://sk.wikipedia.org/wiki?curid=726543" title="Rýchlo a zbesilo 10">
Rýchlo a zbesilo 10

Rýchlo a zbesilo 10 (v origináli "Fast X") je americký akčný film z roku 2023, ktorý režíroval Louis Leterrier. Scenár napísal Dan Mazeau a Justin Lin. Jedná sa o desiaty film hlavnej série Rýchlo a zbesilo. V hlavných úlohách sa predstavili Vin Diesel, Michelle Rodriguezová, Tyrese Gibson, Chris „Ludacris“ Bridges, John Cena, Nathalie Emanuel, Jordana Brewsterová, Sung Kang, Helen Mirrenová, Brie Larson, Jason Momoa, Jason Statham a Charlize Theronová.
Natáčanie sa zahájené 21. apríla 2022 po vedením režiséra Justina Lina. Ten však po týždni od projektu odišiel kvôli kreatívnym nezhodám. O pár dní bol ako nový režisér predstavený Louis Leterrier. Film sa natáčal vo filmových ateliéroch vo Watforde. Exteriéry boli dotočené v Taliansku či Portugalsku. Natáčanie bolo ukončené v polovici augusta 2022. Film mal medzinárodnú premiéru 19. mája 2023 a do slovenských kín bol uvedený 18. mája 2023.

</doc>
<doc id="726545" url="https://sk.wikipedia.org/wiki?curid=726545" title="Galomia">
Galomia



</doc>
<doc id="726547" url="https://sk.wikipedia.org/wiki?curid=726547" title="Let Delta Airlines 79">
Let Delta Airlines 79

Let Delta Airlines 79 je pravidelná linka spoločnosti Delta Air Lines z medzinárodného letiska Vaclava Havla v Prahe (PRG) na medzinárodné letisko Johna F. Kennedyho (JFK) v New Yorku.
V piatok 1. septembra 2023 o 12:33, krátko po štarte z pražského letiska z dráhy 24, došlo k zlyhaniu pravého motora; príčinou mohol byť náraz s vtákom alebo jednoduché opotrebovanie a vek materiálu. Problémy naznačovali aj hustý čierny dym vychádzajúci z motora.
Kapitán vyhlásil núdzu a po 20 minútach pristál s lietadlom naspäť na dráhu 24. Po pristáti čakal na pristávacej dráhe na hasičov pražského letiska, a záchranných zložiek, po približne 35 minútach sa lietadlo za pomoci hasičov odklonilo mimo z hlavnej dráhy, vďaka ktorému bola obnovená doprava. Cestujúci nemuseli byť evakuovaný a odišli štandardnou cestou. V pohotovosti boli a hasiči so šiestich staníc z Prahy a v Stredočeskeho kraja.
Došlo k odkloneniu celkovo troch letov: EK 139, LH 1690 a FI 536. Všetky tieto lety boli odklonene do Drážďan (DRS). Po dotankovaní pokračovali naspäť na pražské letisko.
Oprava a odlet.
Dňa 3. septembra 2023, krátko pred 9:45 pristál v Prahe nákladný Boeing 747-412(BCF) spoločnosti National Airlines (imatrikulácia: N702CA). Doviezol náhradný motor z medzinárodného letiska Hartsfielda-Jacksona v Atlante (ATL) v USA. 5. septembra 2023 o 8:44 odletelo lietadlo na medzinárodné letisko Johna F. Kennedyho v New Yorku pod číslom letu DL9961.
Vyhlásenie.
V októbri 2023 český ÚZPLN oznámil, že keď lietadlo stúpalo cez 500 stôp AGL, z pravej strany sa ozval hlasný hluk, po ktorom takmer okamžite nasledovali indikácie poruchy pravého motora, ktoré posádku prinútili vyhlásiť núdzový stav. Posádka pokračovala v stúpaní do výšky 3000 stôp a vrátila sa do Prahy na dráhu 24. Lietadlo sa zastavilo na pristávacej dráhe, posádka vypla ľavý motor len so zapnutou APU, následne bolo odtiahnuté z dráhy. Vo výfukovom potrubí pravého motora sa našli kovové úlomky. Boroskopická kontrola odhalila poškodenie od 4. stupňa nízkotlakového kompresora s úplným zničením stupňov 5 až 13 vysokotlakového kompresora, 1. a 2. stupňa vysokotlakovej turbíny s chýbajúcimi všetkými lopatkami. Motor bol vymenený, poškodený motor bol odvezený výrobcovi na podrobnú analýzu výrobcom.

</doc>
<doc id="726548" url="https://sk.wikipedia.org/wiki?curid=726548" title="Povstalecká vražda slovenských dôstojníkov v Ľubietovej">
Povstalecká vražda slovenských dôstojníkov v Ľubietovej

Povstalecká vražda slovenských dôstojníkov v Ľubietovej sa udiala 12. alebo 13. októbra 1944. Šesť dôstojníkov slovenskej armády, ktorí sa v Banskej Bystrici nepridali k SNP, bolo počas transportu z väznice Banská Bystrica do povstaleckého zajateckého tábora v Ľubietovej 12. alebo 13. októbra 1944 eskortou zavraždených. Počas trvania Slovenskej republiky sa udalosť nepodarilo vyšetriť, po vojne sa nevyšetrovala.
Predohra.
Prevrat v budove VPV a uväznenie plk. Kanáka a plk. Zverina.
Pri aktivizácii partizánskych oddielov v auguste 1944 bolo len otázkou času, kedy Nemecko pristúpi k obsadeniu Slovenskej republiky. Prezident Jozef Tiso v snahe odvrátiť obsadenie 28. augusta ustanovil do funkcie Hlavného vojenského veliteľa generála Jozefa Turanca namiesto dovtedajšieho gen. Čatloša. Generála Turanca, ktorý sa presúval na veliteľstvo pozemného vojska v Banskej Bystrici sa však 29. augusta asi o 9. hodine ráno podarilo dôstojníkom pripravujúcim povstanie pri Kremničke zatknúť.
Na samotnom Veliteľstve pozemného vojska plk. Ondrej Zverin zahájil po gen. Turancovi pátranie a spojenca našiel vo veliteľovi brannej výchovy plk. Viliamovi Kanákovi. V budove Veliteľstva pozemného vojska našli niekoľko mladých dôstojníkov, ktorí podľa nich tam nemali čo robiť (oni tam v skutočnosti zaisťovali budovu pre veliteľov povstania). Plukovníci vyhlásili poplach štábnej rote. Budova veliteľstva však bola obsadená vojakmi zorganizovanými pplk. Mirkom Veselom. Plk. Kanák bol zatknutý, plk. Zverin postrelený. Po obsadení budovy veliteľstva pplk. gšt. Ján Golian vyhlásil heslo „Začnite s vysťahovaním“.
Plk. Zverin bol prevezený do nemocnice a 2. septembra operovaný. V nemocnici ho navštívili aj pplk. Mirko Vesel a gen. Ján Golian, Zverin sa dožadoval po vyliečení zapojenia do povstania. Z nemocnice bol však prevezený do bystrickej väznice.
Plk. Kanák bol po zatknutí uväznený na samotke väznice v Banskej Bystrici.. Jeho byt bol vyrabovaný. Vo väzení ho navštevovala jeho manželka. Kedy a ako sa dostali do väzenia ostatní dôstojníci, nie je známe.
Zajatecký tábor v Ľubietovej.
V budove školy v Ľubietovej bol počas povstania umiestnený povstalecký „zajatecký tábor“. Prípravy na zriadenie tábora začali 19. septembra 1944. 20. septembra prišli v tejto veci do obce mjr. just. J. Čipka, pplk. I. Trebichavský a npor. Stršák. 21. septembra tábor pojal prvých 1520 zajatcov a postupne prichádzali ďalší. Veliteľom tábora bol ustanovený npor. Šípka z Lučatína.
Zavraždenie.
12. októbra boli plk. Kanák, plk. Zverin a štyria ďalší dôstojníci vyzdvihnutí z bystrickej väznice dôstojníkmi spravodajskej služby a boli eskortovaní do Ľubietovej. Nie je jasné, či boli zavraždení už 12. októbra alebo až 13. októbra ráno. 
O vražde sa obec dozvedela v nedeľu 15. októbra 1944. Ľubietovský pastier Juraj Debnár Škrváň našiel pri pasení kráv v Lučatínskej jame čerstvo navŕšenú zem. Prišiel veliteľ žandárskej stanice a komisia. Na miesto sa dostavili neznáme osoby, ktoré potom zamedzili prístup ďalších osôb. Mŕtvi boli prevezení na cintorín v Ľubietovej a boli bez súhlasu správcu cintorína (miestneho katolíckeho farára), bez identifikácie narýchlo pochovaní bez truhiel, len v šatách, v snahe zahladiť čin.
Osud plukovníkov bol zahmlievaný. Mikuláš Ferjenčík, dôstojník povstaleckej armády a súčasne sused rodiny Kanákovcov v Banskej Bystrici navštívil Valériu Kanákovú (sestru Viliama Kanáka) 24. októbra 1944 v jej byte, pričom podľa slov jej dcéry „"velmi zdvořile sdělil, že přijíždí z letiště Tri Duby, kde se setkal s tatínkem, který maminku pozdravuje a vzkazuje, že odlétá do Rusk"a“.
Vyšetrovanie.
Vyšetrovanie sa snažil ešte počas povstania otvoriť povstalecký vojenský prokurátor Samuel Korbel, ktorý z iniciovania vrážd obviňoval predsedu vojenského tribunálu Prvej československej armády na Slovensku mjr. Jána Čipku.
Po potlačení povstania sa osud dôstojníkov stal známym. 25. novembra 1944 bol o osude plukovníkov publikovaný článok v denníku Slovák pod názvom „Boj plk. Kanáka a Zverina proti pučistom“.
23. januára 1945 prednosta oddelenia mjr. gšt. Alexander Matúš uvádza, že MNO chce odoslať do Ľubietovej komisiu, ktorá by vykonala exhumáciu a identifikáciu mŕtvol zastrelených dôstojníkov. Zabitie šiestich dôstojníkov orgány Slovenskej republiky už vyšetriť nestihli.
Orgány ľudovodemokratického Československa sa o vyšetrovanie ani len nepokúsili. Informácie o udalostiach prinášali až s odstupom času pamätníci a historici. Július Nosko podľa spomienok J. Straku vyhlásil, že plukovníci boli odsúdení vojenským súdom a popravení (žiadny taký rozsudok sa však nenašiel). Jozef Jablonický uvádzal, že boli zastrelení pri pokuse o útek. Ferdinand Čatloš v memoárových poznámkach naznačoval, že za popravou by mohol byť Ján Golian resp. bratia Veselovci.

</doc>
<doc id="726549" url="https://sk.wikipedia.org/wiki?curid=726549" title="Osmanské Uhorsko">
Osmanské Uhorsko

Osmanské Uhorsko (iné názvy: turecké Uhorsko, osmanský zábor, turecký zábor; maď. "(török) hódoltság" - doslova: (turecké) područie, tur. "Osmanlı döneminde Macaristan" - doslova: Uhorsko v osmanskom období) je pomocné, neoficiálne označenie tej časti územia bývalého (čiže stredovekého) Uhorska, ktorá bola približne v rokoch 1541 (dobytie Budína Osmanmi) až 1686 (oslobodenie Budína), resp. 1699 (Karlovský mier), súčasťou Osmanskej ríše. 
Toto územie pozostávalo z celého dnešného Maďarska (okrem jeho severozápadných a severovýchodných častí), časti dnešného južného Slovenska, časti dnešného severozápadného Rumunska, východnej časti dnešného Chorvátska a severnej časti dnešného Srbska.
Geografické vymedzenie.
Takzvané osmanské Uhorsko na severe a západe hraničilo s Kráľovským Uhorskom, t. j. s habsburskou časťou dovtedajšieho Uhorska, a na východe so Sedmohradskom. 
Osmanská ríša si z dovtedajšieho Uhorska po roku 1526 najprv pripojila oblasť okolo sútoku Sávy s Dunajom a následne v roku 1541 aj celé územie medzi Dunajom a Tisou hore až po (vrátane) Budín. V nasledujúcich rokoch Osmanská ríša postupne získavala ďalšie územia, takže nakoniec od roku 1592 do Osmanskej ríše patrilo celé východné dovtedajšie Chorvátsko (Habsburgovcom ostal len asi 70 km široký pás najzápadnejšieho Chorvátska) a ďalej všetko územie bývalého vlastného Uhorska (približne) ohraničené na západe Kanižou, Balatonom a Tatou, na severe Šahami, Divínom a Fiľakovom, a na východe Jágerom (Eger), Gyulou, Aradom, Lugojom, Vršacom a Železnými vrátami. Inými slovami: Osmanská ríša si z bývalého Uhorska pripojila časť dnešného južného stredného Slovenska, južné a severovýchodné Zadunajsko, územie medzi Dunajom a Tisou hore až po Jáger, územie východne od Tisy (tzv. Zátisie) až po západnú časť Rumunských Západných Karpát, východnú časť Chorvátska (vrátane východnej časti vtedajšieho Slavónska) a Sriem. Pri pohľade na mapu mal teda turecký zábor tvar klinu, ktorý sa rozširoval smerom na juh. Hranica medzi Osmanskou ríšou a Kráľovským Uhorskom i Sedmohradskom sa dosť často posúvala a v mnohých častiach bola aj sporná. Sporná bola aj v tom zmysle, že Osmanská ríša vyberala dane aj ďaleko za vyššie vymedzenými hranicami Osmanskej ríše. Pokiaľ ide o hranicu v dnešnom Slovensku, v roku 1606 Habsburgovci získali späť väčšinu dnešného južného Slovenska, takže v Osmanskej ríši z dnešného Slovenska ostalo len široké okolie dnešného Štúrova; v roku 1664 však Osmanská ríša naopak získala aj územie medzi (nevrátane) Komárnom a (vrátane) Novými Zámkami.
Vznik a zánik.
Dobytie Budína Osmanskou ríšou.
Dňa 21. augusta roku 1541 sa zhromaždila veľká armáda Osmanskej ríše pod velením sultána Sulejmana I. na peštianskom poli. Cisárska strana však neprejavovala nijaký vojenský odpor, keďže jej vojsko bolo tesne predtým zlikvidované primárne vojskom odporcov habsburského nároku na uhorský trón. Dňa 29. augusta roku 1541 vojská Osmanskej ríše dobyli (presnejšie: lsťou obsadili) Budín resp. Budínsky hrad pod velením sultána Sulejmana I. Stalo sa tak v deň 15. výročia bitky pri Moháči. O deň neskôr vstúpil do Budína samotný sultán. Niekoľko dní po dobytí Budínskeho hradu prebudoval Kostol Panny Márie na mešitu. Sultán pred odchodom z Budína vyhlásil územie medzi Dunajom a Tisou za „dobre chránené“ územie Osmanskej ríše.
Karlovský mier.
Ako dôsledok tzv. veľkej tureckej vojny (1683 – 1699) prebiehali od jesene roku 1698 do konca januára roku 1699 mierové rokovania v meste Sremski Karlovci (Sriemske Karlovice). Dňa 26. januára roku 1699 bol uzavretý Karlovský (Karlovický) mier medzi predstaviteľmi Svätej ligy (čiže habsburskej monarchie, Republiky oboch národov, Benátskej republiky a Ruského cárstva) na jednej strane a Osmanskou ríšou na strane druhej. Mier mal platnosť dvadsaťpäť rokov. Výnimka však platila pre Ruské cárstvo, pre ktoré bol mier uzavretý na dva roky separátne v meste Istanbul. Podľa mierových podmienok uvedených v zmluve Habsburgovci získali späť celé územie osmanského Uhorska (vrátane východného Chorvátska/Slavónska) s výnimkou Temešvárskeho ejáletu, a získali späť aj územie Sedmohradska. Mier presne stanovil hranicu medzi habsburskou monarchiou a Osmanskou ríšou, čím sa zabránilo dovtedajšej praxi dvojitého zdaňovania pohraničných území a dovtedajšiemu pustošeniu vojskami. Súčasťou mierovej zmluvy bola obchodná dohoda, ktorá stanovila slobodu obchodu na oboch stranách.
Územné usporiadanie.
Ejálet.
Najvyššou územnosprávnou jednotkou v celej Osmanskej ríši bol ejalét, alternatívne nazývaný vilájet, pašalík či provincia. Na jeho čele stál správca (miestodržiteľ, guvernér) dobovo nazývaný beglerbeg(i) (bejlerbej(i)). Správcovia ejáletov často mali zároveň vojenskú hodnosť paša (z toho vznikol aj názov pašalík). Správca ejáletu stál aj na čele ejáletových sipáhiov ako ich veliteľ. Zároveň predsedal poradnému zboru - divánu provincie. 
V osmanskom Uhorsku existoval spočiatku (ak odhliadneme od Chorvátska - pozri nižšie) len Budínsky ejálet, založený v roku 1541. V roku 1552 pribudol Temešvársky ejálet, okolo roku 1600 boli od Budínskeho ejáletu odčlenené ejálety Jágerský (1596) a Kanižský (1600/1601), a v 60. rokoch 17. storočia pribudol Varadínsky ejálet (1660) a Novozámocký ejálet (1663). Podľa niektorých údajov veľmi krátku dobu, v rokoch 1596 - 1600, existoval aj Sihoťský ejálet (Szigetvársky ejálet). Územia dobyté zhruba od 30. rokov 16. storočia v dovtedajšom Chorvátsku (vrátane Slavónska), t. j. územia južne od zhruba strednej Drávy, boli začlenené takto:
Na území dnešného Slovenska bol pôvodne len Budínsky ejálet. V roku 1596 pribudol na území dnešného Slovenska aj Jágerský ejálet a v roku 1663 pribudol aj Novozámocký ejálet. Budínsky a Jágerský ejálet na územie dnešného Slovenska zasahovali len okrajovo.
Budínsky ejálet mal v osmanskom Uhorsku špeciálne, privilegované postavenie - podrobnosti pozri v článku Budínsky ejálet.
Sandžak.
Nižšou osmanskou územnosprávnou jednotkou, t. j. jednotkou pod úrovňou ejáletu, bol sandžak, alternatívne nazývaný liva či okres. Na jeho čele stál sandžakbeg. 
Na území dnešného Slovenska boli v 40. a 50. rokoch 16. storočia postupne zriadené nasledovné sandžaky: Ostrihomský sandžak, Novohradský sandžak, Sečiansky sandžak a Fiľakovský sandžak. Tieto ležali sčasti aj na území dnešného Maďarska. Od 90. rokov 16. storočia (t. j. od pätnásťročnej vojny) bol sídlom sandžaku iba Ostrihom, ktorý spravoval aj územie niekdajšieho Novohradského sandžaku. Územie Fiľakovského a Sečianskeho sandžaku (resp. to, čo z nich v tom čase ešte zostalo pod osmanským vplyvom) bolo začlenené do Jágerského ejáletu novovytvoreného v roku 1596 (i keď neskôr boli tieto sandžaky podľa niektorých názorov znova súčasťou Budínskeho ejáletu) a bolo zrejme spravované z Jágru. Po dobytí pevnosti Nové Zámky v roku 1663 Osmanská ríša vytvorila nový, pomerne malý Novozámocký ejálet, do ktorého začlenila jednak novodobyté územia okolo Nových Zámkov a jednak časti bývalého Ostrihomského sandžaku a Novohradského sandžaku.
Náhije.
Najnižšiou územnosprávnou jednotkou v Osmanskej ríši bola náhije (z arab. slova náhija - oblasť, krajina). V centrálnych častiach Osmanskej ríše išlo o územie s pevnými hranicami, na ktorého čele stál dôstojník sipáhiov – čeri baši alebo subaši. V pohraničných oblastiach ríše však išlo len o formálnu jednotku, ktorá nebola sídlom dôstojníkov. 
Novohradský a Sečiansky sandžak mali len po jednej náhije. Fiľakovský sandžak bol v období 16. storočia rozdelený na tieto náhije: Fiľakovo, Rimavská Sobota, Veľký Blh, Plešivec, Rimavská Seč, Muráň a Štítnik. Ostrihomský sandžak sa delil na náhije Ostrihom, Tekovské Lužany, Vráble, Bátovce a Nyárhíd. Novozámocký ejálet sa (od roku 1664) nedelil na sandžaky, ale rovno na náhije, a to tieto: Nové Zámky, Nyárhíd (územie v okolí Nových Zámkov), Komárno, Tekov, Nitra, Hont, Žabokreky (územie v Hornej Nitre) a Šaľa (územie za riekou Váh).
Obyvateľstvo.
Národnosti.
Na území osmanského Uhorska sa zmenili etnické pomery. Napríklad došlo k poklesu domáceho maďarského a chorvátskeho obyvateľstva. Turecké obyvateľstvo sa vyskytovalo takmer výlučne v pevnostiach a opevnených mestách, teda približne v sedemdesiatich sídlach v celej krajine.
Náboženstvo.
Čisto moslimské obyvateľstvo sa vyskytovalo v mestách Ostrihom, Vyšehrad a Novohrad. V Budíne tvorili moslimovia dve tretiny obyvateľstva. V mestách ako Vacov a Segedín tvorili moslimovia menej než polovicu obyvateľov. Na rozdiel od balkánskych území sa hromadné konverzie obyvateľov z kresťanstva na islam v osmanskom Uhorsku nevyskytovali. 
Drvivá väčšina moslimskej architektúry bola zrovnaná so zemou hneď po oslobodenia miest, v ktorých stála, spod nadvlády polmesiaca. Minarety sa vyskytovali v meste Jáger, Érd a Päťkostolie, a mešity napríklad v Päťkostolí a Sihoti, pričom po čase sa prebudovali späť na kostoly. Kúpele sa vyskytovali v Budíne a Jágri.
Hospodárstvo.
Pôda a poľnohospodárstvo.
Obživa obyvateľov na území tureckého záboru sa zameriavala predovšetkým na poľnohospodárstvo. Veľa dedín však bolo spustošených v dôsledku pustošení osmanskými vojskami. Dediny už teda prestali byť osídlené a ich chotáre využívali následne obyvatelia susedných dedín a mestečiek na chov hovädzieho dobytka alebo pestovanie krmovín. Dobytkárstvo sa stalo najvýnosnejším a najvýznamnejším odvetvím poľnohospodárstva. Poklesol význam vinohradníctva, ktoré na určitých miestach prestalo existovať úplne.
Najväčšia zmena nastala v oblasti vlastníckych pomerov. Pôvodné vlastnícke vzťahy sa rozpadli, pričom pôda, či už šľachtická alebo cirkevná, sa stala vlastníctvom osmanského štátu, teda sultána. Sultán si nechal najvýnosnejšie panstvá spolu s mestami, ktoré následne využíval na hospodárenie vo vlastnej réžii ako štátny majetok (has). Zvyšná časť pôdy bola ponechaná sipáhiom. Rozdiel vo vlastníctve pôdy bol v tom, že sipáhiovia nedostávali pôdu do súkromného vlastníctva, ale iba do dočasnej držby, pričom mali právo iba na príjmy z nej. Okolnosti, akými boli striedanie nájomcov pôdy, mali za následok všeobecné zanedbávanie a stagnáciu hospodárstva.
Dane.
Každá nemoslimská hlava rodiny (dospelý muž) platila džizje (harádž), čo je štátna daň z hlavy vyberaná od nemoslimov. Vyrubovanie tejto dane bolo v rôznych častiach Osmanskej ríše stanovené rôzne. 
Dane a dávky, ktoré boli určené tureckým zemepánom (sipáhiom), začínali celkovou sumou, ktorú mala každá obec vyplácať každý rok. Boli zoradené v určitom poradí. Prvá sa uvádzala ispendže, ktorá sa v Uhorsku nazývala resm-i kapu (daň z porty, portálna daň). Jej vyrubovanie bolo založené na rovnakých majetkových kritériách ako pri džizje. V severnom osmanskom Uhorsku sa konkrétne musela resm-i kapu platiť sipáhimu vo výške 25 akče na svätého Juraja a v rovnakej sume na svätého Michala.
Zo všetkých poľnohospodárskych plodín sa odovzdávali sipáhimu desiatky. Hlavné príklady sú desiatok zo pšenice (gendum) a suraže (mahlut), pri ktorých sa udával aj objem v kile alebo kejl a vo finančnej hodnote. V 16. storočí sa kile pšenice oceňovalo sumou 12 akče a suržica sumou 6 akče. Desiatok z muštu (šira) sa udával v pintách, pričom jedna pinta mala hodnotu 4 akče. Tento desiatok vyberal väčšinou v peniazoch, lebo jeho odvádzanie v naturáliách spôsobovalo veľké problémy. Ďalej existoval napríklad desiatok z hrachu a šošovice (girah ve gades), z konopy a kapusty (kendir ve kelem) či z cesnaku a cibule (sir ve pijaz). Existoval aj desiatok z ovocia (öšr-i mejve), ktorý sa vyberal iba v takých dedinách, ktoré produkovali väčšie množstvo ovocia, ktoré bolo určené na trh.
Ďalej sa platil desiatok zo včiel obyčajne v podobe desiatku, t. j. odovzdania jedného z desiatich úľov.
Poplatok z oviec sa vyberal dvoma spôsobmi - na svätého Juraja sa buď zaplatila istá suma za každú ovcu alebo sa zaplatil desiatok z jahniat, a to buď v podobe odvedenia desiatku (čiže každého desiateho jahňata) alebo zaplatením 15 akče za jahňa. Okrem toho sa platil poplatok za pasenie a košarovanie oviec, ktorý fungoval tak, že v prípade pasenia oviec na pôde iného sipáhiho sa (za 300 oviec) odovzdá 1 baran, ak ovce na danej pôde prezimovávajú, alebo 1 jahňa, ak sa ovce na danej pôde kotia.
Vyberal sa aj poplatok za ošípané (bidat-i hanazir) vo výške 2 akče za ošípanú staršiu ako rok. Ak došlo k paseniu ošípanej v dubine iného majiteľa, bol požadovaný jeden kus za stádo, čo bolo neskôr zmenené na desiatok, čiže jeden kus z desiatich.
Ďalej existoval aj poplatok v peniazoch, ktorý sa chápal ako príspevok sipáhiom na zásobovanie drevom na kúrenie a senom pre kone. Nazýval sa resm-i hime ve gijah. Za voz dreva sa platilo 15 akče, kým za voz sena 25 akče. Ďalej existoval desiatok zo sena (öšr-i gijah), takisto platený v peniazoch, a poplatok za slamu (paha-i kah), ktorého spôsob platby je dnes neznámy.
Za pasenie ovcí či ošípaných mimo územia obce alebo pôde iného sipáhiho sa platil poplatok za pasenie (resm-i otlak).
Vyberal sa aj poplatok za mlyn (resm-i asijab), ktorý sa platil pôvodne v obilí, neskôr v peniazoch. Ak nebolo výslovne uvedené, že poplatok patrí štátnej pokladnici, platil sa sipáhiom. Výška tohto poplatku závisela od toho, či mlyn mlel celý rok alebo len pol roka, ako aj od počtu kolies či veľkosti rieky pri mlyne. Poplatok za mlyn v celoročnej prevádzke a za mlyn na Dunaji, Váhu či Nitre bola 50 akče za koleso v 16. storočí a 60 akče za koleso v 17. storočí. Za mlyn, ktorý nebol v celoročnej prevádzke, a stál na menšom toku, sa platilo 25 akče. Za mlyn s celoročnou prevádzkou na menšom toku sa platilo 50 akče.
Vyberali sa aj desiatky za niektoré ulovené ryby.
Platil sa aj osobitný poplatok za užívanie lúk (hassa-i čajir) vo výške 10 až 20 akče za voz dorobeného sena pre nemoslimov a 2 akče za voz pre moslimov. Tento poplatok sa platil, lebo lúky sa považovali za majetok štátu.
Okrem toho sa vyberali príležitostné poplatky známe ako badihava. Bola to napríklad suma za vydaj nevesty vo výške 30 akče v prípade vydaja dievčaťa a 15 akče v prípade vydaja vdovy. Existovali aj pokuty za urážky a zranenia, na ktoré ale nemali nárok všetci sipáhiovia, ale len tzv. držitelia slobodných timárov, t. j. sadžakbeg, alajbeg a vyšší funkcionári provinčnej finančnej správy (defterdár).
Nové plodiny.
Do osmanského Uhorska preniklo z ostatnej Osmanskej ríše pestovanie kukurice, ktorá bola vtedy známa ako „turecké žito“ či „turešina“. Rozšírilo sa aj pestovanie marhúľ či papriky, ktorá slúžila spočiatku ako ozdobná rastlina. Z Osmanskej ríše sa do osmanského Uhorska rozšírilo aj pitie kávy a pestovanie tabaku, a teda aj fajčenia. Hoci sú tieto produkty severoamerického pôvodu, do Uhorska prenikli z Osmanskej ríše.

</doc>
<doc id="726550" url="https://sk.wikipedia.org/wiki?curid=726550" title="Rýchlo a zbesilo 9">
Rýchlo a zbesilo 9

Rýchlo a zbesilo 9 (v origináli "F9: The Fast Saga") je americký akčný film z roku 2021 od režiséra Justina Lina. Scenár k filmu spísali Daniel Casey a Justin Lin. Jedná sa o deviaty film hlavnej série Rýchlo a zbesilo. V hlavných úlohách sa tu predstavili Vin Diesel, Michelle Rodriguezová, Tyrese Gibson, Ludacris, John Cena, Jordana Brewsterová, Helen Mirrenová, Charlize Theronová a Sung Kang.

</doc>
<doc id="726558" url="https://sk.wikipedia.org/wiki?curid=726558" title="Studios des Buttes-Chaumont">
Studios des Buttes-Chaumont

Studios des Buttes-Chaumont alebo Cité Elgé boli filmové a neskôr televízne štúdiá nachádzajúce sa v Paríži. V súčasnosti sa na pozemkoch štúdií nachádzajú obytné domy postavené v 90. rokoch. Natáčalo sa tu veľké množstvo televíznych programov pre rôzne televízne stanice.
Lokalita.
Areál budov sa nachádzal medzi rue Carducci a rue des Alouettes, neďaleko Parc des Buttes-Chaumont.
História.
RTF kúpila v roku 1952 schátrané štúdiá Gaumont, ktorých väčšina budov pochádzala z čias nemých filmov. Plány nového komplexu vypracoval architekt Chatelan. Oficiálna inaugurácia sa konala 15. apríla 1958. Po dobudovaní Buttes-Chaumont mali sedem natáčacích hál s rozlohou od 300 do 700 m². Počas najväčšieho rozmachu bola ročná produkcia ateliérov niekoľko stoviek rôznorodých typov predstavení. V roku 1994 skupina Bouygues kúpila štúdiá, po krátkom čase ich zbúrala a vybudovala obytné domy.

</doc>
<doc id="726559" url="https://sk.wikipedia.org/wiki?curid=726559" title="Skyrama">
Skyrama

Skyrama je MMO a tycoonová webová hra od spoločnosti Bigpoint, v ktorej si hráči môžu vybudovať a spravovať svoje vlastné virtuálne letisko.

</doc>
<doc id="726560" url="https://sk.wikipedia.org/wiki?curid=726560" title="Traja chrobáci">
Traja chrobáci

Traja chrobáci je hraný televízny film ČST z roku 1976 režírovaný Jánom Roháčom. Účinkujú v ňom Ota Jirák (nadabovaný Uršulou Klukovou), Bolek Polívka a Josef Dvořák.
Vznik a charakteristika.
Nápad a jadro libreta vzniklo v roku 1975 v Dánsku, kde autori pracovali ako mímovia v pouličnom divadle v Kodani. Po návrate do Prahy sa veci ujal režisér Ján Roháč vo vtedajšej Československej televízii. Zostavil trojicu Polívka, Jirák, Dvořák, ktorá sa zmocnila tejto mimickej grotesky.
Dej.
Traja mímovia predstavujúci chrobákov v reálnom svete ľudského obydlia, úmerne obrovského k ich chrobačím rozmerom, prežívajú dobrodružstvá neobyčajného poznávania bežných vecí v ľudskom obydlí.
Kontroverzia a spory.
Tento vznik sa nezaobišiel bez problémov. Neboli napodiv politické, ale rýdzo umelecké. Boj sa strhol okolo dekorácií. Známy brnenský výtvarník Vladimír Jiránek navrhoval maľované dekorácie, Roháč chcel gigantické doslovné zväčšeniny. Výtvarnú verziu označil za „bábkové divadlo“, čo bol z jeho úst ortieľ smrti. Dnes, keď trpaslíci brázdia svetové obrazovky v ľubovoľne zväčšených priestoroch a kradmo sa dotýkajú iluzívnych predmetov, Bolek, Ota a Pepa sa nadreli so skutočným štvormetrovým teplomerom, päťmetrovou zápalkou a dva metre vysokým hrnčekom na čaj. Boj s divokou kukučkou, vyrážajúcou zo svojho úkrytu v hodinách bol naozajstný a Otov pobyt v chladnúcom čaji v hostivařskych ateliéroch bol zdraviu naozaj nebezpečný. Spor o dekorácie mal tragikomickú dohru – rozzúrený výtvarník dal Roháča na súd za plytvanie verejnými prostriedkami.

</doc>
<doc id="726561" url="https://sk.wikipedia.org/wiki?curid=726561" title="Turica ostrá">
Turica ostrá

 
Turica ostrá () je druh byliny rodu turica, z čeľade astrovité ("Asteraceae"). Jej prirodzený areál zahŕňa mierne oblasti Eurázie.
Opis.
Turica ostrá je dvojročná až krátko trvajúca bylina. Byľ je priama, pevná, drsno chlpatá, listnatá, vysoká 10 až 60 cm.
Prízemné listy sú krátko a široko stopkaté, čepeľ je obrátene kopijovitá, celistvookrajová alebo plytko pílkovitá, na vrchole končistá, dlhá 35 až 60 mm, široká do 12 mm, po oboch stranách chlpatá. Byľové listy sú sediace, čepeľ je kopijovitá, plochá, na vrchole končistá, dlhá 18 až 100 mm, široká do 12 mm, žltozelená.
Úbory sú lúčovité, dlhostopkaté, v počte 4 až 60, valcovité, s priemerom 6 až 13 mm, usporiadané vo valcovitom zloženom súkvetí. Zákrov je chlpatý, zákrovné listene sú čiarkovito kopijovité, dlhé do 7 mm. Lôžko úboru je ploché. Lúčovité kvety smerujú dohora, sú svetlo ružovofialové, sotva dlhšie ako rúrkovité kvety a sú široké len do 0,3 mm. Rúrkovité kvety sú žlté, dlhé do 8 mm.
Plodmi sú sploštené, svetlohnedé, jemne chlpaté nažky, s chocholcom dvakrát dlhším ako nažka.
Rozšírenie.
Turica ostrá je rozšírená v miernom pásme Eurázie od Britských ostrovov až po ruský Ďaleký východ, na juhu po severné oblasti Stredomoria, Kaukaz a Pamír. Na Slovensku rastie roztrúsene až hojne na celom území.
Ekológia.
Turica ostrá rastie spravidla na dobre priepustných pôdach, na okrajoch komunikácií, na úhoroch, suchých trávnikoch, piesčinách a sutinových naplaveninách riek od nížin po horský vegetačný stupeň. Ojedinele je zavliekaná až do alpínskeho stupňa. Najvyššie zaznamenaný výskyt pochádza z Belianskych Tatier (Ždiarska vidla), vo výške . Kvitne od júna do júla.
Zoznam poddruhov.
V rámci druhu eviduje databáza semenných rastlín POWO tieto súčasné poddruhy:

</doc>
<doc id="726562" url="https://sk.wikipedia.org/wiki?curid=726562" title="Erigeron acris">
Erigeron acris



</doc>
<doc id="726563" url="https://sk.wikipedia.org/wiki?curid=726563" title="Mokrý potok (prítok Bystrej)">
Mokrý potok (prítok Bystrej)

Mokrý potok je vodný tok v Nízkych Tatrách na území okresu Poprad. Je to ľavostranný prítok Bystrej s dĺžkou približne 3,5 km a je tokom VI. rádu.
Priebeh toku.
Potok pramení vo východnej časti Nízkych Tatier, na východe geomorfologického podcelku Kráľovohoľské Tatry, v ich časti Predná hoľa, na severovýchodnom úbočí Čertovice (), v nadmorskej výške približne 
Prameň sa nachádza v oblasti nesúvislého lesného porastu v závere Mokrej doliny. Od prameňa tečie severovýchodným smerom a zakrátko priberá krátky ľavostranný prítok. Pokračuje popod hrebeň Gencková a následne priberá pravostranný prítok z lokality Madejová. V strednej časti tečie Mokrou dolinou popod Predný grúň na sever a následne priberá významný ľavostranný prítok z lokality Ráztoky. Na dolnom toku priberá ďalší ľavostranný prítok spod Doštianok a stáča sa na severovýchod. Následne už vteká do Bystrej doliny, kde sa južne od obce Vikartovce, v nadmorskej výške približne vlieva ľavostranne do Bystrej, prítoku rieky Hornád. Potok patrí do širšieho povodia rieky Slaná.
Potok pramení a preteká iba katastrálnym územím obce Vikartovce v okrese Poprad v Prešovskom kraji.

</doc>
<doc id="726568" url="https://sk.wikipedia.org/wiki?curid=726568" title="La Samaritaine">
La Samaritaine

La Samaritaine (plným názvom Grands magasins de la Samaritaine) je obchodný dom v Paríži na nábreží Seiny v 1. obvode medzi ulicami "Rue de la Monnaie" a "Rue de l’Arbre-Sec". Obchod bol od roku 2005 do 23. júna 2021 uzavretý. La Samaritaine bol s predajnou plochou najväčší obchodný dom v Paríži a tesne tak predstihol domy "Galeries Lafayette" a "Printemps".
História.
Obchod založil v roku 1869 Ernest Cognacq pôvodom z Île de Ré spolu s manželkou Marie-Louise Jaÿ. Ernest Cognacq začal ako predajca kravát na Pont Neuf, neskôr si zriadil malý obchod na ulici "Rue de la Monnaie". Obchod prosperoval a tak ho manželia rozširovali nákupom okolitých budov, až vznikol obchodný dom zaberajúci niekoľko susediacich domov. Bloky domov boli v rokoch 18831933 postupne upravované, najmä v rokoch 19031907, kedy architekt Frantz Jourdain uplatnil princípy secesie. Prestavbu v roku 1933 urobil v štýle art deco architekt Henri Sauvage. Celý obchod č. 2 a ďalej fasáda a strecha obchodu č. 3 sú preto od roku 1990 chránené ako historická pamiatka.
Vzhľadom na zlé ekonomické výsledky na začiatku 90. rokov obchodný dom zmenšil svoju predajnú plochu. Ekonomické problémy však pokračovali a preto ho v roku 2001 skúpila skupina LVMH (Moët Hennessy Louis Vuitton). Predajňa bola zatvorená 15. júna 2005 z dôvodu vážneho rizika požiaru, pričom budova potrebovala naliehavú bezpečnostnú rekonštrukciu.
LVMH koncom roka 2010 kúpila zvyšné podiely v obchodnom dome od nadácie Cognacq-Jay, vďaka čomu mala obchodný dom v plnom vlastníctve. Prestavba sa mala začať v roku 2011.
V januári 2015 boli práce na predajni opäť zastavené po tom, čo francúzsky súd zrušil stavebné povolenie. Práce sa opäť rozbehli, keďže stále existoval odpor k novým fasádam navrhnutým japonskou architektonickou firmou SANAA, starostka Paríža Anne Hidalgová plány podporila.
Po šestnástich rokoch od zatvorenia bol obchodný dom znovu otvorený pre verejnosť v júni 2021, teraz je tiež pod značkou DFS. Obchod znovu otvorili francúzsky prezident Emmanuel Macron a generálny riaditeľ LVMH Bernard Arnault. Budovy teraz zahŕňajú hotel Cheval Blanc, škôlku, kancelárie a sociálne bývanie.
Pôvod mena.
La Samaritaine (slovensky Samaritánka) bol názov vodného čerpadla umiestneného blízko mosta Pont Neuf, ktorého existencia je známa od doby vlády Henricha IV. Čerpadlo pumpovalo vodu zo Seiny do mestských fontán. Stavba bola ozdobená sochárskou výzdobou zobrazujúcou stretnutie Ježiša a Samaritánky pri Jákobovej studni, ktorého autormi boli sochári Bernard a René Frémin (16721744).
Dizajn a štýl budovy.
Jourdainovo členstvo vo viacerých spoločnostiach výrazne ovplyvnilo jeho osobnú architektonickú teóriu a výber dizajnu Samaritaine. Jourdain bol prezidentom Societe du Nouveau počas vrcholu hnutia Art Nouveau. Pôvodný dizajn budovy silne stelesňuje ideály tohto umeleckého štýlu. Zatiaľ čo skeletová konštrukcia obchodného domu je postavená z ocele a skla, budova obsahuje množstvo aplikovaných ozdôb, ktoré znižujú tvrdosť jej tuhej konštrukcie. Exteriér budovy má dve kupoly zo sklenených tehál, ktoré sa v noci rozsvietia. Predĺžené vertikály kupol, rozdelené do ôsmich strán, zvýrazňujú výšku budovy a priťahujú oko diváka na vrchol predajne. Fasádu budovy tvoria keramické panely v pestrých farebných odtieňoch žltej, bielej, zelenej a zlatej. Slovo „Samaritaine“, ako aj časť dostupného tovaru a tovaru, sú zobrazené okolo fasády budovy farebným smaltom pomocou prepracovaného písma. Okolo týchto nápisov sú rozptýlené farebné naturalistické kvetinové motívy, ktoré pokračujú aj v interiéri budovy. V interiéri sa nachádzajú dekoratívne železné schodiská, sklenená dlažba a fresky s opakovaným kvetinovým motívom. Tieto prvky zahŕňajú ornament aj funkčnosť, ktoré sú základnými princípmi secesného hnutia. Základné myšlienky secesie a Samaritaine viedli k moderným hnutiam 20. rokov 20. storočia.

</doc>
<doc id="726580" url="https://sk.wikipedia.org/wiki?curid=726580" title="Focus Bikes">
Focus Bikes

Focus Bikes je nemecký výrobca cestných, horských a elektrických bicyklov so sídlom v Stuttgarte v Nemecku.
História.
Založenie a začiatky (1992 – 2000).
Focus Bikes bola založená v roku 1992 nemeckým cyklokrosovým majstrom sveta Mikom Klugeom. Kluge ktorý v roku 1985 vyhral majstrovstvá sveta v cyklokrose, využil svoje skúsenosti v profesionálnej cyklistike na vytvorenie vlastnej značky bicyklov. Cieľom spoločnosti bolo navrhnúť a vyvinúť výkonné bicykle pre súťažné a rekreačné jazdenie.
Prvé bicykle značky Focus boli určené najmä pre cyklokros a horskú cyklistiku. V roku 1993 spoločnosť predstavila svoju prvú sériu horských bicyklov. O rok neskôr Focus Bikes nadviazal spoluprácu s nemeckým výrobcom bicyklov Derby Cycle, čím si zabezpečila lepšie výrobné kapacity a distribučné kanály.
Rozšírenie na nové segmenty (2000 – 2010).
V nasledujúcich rokoch spoločnosť rozšírila svoju ponuku o cestné a trekingové bicykle. Na začiatku nového milénia značka upevnila svoju pozíciu na nemeckom trhu a začala expandovať aj do medzinárodného prostredia.
V roku 2006 sa Focus Bikes dostal na širší profesionálny cyklistický trh a začal sponzorovať tím Team Milram, ktorý jazdil na bicykloch Focus v rámci pretekov UCI ProTour. Táto spolupráca pomohla značke etablovať sa ako výrobcu vysoko výkonných pretekárskych bicyklov.
Vývoj e-bicyklov a technologické inovácie (2010 – 2020).
S rastúcou popularitou elektrických bicyklov sa spoločnosť v roku 2011 zamerala aj na tento segment a uviedla na trh svoju prvú sériu e-bikov. Spoločnosť sa začala sústrediť na vývoj integrovaných batériových systémov a pokročilých rámových konštrukcií, čo jej umožnilo konkurovať v rýchlo rastúcom segmente elektrobicyklov.
V roku 2013 sa Focus Bikes stala hlavným partnerom tímu AG2R La Mondiale, ktorý používal ich cestné bicykle na pretekoch UCI WorldTour. Okrem toho spoločnosť naďalej podporovala horskú cyklistiku a jej modely sa pravidelne objavovali v profesionálnych súťažiach.
Súčasnosť (2020 – súčasnosť).
Focus Bikes naďalej rozvíja svoj sortiment a technologické inovácie. Značka sa zameriava na ľahké a aerodynamické rámové konštrukcie, integrované komponenty a nové materiály na zvýšenie výkonu a komfortu jazdy.
Sponzorstvo.
Cestná cyklistika.
Focus Bikes sa v priebehu rokov stal sponzorom viacerých profesionálnych cestných cyklistických tímov. Jedným z najvýznamnejších tímov, ktorý používal bicykle Focus, bol Team Katusha-Alpecin, ktorý pôsobil v UCI World Tour. Okrem toho spoločnosť poskytovala podporu tímu AG2R La Mondiale, ktorý taktiež súťažil v najprestížnejších cyklistických podujatiach, vrátane Tour de France, Giro d’Italia či Vuelta a España.
Tím AG2R La Mondiale používal modely Izalco Max, ktoré boli známe svojou ľahkosťou a aerodynamickými vlastnosťami. Jazdci tohto tímu dosiahli na bicykloch Focus niekoľko významných výsledkov, pričom značka bola pravidelne viditeľná na najvýznamnejších podujatiach svetového cyklistického kalendára.
Cyklokros.
Focus Bikes sa výrazne etabloval aj v cyklokrose, kde sponzoroval viaceré elitné tímy a individuálnych jazdcov. Významnou osobnosťou spojenou so značkou bol trojnásobný majster sveta Joris Nieuwenhuis, ktorý dosiahol viaceré úspechy na bicykloch Focus Mares CX. Spoločnosť bola pravidelným partnerom cyklokrosových tímov, ktoré súťažili v prestížnych seriáloch ako UCI Cyclo-cross World Cup a Superprestige.
Horská cyklistika.
V segmente horskej cyklistiky Focus sponzoroval viacero profesionálnych jazdcov a tímov. Výraznou postavou spojenou so značkou bol nemecký pretekár Markus Schulte-Lünzum, ktorý dosiahol úspechy v disciplíne cross-country. Focus Bikes poskytoval podporu aj menším tímom v rámci svetového pohára v horskej cyklistike a Enduro World Series. Modely, ako Raven a Sam, boli často používané v pretekárskom prostredí, najmä v kategóriách cross-country a enduro.
Súčasné sponzorstvo.
Aj keď spoločnosť v súčasnosti nie je hlavným partnerom veľkých World Tour tímov, naďalej podporuje rôzne profesionálne a amatérske cyklistické tímy, ako aj individuálnych jazdcov. Spoločnosť sa tiež zameriava na spoluprácu s ambasádormi značky, ktorí reprezentujú jej bicykle na sociálnych sieťach a rôznych cyklistických podujatiach.

</doc>
<doc id="726587" url="https://sk.wikipedia.org/wiki?curid=726587" title="Spolkové voľby v Nemecku v roku 2025">
Spolkové voľby v Nemecku v roku 2025

Spolkové voľby v Nemecku v roku 2025 sa uskutočnili 23. februára. Voliči volili 630 členov Spolkového snemu () v 21. voľbách od obnovenia demokracie po druhej svetovej vojne. Voľby sa konali predčasne o sedem mesiacov kvôli rozpadnutiu vládnej koalície na konci roku 2024. Po strate väčšiny v parlamente predložila vláda vyslovenie o nedôvere, ktoré prehrala, čím boli vyhlásené štvrté predčasné voľby v povojnovej histórii Nemecka a prvé od roku 2005.
Posledné spolkové voľby v roku 2021 vyhrala Sociálnodemokratická strana Nemecka (SPD), pričom sa do parlamentu dostalo ďalších 6 strán. SPD zložila tzv. „semaforovú koalíciu“ s Alianciou 90/Zelenými a liberálnou Slobodnou demokratickou stranou (FDP). Novým kancelárom sa stal líder SPD Olaf Scholz. V opozícii ostala stredopravá Kresťanskodemokratická únia Nemecka/Kresťanskosociálna únia v Bavorsku (CDU/CSU, Únia), národne-konzervatívna a krajne pravicová Alternatíva pre Nemecko (AfD) a demokraticko-socialistická Ľavica.
Po nezhodách, hlavne v oblasti hospodárskej politiky, vyhodil kancelár Scholz 6. novembra 2024 svojho ministra financií a lídra FDP Christiana Lindnera, čo vyvolalo odchod FDP z vlády a rozpad semaforovej koalície. 16. decembra 2024 predložila už menšinová vláda hlasovanie o vyslovení nedôvery, ktoré prehrala.
Vo voľbách vyhrala aliancia CDU/CSU s 28,5% hlasov. Na druhom mieste sa umiestnila AfD so svojím najlepším výsledkom na úrovni 20,8%. Vládnuca SPD sa prepadla o 9 bodov dosiahla so 16,4% svoj najhorší výsledok od roku 1887. Zelení klesli z 15% na 12%, kým Ľavica si prilepšila na 9%. FDP s 4,3% dosiahla svoj najhorší výsledok a prvýkrát od roku 2013 sa nedostala do parlamentu. Ľavicovo populistický Zväz Sahry Wagenknechtovej (BSW), ktorý sa odlúčil od Ľavice, získal 4,98% a tesne sa nedostal do parlamentu. Juhošlezvický voličský zväz (SSW), ktorý ako strana reprezentujúca záujmy menšín nepodlieha kvóru 5%, si udržal svoje jedno kreslo.
Volebná účasť bola na úrovni 82,5% najvyššia od znovuzjednotenia Nemecka.
Kandidujúce strany.
Kandidujúce strany, ktoré boli pred voľbami zastúpené v Spolkovom sneme:

</doc>
<doc id="726589" url="https://sk.wikipedia.org/wiki?curid=726589" title="Brygos">
Brygos

Brygos () bol grécky hrnčiar, činný približne v rokoch 490 až 470 pred Kr.
Brygos, aténsky hrnčiar (možno macedónskeho pôvodu) v období prvej polovice 5. storočia pred Kr., signoval viac ako 13 keramických váz (iný zdroj uvádza až 16 podpisov, úplných alebo čiastočných). Jeho signatúra sa vždy vyskytuje vo formulácii „Brygos epoiesen“ (Brygos ma vyrobil) ako na rúčke čaše z Bostonu (Museum of Fine Arts 95.57 ), nikdy nie vo formulácii „Brygos egrafsen“ (Brygos ma namaľoval). To znamená, že Brygos vyrobil vázy, na ktoré sa podpísal, ale nie je isté, že ich aj maľoval. Maliar podpísaných váz (navzájom spojených aj štýlom kresby) je preto známy pod konvenčným menom Brygov maliar, ktorému sa na základe štylistiky pripisuje aj dvestotridsať ďalších nesignovaných váz, takmer všetko červenofigúrových kylikes (takmer všetky čaše s podpisom Bryga boli zdobené Brygovým maliarom alebo členmi jeho dielne, ako napr. Maliarom Briseis).
Brygos zhotovil niekoľko kylikes typu B (napr. červenofigúrový kylix typu B z Würzburgu, Martin von Wagner Museum HA 428). Čaše tohto typu majú pomerne plytké dno, dlhé stopky a na spodku široké nôžky. Rúčky sú mierne vytočené nahor. Menší počet jeho čaší patrí k takzvanému typu C (ako napr. červenofigúrový kylix typu C z Londýna, Britské múzeum GR 1873). V jeho dielni sa vyrábali aj iné druhy nádob, medzi nimi skyfoi, kantharoi, lékythoi, vyrobil aj veľkú nádobu podobnú kalathosu s výlevkou a rytóny v tvare zvieracích hláv. 
 

</doc>
<doc id="726591" url="https://sk.wikipedia.org/wiki?curid=726591" title="Duchoň (film)">
Duchoň (film)

Duchoň je slovenský životopisný film, ktorý mal premiéru 31. júla 2025. Film režiséra Petra Bebjaka sa zameriava na biografiu slovenského speváka Karola Duchoňa. Do hlavnej úlohy bol vybratý Vladislav Plevčík. Do snímky bol zapojený aj český herec Vojtěch Kotek, ktorý stvárnil rolu českého speváka Karla Gotta.
Snímka bola uvedená na Filmovom festivale v Karlových Varoch za prítomnosti hlavných hercov a štábu. Producent Šesták a režisér Bebjak sa rozhodli vyrozprávať dej príbehu retrospektívne.

</doc>
<doc id="726594" url="https://sk.wikipedia.org/wiki?curid=726594" title="Iversonove zátvorky">
Iversonove zátvorky

V matematike sú Iversonove zátvorky, pomenované podľa informatika Kennetha. E. Iversona, spôsob notácie, ktorý zovšeobecňuje Kroneckerovu deltu. Táto funkcia zobrazuje akýkoľvek výrok na hodnoty 0 alebo 1. Štandardne sú Iversonove zátvorky označované hranatými zátvorkami formula_1 a definované sú pre výrokové tvrdenie nasledovne:
formula_2
Iversenove zátvorky umožňujú zápis sumácie bez obmedzenia na sčítací index. Presnejšie, pre ľubovoľný výrok formula_3 závislí od celého čísla formula_4 sa suma formula_5 môže zapísať ako formula_6. V tejto konvencii nemusí byť formula_7 definované pre všetky celé čísla formula_4 kde sa Iversonova zátvorka rovná nule. Výraz formula_9 musí byť rovný nule, bez ohľadu na to, či je pre dané formula_4 výraz formula_7 definovaný alebo nie.
Vlastnosti.
Medzi aritmetikou s Iversonovými zátvorkami, logikou a množinovými operáciami existuje priamy súvis. Nech formula_12 sú množiny, formula_13 ľubovoľná vlastnosť celých čísel, potom máme
formula_14
Príklady použitia.
Notácia umožňuje algebrickú manipuláciu súm s rôznymi hodnotami sumačného indexu.
Algebrická manipulácia súm.
Známe pravidlo formula_15 triviálne odvodíme:
formula_16
Mechanicky odvodíme ďalšie notoricky známe pravidlo sumácie:
formula_17
Známe funkcie vyjadrené pomocou Iversonovych zátvoriek.
Kroneckerova delta formula_18 je špeciálnym prípadom Iversonovych zátvoriek pre prípad, kde uvažovaným výrokom je rovnosť:
formula_19
Iversonove zátvorky teda môžeme považovať ako zovšeobecnením Kroneckerovej delty.
Heavisideova funkcia, signum a absolútna hodnota môžu byť jednoducho vyjadrené v Iversonovej notácii:
formula_20
Variácie označenia.
Popri štandardnej notácii formula_1 a originálnej notácii formula_22 sa používa aj verzia hranatých zátvoriek v tabuľovej hrubotlači ⟦ · ⟧.

</doc>
<doc id="726595" url="https://sk.wikipedia.org/wiki?curid=726595" title="IUVENTA Michalovce">
IUVENTA Michalovce



</doc>
<doc id="726598" url="https://sk.wikipedia.org/wiki?curid=726598" title="Francúzsky prezident">
Francúzsky prezident



</doc>
<doc id="726599" url="https://sk.wikipedia.org/wiki?curid=726599" title="Boršov (prítok Hornádu)">
Boršov (prítok Hornádu)

Boršov je vodný tok v Nízkych Tatrách a Hornádskej kotline na území okresu Poprad. Je to pravostranný prítok Hornádu s dĺžkou približne 6,5 km a je tokom V. rádu.
Priebeh toku.
Potok pramení vo východnej časti Nízkych Tatier, na východe geomorfologického podcelku Kráľovohoľské Tatry, v ich časti Predná hoľa, v lokalite Rakáč, v nadmorskej výške približne 
Prameň sa nachádza v oblasti (nateraz po ťažbe /2025/) nesúvislého lesného porastu v závere nevýraznej doliny. Od prameňa tečie severným smerom cez lokalitu Boršov a následne sa stáča na severovýchod popod hrebeň Šlichtálka. Priberá pravostranný prítok z lokality Nad Glacom a pokračuje úpätím Kotličky (). Opúšťa Nízke Tatry a vteká do Hornádskej kotliny a jej podcelku Vikartovská priekopa. Vytvára oblúk na sever a na okraji ochranného pásma Národného parku Slovenský raj priberá svoj najvýznamnejší, ľavostranný prítok. Križuje cestu do Spišského Bystrého a zvlnenou poľnohospodárskou krajinou pokračuje severovýchodným smerom. Na dolnom toku ešte priberá menší ľavostranný prítok a následne sa už pri osade Dubina, severne od Hranovnice, v nadmorskej výške približne vlieva pravostranne do Hornádu. Potok patrí do širšieho povodia rieky Slaná.
Potok pramení a preteká iba katastrálnym územím obce Hranovnica v okrese Poprad v Prešovskom kraji.

</doc>
<doc id="726600" url="https://sk.wikipedia.org/wiki?curid=726600" title="Turica ostrozubá">
Turica ostrozubá

 
Turica ostrozubá (iný názov hviezdnik ostrozubý, ) je druh byliny rodu turica, z čeľade astrovité ("Asteraceae"). Jej prirodzený areál zahŕňa oblasti v Kanade a Spojených štátoch.
Opis.
Turica ostrozubá je krátko trváca, vzácnejšie jednoročná bylina. Koreň je vretenovitý, tenký, rozkonárený, zakončený drobnou koreňovou hlavou. Byľ je priama, jednoduchá, hranatá, husto pritisnuto chlpatá, vysoká 30 až 80 cm.
Prízemné listy sú dlho stopkaté, čepeľ je široko vajcovitá, na báze zúžená, celistvookrajová alebo s jedným až tromi zubmi, dlhá 50 až 80 mm, široká do 20 mm, na líci a rube jemne chlpatá. Dolné byľové listy sú podobné prízemným, horné listy sú sediace, čepeľ je čiarkovito kopijovitá, celistvookrajová, tupo končistá.
Úbory sú lúčovité, v počte 10 až 25, s priemerom 15 až 20 mm, usporiadané do skráteného mnohoramenného vrcholíkového súkvetia. Zákrov je kužeľovitý až pologuľovitý, zákrovné listene sa škridlicovito prekrývajú, sú roztrúsene chlpaté, bielo lemované, len pozdĺž strednej žilky zelené. Lôžko úboru je drobné, tupo kužeľovité. Lúčovité kvety sú v počte do 80, dlhé do 8 mm, biele. Rúrkovité kvety v terči sú žlté, dlhé do 2,5 mm.
Plodmi sú veľmi drobné, sploštené, jemne chlpaté nažky s chocholcom.
Rozšírenie.
Turica ostrozubá je pôvodná v Severnej Amerike a v južnej Kanade. Druhotne bola vzácne zavlečená do strednej a východnej Európy, severnej Ázie a na Havaj. Na Slovensku sa vyskytuje veľmi vzácne v panónskej oblasti a na Podunajskej nížine, hojnejšia je len na Záhorí. Ojedinele zasahuje do karpatskej oblasti v Malých Karpatoch, Slanských vrchoch a Bukovských vrchoch.
Ekológia.
Turica ostrozubá sa vyskytuje v rôznych typoch lúčnych spoločenstiev na piesčitom substráte v presvetlených lesoch od nížin po podhorský vegetačný stupeň. Najvyššie zaznamenaný výskyt pochádza z oblasti Herľany (Rankovské skaly), vo výške . Kvitne od mája do júla.
Zoznam poddruhov.
V rámci druhu eviduje databáza semenných rastlín POWO tieto súčasné poddruhy:

</doc>
<doc id="726601" url="https://sk.wikipedia.org/wiki?curid=726601" title="Erigeron strigosus">
Erigeron strigosus



</doc>
<doc id="726602" url="https://sk.wikipedia.org/wiki?curid=726602" title="Hviezdnik ostrozubý">
Hviezdnik ostrozubý



</doc>
<doc id="726604" url="https://sk.wikipedia.org/wiki?curid=726604" title="Vyhlásenie Slovenského národného povstania v Banskej Bystrici">
Vyhlásenie Slovenského národného povstania v Banskej Bystrici



</doc>
<doc id="726605" url="https://sk.wikipedia.org/wiki?curid=726605" title="Zimný štadión Trebišov">
Zimný štadión Trebišov

Zimný štadión Trebišov sa nachádza na juhovýchode Slovenska v meste Trebišov.
Štadión bol postavený v roku 1994 a jeho kapacita je 4 500 miest, z toho 3 638 na sedenie a 600 na státie. Je to domáci štadión tímu HK Trebišov. V blízkosti štadióna sa nachádza aj hokejbalové ihrisko a tenisové kurty. Vo vnútri sa nachádza reštaurácia. Hráva sa tu TIPOS Slovenská hokejová liga.

</doc>
<doc id="726609" url="https://sk.wikipedia.org/wiki?curid=726609" title="Vietnam Airlines">
Vietnam Airlines

Vietnam Airlines (vietnamsky: Hãng hàng không Quốc gia Việt Nam, lit. Vietnam Nation Airlines) je vlajkový letecký dopravca vo Vietname. Letecká spoločnosť bola založená v roku 1956 a neskôr v apríli 1989 bola založená ako štátny podnik. Vietnam Airlines má sídlo v okrese Long Biên v Hanoji, s o základňami na medzinárodnom letisku Noi Bai v Hanoji a na medzinárodnom letisku Tân Sơn Nhất v Hočiminovom meste. Letecká spoločnosť lieta na 117 linkách v 19 krajinách, okrem zdieľaných služieb.
Od svojho vzniku až do začiatku 90. rokov 20. storočia bola spoločnosť Vietnam Airlines v rámci leteckého priemyslu menej významným dopravcom, pretože jej činnosť bola sťažená rôznymi faktormi vrátane sociálno-ekonomickej a politickej situácie v krajine. Po normalizácii vzťahov vlády so Spojenými štátmi mohla letecká spoločnosť expandovať, zlepšiť svoje produkty a služby a modernizovať svoju starnúcu flotilu. V roku 1996 vietnamská vláda spojila 20 spoločností poskytujúcich služby do spoločnosti Vietnam Airlines Corporation, ktorej ústredným prvkom bola samotná letecká spoločnosť. V roku 2010 bola korporácia reštrukturalizovaná na spoločnosť s ručením obmedzeným a premenovaná na Vietnam Airlines Company Limited. Na spoločnosť dohliada sedemčlenná správna rada, ktorú vymenúva vietnamský premiér.
Vietnam Airlines zohráva kľúčovú úlohu v hospodárskom rozvoji krajiny, keďže osobná doprava je jej hlavnou činnosťou. Vlastní 100 % Vietnam Air Service Company - regionálnej leteckej spoločnosti v južnom Vietname a takmer 99 % nízkonákladového dopravcu Pacific Airlines. Okrem toho korporácia získava príjmy z leteckého stravovania a údržby a generálnych opráv lietadiel prostredníctvom viacerých svojich dcérskych spoločností vrátane Vietnam Airlines Engineering Company a Vietnam Airlines Caterers. Spoločnosť tiež diverzifikovala svoje investície do odvetvia prenájmu lietadiel a pozemných služieb na letiskách a snaží sa vyrábať súčasti lietadiel. Kontroluje a prevádzkuje nákladnú divíziu Vietnam Airlines Cargo.
Vietnam Airlines sa stala členom aliancie SkyTeam v júni 2010, čím sa stala prvým dopravcom z juhovýchodnej Ázie, ktorý sa stal členom tejto aliancie. Od septembra 2021 predstavuje podiel štátu vo Vietnam Airlines 86,34 %, All Nippon Airways vlastní 5,62 %, pričom je strategickým akcionárom národného vlajkového dopravcu.
Destinácie.
Vietnam Airlines má sieť letov v rámci Ázie, Severnej Ameriky, Európy a Oceánie. S približne 300 dennými letmi, lieta do 21 domácich destinácií a do 43 medzinárodných destinácií. Okrem toho má dohody o spoločnom označovaní liniek s viacerými leteckými spoločnosťami, pričom niektoré z nich smerujú do Severnej Ameriky.
Lety počas Tết.
Vietnam Airlines tradične zvýšila počet letov medzi vietnamskými mestami, aby uspokojila veľké požiadavky, ktoré prinášajú každoročné oslavy Tết. Toto rušné obdobie, ktoré môže trvať od konca januára do polovice februára, je najvýznamnejším vietnamským sviatkom; domáce letecké spoločnosti v tomto období plánujú stovky dodatočných letov, aby sa Vietnamci mohli vrátiť k svojim rodinám, často na vidieku, a osláviť túto udalosť. V roku 2010 zvýšila letecká spoločnosť kapacitu sedadiel na niektorých vnútroštátnych trasách zo 45 % na 120 %. V roku 2011 zvýšila počet dodatočných letov na desiatich trasách, čím pridala viac ako 100 000 sedadiel. Približne 63 000 z týchto miest bolo medzi Hanojom a Hočiminovým mestom. Predstavovalo to pozoruhodný 41 % nárast oproti bežným dňom. V roku 2013 dopravca počas osláv pridal ďalších 174 000 miest, z čoho 82 000 miest bolo na hlavnej trase medzi hlavnými uzlami.
Aliancie.
Vietnam Airlines vstúpili do aliancie SkyTeam 10. júna 2010.
Dohody o zdieľaní kódov.
Vietnam Airlines zdieľa kódy s týmito leteckými spoločnosťami:
Flotila.
Súčasná flotila.
Od augusta 2024 spoločnosť Vietnam Airlines prevádzkuje tieto lietadlá:

</doc>
<doc id="726610" url="https://sk.wikipedia.org/wiki?curid=726610" title="Kroneckerova delta">
Kroneckerova delta

Kroneckerova delta alebo Kroneckerov symbol (pomenovaná podľa Leopolda Kroneckera) je funkcia dvoch premenných, zvyčajne prirodzených čísel. Hodnota funkcie je 1, ak sú premenné totožné a 0, ináč:
formula_1
Alebo použitím Iversonovej notácie:
formula_2
Kroneckerova delta sa prirodzene objavuje v mnohých oblastiach matematiky, fyziky, inžinierstva a informatiky.
Vlastnosti.
Nasledujúce rovnosti sú splnené:
formula_3
Vďaka týmto formulám a faktu, že prvky formula_4 jednotkovej matice formula_5 môžeme stotožniť s Kroneckerovou deltou (formula_6), môžeme považovať formula_7 za jednotkovú maticu.
V formula_8-rozmernom Euklidovskom priestore môžeme zapísať štandardný skalárny súčin ako
formula_9,
alebo využitím Einsteinovej sumačnej konvencie
formula_10.
Zovšeobecnenie.
Kroneckerova delta je považovaná ako tenzor druhu formula_11. Kroneckerov tenzor môže byť zapísaný ako formula_12 s kovariantným indexom formula_13 a kontravariantným indexom formula_14:
formula_15 
Iversonove zátvorky sú zovšeobecnením Kroneckerovej delty, pričom Kroneckerova delta je špeciálnym prípadom, kde podmienkou je rovnosť:
formula_2

</doc>
<doc id="726612" url="https://sk.wikipedia.org/wiki?curid=726612" title="Ktoś Gdzieś Kiedyś Coś">
Ktoś Gdzieś Kiedyś Coś

Ktoś Gdzieś Kiedyś Coś je poľská bluesrocková skupina, založená v roku 2011 z iniciatívy Artura Pasternaka ako inštrumentálna kapela. Skupina sa zameriava na tvorbu autorskej hudby, pričom jej repertoár dopĺňajú vybrané poľské a zahraničné coververzie.
Dejiny.
Skupina vznikla v roku 2011 z iniciatívy Artura Pasternaka. Svoj prvý koncert odohrala vo februári 2012 počas podujatia „Walentynki“. V novembri 2013 predstavila skladby „Partyzant“ a „Smutas“ vo vroclavskom klube Alibi, čo jej umožnilo zúčastniť sa "Hudobnej bitky Rádia Wrocław" (Muzyczna Bitwa Radia Wrocław). Skupina sa prebojovala do semifinále súťaže a vo vysielaní rádia zazneli jej autorské skladby „Partyzant“ a „Trójka“.
V januári 2014 vydala svoje debutové EP, ktoré obsahovalo päť inštrumentálnych skladieb. V tom istom roku vystúpila ako predkapela legendárnej formácie Nocna Zmiana Bluesa vo vroclavskom klube Anima a tiež na podujatí „Majówka z kapelą Dżem“ v Borowej. Okrem toho odohrala koncert v Oleśnici s Magdalenou Piskorczyk a zúčastnila sa mnohých kultúrnych podujatí a klubových vystúpení.
Do decembra 2015 "Ktoś Gdzieś Kiedyś Coś" fungoval ako inštrumentálne kvarteto zložené z bicích, basgitary, elektrickej gitary a harmoniky. Spev nahrádzali inštrumentálne improvizácie.
Na prelome rokov 2015 a 2016 sa k skupine pripojili gitarista Wojciech Oleniasz a speváčka Ewa Bąkowicz, ktorú hudobníci objavili v bare karaoke a pozvali ju spievať na 24. finále WOŚP. Od tohto momentu začala kapela pracovať na vlastných textoch a nových aranžmánoch svojich skladieb. Výsledky tejto práce bolo možné počuť na mnohých koncertoch, vrátane XI. ročníka festivalu „Blues nad Odrą“.
V októbri 2018 skupina nahrala materiál na svoj druhý album s názvom "Daleko od bluesa", ktorý vyšiel v roku 2019. V nasledujúcich rokoch ho propagovala na koncertoch, no zároveň čelila ťažkému obdobiu pandémie a nedostatku príležitostí na živé vystúpenia. V polovici roku 2023 skupinu opustila speváčka Ewa Bąkowicz (v roku 2025 vystúpila ako hosť), no jej činnosť pokračovala. Kapela hľadala nového speváka a súčasne pracovala na nových skladbách.
V roku 2023 sa ku kapele pridal klávesista Kornel Lipiński a v roku 2024 spevák Tomasz Styrna, čo obohatilo jej zvuk. Skupina sa vrátila na scénu a plánuje ďalšiu propagáciu prostredníctvom koncertov, súťaží a bluesrockových festivalov.

</doc>
<doc id="726614" url="https://sk.wikipedia.org/wiki?curid=726614" title="Lubenský potok (prítok Beňatinskej vody)">
Lubenský potok (prítok Beňatinskej vody)

Lubenský potok je potok v severozápadnej časti okresu Sobrance. Je to ľavostranný prítok Beňatinskej vody s dĺžkou približne 1,4 km.
Pramení vo Vihorlatských vrchoch, v geomorfologickom podcelku Popriečny, na západnom svahu vrchu Starý Koňuš () v nadmorskej výške približne 
Od prameňa tečie na severozápad v lesnom extraviláne obce Beňatina, potom sa esovito stáča a opäť pokračuje na severozápad. Napokon juhozápadne od obce Beňatina v nadmorskej výške približne ústi do Beňatinskej vody.

</doc>
<doc id="726620" url="https://sk.wikipedia.org/wiki?curid=726620" title="Mayhem (album Lady Gaga)">
Mayhem (album Lady Gaga)

Mayhem (štýlizované veľkými písmenami) je siedmy štúdiový album americkej speváčky Lady Gaga. Bol vydaný 7. marca 2025 prostredníctvom vydavateľstiev Streamline a Interscope Records. Počas tvorby albumu Gaga spolupracovala s producentmi ako Andrew Watt, Cirkut a Gesaffelstein, výsledkom čoho je album s „chaotickým rozmazaním žánrov“, prevažne synth-popu, s vplyvmi industrial dance, a prvkami electro, disco, industrial pop, rocku, pop rocku a dance-pop. Textovo skúma témy lásky, chaosu, slávy, identity a túžby, pričom využíva metafory transformácie, duality a excesu. Jeho texty sa zaoberajú vplyvom celebrít, bojom medzi verejným obrazom a osobným ja, ako aj eufóriou a bezstarostnosťou ako formami úniku.
Album bol nahraný v štúdiu Rick Rubina Shangri-La, v Malibu v Kalifornii. Albumu predchádzalo vydanie dvoch singlov. Hlavný singel, „Disease“, bol vydaný 25. októbra 2024. „Abracadabra“ nasledoval ako druhý singel 3. februára 2025, pričom dosiahol piate miesto v rebríčku "Billboard" Global 200 a trináste miesto v americkom "Billboard" Hot 100. "Mayhem" obsahuje aj duet s Brunom Marsom „Die with a Smile“, ktorý vyšiel ako singel 16. augusta 2024. Duet získal Cenu Grammy za najlepší popový výkon dua alebo skupiny na 67. ročníku Grammy Awards. "Mayhem" sa stal komerčne úspešným, debutoval na prvom mieste v 15 krajinách vrátane Austrálie, Fínska, Nemecka, Írska, Nórska, Spojených štátov, Talianska, Spojeného kráľovstva a Švajčiarska, pričom v rebríčkoch Francúzska, Holandska a Švédska sa umiestnil na druhom mieste.
"Mayhem" získal kritické uznanie, pričom recenzenti ho označili za silný návrat k popovým koreňom Lady Gaga, konkrétne k albumu "The Fame" (2008), čím sa stal jej najuznávanejším albumom podľa "Metacritic". Recenzenti vyzdvihli produkciu, štýlovú rozmanitosť, súdržnosť albumu a spomenuli hudobné inšpirácie od popových umelcov ako David Bowie, Prince, Siouxsie and the Banshees a Blondie, hoci niektorí kritizovali rozdiel medzi tónom singlov a celkovým albumom, nazývajúc ho "návnadou a zmenou".
Zoznam skladieb.
Všetky skladby produkovali Lady Gaga, Andrew Watt a Cirkut, pokiaľ nie je uvedené inak.
Poznámky

</doc>
<doc id="726623" url="https://sk.wikipedia.org/wiki?curid=726623" title="Cité Elgé">
Cité Elgé



</doc>
<doc id="726624" url="https://sk.wikipedia.org/wiki?curid=726624" title="Gauguin">
Gauguin

Gauguin () je francúzsky životopisný film, ktorý režíroval Édouard Deluc. Snímka mala premiéru v septembri 2017. Hlavnú postavu Paula Gauguina stvárnil herec Vincent Cassel.
Film je voľne založený na Gauguinovej knihe „Noa Noa“, ktorá popisuje časť jeho života.

</doc>
<doc id="726625" url="https://sk.wikipedia.org/wiki?curid=726625" title="Ortogonalita">
Ortogonalita

Ortogonalita je pojem používaný v rôznych oblastiach matematiky, fyziky a inžinierstva, ktorý označuje vzájomnú kolmosť dvoch alebo viacerých objektov. 
Geometrická ortogonalita.
V euklidovskej geometrii sa dva vektory považujú za ortogonálne, ak ich skalárny súčin je nulový. To znamená, že zvierajú uhol 90 stupňov (priamy uhol). Ak sú dve priamky ortogonálne, znamená to, že sa pretínajú pod pravým uhlom.
Ortogonalita v lineárnej algebre.
V kontexte lineárnej algebry je ortogonalita kľúčovým pojmom pri práci s vektormi a maticami. Množina vektorov je ortogonálna, ak každý pár vektorov v množine je navzájom ortogonálny (keď sú kolmé na seba). Ak sú tieto vektory navyše normované (t. j. majú jednotkovú dĺžku), hovoríme o ortonormálnej množine.
Ortogonálne matice sú matice, ktorých riadky (alebo stĺpce) tvoria ortonormálnu bázu, čo znamená, že transponovaná matica je zároveň jej inverznou maticou.

</doc>
<doc id="726629" url="https://sk.wikipedia.org/wiki?curid=726629" title="Oľšovec (prítok Hornádu)">
Oľšovec (prítok Hornádu)

Oľšovec je vodný tok v Spišsko-gemerskom krase a Hornádskej kotline na území okresu Poprad a Spišská Nová Ves. Je to pravostranný prítok Hornádu s dĺžkou približne 6,2 km a je tokom V. rádu. Preteká ochranným pásmom Národného parku Slovenský raj.
Priebeh toku.
Potok pramení na severnom okraji Spišsko-gemerského krasu, v geomorfologickom podcelku Slovenský raj, v lokalite Repiská, v nadmorskej výške približne 
Prameň sa nachádza v oblasti nesúvislého lesného porastu na severovýchodných svahoch masívu Baba (). Od prameňa tečie severným smerom, no zakrátko v lokalite Lazy opúšťa Slovenský raj i zalesnené územie. Už v Hornádskej kotline a jej podcelku Vikartovská priekopa priberá ľavostranný prítok a stáča sa na severovýchod. Už v poľnohospodárskej, len mierne zvlnenej krajine priberá ďalší ľavostranný prítok a pokračuje už východným smerom. Južne od Spišského Štiavnika sa vlní a opäť stáča na juhovýchod a priberá pravostranný prítok z lokality Dieliky. Postupne sa opäť stáča na východ a v lokalite Rybníky sa v blízkosti obce Betlanovce, v nadmorskej výške približne vlieva pravostranne do Hornádu. Potok patrí do širšieho povodia rieky Slaná.
Potok pramení a prevažnou časťou preteká katastrálnym územím obce Spišský Štiavnik v okrese Poprad v Prešovskom kraji, na dolnom toku tiež územím obce Betlanovce v okrese Spišská Nová Ves v Košickom kraji.

</doc>
<doc id="726631" url="https://sk.wikipedia.org/wiki?curid=726631" title="Turica ročná">
Turica ročná

 
Turica ročná (iný názov hviezdnik ročný, ) je druh jednoročnej byliny rodu turica, z čeľade astrovité ("Asteraceae"). Jej prirodzený areál sa rozprestiera od východnej Kanady po stredné a východné oblasti Spojených štátov.
Opis.
Turica ročná je jednoročná, prípadne ozimná bylina s tenkým, vretenovitým koreňom, zakončeným koreňovou hlavou, s priemerom do 15 mm. Byľ je priama, jednoduchá, hranatá, odstávajúco chlpatá, v hornej časti vrcholíkovito rozkonárená, vysoká 30 až 120 cm.
Prízemné listy sú stopkaté, stopka je široká, čepeľ je široko vajcovito kopijovitá, na báze zúžená, hrubo zúbkatá, dlhá 60 až 120 mm, široká 20 až 40 mm, chlpatá. Byľové listy sú sediace, čepeľ je kopijovitá, celistvookrajová alebo hrubo zúbkatá, na vrchole ostro končistá, chlpatá.
Úbory sú lúčovité, v počte 40 až 120, s priemerom 15 až 20 mm, usporiadané do mnohoramenného vrcholíkového súkvetia. Zákrov je miskovitý, kužeľovitý až pologuľovitý, zákrovné listene sú dvoj až trojradové, zelené, bielo lemované. Lúčovité kvety sú v počte do 50, biele alebo fialkasté, dlhé do 10 mm. Rúrkovité kvety v terči sú žlté, dlhé do 3 mm.
Plodmi sú veľmi drobné, úzko obrátene vajcovité, jemne chlpaté nažky s chocholcom, s nerovnako dlhými štetinkami.
Rozšírenie.
Turica ročná je pôvodná v Severnej Amerike, v strednej a východnej časti Spojených štátov a juhovýchodnej Kanade. Druhotne sa rozšírila v Európe od Francúzska po európsku časť Ruska, na Kaukaze, vo východnej Číne, Japonsku a Tichomorí. Na Slovensku je rozšírená hojne na celom území, v horských oblastiach roztrúsene až vzácne. Najvyššie zaznamenaný výskyt pochádza zo Snilovského sedla (Krivánska Fatra), vo výške .
Ekológia.
Turica ročná rastie na živiny bohatých i chudobných, suchších až čerstvo vlhkých pôdach. Vyskytuje sa na rumoviskách, úhoroch, pasienkoch, na vlhkých lúkach a v lužných spoločenstvách od nížin po horský vegetačný stupeň. Je veľmi variabilná v odení byle, tvare listov, farbe a dĺžke lúčovitých kvetov. Kvitne od júna do septembra.

</doc>
<doc id="726632" url="https://sk.wikipedia.org/wiki?curid=726632" title="Erigeron annuus">
Erigeron annuus



</doc>
<doc id="726633" url="https://sk.wikipedia.org/wiki?curid=726633" title="Hviezdnik ročný">
Hviezdnik ročný



</doc>
<doc id="726634" url="https://sk.wikipedia.org/wiki?curid=726634" title="Taká nenormálna rodinka">
Taká nenormálna rodinka

„Taká nenormálna rodinka“ (v anglickom origináli ) je 4. epizóda 1. série (celkom 4.) amerického animovaného seriálu "Simpsonovci". Scenár napísali Al Jean a Mike Reiss a epizódu režírovali Gregg Vanzo a Kent Butterworth. V USA mala epizóda premiéru dňa 28. januára 1990 na stanici Fox Broadcasting Company a v Česku bola po prvý krát vysielaná 29. januára 1993 na stanici Českej televízii. V tejto epizóde sa po prvý krát objavujú okrem iného Itchy a Scratchy, alebo policajt Lou, ktorý mal ešte žltú kožu.
Dej.
Homer zoberie svoju rodinu na firemný piknik, kde je v rozpakoch zo správania Barta, Lízy a Marge. Keď si Homer všimne, že jeho šéf, pán Burns, schvaľuje inú, dobre vychovanú rodinu, ktorá sa k sebe správa s úctou, diví sa, prečo sa jeho dysfunkčná rodina správa zle a všetkých nerešpektuje. 
Keď Marge, Bart a Líza tvrdia, že s nimi nie je nič v neporiadku, Homer sa snaží dokázať opak tým, že ich zoberie na prehliadku susedstva a nazerá do okien obývačiek, aby pozorovali ostatné rodiny. To sa mu ale vypomstí, keď sused na Simpsonovcov vystrelí za neoprávnené vniknutie na cudzí pozemok, a ešte horšie je, ako je táto vychádzka ostatným Simpsonovcom nepríjemná. Okamžite sa stiahnu naspäť domov a pozerajú sa na televíziu. Homer ide v depresii z výletu k Vočkovi, kde uvidí televíznu reklamu na Centrum rodinnej terapie doktora Marvina Monroea. Monroe zaručuje „rodinnú blaženosť alebo vrátenie dvojnásobok peňazí“, a tak si Homer myslí, že terapia zlepší správanie jeho rodiny. 
K nevôli svojej rodiny Homer zastaví ich televíziu, aby mohol zaplatiť terapiu za 250 dolárov. Keď Monroe požiada Simpsonovcov, aby nakreslili zdroj svojich problémov, Bart, Líza, Marge a Maggie nakreslia Homera. Roztržitý Homer nakreslí lietadlo v lete a Monroe mu vynadá, že je zlý otec. Potom, čo sa Homer nahnevá na Barta a pokúsi sa ho napadnúť lampou, dá Monroe Simpsonovcom polstrované paličky, aby si vyriešili svoju agresiu, bez toho aby si navzájom ublížili. Cvičenie sa nepodarí, keď Bart odstráni polstrovanie z paličky a udrie doktora tvrdým vnútorným jadrom do kolena. 
Sklamaný Monroe sa uchýli k averzívnej terapii a pripojí členov rodiny k elektrickému generátoru, aby si mohli navzájom dávať elektrické šoky a odradiť sa tak od zlého správania. Simpsonovci si navzájom uštedria toľko šokov – z veľkej časti kvôli Maggie, ktorá náhodne mačká tlačítka –, že sa generátor poškodí a celé mesto postihne výpadok prúdu, čo poteší Burnsa. Monroe si uvedomí, že Simpsonovcom nemôže pomôcť, vypne generátor a prikáže im odísť. Homer doktorovu Monroeovi pripomenie, že jeho televízna reklama sľubovala rodinné blaho, alebo záruku vrátenia dvojnásobku peňazí. Monroe súhlasí s vrátením dvojnásobku peňazí, aby Simpsonovci nepošpinili povesť kliniky. S novým pocitom jednoty Simpsonovci použijú peniaze na kúpu novej televízie.
Produkcia.
Epizóda vykazuje príznačné znaky toho, že je jednou z prvých vyrobených. Niektoré postavy sa v zrovnaní s okolitými epizódami správajú nápadne odlišne: Líza je podobne ako v skečoch výtržnícky fagan na nerozoznanie od Barta, Marge sa opíja a je nepozorná a Homer je hlasom rozumu. V neskorších epizódach sa tieto role obrátili. Išlo o ranú epizódu pre pána Burnsa (ktorý bol v prvej predlohe známy ako pán Meanie), ktorého v predchádzajúcej epizóde nahovoril Christopher Collins. Postava bola pôvodne ovplyvnená Ronaldom Reaganom, od tohto konceptu bolo neskôr upustené. Nápad, že by svojich zamestnancov zdravil pomocou kartičiek, bol inšpirovaný spôsobom, akým Reagan zdravil ľudé. V epizóde sa Burns po prvý krát zmieňuje o „vypustení psoch“. 
V epizóde sa po prvý krát objavili Marvin Monroe a Itchy a Scratchy; tí sa v skečoch objavili už skôr. Po prvý krát sa tu objavil aj žltý Smithers, ktorý bol v predchádzajúcej epizóde nakreslený ako Afroameričan, a policajti Eddie a Lou, aj keď Lou bol omylom animovaný nažlto namiesto tmavej, ako sa neskôr stalo. Lou bol pomenovaný po Lou Whittakerovi, hráčovi baseballovej ligy. 
Nápad na scénu šokovej terapie vychádzal z toho, že Laurel a Hardy po sebe hádzali koláče. Scéna bola v strižni upravená, pri prvej produkcii sa odohrala inak. Úpravy tejto scény boli predbežné, ale dobre prijaté a v konečnom produkte zostali bez zmeny. 
Názov epizódy je paródiou na slávnu vetu „There's no place like Home“ z piesne „Home! Sweet Home!“, skladby Henryho Bishopa a Johna Howarda Payna z roku 1823. Scéna, v ktorej rodina vstupuje do Burnsovho panstva, obsahuje dva kultúrne odkazy. Panstvo pripomína sídlo Charlese Fostera Kanea z filmu "Občan Kane" z roku 1941 a postavy o ňom hovoria ako o „majestátnom panstve Burnsovcov“, čo je odkaz na televízny seriál "Batman". Okrem toho je tu odkaz na film "Monštrum", kultový horor Toda Browninga, v opakovaní vety „jeden z nás“. 
Počas opitosti na pikniku u pána Burnsa Marge spieva verziu piesne „Hey, Brother, Pour the Wine“, ktorú spopularizoval Dean Martin. Scéna šokovej terapie pripomína film "Mechanický pomaranč" z roku 1971. 
Epizóda sa krátko objavila v akčnom filme "Smrtonosná pasca 2" z roku 1990.
Prijatie.
V pôvodnom vysielaní epizóda skončila v týždni od 22. do 28. januára 1990 na 45. mieste v rebríčku sledovanosti s ratingom 11,2, čo zodpovedá približne 10,3 milióna domácností. Bol to druhý najlepšie hodnotený program na stanici Fox v tomto týždni, hned po seriáli "Ženatý so záväzkami". 
Po odvysielaní sa epizóda dočkala zmiešaných hodnotení od televíznych kritikov. Autori knihy "I Can't Believe It's a Bigger and Better Updated Unofficial Simpsons Guide", Warren Martyn a Adrian Wood, poznamenávajú: „Je veľmi zvláštne vidieť Homera, ako zastavuje televízor v snahe zachrániť rodinu; keby táto epizóda prišla neskôr, Marge by isto zaujala tento postoj. (…) Podarený výpad na rodinné poradenstvo s niekoľkými skvelými scénami; obzvlášť sa nám páči dokonalá verzia Simpsonovcov a terapie averzie voči elektrickým šokom.“. 
Colin Jacobson z "DVD Movie Guide" v recenzii uviedol, že epizóda je jeho „najmenej obľúbenou epizódou prvej série“, a ďalej ju okomentoval: „Homer sa cíti trápne kvôli ostatným? Marge sa na verejnosti správa zle a nestará sa o udržanie rodiny? Líza (Yeardley Smithová) sa púšťa do žartov a hlúpostí? Toto nie je tá rodina, ktorú sme poznali a milovali.“. 
Bola to prvá epizóda, ktorú BBC odvysielala v pozemnej televízii 23. novembra 1996 v sobotu v 17:30, pretože epizódy boli vysielané mimo poradie. Epizódu sledovalo päť miliónov divákov, čo bolo o niečo menej než pri sitcome "Dad's Army", ktorému tento časový slot patril predtým. Epizóda taktiež čelila konkurencii seriálu "Sabrina – mladá čarodejnica", ktorý vysielala televízia ITV. 
Domáce vydanie.
Epizóda bola najprv vydaná na domácom videu v Spojenom kráľovstve ako súčasť VHS vydania s názvom "The Simpsons Collection" spolu s epizódou 1. série Bart generálom. V USA bola vydaná na VHS vydaní "The Best of The Simpsons, Vol. 1" (1997) s epizódou Vo víre vášne. Neskôr bola v USA znovu vydaná v zberateľskej edícii box setu prvých troch epizód zbierky "The Best of The Simpsons". Vo Veľkej Británii bola epizóda znovu vydaná ako súčasť VHS box setu kompletnej prvej série, ktorý vyšiel v novembri 1999. Na DVD epizóda debutovala ako súčasť DVD setu "The Simpsons season one", ktorý vyšiel 25. septembra 2001. Groening, Jean a Reiss sa podieľali na audiokomentári k DVD. Digitálna edícia prvej série seriálu bola v Spojených štátoch vydaná 20. decembra 2010 a obsahovala túto epizódu, a to prostredníctvom služieb Amazon Video a iTunes.

</doc>
<doc id="726635" url="https://sk.wikipedia.org/wiki?curid=726635" title="Kostol svätého Jozefa robotníka">
Kostol svätého Jozefa robotníka

Kostol svätého Jozefa robotníka môže byť:

</doc>
<doc id="726636" url="https://sk.wikipedia.org/wiki?curid=726636" title="1. slovenská futbalová liga žien 2023/2024">
1. slovenská futbalová liga žien 2023/2024

1. slovenská futbalová liga žien 2023/2024 (názov podľa sponzora: Demišport liga 2023/2024) bol 31. ročník najvyššej futbalovej súťaže žien. Víťazkami sa stali futbalistky zo Spartak Myjava. Do druhej ligy prepadla GFC regionálna akadémia.
Základná časť.
Základná časť začala 11. augusta 2023 a skončila 23. marca 2024. Každý tím odohral 18 zápasov. Prvých 5 tímov postupuje do skupiny o titul. Posledných 5 tímov do skupiny o udržanie sa.
Tabuľka.
Zdroj.
Zápasy.
Zdroj.
Nadstavbová časť.
V skupinách o titul a udržanie sa každý tím odohrá 8 zápasov. Skupiny o titul a udržanie sa začali 6. apríla 2024 a skončili posledným zápasom 8. júna 2024. Víťazkami sa stali futbalistky zo Spartak Myjava. Do druhej ligy prepadla GFC regionálna akadémia a naopak z druhej ligy do prvej postúpili futbalistky z KFC Komárno.
Skupina o titul.
Tabuľka.
Zdroj.
Zápasy.
Zdroj.
Skupina o udržanie sa.
Tabuľka.
Zdroj.
Zápasy.
Zdroj.
Štatistiky hráčok.
Góly.
Zdroj.

</doc>
<doc id="726643" url="https://sk.wikipedia.org/wiki?curid=726643" title="SkyTeam">
SkyTeam

SkyTeam je jednou z troch hlavných leteckých aliancií na svete. SkyTeam bol založený v júni 2000 a po alianciách Star Alliance a Oneworld bol poslednou z troch vytvorených aliancií. Jej ročný počet cestujúcich je 624 miliónov zákazníkov (2024), čo je druhý najväčší počet z troch hlavných aliancií. Od februára 2025 SkyTeam tvorí 18 aktívnych dopravcov; prevádzkuje aj nákladnú alianciu s názvom SkyTeam Cargo, ktorá spolupracuje s desiatimi dopravcami, všetkými členmi SkyTeamu. Jej centralizovaný riadiaci tím, SkyTeam Central, sídli v holandskom Amstelveene.
Členovia.
Riadni členovia a ich členské spoločnosti.
Od februára 2025 sú členmi SkyTeamu tieto letecké spoločnosti:
Bývalí členovia a členské spoločnosti.
Bývalí členovia spoločnosti a ich spoločnosti
Bývalé členské spoločnosti súčasných členských leteckých spoločností
Bývalí asociovaní členovia
SkyTeam Cargo.
SkyTeam Cargo je nákladná divízia SkyTeamu. K aprílu 2024 tvorilo alianciu pre nákladnú dopravu deväť členov z aliancie pre osobnú dopravu: Aeroméxico Cargo, Air France-KLM Cargo (zahŕňajú Air France Cargo a KLM Cargo), China Cargo Airlines, Czech Airlines Cargo, Delta Cargo, ITA Airways Cargo, Korean Air Cargo a Saudia Cargo. Aerolíneas Argentinas Cargo, nákladná divízia spoločnosti Aerolíneas Argentinas, vstúpila do aliancie v novembri 2013. Saudia Cargo vstúpila do aliancie 15. apríla 2019.
Farba a logo.
V roku 2009, pri príležitosti 10. výročia aliancie, SkyTeam zaviedol špeciálnu farbu, pričom Delta Air Lines bola prvou leteckou spoločnosťou, ktorá sfarbila jedno zo svojich lietadiel v týchto farbách. Polep pozostávala z celokovového strieborného trupu a tmavomodrého znaku s logom SkyTeamu. Znak aliancie je namaľovaný na oboch stranách trupu. V auguste 2016 nosilo polep SkyTeamu 52 lietadiel.

</doc>
<doc id="726649" url="https://sk.wikipedia.org/wiki?curid=726649" title="CS Link">
CS Link

CS Link bola česko-slovenská satelitná platforma, ktorá umožňovala cez satelit Astra 3B 23,5°E príjem českých a slovenských programov. Majiteľom bola spoločnosť "Media Vision". V roku 2011 ju kúpila luxemburská spoločnosť M77 Group, ktorá neskôr prevzala aj konkurenčný Skylink, ktorý patril spoločnostiam "Trade and Technology" a "Towercom". Platforma umožňovala príjem základných programov, ponúkala niekoľko platených balíčkov a niekoľko programov vo vysokom HD rozlíšení.
História.
Satelitná platforma CS Link začala svoju činnosť v roku 2006, kedy nahradila pôvodnú značku Czech Link. Pôvodne išlo o projekt dvoch spoločností: "GITAL" a "Trade and Technology". Vzhľadom na to, že niektorí zamestnanci "GITALU" pracovali aj pre CS Link, rozhodla sa spoločnosť "Trade and Technology" prestať s CS Linkom spolupracovať a spojila sa s vtedy slovenským Skylinkom. Spoločnosť "GITAL" bola neskôr zažalovaná kvôli dlhom a došlo k jej zániku. Jej zamestnanci zostali pri CS Linku.
Technické informácie.
Platforma pre svoje dekódovacie karty zvolila vtedy bežný systém CryptoWorks (CAID 0D0F), ktorý využívala ako pre neplatené programy, tak pre všetky kanály ktoré boli súčasťou rôznych balíčkov. V roku 2011 bol uvedený do prevádzky nový kódovací systém Irdeto (CAID 0666), ktorý mal nahradiť pôvodný kódovací systém z dôvodu ukončenia podpory zo strany jeho vlastníka. O rok neskôr bola ukončená možnosť registrácie starších kariet CryptoWorks.
Kauza servisný poplatok.
Dňa 30. mája 2012 spoločnosť M77 Group (ktorá v tom čase okrem CS Linku vlastnila aj sesterský Skylink) informovala, že k 1. septembru 2012 zavádza tzv. servisný poplatok. Ten sa mal platiť za každú kartu, ktorá sa v domácnosti nachádzala (s výnimkou tzv. ČT karty). Cena poplatku bola stanovená na 29 českých korún mesačne a 348 českých korún ročne resp. 1,20 eur mesačne na Slovensku a 14,4 eur ročne. Za spoplatnenie služieb, ktoré boli predtým označované ako „navždy zadarmo“ alebo „minimálne 23 programov bez akýchkoľvek poplatkov“ spoločnosti M77 Group hrozili pokuty až do výšky 25 miliónov českých korún resp. 999 187 eur. Nakoniec ale Český telekomunikačný úrad udelil dve pokuty v celkovej výške 15 miliónov korún za klamlivú reklamu.
Ponúkané balíčky.
DIGITAL.
Balíček "Digital" umožňoval po uhradení servisného poplatku sledovať české a slovenské programy (teda všetky kanály Českej televízie, RTVS, komerčných televíznych skupín Nova, Prima, Markíza, JOJ alebo TV Barrandov). V balíčku sa nachádzali aj dve HD stanice ČT alebo HD verzia hlavného kanála Novy, Primy a Markízy.
PLATENÉ BALÍČKY.
Súčasťou ponuky bolo aj niekoľko doplnkových balíčkov: "TOTAL, DOKUMENTY, MIX, FILMY, ŠPORT, FILMBOX" alebo vlastný balíček "MOJICH 6", kde si zákazník mohol predplatiť 6 ľubovoľných programov z balíčka "TOTAL" (koncept balíčka neskôr prevzal Skylink, ktorý zaviedol rovnaký balíček pod názvom "Flexi 7").
Dĺžku predplatného išlo zvoliť od jedného mesiaca až po 1 rok.
Postupný koniec platformy.
Od septembra 2012 bolo rozhodnuté o postupnom útlme platenej televízie na CS Linku. Od 24. septembra 2012 platforma prestala ponúkať všetky svoje balíčky. Tie boli nahradené niekoľkými balíčkami Skylinku. Po ich objednaní bola zákazníkovi doručená nová karta Skylink Výmena M7. Po jej zaregistrovaní bola pôvodná CS Link karta deaktivovaná. Dôvodom bolo rozhodnutie spoločnosti M77 Group, ktorá sa rozhodla prevádzkovať platenú televíziu iba na kartách Skylink a platformu CS Link sa rozhodla určiť pre zákazníkov, ktorí sú „citliví na cenu“.
O deň neskôr spoločnosť prostredníctvom webu "Parabola.cz" informovala o prechode zákazníkov s predplatenými balíčkami CS Link na Skylink. Prevádzkovateľ oboch platforiem zároveň oznámil, že k 30. novembru 2012 dôjde k vypnutiu všetkých platených programov a zákazníkom, ktorým predplatné končí po 30. novembri bude zadarmo zaslaná nová karta Skylink. Na novej karte bol predplatený buď balíček "Flexi 7" alebo "Multi" (podľa toho, aký balíček bol aktivovaný na pôvodnej karte), napr. "DOKUMENTY" od CS Linku = "Flexi 7" od Skylinku, alebo "TOTAL" od CS Linku = "Multi" od Skylinku. Dátum konca predplatného na novej karte sa mal zhodovať s pôvodným balíčkom od CS Linku.
Dňa 30. novembra nakoniec spoločnosť vypla iba niekoľko kanálov a zostávajúce stanice nechala v prevádzke. Vypnuté boli tieto programy: AXN, AXN Crime, AXN Sci-Fi, Universal Channel, Spektrum a Sport2. Na ich pozíciách sa namiesto bežného vysielania objavila textová informácia v češtine v tomto znení:
"POZOR!"
"Placená nabídka je na kartách CS Link postupně vypínána."
"Registrujte prosím svou kartu Skylink Výměna M7."
"Informace na www.cslink.cz"
Ostatné programy zostali aktívne do 15. januára 2013, kedy došlo k ich úplnému vypnutiu. Väčšinu programov bolo naďalej možné sledovať na nových Skylink kartách. Výnimkou bol detský kanál Minimax, ktorý vtedy na satelite Astra 3B (23,5°E) dočasne skončil z dôvodu nezhody spoločnosti M7 Group s jeho prevádzkovateľom (spoločnosťou AMC Networks Central Europe). Dňa 25. februára 2013 spoločnosť M7 Group oznámila, že od marca ukončí možnosť registrácie všetkých kariet CS Link (teda aj kariet Irdeto). Mesiac po ukončení registrácie kariet bolo rozhodnuté o nerozširovaní základnej ponuky. Kanál WAU TV tak bol prvou stanicou, ktorú používatelia kariet CS Link nemohli sledovať.
CS Link definitívne ukončil prevádzku 30. septembra 2016, kedy došlo k úplnému vypnutiu kódovacieho systému Irdeto (CAID 0666) ktorý táto platforma používala.

</doc>
<doc id="726650" url="https://sk.wikipedia.org/wiki?curid=726650" title="Maliar Amfitrité">
Maliar Amfitrité

Maliar Amfitrité je konvenčné meno gréckeho maliara červenofigúrových váz, pôsobiaceho približne v rokoch 475 až 450 pred Kr.
Maliara Amfitrité sir John Beazley pôvodne nazval "Maliar Amymóné" podľa nymfy Amymóné, ktorú videl v zobrazenej žene na aténskom červenofigúrovom pyxise (Národné archeologické múzeum 1708). Potom mu zmenil meno, keď v tejto scéne spoznal mytologický príbeh, v ktorom Poseidón videl Néreovu dcéru Amfitrité tancovať na ostrove Naxos a uniesol ju. Maliarovi Amfitrité sa na základe štylistiky pripisuje približne päťdesiat váz. Maľoval najmä nádoby na pitie, kylikes (je ich viac než polovica ), skyfoi a kantharoi. Z obdobia jeho ranej tvorby je jeho kantharos z Bostonu (Museum of Fine Arts 98.932), ktorý ukazuje na spoluprácu s hrnčiarom Hierónom. V nasledujúcom tvorivom období sa jeho maliarska tvorba štylisticky dosť podobala prácam Karlsruhského maliara, Sótadovho maliara, Maliara Zefyra a Lewisovho maliara, ktorý sa špecializoval na skyfoi.
Vo výbere tém prevažujú u neho mytologické scény, a to najmä dionýzovské, príkladom je jeho kantharos z Mníchova (Staatliche Antikensammlungen 2560) so zobrazením satyra a menády. Hlavnou postavou na červenofigúrovom kantharose z Londýna (Britské múzeum E 155, asi 460–450) je kráľ Lapithov Ixión, ktorý je známy z niekoľkých vázových malieb zo 6. a 5. stor. pred Kr. Výjav zo života zobrazuje napr. jeho červenofigúrový kylix s Philadelphie (Penn Museum) so zobrazením hudobníka hrajúceho na sedemstrunovú lýru na symposiu.
 

</doc>
<doc id="726652" url="https://sk.wikipedia.org/wiki?curid=726652" title="Jozef Slovák (sériový vrah)">
Jozef Slovák (sériový vrah)

Jozef Slovák (* 7. apríl 1951, Plavecký Štvrtok) je slovenský sériový vrah, ktorý v rokoch 1978 až 1991 zavraždil na Slovensku a v Česku najmenej päť žien vo veku 16 až 21 rokov. V súčasnosti si odpykáva doživotný trest za štyri vraždy v Ilavskej väznici.
Jozef Slovák je jedným z najvýznamnejších prípadov kontroverznej amnestie, ktorú vyhlásil vtedajší prezident Václav Havel. Vďaka tejto amnestii si za vraždu 21-ročnej Juhoslovanky odpykal len osem rokov vo väzení. Po prepustení spáchal v priebehu necelého roka a pol ďalšie najmenej štyri vraždy mladých žien, kým ho opäť zadržali. Jozef Slovák zostáva jedným z iba dvoch ľudí odsúdených za sériu vrážd bez väzby na organizovaný zločin v novodobej histórii Slovenska (druhým Ondrej Rigo).
Vraždy.
Jozef Slovák bol odsúdený za vraždu piatich žien.
Slovák sa so svojou prvou obeťou, Juhoslovankou Blažicou P. stretol vo vlaku. 22. augusta 1978 ju zobral do lesa v Bratislave na Železnú studničku (dnes súčasť Bratislavského lesoparku) a pokúsil sa s ňou o sex. Keď odmietla a snažila sa brániť, udusil ju. Po vražde odtiahol jej telo hlbšie do lesa a prikryl ho konármi. Potom, čo priamo v lese spálil časť jej oblečenia, daroval niektoré jej veci svojej priateľke.
V roku 1982 bol Slovák za túto prvú vraždu odsúdený na trest odňatia slobody v trvaní 15 rokov. Na výkon trestu nastúpil vo väznici v Leopoldove, ale 10. marca 1990 bol podmienečne prepustený na základe rozsiahlej amnestie prezidenta Československa Václava Havla. Mnoho vrahov, kariérnych zločincov a iných nebezpečných ľudí bolo prepustených z väzníc podmienečne. Bez amnestií by sa Slovák do roku 1997 nedostal na slobodu. V rokoch 1990 až 1991 Slovák zavraždil najmenej štyri ženy, jeho druhú vraždu spáchal len štyri mesiace po prepustení z väzenia.
Jozef Slovák sa s Monikou Ondíkovou zoznámil v Prahe. Spoločne odišli 4. júla 1990 na Konopiště pri Benešove, asi 50 kilometrov juhovýchodne od hlavného mesta. V parku kaštieľa na ňu Slovák vytiahol plynovú pištoľ a osemkrát vystrelil nábojmi plnenými nervovoparalytickým plynom. Keď spadla na zem, niekoľkokrát ju udrel palicou do hlavy, až ju zabil. Potom prehľadal jej veci a vzal jej 2 400 amerických dolárov, 800 nemeckých mariek, viac ako 16 000 rakúskych šilingov, prsteň a make-up. Telo odtiahol hlbšie do lesa a prikryl konármi. O týždeň sa na miesto vrátil a do vrecka jej vložil železničný lístok do Českých Budějovíc, aby zmiatol políciu.
Dva dni po jeho poslednej vražde zatkli Slováka v Bratislave. Na tele mu našli modriny, ktoré mu spôsobila Anna Královičová. Polícia našla aj nelegálnu zbraň.
Za vraždu Moniky Ondíkovej, Vladislavy Maříkovej, Diany Lopuchovskej a Anny Královičovej bol 20. augusta 1993 Mestským súdom v Bratislave odsúdený na doživotie.
V roku 1997 sa Slovák sťažoval predstaviteľom mesta Ilava, že vo svojom odbore elektroniky nedokáže vytvoriť nové vynálezy, najmä pre nedostatok nástrojov a nedostupnosť písacieho stroja.

</doc>
<doc id="726654" url="https://sk.wikipedia.org/wiki?curid=726654" title="Kostol svätého Jozefa robotníka (Nová Dubnica)">
Kostol svätého Jozefa robotníka (Nová Dubnica)

Kostol svätého Jozefa robotníka je moderný farský rímskokatolícky kostol v Novej Dubnici v okrese Ilava v Trenčianskom kraji. Kostol je súčasťou saleziánskeho centra a bol vybudovaný na prelome 20. a 21. storočia ako výsledok dlhoročného úsilia miestnych veriacich.
Kostol sa nachádza v južnej časti mesta, v obytnej štvrti Miklovky.
História.
Výstavba katolíckeho kostola v Novej Dubnici bola dlhodobo ovplyvnená politickými a spoločenskými okolnosťami. V meste, ktoré bolo pôvodne budované ako „socialistické mesto“ s ateistickou ideológiou, nebolo v minulosti povolené budovanie sakrálnych stavieb. Napriek tomu sa miestni veriaci usilovali o zriadenie kostola už od roku 1968. Prvé iniciatívy však boli komunistickým režimom potlačené. Druhý neúspešný pokus sa datuje do roku 1985.
Až po Nežnej revolúcií v roku 1989 sa otvorila reálna možnosť výstavby kostola. V roku 1988 a 1989 prebehla petícia za jeho výstavbu, ktorú podpísalo vyše 1200 obyvateľov. Hoci komunistická moc petíciu zamietla, po páde režimu boli v Novej Dubnici založené kresťanské inštitúcie, vrátane Základnej školy a Gymnázia sv. Jána Bosca. V auguste 1991 bola zriadená farnosť Nová Dubnica a jej prvým správcom sa stal Jozef Dvorský. Slávnostná svätá omša, v rámci ktorej bola farnosť oficiálne vyhlásená, sa slúžila dňa 11. augusta 1991 v kine Panorex. Hlavným celebrantom bol otec prelát z Košece Jozef Polčin.
Základný kameň kostola bol posvätený pápežom Jánom Pavlom II. počas jeho návštevy Slovenska 22. apríla 1990. Výstavba sa začala v roku 1992 ako súčasť rozsiahleho saleziánskeho centra, ktoré malo slúžiť na pastoráciu mládeže, pričom malo zahŕňať kostol, oratórium, športový areál a farský úrad.
Prvé časti centra sa budovali svojpomocne zo zbierok veriacich a finančných darov zo Slovenska i zo zahraničia. V roku 1995 bolo dokončené oratórium, ktoré dočasne slúžilo ako kostol. Dnes miestnosť slúži ako divadelná sála oratória. Po jej dokončení ju posvätil J. Ch. kardinál Korec. Postupne sa realizovali ďalšie časti projektu. Výstavba Saleziánskeho centra sa ukončila v roku 2002. V tom istom roku 9. septembra sa začali prvé výkopové práce pre výstavbu kostola, ktorý bol dokončený v roku 2005.
Projekt kostola vypracovali architekti manželia Antalovci. Stavba bola realizovaná za podpory Pozemných stavieb Dubnica nad Váhom a neskôr Pozemných stavieb Púchov. Na interiérovom a umeleckom riešení sa pri výstavbe v roku 2004 a 2005 sa podieľal domáci umelec Jozef Vydrnák. Išlo o výtvarné návrhy výzdoby 12 veľkoformátových pieskovaných okien, 2 vitráží, oltárneho stola, Bohostánku, ambóny, mobiliáru, monumentálného balkóna i veľkoformátového oltárneho obrazu Sv. Jozefa robotníka.
Kostol bol slávnostne posvätený dňa 17. novembra 2005 nitrianskym diecéznym biskupom Mons. Thdr, Viliamom Judákom.
Saleziánske centrum.
Kostol je súčasťou saleziánskeho komplexu, ktorý zahŕňa:

</doc>
<doc id="726655" url="https://sk.wikipedia.org/wiki?curid=726655" title="Little Britain">
Little Britain

Little Britain je britský komediálny seriál z rokov 20032006. Hlavné postavy stvárňujú Matt Lucas a David Walliams. V roku 2008 vznikla šesť dielne pokračovanie série s názvom "Little Britain USA".
V dieloch sa objavujú viaceré skeče, zahŕňajúce prehnané paródie na Britov, zo všetkých spoločenských vrstiev v rôznych situáciách. Tieto scény sú divákovi prezentované prostredníctvom rozprávača, ktorý naznačuje, že program ukazuje a paroduje jednotlivé metódy života rôznych vrstiev britských obyvateľov. Prvá séria bola vysielaná prostredníctvom televízie BBC Three v roku 2003.
Postavy (výber).
Zdroj:

</doc>
<doc id="726656" url="https://sk.wikipedia.org/wiki?curid=726656" title="Svetlo (EP)">
Svetlo (EP)

Svetlo je EP slovenskej speváčky Dominiky Mirgovej, ktoré vyšlo 13. mája 2022 pod vydavateľstvom Talizman s.r.o. v digitálnej podobe. Nahrávka obsahuje 5 skladieb. EP dostalo označenie „jarné EP“ a je štvrtým a zároveň posledným zo štvorice sezónnych EP.

</doc>
<doc id="726658" url="https://sk.wikipedia.org/wiki?curid=726658" title="Dana R. Fisher">
Dana R. Fisher



</doc>
<doc id="726659" url="https://sk.wikipedia.org/wiki?curid=726659" title="Turica sumatranská">
Turica sumatranská

 
Turica sumatranská () je druh jednoročnej byliny rodu turica, z čeľade astrovité ("Asteraceae"). Jej prirodzený areál zahŕňa oblasti od Mexika po tropickú Južnú Ameriku.
Opis.
Turica sumatranská je jednoročná bylina s vretenovitým, rozkonáreným koreňom. Byľ je priama, pozdĺžne ryhovaná, rovnomerne husto olistená, sivozelená, husto drsne chlpatá, vysoká 10 až 120 cm.
Čepeľ dolných byľových listov je obrátene kopijovitá, najširšia v hornej polovici, celistvookrajová alebo s niekoľkými plytkými zubmi, husto pritisnuto chlpatá, dlhá 40 až 80 mm, široká do 12 mm. Čepeľ horných byľových listov je úzko čiarkovito kopijovitá, celistvookrajová, končistá.
Úbory sú terčotvaré, v počte 50 až 200, valcovité, na báze zaguľatené, usporiadané v hustej, podlhovastej vrcholovej metline. Zákrov je valcovitý, zákrovné listene sa škridlicovo prekrývajú, vonkajšie sú odstávajúco drsne chlpaté, vnútorné zákrovné listene sú až trikrát dlhšie ako vonkajšie zákrovné listene. Lôžko úboru je ploché alebo mierne vypuklé. Okrajové kvety sú rúrkovité, približne také dlhé ako zákrovné listene, krémovo biele, s nepravidelným, krátko laločnatým korunným lemom. Stredové kvety sú veľmi úzko rúrkovité, žltobiele.
Plodmi sú elipsovité, mierne stlačené nažky s dvomi výraznými rebrami, s jednoradovým chocholcom.
Rozšírenie.
Turica sumatranská je pôvodná v tropickej Južnej Amerike, odkiaľ sa druhotne rozšírila do všetkých subtropických oblastí sveta, kde na mnohých miestach úspešne naturalizovala. Na Slovensku bola iba v posledných rokoch veľmi vzácne zavlečená na niekoľko lokalít v Bratislave.
Ekológia.
Turica sumatranská osídľuje rumoviská, pusté miesta a okraje komunikácií v silne antropický narušených územiach. Je značne variabilná vo výške byle, v počte úborov a ďalších znakoch ovplyvnených vlhkostnými pomermi stanovišťa. Kvitne od júla do októbra.

</doc>
<doc id="726660" url="https://sk.wikipedia.org/wiki?curid=726660" title="Erigeron sumatrensis">
Erigeron sumatrensis



</doc>
<doc id="726661" url="https://sk.wikipedia.org/wiki?curid=726661" title="Ždiar (potok)">
Ždiar (potok)

Ždiar je vodný tok v Spišsko-gemerskom krase a Hornádskej kotline na území okresu Poprad a Spišská Nová Ves. Je to ľavostranný prítok Tepličného potoka s dĺžkou približne 3,5 km a je tokom VI. rádu. Preteká Národným parkom Slovenský raj a jeho ochranným pásmom.
Prameň.
Potok pramení na severnom okraji Spišsko-gemerského krasu, v geomorfologickom podcelku Slovenský raj, v lokalite Na Marínke, v nadmorskej výške približne Prameň sa nachádza v lesnom poraste na východnom úpätí Repísk (). 
Priebeh toku.
Od prameňa prakticky po celý čas tečie východným až severovýchodným smerom, sledujúc nevýrazné údolie a priberajúc iba malé prítoky. Pravým brehom obmýva úpätie lesa Na Marínke, v nadmorskej výške cca opúšťa územie obce Spišský Štiavnik a vteká na územie Betlanoviec. Vo svojej strednej časti v lokalite Medzi svrčinky opúšťa Slovenský raj i zalesnené územie a pokračuje stále prevažne východným smerom Vikartovskou priekopou, ktorá je podcelkom Hornádskej kotliny. Podhorskou lúkou a následne aj poľnohospodárskou, len mierne zvlnenou krajinou tečie lokalitou Žiar, popri menšej vodnej ploche a následne sa už v blízkosti obce Betlanovce, v nadmorskej výške približne vlieva ľavostranne do Tepličného potoka, ktorý je prítokom Hornádu. Potok patrí do širšieho povodia rieky Slaná.
Potok pramení a na hornom toku tak preteká katastrálnym územím obce Spišský Štiavnik v okrese Poprad v Prešovskom kraji, následne vedie územím obce Betlanovce v okrese Spišská Nová Ves v Košickom kraji.
Pôvod názvu.
Motivantom pomenovania vodného toku bolo pole Ždiar, cez ktoré preteká, s významom "lokalita získaná ždiarením/žiarením, čiže vypálením lesa". Názov poľa bol bez ďalšej zmeny prenesený na vodný tok v podobe jednočlenného hydronyma ako súčasť početnej skupiny názvov v slovenskej toponymii, najmä hydronymii. Hydronymum Ždiar bolo štandardizované v roku 1975. V súčasnej slovenskej štandardizovanej hydronymii hydronymum Ždiar je jedinečným názvom (január 2024). 

</doc>
<doc id="726662" url="https://sk.wikipedia.org/wiki?curid=726662" title="Lupeňonôžky">
Lupeňonôžky



</doc>
<doc id="726671" url="https://sk.wikipedia.org/wiki?curid=726671" title="Kostol sv. Jozefa robotníka">
Kostol sv. Jozefa robotníka



</doc>
<doc id="726674" url="https://sk.wikipedia.org/wiki?curid=726674" title="Násobenie skalárom">
Násobenie skalárom

Násobenie skalárom je základná operácia v lineárnej algebre, ktorá spočíva v násobení vektora alebo matice reálnym (alebo komplexným) číslom, nazývaným skalár.
Definícia.
Ak máme vektor formula_1 v formula_2-rozmernom priestore a skalár formula_3, výsledkom násobenia skalárom je nový vektor, kde každá súradnica pôvodného vektora je vynásobená skalárom:
formula_4
Všeobecne platí:
Príklad.
Majme vektor formula_10 a skalár formula_11. Potom:
formula_12

</doc>
<doc id="726679" url="https://sk.wikipedia.org/wiki?curid=726679" title="Musée Cognacq-Jay">
Musée Cognacq-Jay

Musée Cognacq-Jay je mestské múzeum v Paríži. Nachádza sa v historickej štvrti Le Marais v 3. obvode na ulici "Rue Elzévir" v mestskom paláci Hôtel de Donon. Múzeum vystavuje zbierku európskeho umenia 18. storočia, ktorú vytvorili a mestu odkázali obchodník Ernest Cognacq a jeho manželka Marie-Louise Jaÿ.
Je to jedno zo štrnástich múzeí mesta Paríž spravovaných od 1. januára 2013 verejnou správou Paris Musées.
História.
Dňa 21. februára 1928 sa po smrti Ernesta Cognacqa, zakladateľa obchodného domu La Samaritaine mesto Paríž stalo majiteľom zbierky umenia 18. storočia a budovy na "Boulevarde des Capucines" č. 25, ktorá bola určená na umiestnenie zbierky.
Hôtel de Donon, predtým vlastnený rodinou Dononovcov, je starý hotel v Marais, kompletne zrekonštruovaný kvôli múzeu vrátane hlavnej budovy (koniec 16. storočia), s vysokou strechou, pripomína štýl Philiberta Delormeho. Na najvyššom poschodí veľká atika pripomína trup prevrátenej lode.
Múzeum otvoril 4. júna 1929 francúzsky prezident Gaston Doumergue. Dňa 27. júna 1988 bolo múzeum uzavreté a svoje zbierky presunulo do paláca Hôtel de Donon, ktorý bol pre túto príležitosť reštaurovaný. Múzeum bolo v novom sídle opäť otvorené pre verejnosť 18. decembra 1990.
Zbierky.
Zbierku európskeho umenia 18. storočia zhromažďovali spoločne Ernest Cognacq (18391928) a jeho manželka Marie-Louise Jaÿ (18381925) v rokoch 18951925 a potom ju odkázali mestu Paríž.
Miestnosti na prízemí sú zdobené dreveným obložením. Múzeum uchováva diela maliarov ako Nicolas de Largillière, Jean-Baptiste Siméon Chardin, Rembrandt ("Bileám a oslica", 1626), Jacob van Ruisdael, Canaletto, Giovanni Battista Tiepolo ("Kleopatrin banket", cca 17421743), Élisabeth Vigéeová-Lebrunová, Jean-Baptiste Greuze, François Boucher, Maurice Quentin de La Tour, Antoine Watteau alebo Jean-Honoré Fragonard. Ďalej sú vystavené diela sochárov Houdona a Clodiona. Každá sála je vybavená dobovým nábytkom a predmetmi. Vo vitrínach sú vystavené meissenský porcelán, tabatierky alebo toaletné predmety.
Výstavy.
Múzeum pravidelne organizuje dočasné výstavy:
V múzeu sa niekedy konajú aj výstavy súčasných umelcov. Christian Lacroix dostal voľnú ruku na výstavu s názvom „Lumières“ v roku 2015.

</doc>
<doc id="726680" url="https://sk.wikipedia.org/wiki?curid=726680" title="Tymolová modrá">
Tymolová modrá

Tymolová modrá je hnedozelená alebo červenohnedá kryštalická práškovitá látka, ktorá sa používa ako indikátor pH. Je nerozpustný vo vode, ale rozpustný v alkohole a v zriedených alkalických roztokoch.
Tymolová modrá sa mení z červenej na žltú pri pH 1,2–2,8 a zo žltej na modrú pri pH 8,0–9,6. Zvyčajne je súčasťou univerzálneho indikátora.
Pri vlnovej dĺžke (378 - 382) nm extinkčný koeficient &gt; 8000 a pri vlnovej dĺžke (298 - 302) nm extinkčný koeficient &gt; 12000.
Štruktúry.
Tymolová modrá má rôzne štruktúry pri rôznom pH.
 tymolová modrá.
Bezpečnosť.
Tymolová modrá môže spôsobiť podráždenie. Jeho toxikologické vlastnosti neboli úplne preskúmané. Škodlivý po požití, akútna toxicita. Nebezpečné len vtedy, keď sú percentuálne hodnoty vyššie ako 10 %.

</doc>
<doc id="726681" url="https://sk.wikipedia.org/wiki?curid=726681" title="Normy a certifikácie trvalej udržateľnosti">
Normy a certifikácie trvalej udržateľnosti

Normy a certifikácie trvalej udržateľnosti sú dobrovoľné usmernenia používané výrobcami, obchodníkmi, maloobchodníkmi a poskytovateľmi služieb na preukázanie svojho záväzku dodržiavať dobré environmentálne, sociálne, etické postupy a postupy v oblasti bezpečnosti potravín. Na celom svete existuje viac ako 400 takýchto noriem.
Tento trend sa začal koncom 80. a 90. rokov 20. storočia zavedením Ecolabelu a noriem pre biopotraviny a iné produkty. Väčšina noriem sa týka triple bottom line kvality životného prostredia, sociálnej spravodlivosti a ekonomickej prosperity. Norma je zvyčajne vypracovaná širokým spektrom zainteresovaných strán a odborníkov v konkrétnom odvetví a zahŕňa súbor postupov alebo kritérií na to, ako by sa mala plodina pestovať trvalo udržateľným spôsobom alebo ako by sa mal zdroj eticky zbierať.
To by mohlo zahŕňať napríklad zodpovedné rybárske postupy, ktoré neohrozujú morskú biodiverzitu alebo dodržiavanie ľudských práv, a vyplácanie spravodlivých miezd na kávových alebo čajových plantážach. Normy trvalej udržateľnosti sú zvyčajne sprevádzané overovacím procesom – často označovaným ako „certifikácia“ – na vyhodnotenie toho, či podnik spĺňa normu, ako aj procesom vysledovateľnosti certifikovaných produktov, ktoré sa majú predávať v dodávateľskom reťazci, čo často vedie k označeniu orientovanému na spotrebiteľa.
Programy certifikácie sa tiež zameriavajú na budovanie kapacít a spoluprácu s partnermi a inými organizáciami na podporu malých poľnohospodárov alebo znevýhodnených výrobcov pri vykonávaní sociálnych a environmentálnych zlepšení potrebných na splnenie normy.
Základný predpoklad noriem udržateľnosti je dvojaký:
Vedúcim príkladom spotrebiteľskej normy je hnutie certifikácie spravodlivého obchodu, ktoré spravuje FLO International a vykazuje obrovský celosvetový nárast predaja produktov z etických zdrojov. Príkladom normy B2B, ktorý sa v posledných rokoch ohromne rozrástol, je norma Forest Stewardship Council (FSC) pre lesné produkty vyrobené z udržateľne vyťažených stromov.
Hranica medzi spotrebiteľskými a normami udržateľnosti B2B sa stiera, pričom poprední obchodní kupci čoraz viac požadujú napríklad certifikáciu spravodlivého obchodu a spotrebitelia čoraz viac uznávajú značku FSC. V posledných rokoch vzrástlo business-to-businessové zameranie noriem udržateľnosti medzi podnikmi, keďže sa ukázalo, že samotný spotrebiteľský dopyt nemôže viesť k transformácii hlavných odvetví a priemyslu. Pri komoditách, ako sú palmový olej, sója, chov morských plodov a cukor, sa iniciatívy certifikácie zameriavajú na bežné prijímanie lepších postupov a predkonkurenčnú spoluprácu v odvetví. Veľké značky a maloobchodníci sa tiež začínajú zaväzovať k certifikácii v celom ich dodávateľskom reťazci alebo ponuke produktov, a nie v rámci jednej série alebo zložky produktov.
Počet noriem udržateľnosti naďalej rástol; v súčasnosti existuje približne 264 aktívnych dobrovoľných noriem udržateľnosti (podľa mapy noriem ITC) v 194 krajinách a 15 sektoroch, a okoli 457 ecolabelov (podľa Ecolabel Indexu) v 199 krajinách a 25 priemyselných odvetviach.

</doc>
<doc id="726682" url="https://sk.wikipedia.org/wiki?curid=726682" title="Musée Cognacq-Jaÿ">
Musée Cognacq-Jaÿ



</doc>
<doc id="726685" url="https://sk.wikipedia.org/wiki?curid=726685" title="Claudia Sheinbaum">
Claudia Sheinbaum



</doc>
<doc id="726686" url="https://sk.wikipedia.org/wiki?curid=726686" title="Claudia Sheinbaum Pardo">
Claudia Sheinbaum Pardo



</doc>
<doc id="726687" url="https://sk.wikipedia.org/wiki?curid=726687" title="Claudia Sheinbaumová Pardová">
Claudia Sheinbaumová Pardová



</doc>
<doc id="726691" url="https://sk.wikipedia.org/wiki?curid=726691" title="Ateliér scenáristickej tvorby">
Ateliér scenáristickej tvorby

Ateliér scenáristickej tvorby je súčasťou Filmovej a televíznej fakulty Vysokej školy múzických umení. Poskytuje komplexné vysokoškolské vzdelanie v troch stupňoch štúdia. Trojročné bakalárske štúdium (Bc.) pripravuje najmä budúcich scenáristov a dramaturgov. Mimoriadne nadaní študenti môžu pokračovať aj v magisterskom štúdiu, ktoré trvá ďalšie dva roky. Po jeho absolvovaní získajú titul Mgr. art. Poslucháči doktoranského štúdia môžu po úspešnom ukončení štúdia získať titul ArtD. (doktor umenia).
Pedagógovia.
V ateliéri vyučujú profesionálni filmoví a televízni scenáristi a dramaturgovia. Medzi nich patrí napr. Katarína Moláková (v súčasnosti vedúca ateliéru), Marek Leščák, Zuzana Liová, Alena Bodingerová, Jakub Medvecký a iní.

</doc>
<doc id="726692" url="https://sk.wikipedia.org/wiki?curid=726692" title="Zapojenie do hviezdy">
Zapojenie do hviezdy



</doc>
<doc id="726693" url="https://sk.wikipedia.org/wiki?curid=726693" title="Zapojenie do trojuholníka">
Zapojenie do trojuholníka



</doc>
<doc id="726695" url="https://sk.wikipedia.org/wiki?curid=726695" title="Randall a Hopkirk">
Randall a Hopkirk

Randall a Hopkirk () je britský detektívny seriál z rokov 19691970. Hlavnými hercami seriálu sú Mike Pratt, Kenneth Cope a Annette Andre. Seriál vyobrazuje život detektíva Jeffa Randalla a jeho kamaráta Marty Hopkirka, ktorý sa premenil na ducha.
Napriek popularite seriálu v Spojenom kráľovstve aj v USA sa projektu nepodarilo natočiť druhú sériu. Seriál bol obnovený v roku 2000 s duom a Vica Reevesa a Boba Mortimera. Žiaľ, oživenie série nebolo tak úspešné, vzniklo iba 13 dielov.
Opis seriálu.
Seriál vytvorili skúsený televízny scenárista Dennis Spooner a producent Monty Berman ako komediálnu drámu o zlyhávajúcom súkromnom vyšetrovateľovi a jeho asistentovi. Prvá epizóda "My Late Lamented Friend and Partner" vytvára líniu, pri ktorej je Marty Hopkirk zabitý rýchlym autom. Jeho ducha, náhodne uväzneného vo fyzickom svete, môže vidieť iba jeho bývalý partner Jeff Randall, ktorý sa snaží zachovať medzi ľuďmi tajomstvo o existencii Hopkirkovho ducha. Ako sa ukázalo, mať v tíme ducha je veľmi užitočné, pokiaľ ide o riešenie prípadov.

</doc>
<doc id="726696" url="https://sk.wikipedia.org/wiki?curid=726696" title="Punta Cana">
Punta Cana

Punta Cana je prímorské letovisko obce Higüey v provincii La Altagracia, najvýchodnejšie položenej provincii Dominikánskej republiky. Dňa 27. júna 2006 bolo politicky začlenené do „townshipu Verón-Punta Cana“. Ide o významnú turistickú destináciu, v oblasti sa nachádzajú pláže a plážové kúpeľné rekreačné centrá, ktoré sú otvorené tak ku Karibskému moru, ako aj k Atlantickému oceánu. Podnebie je horúce a vlhké, najmä koncom leta a na jeseň, keď sú severné tropické oblasti vystavené najsilnejšiemu priamemu slnku.
Popis.
Oblasť Punta Cana má viac ako 100-tisíc obyvateľov, s ročným prírastkom okolo 11 % (údaj z roku 2011). Na severe susedí s dedinou a plážou Cabeza de Toro a plážami Bávaro a El Cortecito. Najbližším mestom je Higüey, historické mesto s 500-ročnou históriou, vzdialené 45 km, inak povedané asi hodinu jazdy autom. V oblasti sa nachádza viac ako 50 veľkých hotelových rezortov, až na výnimky vlastnených európskymi majiteľmi, najmä španielskymi hotelovými reťazcami.
Pobrežie provincie La Altagracia je dlhé cez 100 km a väčšinu času tu prevláda mierne veterné počasie. Pobrežné vody sú prevažne plytké, lákajúce na kúpanie bez nebezpečia. Hlavnými plážami sú Uvero Alto, Macao, Arena Gorda, Lavacama, Bávaro, El Cortecito, Las Corales, Cabeza de Toro, Cabo Engaño, Punta Cana a Juanillo.
Bávaro je oblasť od Cabeza de Toro po pláž Macao. Ako pokračovala výstavba hotelov pozdĺž východného pobrežia, Bávaro sa stalo strediskom služieb s obchodnými strediskami, reštauráciami rýchleho občerstvenia, lekárňami, luxusnými reštauráciami, bankami, klinikami, dielňami, supermarketmi a školami. Väčším mestom v oblasti je Verón, už rozľahlejšia ako Higüey, spontánne rastúca chudobnejšia mestská zástavba pozdĺž pôvodnej cesty od západu. Býva v ňom väčšina miestnych zamestnancov hotelov. Je v ňom, okrem benzínok v Bávare, jediná benzínová stanica v okolí, ďalšia je až 48 km západne v Higüey na križovatke Fruisa.
Výstavba v oblasti je plánovitá, luxusnejšia a prevažne určená pre turistov, zahŕňa oblasti Punta Cana Village a Cap Cana. Punta Cana Village začala vyrastať v roku 1969, kedy developerská organizácia zakúpila pozemky a má už vyše 15 000 obyvateľov. Jej hlavná ulica, Boulevard Primero de Noviembre (), je lemovaná nízkymi kancelárskymi budovami. Z hlavnej ulice na obe strany odbočuje rad uličiek, ústiacich do uzavretých komunít (gated communities). Na východ stoja rodinné domčeky, na západ skôr nízke činžiaky. Blízko letiska sa nachádza obchodná oblasť, za činžiakmi je obchodné stredisko a niekoľko menších obchodov. Na východ od dedinky sa nachádza Westin Resort s golfovým ihriskom na pobreží oceánu. Verejná pláž, Playa Blance, je z Village dostupná shuttle busom. Na juh od Punta Cana Village sa nachádza nová luxusnejšia plánovaná komunita Cap Cana.

</doc>
<doc id="726697" url="https://sk.wikipedia.org/wiki?curid=726697" title="Medzinárodné letisko Punta Cana">
Medzinárodné letisko Punta Cana

Medzinárodné letisko Punta Cana (; IATA: PUJ, ICAO: MDPC) je medzinárodné komerčné letisko v súkromnom vlastníctve nachádzajúce sa v Punta Cane na východe Dominikánskej republiky. Letisko bolo postavené s otvorenými terminálmi a strechami pokrytými palmovými listami. Grupo Puntacana postavila letisko, ktoré navrhol architekt Oscar Imbert, a slávnostne ho otvorila v decembri 1983. Vlastní ho Grupo Puntacana a stalo sa tak prvým medzinárodným letiskom v súkromnom vlastníctve.
Letisko je najvyťaženejšie v Dominikánskej republike a druhé najrušnejšie v Karibiku, hneď za portorickým Medzinárodným letiskom Luisa Muñoza. V roku 2022 prešlo cez terminály viac ako 8,3 milióna cestujúcich (spolu príletov a odletov) s takmer 50 000 prevádzkami komerčných lietadiel. V roku 2023 letisko predstavovalo 60 % všetkých leteckých príletov v Dominikánskej republike. Letisko obsluhuje 90 letísk v 26 krajinách.
Koncom októbra 2024 sem boli spustené charterové lety zo slovenského Letiska M. R. Štefánika.

</doc>
<doc id="726699" url="https://sk.wikipedia.org/wiki?curid=726699" title="Turecké Uhorsko">
Turecké Uhorsko



</doc>
<doc id="726700" url="https://sk.wikipedia.org/wiki?curid=726700" title="Osmanský zábor">
Osmanský zábor



</doc>
<doc id="726701" url="https://sk.wikipedia.org/wiki?curid=726701" title="Turecký zábor">
Turecký zábor



</doc>
<doc id="726702" url="https://sk.wikipedia.org/wiki?curid=726702" title="Turica uhorská">
Turica uhorská

 
Turica uhorská () je druh trvácej byliny rodu turica, z čeľade astrovité ("Asteraceae"). Prirodzene rastie v Poľsku, na Slovensku a v Rumunsku.
Opis.
Turica uhorská je trváca bylina s jednoduchým alebo chudobne rozkonáreným podzemkom. Byľ je zvyčajne vystúpavá až priama, nerozkonárená, nevýrazne ryhovaná, roztrúsene odstávajúco chlpatá, vysoká 5 až 25 cm.
Prízemné listy sú usporiadané v ružici, stopkaté, stopka je úzko krídlatá. Čepeľ je obrátene vajcovito kopijovitá až lopatkovitá, najširšia je v hornej pätine, dlhá 30 až 100 mm, široká do 12 mm, svetlo žltozelená, na okraji a na stopke riedko odstávajúco chlpatá. Byľové listy sú v počte 4 až 8, smerom k vrcholu sa zmenšujúce, dlhé 30 až 55 mm, široké do 7 mm, žltozelené. Horné listy sú sediace, čepeľ je kopijovitá, najširšia v polovici.
Úbory sú lúčovité, pologuľovité, prevážne jednotlivé, s priemerom 15 až 20 mm. Zákrovné listene sú čiarkovito kopijovité, v hornej časti mierne odstávajúce, dlhé do 6,5 mm, často červenkasté, husto odstávajúco bielo chlpaté. Lúčovité kvety sú v počte 80 až 110, nahor a do strán rozložené, fialové, vzácnejšie belavé. Rúrkovité kvety sú valcovité, žlté, dlhé do 4 mm.
Plodmi sú drobné, obrátene vajcovité, sploštené nažky s dvomi výraznými rebrami, s chocholcom.
Rozšírenie.
Turica uhorská je karpatský endemit s výskytom od Slovenska po hranice Rumunska a Ukrajiny. Na Slovensku rastie v Krivánskej Fatre, Západných Tatrách, Vysokých Tatrách a v Belianskych Tatrách. Z jednej lokality je známa aj z Chočských vrchov a z Nízkych Tatier. Najnižší výskyt, vo výške , pochádza z oblasti Sivého vrchu, najvyšší bol zaznamenaný v sedle Váha, vo výške .
Ekológia.
Turica uhorská rastie na trávnatých holiach, skalnatých svahoch a stabilizovaných sutinách, na okrajoch porastov kosodreviny na vápencoch a dolomitoch, vzácnejšie na mylonitoch v subalpínskom a alpínskom vegetačnom stupni. Kvitne od (júna) júla do augusta (septembra). Vzhľadom na výskyt vo vysokohorských polohách nie je priamo ohrozená ľudskými aktivitami.

</doc>
<doc id="726703" url="https://sk.wikipedia.org/wiki?curid=726703" title="Erigeron hungaricus">
Erigeron hungaricus



</doc>
<doc id="726704" url="https://sk.wikipedia.org/wiki?curid=726704" title="Suchá Belá (potok)">
Suchá Belá (potok)

Suchá Belá je vodný tok v Spišsko-gemerskom krase a Hornádskej kotline na území okresu Spišská Nová Ves. Je to pravostranný prítok Veľkej Bielej vody s dĺžkou približne 4 km a je tokom VI. rádu. Preteká Národným parkom Slovenský raj.
Priebeh toku.
Potok pramení v severnej časti Spišsko-gemerského krasu, v geomorfologickom podcelku Slovenský raj, pod sedlom Žliabky, v nadmorskej výške približne 
Prameň sa nachádza v lesnom poraste v závere rokliny a doliny Suchá Belá. Od prameňa po celý čas tečie severným smerom, roklinou s viacerými tiesňavami a vodopádmi. V hornej časti je údolie ešte málo exponované a potok sa tu dočasne stáča na severovýchod. Zakrátko však už pokračuje opäť na sever a priberá pravostranný prítok spod Vrchhory. V strednej časti vodný tok vytvoril turisticky atraktívnu rovnomennú roklinu, ktorou vedie značený turistický chodník s rebríkmi. Na tomto úseku priberá významnejší pravostranný prítok z lokality Pod Vtačím hrbom a nachádzajú sa tu viaceré vodopády, medzi nimi Bočný (na spomínanom prítoku), Korytový a Okienkový. Onedlho tok prekonáva ďalší, Misový vodopád a pokračuje roklinou na sever. Na jej konci priberá významnejší pravostranný prítok a rozširujúcim sa údolím opúšťa Slovenský raj i zalesnené územie. V lokalite Podlesok vteká do Vikartovskej priekopy, ktorá je podcelkom Hornádskej kotliny a tu sa v nadmorskej výške približne vlieva pravostranne do Veľkej Bielej vody, prítoku rieky Hornád. Potok patrí do širšieho povodia rieky Slaná.
Potok pramení a preteká iba katastrálnym územím obce Hrabušice v okrese Spišská Nová Ves v Košickom kraji.

</doc>
<doc id="726709" url="https://sk.wikipedia.org/wiki?curid=726709" title="Dáma (zbierka noviel)">
Dáma (zbierka noviel)

Dáma je posledná, nedokončená zbierka noviel od slovenského autora Františka Švantnera. Na zbierke začal pracovať v roku 1947 v Novej Bani; novela "Božia hra" bola pripravená na vydanie už v roku 1942, ale Švantner jej vydanie pozdržal s úmyslom zaradiť ju do neskoršej zbierky.
Autorovým „úmyslom už od roku 1943 bolo vytvoriť myšlienkovo zreťazené prózy, ktoré by previedli čitateľa od všemohúcej ‚božej hry‘ cez medzihru k ľudskej hre a z autorského hľadiska by boli vyrovnaním sa s vojnou, povstaním aj zásadnými problémami moderného človeka“.
Obsahuje novely "Božia hra", "Dáma", "Kňaz", "Sedliak", "List" a "Ľudská hra". Uvedené povojnové novely boli prvýkrát vydané v knihe "Malka" z roku 1965 a samostatne vyšli o rok nato v zbierke "Dáma". V oboch prípadoch však vyšli bez novely "Božia hra". Prvé kompletné vydanie zbierky "Dáma" aj s "Božou hrou" vychádza v roku 1976 v rámci "Vybraných spisov Františka Švantnera", publikovaných vydavateľstvom Slovenský spisovateľ, a potom aj samostatne v roku 1984.
Vydanie z roku 2025 (vydavateľstvo Sol Noctis) dopĺňa zbierku šiestimi poviedkami zo Švantnerovej ranej tvorby, ako aj ilustráciami Matúša Ďurčíka.

</doc>
<doc id="726720" url="https://sk.wikipedia.org/wiki?curid=726720" title="1. slovenská futbalová liga žien 2024/2025">
1. slovenská futbalová liga žien 2024/2025

1. slovenská futbalová liga žien 2024/2025 (názov podľa sponzora: Demišport liga 2024/2025) je 32. ročník najvyššej futbalovej súťaže žien. Sezóna začala prvým kolom 10. augusta 2024 a skončila 24. mája 2015.
Majsterkami Slovenska sa po štvrtýkrát stali futbalistky zo Spartaku Myjava, ktoré dokázali vyhrať 24 z 26 zápasov, jedinú prehru zaznamenali v 5. kole nadstavbovej časti proti Slovanu Bratislava a jednu remízu mali s KFC Komárno v 3. kole nadstavbovej časti.
Do 2. ligy zostúpili futbalistky z MFK Dukla Banská Bystrica.
Základná časť.
Základná časť začala 10. augusta 2024 a skončila 15. marca 2025. Malo 18 kôl. Spartak Myjava v základnej časti nestratili ani jeden bod. Do skupiny o titul postúpilo prvých 5 tímov a zvyšných 5 tímov bude súperiť v skupine o záchranu.
Tabuľka.
Zdroj.
Zápasy.
Zdroj.
Nadstavbová časť.
V skupinách o titul a udržanie každý tím odohral 8 zápasov. Zápasy nadstavbovej časti začali 22. marca 2025 a skončili 24. mája 2025.
Skupina o titul.
Tabuľka.
Zdroj.
Tabuľka je aktualizovaná k dátumu 19.5.2025.
Zápasy.
Zdroj.
Skupina o udržanie sa.
Tabuľka.
Zdroj.
Tabuľka je aktualizovaná k dátumu 19.5.2025.
Zápasy.
Zdroj.

</doc>
<doc id="726721" url="https://sk.wikipedia.org/wiki?curid=726721" title="Jägerschnitzel">
Jägerschnitzel

Jägerschnitzel () je rakúske jedlo, ktoré pozostáva z pečeného teľacieho alebo bravčového rezňa a omáčky z húb a paradajok alebo smotany. V regionálnej kuchyni môže ísť aj o rezeň vyrobený zo pečenej alebo vyprážanej šunkovej salámy () s paradajkovou omáčkou a cestovinami.
Klasická príprava.
Pri klasickej príprave Jägerschnitzelu sa najskôr na masle opečie neobalený teľací rezeň. Omáčka sa skladá zo šalotiek namočených v bielom víne a uvarených v paradajkovej omáčke a zmiešaných s nakrájanými šampiňónmi, kuriatkami a smrčkov. Variáciou jedla je krátky čas pečený bravčový rezeň v kyslej smotane s opraženou cibuľkou, kuriatkami a paprikou na vrchu.
Nemeckou variáciou Jägerschnitzelu je obaľovaný bravčový rezeň s tmavou krémovou hubovou omáčkou. Zvyčajne sa podáva s hranolkami, rezancami alebo ryžou.
Východonemecká variácia.
Bežná regionálna variácia vo východnom Nemecku sa pripravuje zo šunkovej salámy (). Na prípravu Jägerschnitzelu zo šunkovej salámy sa saláma najprv nakrája na plátky hrubé ako prst, obalí sa strúhankou a opraží sa na oleji alebo prepustenom masle do chrumkava a poleje sa rajčinovou omáčkou, kečupom alebo kombináciou oboch. Zvyčajne sa podáva s cestovinami, zemiakmi (zemiaková kaša, hranolkami alebo zemiakovým šalátom) alebo sa podáva samostatne ako niečo na zahryznutie.
Jedlo bolo populárne počas éry NDR, na kvantá servírované najmä v jedálňach alebo ako školské jedlo, ktoré sa často podávalo so zeleninou a lečom.

</doc>
<doc id="726722" url="https://sk.wikipedia.org/wiki?curid=726722" title="Šunková saláma">
Šunková saláma

Šunková saláma () je druh salámy, ktorá je podobná šunke. Sú v nej väčšie kusy chudého bravčového mäsa, ktoré si zachováva typickú chuť naloženého mäsa.
Charakteristika.
Kvalitná šunková saláma obsahuje viac ako 80% chudého bravčového mäsa, 5% tučného bravčového a asi 10% hovädzieho mäsa. Ide o jemne korenený výrobok, plnený do umelých papierových alebo do hovädzích hrubých čriev.
Po zrušení záväznosti bývalých štátnych a podnikových noriem začiatkom 90. rokov 20. storočia došlo k prudkému zníženiu jeho kvality.
Výroba.
Podľa súčasnej legislatívy nesmie šunková saláma obsahovať mechanicky separované hydinové mäso. Preto sa pri lacných nekvalitných šunkových salámach používajú ako náhradkové zložky voda so zahusťovadlami, kožou, dochucovadlami a ďalšou prídavné látky.

</doc>
<doc id="726751" url="https://sk.wikipedia.org/wiki?curid=726751" title="SBS">
SBS

SBS môže byť skratka pre:

</doc>
<doc id="726803" url="https://sk.wikipedia.org/wiki?curid=726803" title="Toros Roslin">
Toros Roslin

Toros Roslin (* asi 1210† asi 1270) bol stredoveký arménsky iluminátor a pisár, ktorý pôsobil v Arménskom kráľovstve v Kilikii, najmä v skriptóriu pevnosti Hromkla. Jeden z najvýznamnejších predstaviteľov kilíkijskej maliarskej školy. Radí sa k najlepším arménskym miniaturistom 13. storočia, ktorého tvorba sa vyznačuje zavedením inovatívnych prvkov do tradičných kompozícii arménskej knižnej maľby.
Ilustroval a kopíroval rukopisy na žiadosť katolika Konštantína I. a arménského kráľa Hethuma I., ktorého kráľovstvo bolo prostredníctvom križiakov v kontakte s kresťanským Západom. V tvorbe uplatňoval jemnosť farieb, klasické vyobrazenie postáv a odevov, dramatické prvky, elegantné línie a nové ikonografické schémy, ako je neveriaci Tomáš a prechod cez Červené more. Pravdepodobne bol oboznámený s knižnou maľbu na Západe a v Byzancii. Jeho tvorba je v súčasnosti zastúpená 7 rukopismi s preukázaným autorstvom. Ďalšie 3 rukopisy sa mu všeobecne pripisujú, keďže niektoré miniatúry odrážajú jeho vplyv. Mnohé z nich sú uložené v knižniciach v Baltimore, Jerevane, Jeruzaleme a Los Angeles.
Meno.
Meno Toros Roslin () pravdepodobne nie je úplne arménskeho pôvodu. Takmer vo všetkých rukopisoch Toros pripisuje k svojmu menu prezývku Roslin. V "Zejtunskom evanjeliu" z roku 1256 (MS č. 10450; dnes Matenadaran, Jerevan) sa podpísal ako „"Toros zvaný Roslin"“. Prvýkrát na to upozornil Mesrop Termovsesjan. Pôvod priezviska sa v 70.90. rokoch 20. storočia stal predmetom pozornosti viacerých historikov. V stredovekom Arménsku mohli nosiť prezývky len aristokrati, priezvisko Roslin však medzi nimi nefiguruje. Toros pravdepodobne pochádzal zo zmiešaného arménsko-francúzskeho zväzku. Táto prax bola medzi dobovou šľachtou a mešťanmi pomerne častá, keďže Arménske kráľovstvo v Kilikii úzko spolupracovalo s križiackymi štátmi v Levante. Prípadne sa rodičia Torosa Roslina prisťahovali do Kilikii zo Západu. Podľa arménskeho historika umenia Levona Čovgaszjana pôvod priezviska Roslin súvisí asi s Henrym de Saint-Clair, baróna z Roslinu, ktorý sprevádzal Godefroya z Bouillonu v roku 1096 na križiackej výprave do Jeruzalema. Hypotéza je založená na predpoklade, že podobne ako mnohí poprední križiaci tej doby, aj Henri de St. Clair sa mohol oženiť s Arménkou. Iní autori spájajú pôvod priezviska Roslin so stredohornonemeckým slovom "roeslin", čo v preklade znamená „malá ruža“.
Život.
Zachovalo sa len niekoľko strohých informácií o Torosovom živote. Pôsobil v skriptóriu pevnosti Hromkla (dnešné Rum Kalesi) na východe Arménskeho kráľovstva v Kilikii, kam bolo v roku 1151 prenesené sídlo katolika Arménskej apoštolskej cirkvi. Pravdepodobne tam získal umelecké vzdelanie od istého majstra Hovhannesa a Kiraka. Medzi jeho objednávateľov patril katolikos Konštantín I., členovia kráľovskej rodiny ako Hethum I., jeho manželka Izabela a ich deti, najmä princ Levon III. Namaľoval dva portréty posledného menovaného, z ktorých najstarší pochádza z roku 1250 (MS č. 8321; dnes Matenadaran, Jerevan) a druhý z roku 1262 (MS č. 2660; dnes knižnica Arménskeho patriarchátu, Jeruzalem), kde je zobrazený Levon III. a jeho manželka Keran de Lampron.
Kolofóny v Roslinových rukopisoch umožňujú historikom čiastočne zrekonštruovať jeho život. V nich sa Toros prejavuje ako kronikár, ktorý zapísal fakty a udalosti svojej doby. Dokonca jednom z nich uviedol meno svojho brata Antona alebo žiadosť pre čitateľov, aby vo svojich modlitbách spomínali mená ich učiteľov. V jeho najstaršom rukopise "Zejtunskom evanjeliu" z roku 1256 (MS č. 10450; dnes Matenadaran, Jerevan), sa Toros podpísal ako Toros Roslin. Približné dátumy Roslinovho narodenia a úmrtia možno určiť pomocou dátumov jeho rukopisov. V kolofóne "Evanjelia z roku 1260" (MS č. 251; dnes knižnica Arménskeho patriarchátu, Jeruzalem) Toros uviedol, že má syna. To znamená, že bol pravdepodobne kňazom, pretože mnísi museli žiť v celibáte. A laikom zrejme nemohol byť, pretože by nebola zverená práca opisovania a iluminovania posvätných kníh. V čase zhotovenia "Evanjelia v roku 1265" (MS č. 1965; dnes knižnica Arménskeho patriarchátu, Jeruzalem) už asi mal Toros svojich vlastných žiakov. Roslinovo meno sa nenachádza v žiadnom rukopise datovanom po roku 1286 a s najväčšou pravdepodobnosťou zomrel v roku 1270. Paradoxne nikto z jeho žiakov a následníkov sa o ňom vo svojich dielach až na jednu výnimku nezmieňuje. Tou výnimkou je prípis sebastijského pisára Mikaela zo 17. storočia, ktorý v miestnom monastieri objavil "Sebastijského evanjelia" (MS č. 539; dnes Walters Art Museum, Baltimore) z roku 1262 od slávneho Torosa Roslina, neskôr ho opisoval.
Dielo.
Toros bol významným predstaviteľom kilíkijskej maliarskej školy. Jeho tvorbu charakterizujú dve hlavné tendencie: nasledovanie konvencií ustanovených jeho predchodcami a prijatie západoeurópskych prvkov, najmä z francúzskej alebo talianskej knižnej maľby. Niektorí autori uvádzajú aj inšpiráciu františkánskou spiritualitou. Jeho bohato zdobené rukopisy odrážajú byzantské, západné a dokonca aj čínske vzory. Toros Roslin obohatil ikonografiu arménskej knižnej maľby zavedením nových motívov, ako napríklad neveriaci Tomáš alebo prechod cez Červené more. Zobrazenie prechodu cez Červené more bolo známe v byzantskej knižnej maľbe, ale v kánone arménskej knižnej maľbe nebol prijatý. Jeho tvorba má spoločné črty s byzantskou knižnou i monumentálnou maľbou, ktoré reinterpretoval v snahe oslobodenia od obmedzujúcich noriem. Jeho kompozície ukazujú starostlivé pozorovanie života, pretože hlavné postavy sú často zobrazené v klasicizujúcich drapériách, ostatné postavy sú v dobovom oblečení. Ich tváre a gestá sú expresívne a starostlivo prevedené. Toros bol schopný prezentovať náboženský príbeh realistickým a dramatickým spôsobom bez toho, aby narušil ich primárnu didaktickú funkciu.
Ďalšou charakteristikou jeho tvorby je pozornosť venovaná sekundárnym témam v texte, ktoré zachytáva v malých a nápaditých kompozíciách na okrajoch. Toros pridal do tradičného repertoáru s vyobrazením sfíng a sirén nové zoomorfné prvky, ako muži so psími alebo kozími hlavami nesúcimi kvitnúce konáre vedľa rôznych zvierat, ako sú napríklad papagáje. Tento bestiár používal na prvej strane každého evanjelia, prípadne perikop. Písmena sú vytvorené pomocou ornamentálnych alebo zoomorfných prvkov, ako sú pávy alebo iné tvory. Toros Roslin bol tiež zručným kaligrafom, čo je zrejmé z kolofónov jeho rukopisov. Kolofóny sú pozoruhodné tým, že s nimi zaobchádza ako s jedinou umeleckou entitou a naznačuje oboznámenie sa so súčasnými byzantskými a západoeurópskymi formami iluminácie.
Hlavnou inováciou Torosa Roslina je oživenie žánru portrétov v súvislosti s eusébiánskymi kánonmi. V "Evanjeliu z roku 1262" (MS č. 251; dnes knižnica Arménskeho patriarchátu, Jeruzalem) je Eusébius z Cézarey a Karpián zastúpení na okrajoch Eusebiovho listu Karpianovi. Okrem toho vytvoril portréty Mojžiša a Jána Krstiteľa. Tento druh ornamentácie je pre eusébiásnke kánony nezvyčajná forma, hoci portréty prorokov sú niekedy prítomné v týchto textoch už v 6. storočí, ako napríklad Rabbulov evanjeliár (Cod. Plut. I, 56; dnes Biblioteca Medicea Laurenziana, Florencia). Súvislosť portrétov a evanjelií nie je explicitne vyjadrená, ale pravdepodobne odráža vzťah medzi Starým a Novým zákonom, možno aj túžbu arménskych kráľov Kilikie zohrať nejakú rolu pri znovudobytí Jeruzalema. Zároveň vdýchol nový život aj žánru kráľovských portrétov, pričom jeho rukopisy vrátane prvého z týchto portrétov boli venované arménskym panovníkom Kilikie. Jeho miniatúry sa vyznačujú jemnosťou farieb so širokou škálou obohatenou o zlaté pozadie, klasickou proporčnosťou postáv a elegantnými líniami na tvári a odeve postáv. Ľudské postavy sú plné života. Viditeľná je ich premena nálad, čo súvisí s ich obsahovým významom. Z hľadiska umiestnenia v texte prevládajú celostránkové iluminácie, často sú však začlenené do textov v súlade s celkovým plánom diela.
Atribuované manuskripty.
Známych je jeho 7 rukopisov s preukázaným autorstvom. Vznikli v rokoch 12561268, z ktorých 5 ilustroval osobne Toros Roslin. Iba 4 z nich vlastní Arménsky patriarchát v Jeruzaleme so sídlom v Katedrále svätého Jakuba. Patri medzi ne "Evanjelium z roku 1260" (MS č. 251; dnes knižnica Arménskeho patriarchátu, Jeruzalem), ktorého objednávateľom bol katolikos Konštantín I. Medzi umelecky najvydarenejšiu miniatúru možno považovať Narodenie Pána. Panna Mária je zobrazená ako sedí na tróne, v rukách drží dieťa Ježiš, a v spodnej časti je zobrazený evanjelista Matúš. Kombinácia týchto dvoch postáv dokazuje dôkladnú oboznámenosť s dobovým umenímnámet pôvodne vznikol Konštantínopole v priebehu tzv. Komnénovského obdobia. Ďalšou zaujímavosť je zobrazenie strážcov, ktorí podľa apokryfnej tradícii sprevádzali Troch kráľov (mudrci z Východu) do Betlehema. Toros berúc do úvahy, že mudrci prišli z Východu ich zobrazil s typom tváre a odevom východných národov, menovite Mongolovspojencov Arménskeho kráľovstva v Kilikii. Ďalej "Evanjelium z roku 1262" (MS č. 2660; dnes knižnica Arménskeho patriarchátu, Jeruzalem) vzniklo na objednávku kniežaťa Levona. Evanjelium napísal pisár Avetis v Sis a ilustroval Toros Roslin v Hromkle. "Evanjelium z roku 1265" (MS č. 1965; dnes knižnica Arménskeho patriarchátu, Jeruzalem) bolo zhotovené pre Keran de Lampron, dcéra princa Hethuma IV. Bohoslužobná kniha "Maštoc""Rituál" z roku 1266 (MS č. 2027; dnes knižnica Arménskeho patriarchátu, Jeruzalem) vznikla na objednávku biskupa Vartana z Hromkly. Rukopis zhotovil pisár Avetis v Sis a ilustroval Toros Roslin v Hromkle.
"Sebastijské evanjelium" (MS č. 539; dnes Walters Art Museum, Baltimore) z roku 1262 bolo zhotovené pre kňaza Torosa, synovca katolika Konštantína I. Rukopis je zhotovený v majuskulnom písme, a patrí medzi najhonosnejšie zdobené diela. Evanjelium bolo od 17. storočia až do arménskej genocídy roku 1919 uložené v Sebastii (dnešný Sivas). Neskôr ho kúpil americký železničný magnát Henry Walters v Paríži, ktorého dlhoročný záujem o arménske umenie oživili tragické udalosti predchádzajúceho desaťročia. Jeho manželka Sadie Waltersová darovala rukopis Walters Art Museum v Baltimore v roku 1935. Posledné dva rukopisy sú "Zejtunske evanjelium" z roku 1256 (MS č. 10450) a "Evanjelium z Malatie" z rokov 12671268 (MS č. 10675, predtým č. 3627) uložené v Matenadarane v Jerevane. Výnimkou je prvých sedem strán Zejtunského evanjelia, ktoré sú v držbe Getty Museum v Los Angeles. Rukopis bol objednaný katolikom Konštantínom I. pre Hethuma II. "Evanjelium z Malatie" daroval patriarcha Jeghiše Derderián katolikovi Vazgenovi I., ktorý ho neskôr daroval Matenadaranu v Jerevane. V kolofónoch rukopisu Toros Roslin opisuje vyplienenie Antiochijského kniežatstva mamlúckym sultánom Bajbarsom.
Pripisované manuskripty.
Množstvo iluminovaných rukopisov od iných maliarov jasne odráža vplyv Torosa Roslina. V nich sú zahrnuté diela istého Kiraka, ktorý bol pravdepodobne jeho žiakom, a niekoľko rukopisov bez kolofónu sa pripisuje Torosovi Roslinovi. Tri vo všeobecnosti. Farebná schéma, ktorú použil Toros Roslina a jeho okruh, sa vyznačuje neobmedzeným použitím kontrastu a harmónie a šikovným použitím zlatého pozadia. Rukopis č. 8321 (predtým uložený v Nachičevane na Done, dnes Matenadaran, Jerevan) z roku 1250 nechal zhotoviť katolikos Konštantín I. ako dar pre princa Levona III. Portrét Levona bol omylom začlenený do rukopisu č. 7690 (Matenadaran, Jerevan), neskôr vrátený naspäť. Dedikačný nápis sa nezachoval. Levon je zobrazený ako mládenec v modrej tunike zdobenej motívom zlatých levov v rondeloch. Po oboch stranách sú anjeli v svetlomodrom a ružovom odeve, ktorí držia v rukách liturgické vejáre ("rhipidium") nad princovou hlavou. Štylisticky je toto dielo oveľa bližšie k tým, ktoré vytvoril Toros Roslin, ako diela iných umelcov v Hromkle, ktorí boli stále aktívni okolo roku 1250. Rukopis č. 5458 (Matenadaran, Jerevan) je často pripisovaný Roslinovi. Tridsaťosem pergamenových listov z Evanjelia podľa Jána bolo do neho v skutočnosti začlenených koncom 14. alebo začiatkom 15. storočia vo Vaspurakane. V rukopise je kolofón od kňaza Hovhannesa, ktorý ho zachránil pred zničením. Rukopis bol pôvodne zhotovený pre kráľa Hethuma I. počas obliehaní Hromkly v roku 1266. Majskulné písmo je identické s písmom "Sebastijského evanjelia" (MS č. 539; dnes Walters Art Museum, Baltimore). Výzdoba oboch rukopisov je nápadne podobná.
Ďalší rukopis pripisovaný Torosovi Roslinovi a jeho okruhu je tzv. "Evanjelium princa Vasaka" (MS. č. 2568; dnes Freer Gallery of Art, Washington, D. C.). Kolofóny sa nezachovali, ale meno objednávateľa. princa Vasaka, brata kráľa Hethuma I. sa zachovalo v medailóne na okraji alebo v hornej časti vyobrazenia vzkriesenia Lazára. Majuskulné písmo a výzdoba zodpovedá "Sebastijskému evanjeliu" (MS č. 539; dnes Walters Art Museum, Baltimore) a rukopisu č. 5458 (Matenadaran, Jerevan). Princ Vasak bol vyslaný svojím bratom Hethumom I. do Káhiry v roku 1268, aby doručil výkupné a zabezpečil prepustenie princa Levona a ďalších zajatcov po bitke pri Mari. Úspech tejto misie im umožnil vrátiť sa do krajiny 24. júna 1268. V tom čase už Toros dokončil pravdepodobne "Evanjelium z Malatie" z rokov 12671268 (MS č. 10675, predtým č. 3627; dnes Matenadaran, Jerevan), keďže jeho hlavný mecenáš Konštantín I. zomrel, mohol byť k dispozícii na prácu na diele pre iného objednávateľa, napríklad pre princa Vassaka.

</doc>
<doc id="726806" url="https://sk.wikipedia.org/wiki?curid=726806" title="Beglerbegi">
Beglerbegi



</doc>
<doc id="726807" url="https://sk.wikipedia.org/wiki?curid=726807" title="Válí">
Válí



</doc>
<doc id="726811" url="https://sk.wikipedia.org/wiki?curid=726811" title="Budínsky beglerbeglik">
Budínsky beglerbeglik



</doc>
<doc id="726812" url="https://sk.wikipedia.org/wiki?curid=726812" title="Budínsky beglerbegilik">
Budínsky beglerbegilik



</doc>
<doc id="726813" url="https://sk.wikipedia.org/wiki?curid=726813" title="Budínsky vilájet">
Budínsky vilájet



</doc>
<doc id="726814" url="https://sk.wikipedia.org/wiki?curid=726814" title="Budínska provincia">
Budínska provincia



</doc>
<doc id="726815" url="https://sk.wikipedia.org/wiki?curid=726815" title="Budínske miestodržiteľstvo">
Budínske miestodržiteľstvo



</doc>
<doc id="726816" url="https://sk.wikipedia.org/wiki?curid=726816" title="Píľanka">
Píľanka

Píľanka je vodný tok v Spišsko-gemerskom krase na území okresu Spišská Nová Ves. Je to pravostranný prítok Veľkej Bielej vody s dĺžkou približne 4,2 km a je tokom VI. rádu. Preteká Národným parkom Slovenský raj.
Priebeh toku.
Potok pramení v severnej časti Spišsko-gemerského krasu, v geomorfologickom podcelku Slovenský raj, na severných svahoch Malej Poľany (), v nadmorskej výške približne 
Prameň sa nachádza v lesnom poraste v závere doliny Piecky, nazývanej Stredné Piecky. Od prameňa tečie severozápadným až západným smerom a onedlho prekonáva prvý, Terasový vodopád. Následne priberá pravostranný prítok z doliny Predné Piecky, zakrátko prekonáva Veľký vodopád a pod ním priberá ľavostranný prítok z doliny Zadné Piecky. Pokračuje kľukatou roklinou, ktorá mení názov na Biela dolina a kde priberá už len jeden významnejší ľavostranný prítok. Na dolnom toku opúšťa Piecky a vteká do Pílskej doliny, kde vedie okrajom osady Píla a stáča sa na sever. Istý čas pokračuje súbežne s Veľkou Bielou vodou, do ktorej sa však onedlho, v nadmorskej výške približne vlieva. 
Z osady Píla vedie súbežne s potokom žlto značený turistický chodník až na rázcestie Piecky, vrch. Potok patrí do širšieho povodia rieky Slaná.
Potok pramení a preteká iba katastrálnym územím obce Hrabušice v okrese Spišská Nová Ves v Košickom kraji.

</doc>
<doc id="726817" url="https://sk.wikipedia.org/wiki?curid=726817" title="Attosekunda">
Attosekunda



</doc>
<doc id="726818" url="https://sk.wikipedia.org/wiki?curid=726818" title="Femtosekunda">
Femtosekunda



</doc>
<doc id="726819" url="https://sk.wikipedia.org/wiki?curid=726819" title="Pikosekunda">
Pikosekunda



</doc>
<doc id="726820" url="https://sk.wikipedia.org/wiki?curid=726820" title="Nanosekunda">
Nanosekunda



</doc>
<doc id="726821" url="https://sk.wikipedia.org/wiki?curid=726821" title="Mikrosekunda">
Mikrosekunda



</doc>
<doc id="726822" url="https://sk.wikipedia.org/wiki?curid=726822" title="Milisekunda">
Milisekunda



</doc>
<doc id="726823" url="https://sk.wikipedia.org/wiki?curid=726823" title="Nanovolt">
Nanovolt



</doc>
<doc id="726824" url="https://sk.wikipedia.org/wiki?curid=726824" title="Mikrovolt">
Mikrovolt



</doc>
<doc id="726825" url="https://sk.wikipedia.org/wiki?curid=726825" title="Milivolt">
Milivolt



</doc>
<doc id="726826" url="https://sk.wikipedia.org/wiki?curid=726826" title="Kilovolt">
Kilovolt



</doc>
<doc id="726827" url="https://sk.wikipedia.org/wiki?curid=726827" title="Megavolt">
Megavolt



</doc>
<doc id="726828" url="https://sk.wikipedia.org/wiki?curid=726828" title="Gigavolt">
Gigavolt



</doc>
<doc id="726829" url="https://sk.wikipedia.org/wiki?curid=726829" title="Nanoampér">
Nanoampér



</doc>
<doc id="726830" url="https://sk.wikipedia.org/wiki?curid=726830" title="Mikroampér">
Mikroampér



</doc>
<doc id="726831" url="https://sk.wikipedia.org/wiki?curid=726831" title="Miliampér">
Miliampér



</doc>
<doc id="726832" url="https://sk.wikipedia.org/wiki?curid=726832" title="Kiloampér">
Kiloampér



</doc>
<doc id="726833" url="https://sk.wikipedia.org/wiki?curid=726833" title="Megaampér">
Megaampér



</doc>
<doc id="726834" url="https://sk.wikipedia.org/wiki?curid=726834" title="Gigaampér">
Gigaampér



</doc>
<doc id="726835" url="https://sk.wikipedia.org/wiki?curid=726835" title="Attowatt">
Attowatt



</doc>
<doc id="726836" url="https://sk.wikipedia.org/wiki?curid=726836" title="Femtowatt">
Femtowatt



</doc>
<doc id="726837" url="https://sk.wikipedia.org/wiki?curid=726837" title="Pikowatt">
Pikowatt



</doc>
<doc id="726838" url="https://sk.wikipedia.org/wiki?curid=726838" title="Nanowatt">
Nanowatt



</doc>
<doc id="726839" url="https://sk.wikipedia.org/wiki?curid=726839" title="Mikrowatt">
Mikrowatt



</doc>
<doc id="726840" url="https://sk.wikipedia.org/wiki?curid=726840" title="Miliwatt">
Miliwatt



</doc>
<doc id="726841" url="https://sk.wikipedia.org/wiki?curid=726841" title="Terawatt">
Terawatt



</doc>
<doc id="726842" url="https://sk.wikipedia.org/wiki?curid=726842" title="Petawatt">
Petawatt



</doc>
<doc id="726843" url="https://sk.wikipedia.org/wiki?curid=726843" title="Miliohm">
Miliohm



</doc>
<doc id="726844" url="https://sk.wikipedia.org/wiki?curid=726844" title="Kiloohm">
Kiloohm



</doc>
<doc id="726845" url="https://sk.wikipedia.org/wiki?curid=726845" title="Megaohm">
Megaohm



</doc>
<doc id="726846" url="https://sk.wikipedia.org/wiki?curid=726846" title="Gigaohm">
Gigaohm



</doc>
<doc id="726847" url="https://sk.wikipedia.org/wiki?curid=726847" title="Pikofarad">
Pikofarad



</doc>
<doc id="726848" url="https://sk.wikipedia.org/wiki?curid=726848" title="Nanofarad">
Nanofarad



</doc>
<doc id="726849" url="https://sk.wikipedia.org/wiki?curid=726849" title="Mikrofarad">
Mikrofarad



</doc>
<doc id="726850" url="https://sk.wikipedia.org/wiki?curid=726850" title="Milifarad">
Milifarad



</doc>
<doc id="726851" url="https://sk.wikipedia.org/wiki?curid=726851" title="Nanohenry">
Nanohenry



</doc>
<doc id="726852" url="https://sk.wikipedia.org/wiki?curid=726852" title="Mikrohenry">
Mikrohenry



</doc>
<doc id="726853" url="https://sk.wikipedia.org/wiki?curid=726853" title="Milihenry">
Milihenry



</doc>
<doc id="726854" url="https://sk.wikipedia.org/wiki?curid=726854" title="Chryzantémovka (Argyranthemum)">
Chryzantémovka (Argyranthemum)

 
Chryzantémovka () je endemický rod rastlín ktorý zastupuje cez 20 druhov z čeľade astrovité ("Asteraceae"). Taxonomicky je tento rod radený do tribusu "Anthemideae" v podčeľadi astrovaté ("Asteroideae"). Prirodzený areál rodu zahŕňa Kanárske ostrovy, Madeiru a ostrovy Selvagens.
Opis.
Chryzantémovka zastupuje kry alebo polokry. Byľ je jednotlivá, vystúpavá až vzpriamená, zvyčajne rozkonárená, vysoká 10 až 150 cm.
Listy sú byľové, striedavé, stopkaté alebo sediace, čepeľ je podlhovastá alebo obrátene vajcovitá až kopijovitá, jeden až trikrát perovito strihaná.
Úbory sú lúčovité, jednotlivé alebo v riedkom chocholíkovitom súkvetí. Zákrov je pologuľovitý, troj až štvorradý, s priemerom 6 až 22 mm. Zákrovné listene sú v počte 6 až 22, nerovnaké, vajcovité až obrátene kopijovité. Lôžko úboru je vypuklé až kužeľovité. Lúčovité kvety sú v počte 12 až 35, piestikovité, plodné, zvyčajne biele, niekedy žlté alebo ružové. Rúrkovité kvety sú početné, obojpohlavné, plodné, žlté. Korunný lem je zvončekovitý, päťzubý.
Plodmi sú dvojtvaré nažky. Z lúčovitých kvetov sú trojuholníkovité a krídlaté, z rúrkovitých kvetov sú stlačene štvorhranné. Všetky nažky sú rebrovité, holé, niekedy medzi rebrami žliazkato bodkované.
Zo zástupcov tohto rodu sa u nás často pestuje chryzantémovka kríčkovitá ("Argyranthemum frutescens"), ktorá sa v skleníkoch dokáže udržať aj viac rokov.
Zoznam druhov.
V rámci rodu eviduje databáza semenných rastlín POWO tieto súčasné druhy:

</doc>
<doc id="726855" url="https://sk.wikipedia.org/wiki?curid=726855" title="Argyranthemum">
Argyranthemum



</doc>
<doc id="726857" url="https://sk.wikipedia.org/wiki?curid=726857" title="Starňa">
Starňa



</doc>
<doc id="726865" url="https://sk.wikipedia.org/wiki?curid=726865" title="God of Angels Trust">
God of Angels Trust

God of Angels Trust (skrátene G. O. A. T.) bude deviaty štúdiový album dánskej heavy metalovej skupiny Volbeat, ktorý 6. júna 2025 vydajú vydavateľstvá Vertigo, Republic a Universal Records. Ide o prvý album bez gitaristu Roba Caggiana, ktorý sa so skupinou rozišiel 5. júna 2023.
V lete 2024, rok po Caggianovom odchode a po ročnej zotavovacej prestávke po operácii hrdla, ako aj po angažovaní sa v skupine Asinhell, začal Poulsen skladať piesne pre nový album. Na novom materiáli pracoval tri týždne s bubeníkom Jonom Larsenom a basgitaristom Kasparom Boyem Larsenom a o necelý mesiac mal zaranžovanú polovicu albumu. Na jeseň 2024 skupina začala nahrávať v štúdiu ich dlhoročného producenta Jacoba Hansena. Poulsenovu túžbu pracovať čo najrýchlejšie je možné sledovať počas celého procesu nahrávania, pričom chcel zachytiť „naliehavý a okamžitý“ zvuk s „čo najmenším počtom záznamov“. Skupina hrala prezenčne v štúdiu a nahrávanie dokončila už po 13 dňoch, čím sa stala najrýchlejšou nahrávkou skupiny Volbeat.
V prípade "God of Angels Trust" mala skupina Volbeat v úmysle „opustiť všetky pravidlá písania piesní“ a vymaniť sa z konvencií, aby sa vydal novými tvorivými cestami. Hlavný spevák Michael Poulsen zvolil „viac nekonvenčný prístup“ pri skladaní s cieľom odpútať sa od pravidiel a štruktúr. Výsledkom je, že album je „rázny“ s „mocnou kombináciou“ chytľavých melódií a sviežej energie.

</doc>
<doc id="726866" url="https://sk.wikipedia.org/wiki?curid=726866" title="Bujakov">
Bujakov



</doc>
<doc id="726869" url="https://sk.wikipedia.org/wiki?curid=726869" title="Lego Group">
Lego Group

Lego Group je dánska rodinná spoločnosť vyrábajúca stavebné hračky so sídlom v Billunde v Dánsku. Spoločnosť vyrába hračky značky Lego, ktoré pozostávajú väčšinou do seba zapadajúcich plastových kociek. Lego Group tiež vybudovala niekoľko zábavných parkov po celom svete, známych ako Legoland, a prevádzkuje množstvo maloobchodných predajní.
História.
Spoločnosť bola založená v roku 1932 dánskym tesárom Ole Kirkom Christiansenom v meste Billund. Spočiatku vyrábala drevené hračky, avšak v roku 1949 začala produkciu plastových stavebných kociek. Prvá verzia moderných Lego kociek bola predstavená v roku 1958, keď si spoločnosť nechala patentovať inovatívny spojovací systém založený na rúrkových výstupkoch na spodnej strane kociek, čo zabezpečilo ich pevnejšie spojenie a väčšiu variabilitu pri stavaní.
Názov LEGO vznikol v roku 1934 ako skratka dánskych slov „leg godt“ (v preklade „hraj sa dobre“). V tom čase spoločnosť vyrábala rôzne drevené hračky, vrátane autíčok, nákladných vozidiel a ťahacích zvieratiek.
V roku 1942 továreň v Billunde vyhorela, čo viedlo k úplnej rekonštrukcii podniku. Počas druhej svetovej vojny sa výroba sústredila na drevené hračky, keďže plastové materiály boli v tom čase ťažko dostupné.
V nasledujúcich desaťročiach spoločnosť rozšírila svoje produktové portfólio o tematické stavebnice, videohry a filmy. V 70. rokoch 20. storočia sa Lego stalo jednou z najobľúbenejších hračiek na svete, pričom predstavilo špeciálne stavebnice určené pre rôzne vekové kategórie. V 80. rokoch spoločnosť uviedla na trh sériu Lego Technic, ktorá obsahovala pokročilé mechanické prvky, ako sú ozubené kolesá a pneumatické systémy. V 90. rokoch prišlo Lego s tematickými radami, ako sú Lego City, Lego Star Wars a Lego Harry Potter, čím oslovilo nové generácie detí a zberateľov.
V roku 1998 sa Lego dostalo do finančných problémov, keďže čelilo konkurencii elektronických hračiek a videohier. Kvôli vysokým nákladom na výrobu a nesprávnym obchodným rozhodnutiam zaznamenala spoločnosť výrazné straty. V roku 2004 prevzal vedenie Jørgen Vig Knudstorp, ktorý spoločnosť opäť nasmeroval na rast prostredníctvom efektívnejšieho riadenia výroby, rozšírenia online predaja a vytvorenia nových tematických sad.
V posledných rokoch sa Lego neustále prispôsobuje meniacim sa trendom na trhu. Spoločnosť začala aktívne spolupracovať s filmovým priemyslom, čo viedlo k vzniku populárnych animovaných filmov ako "Lego Movie, Lego Batman Movie" a "Lego Ninjago Movie". Tieto filmy nielen zvýšili povedomie o značke, ale aj výrazne prispeli k jej rastu a úspechu.
V roku 2020 Lego zaznamenalo rekordné príjmy, najmä vďaka zvýšenému dopytu počas pandémie COVID-19. Spoločnosť sa tiež zaviazala k udržateľnosti, pričom postupne nahrádza plastové dieliky ekologickými materiálmi a investuje do recyklovateľných obalov.
Okrem toho Lego investuje do digitálneho sektora, čím rozširuje svoju prítomnosť v online hrách a rozšírenej realite. Spoločnosť plánuje do budúcnosti implementovať udržateľnejšie materiály a zvýšiť ekologickú zodpovednosť svojej výroby.
Legoland.
Spoločnosť vlastní a prevádzkuje jedenásť tématických parkov známych ako Legoland. Prvý Legoland bol otvorený v dánskej obci Billund v roku 1968. Tieto parky ponúkajú interaktívne atrakcie, modely z Lego kociek a zábavné aktivity pre rodiny s deťmi.
Dnes existujú Legolandy v rôznych krajinách vrátane Spojených štátov, Spojeného kráľovstva, Nemecka, Japonska a Číny. Každý park obsahuje tematické oblasti, ako sú miniatúrne mestá postavené z miliónov kociek, horské dráhy, vodné atrakcie a dielne, kde si deti môžu vytvárať vlastné modely.
Okrem veľkých parkov existujú aj menšie indoorové centrá Legoland Discovery Center, ktoré ponúkajú podobné zážitky v menšom rozsahu a sú dostupnejšie v mestských oblastiach. Vstupenky do Legolandov sú pomerne drahé, avšak park každoročne navštívia milióny ľudí, pričom nové atrakcie a tematické zóny sú pravidelne pridávané, aby udržali záujem návštevníkov.
Ochranná známka a patent.
Lego kocky majú chránený dizajn a spoločnosť Lego Group viedla množstvo právnych sporov s konkurenciou. Kľúčový patent na spojovací mechanizmus kociek vypršal v roku 1989, čo umožnilo vznik viacerých konkurenčných výrobcov. Napriek tomu si Lego zachovalo vedúce postavenie v segmente stavebných hračiek vďaka vysokej kvalite produktov a rozpoznateľnej značke.
Okrem patentovej ochrany má spoločnosť zaregistrované ochranné známky na ikonický dizajn kociek, mini-figúrky a logo spoločnosti. Niekoľkokrát sa súdila s inými spoločnosťami, ktoré vyrábali podobné stavebnice. Najznámejšie spory sa viedli s výrobcom Mega Bloks, ktorý začal vyrábať kompatibilné kocky a získal právoplatné povolenie na ich predaj.
Výroba.
Výroba Lego kociek prebieha v niekoľkých závodoch po celom svete, pričom hlavné výrobné centrá sa nachádzajú v Dánsku, Česku, Maďarsku, Mexiku a Číne. Proces výroby zahŕňa precízne vstrekovanie plastu, presné rezanie a detailnú kontrolu kvality, aby každá kocka dokonale zapadala do ostatných.
Lego Group dbá na ekologickú udržateľnosť a investuje do recyklovateľných a biologicky rozložiteľných materiálov, pričom plánuje do roku 2030 nahradiť klasický ABS plast ekologickými alternatívami.
Financie.
Lego Group je jedným z najväčších výrobcov hračiek na svete. V roku 2022 dosiahla tržby 64,6 miliardy dánskych korún a prevádzkový zisk 17,9 miliardy dánskych korún. Spoločnosť investuje do udržateľného vývoja, pričom plánuje do roku 2030 nahradiť plastové komponenty ekologickejšími materiálmi. Napriek rôznym výzvam, ako sú rastúce ceny surovín a konkurencia zo strany digitálnych hier, Lego Group si udržuje silnú pozíciu na trhu vďaka neustálej inovácii a rozšíreniu produktového portfólia.
Od roku 2015 spoločnosť každoročne zaznamenáva rast príjmov, pričom dopyt po Lego produktoch neustále rastie. V roku 2021 Lego Group dosiahla rekordné tržby 55,3 miliardy dánskych korún, čo predstavovalo nárast o 27 % oproti predchádzajúcemu roku. Tento rast bol podporený zvýšeným online predajom a rastúcou popularitou tematických sád ako Lego Star Wars, Lego Technic a Lego Friends.
V posledných rokoch spoločnosť expandovala na nové trhy, najmä v Ázií, kde otvorila viacero výrobných závodov a maloobchodných predajní. Lego sa tiež snaží znížiť svoju uhlíkovú stopu a investuje miliardy dánskych korún do ekologických projektov a udržateľnej výroby.

</doc>
<doc id="726873" url="https://sk.wikipedia.org/wiki?curid=726873" title="Oneworld">
Oneworld

Oneworld je globálna aliancia leteckých spoločností, ktorú tvorí 13 členských leteckých spoločností. Bola založená 1. februára 1999. Cieľom aliancie je stať sa prvou voľbou leteckých spoločností pre častých medzinárodných cestujúcich na svete. Jej ústredie sa od decembra 2022 nachádza v meste Fort Worth v Texase.
V súčasnosti sú členmi aliancie spoločnosti Alaska Airlines, American Airlines, British Airways, Cathay Pacific, Finnair, Iberia, Japan Airlines, Malaysia Airlines, Qantas, Qatar Airways, Royal Air Maroc, Royal Jordanian a SriLankan Airlines. Spoločnosť Fiji Airways, partner Oneworld Connect, oznámila v júni 2024, že sa stane riadnym členom. 20. júna 2022 spoločnosť Oman Air oznámila, že sa oficiálne pripojí k aliancii do 30. júna 2025.
Od marca 2020 jej členské letecké spoločnosti spoločne prevádzkujú flotilu 3 296 lietadiel, obsluhujú približne 1 000 letísk v 170 krajinách a ročne prepravia viac ako 490 miliónov cestujúcich s viac ako 13 000 odletmi denne. Je treťou najväčšou svetovou leteckou alianciou z hľadiska počtu prepravených cestujúcich, hneď za alianciami SkyTeam (676 miliónov v roku 2019) a Star Alliance (762 miliónov v roku 2019).
Vedenie.
Spoločnosť Oneworld oznámila vytvorenie ústredného tímu aliancie, Oneworld Management Company (oMC), vo februári 2000 pri príležitosti prvého výročia aliancie. Spoločnosť oMC bola založená v máji 2000 vo Vancouveri v Britskej Kolumbii v Kanade (pozri § Ústredie nižšie). Pôsobí ako ústredný sekretariát aliancie, ktorý je zodpovedný za riadenie budúceho rastu a zavádzanie nových služieb a výhod pre zákazníkov.
Spoločnosť oMC najprv viedol managing partner Peter Buecking, predtým riaditeľ predaja a marketingu v spoločnosti Cathay Pacific, a po ňom John McCulloch, predtým viceprezident aliancie pre marketing. Bruce Ashby, ktorý predtým zastával funkcie generálneho riaditeľa saudskoarabskej leteckej spoločnosti SAMA Airlines, generálneho riaditeľa indickej spoločnosti IndiGo a výkonného viceprezidenta US Airways, sa stal generálnym riaditeľom v decembri 2011. V októbri 2016 Ashbyho vo funkcii generálneho riaditeľa vystriedal Rob Gurney.
Generálnemu riaditeľovi sú podriadení viceprezidenti pre obchod, členstvo a zákaznícku skúsenosť a podnikovú komunikáciu, finančný riaditeľ a riaditeľ pre IT.
Generálny riaditeľ sa zodpovedá správnej rade spoločnosti oneworld, ktorú tvoria generálni riaditelia jednotlivých členských leteckých spoločností. Správna rada sa pravidelne stretáva, aby určila strategické smerovanie a zhodnotila dosiahnutý pokrok. Predsedníctvo v správnej rade sa striedajú generálni riaditelia členov aliancie. Generálny riaditeľ Qatar Airways Akbar Al Baker vystriedal generálneho riaditeľa Qantas vo funkcii predsedu v máji 2021.
Ústredie.
V roku 2011 sa ústredie aliancie presťahovalo z Vancouveru v Britskej Kolumbii v Kanade na Park Avenue v New Yorku v Spojených štátoch, kde má spoločné priestory s miestnymi kanceláriami viacerých členských leteckých spoločností Oneworld vrátane American Airlines, British Airways, Cathay Pacific, Finnair, Japan Airlines a Qantas.
Sídlo aliancie Oneworld sa v decembri 2022 presťahovalo do Fort Worthu v Texase v USA, kde sídli American Airlines – jedna z jej členských leteckých spoločností.
Farba a logo.
Všetky lietadlá členov aliancie sú označené logom Oneworld s priemerom 30 cm (12 palcov) na pravej strane prvej sady vstupných dverí za kokpitom.
Japan Airlines – špeciálna farba Oneworld z roku 2007.
V roku 2007 spoločnosť Japan Airlines (JAL) namaľovala dve zo svojich lietadiel Boeing 777, Boeing 777-200ER (JA704J) a Boeing 777-300 (JA8941), do špeciálnej farby Oneworld pri príležitosti svojho vstupu do aliancie. Prvé lietadlo (JA704J) vzlietlo 16. apríla 2007 z hlavného medzinárodného centra leteckej spoločnosti z medzinárodného letiska v Tokiu ako let Japan Airlines 441 smerujúci do Moskvy. Dizajn predstavoval „obrovský glóbus v charakteristickej horizontálnej modrej farbe Oneworld, namaľovaný na strede lietadla, so štylizovaným motívom, ktorý symbolizoval pohodlie, komfort, hodnotu a výber dostupný cestujúcim v celej rozsiahlej globálnej sieti aliancie“.
Štandardné farby spoločnosti Oneworld.
Nové (voliteľné) štandardné označenie Oneworld bolo predstavené v rámci osláv desiateho výročia aliancie vo februári 2009. Obsahuje názov aliancie veľkými písmenami, ktoré sú vysoké takmer 2 metre (6,6 stopy), a logo aliancie pozdĺž boku trupu na bielom alebo leštenom kovovom pozadí. Názov prevádzkujúcej členskej leteckej spoločnosti bude umiestnený menšími písmenami na štandardnom mieste v prednej časti lietadla pod názvom a logom aliancie. Každá členská letecká spoločnosť si tiež zachová svoju bežnú chvostovú plutvu, krídla a dizajn motora, pričom sa môžu zachovať aj všetky dizajny trupu, ktoré nie sú v rozpore s logom aliancie.

</doc>
<doc id="726879" url="https://sk.wikipedia.org/wiki?curid=726879" title="Pan Tau">
Pan Tau

Pan Tau je česko-slovensko-nemecko-rakúsky komediálny seriál z rokov 19711978 režiséra Jindřicha Poláka. Príbeh ide podľa knihy Ota Hofmana a scenára od Hofmana a režiséra Poláka. Hlavú úlohu pána Taua stvárňuje český herec Otto Šimánek.
Vysielanie.
V rokoch 1969 až 1972 vznikla prvá séria trinástich epizód, ktoré boli uvedené najprv v kinách a neskôr v televízii. V Česko-slovenskej televízii bol seriál prvýkrát uvedený v decembri 1972. Pre veľký úspech bolo v rokoch 1973 až 1975 natočených ďalších trinásť dielov, tentoraz určených iba pre televízne uvedenie. Posledná séria vznikla v rokoch 1977 až 1978 a obsahovala sedem dielov. Hlavná postava sa objavila aj celovečernom filme "Pan Tau", ktorý bol natočený v nemecko-československej koprodukcii v roku 1988.
V roku 2020 bol odvysielaný nemecko-britský štrnásť dielny televízny seriál, v ktorom pána Taua stvárnil Matt Edwards.

</doc>
<doc id="726880" url="https://sk.wikipedia.org/wiki?curid=726880" title="Pan Tau (rozlišovacia stránka)">
Pan Tau (rozlišovacia stránka)

Pan Tau môže byť:

</doc>
<doc id="726881" url="https://sk.wikipedia.org/wiki?curid=726881" title="Chryzantémovka kríčkovitá">
Chryzantémovka kríčkovitá

 
Chryzantémovka kríčkovitá () je druh drevnatej rastliny rodu chryzantémovka, z čeľade astrovité ("Asteraceae"). Prirodzene sa vyskytuje iba na Kanárskych ostrovoch.
Opis.
Chryzantémovka kríčkovitá je bohato rozkonárený, 30 až 90 cm vysoký, holý alebo riedko chlpatý poloker. Konáre sú vystúpavé až vzpriamené.
Listy sú striedavé, stopkaté, viacmenej mäsité, modrozelené. Čepeľ je v obryse elipsovitá až elipsovito kopijovitá, spravidla jeden až dvakrát perovito strihaná, dlhá 10 až 80 mm, široká 40 až 60 mm.
Úbory sú lúčovité, dlho stopkaté, s priemerom 30 až 60 mm, usporiadané v riedkom chocholíkovitom súkvetí. Zákrov je pologuľovitý, 3 – 4-radový, s priemerom 6 až 13 mm. Zákrovné listene sú bylinné, trojuholníkovité až kopijovité, so suchoblanitým lemom. Lôžko úboru je kužeľovité, nahé. Kvety sú silne aromatické. Lúčovité kvety sú piestikovité, plodné, úzko elipsovité, biele alebo ružové, dlhé do 13 mm. Rúrkovité kvety sú obojpohlavné, neplodné, žlté.
Plodmi sú dvojtvaré nažky. Z lúčovitých kvetov sú trojboké, s tromi krídlami, dlhé 3 až 5 mm. Nažky z rúrkovitých kvetov sú obrátene kužeľovité, nepravidelne rebrovité, s jedným krídlom, dlhé do 4 mm, s chocholcom alebo bez neho. Chocholec je korunkový, zúbkatý.
Rozšírenie.
Chryzantémovka kríčkovitá pochádza z Kanárskych ostrovov, kde rastie na morskom pobreží, s výskytom až do výšky . Na Slovensku sa často pestuje, splanenie však nebolo zaznamenané.
Význam a využitie.
Z druhu bolo vyšľachtených mnoho kultivarov, napríklad s plným úborom 'Floribunda', žlto kvitnúci 'Étolie d' Or', 'Mary Wootton' s ružovými rúrkovitými a bielymi lúčovitými kvetmi a zakrpatený 'Annie Petile'. Ľahko prezimujú a v skleníkoch sa udržujú aj niekoľko rokov.
Zoznam poddruhov.
V rámci druhu eviduje databáza semenných rastlín POWO tieto súčasné poddruhy:

</doc>
<doc id="726882" url="https://sk.wikipedia.org/wiki?curid=726882" title="Argyranthemum frutescens">
Argyranthemum frutescens



</doc>
<doc id="726885" url="https://sk.wikipedia.org/wiki?curid=726885" title="Thomas Cup">
Thomas Cup

Thomas Cup je bedmintonový turnaj označovaný aj ako Majstrovstvá sveta mužských družstiev v bedmintone. Je to medzinárodná bedmintonová súťaž mužských tímov členských krajín Svetovej bedmintonovej federácie (BWF). Turnaj sa prvý krát uskutočnil v roku 1949 a konal sa každé tri roky. Od roku 1982 sa turnaj organizuje každé dva roky.
V záverečnej fáza turnaja je 16 tímov, ktoré súťažia spolu na jednom mieste v hostiteľskej krajine. Turnaj sa koná súbežne so záverečnou fázou majstrovstiev sveta ženských družstiev, Uber Cupom (prvýkrát sa konal v rokoch 19561957). Od roku 1984 sa tieto dva poháre konajú súbežne. Thomas Cup a v menšej miere aj Uber Cup patria medzi „najväčšie“ a najprestížnejšie pravidelne sa konajúce bedmintonové podujatia z hľadiska záujmu hráčov a fanúšikov.
V doterajšej histórii získalo titul iba šesť krajín. Najúspešnejším tímom je Indonézia, ktorá vyhrala titul 14-krát. Čína, ktorá začala súťažiť až od roku 1982 má doteraz 11 titulov, zatiaľ čo Malajzia získala 5 titulov.
Japonsko sa stalo štvrtou krajinou, ktorá vyhrala Thomas Cup, keď vo finále v roku 2014 porazilo Malajziu 3:2. Dánsko sa stalo prvým Európskym tímom a piatym národom, ktorý vyhral Thomas Cup po tom, čo vo finále v roku 2016 porazilo Indonéziu 3:2. Bol to prvý a jediný prípad, kedy vyhral šampionát neázijský tím. India je celkovo šiestou krajinou, ktorá vyhrala Thomas Cup, keď v roku 2022 porazila Indonéziu 3:0.
Počet miest z jednotlivých regiónov sveta na záverečný šampionát:

</doc>
<doc id="726886" url="https://sk.wikipedia.org/wiki?curid=726886" title="Uber Cup">
Uber Cup

Uber Cup je bedmintonový turnaj označovaný aj ako Majstrovstvá sveta ženských družstiev v bedmintone. Je to medzinárodná bedmintonová súťaž ženských tímov členských krajín Svetovej bedmintonovej federácie (BWF). Turnaj sa prvý krát uskutočnil v roku 1957 a konal sa každé tri roky.
Od roku 1984 sa turnaj koná v dvojročných intervaloch spolu s Thomas Cupom čo je rovnaký turnaj mužských družstiev.
Turnaj je pomenovaný po bývalej britskej hráčke bedmintonu Betty Uber, ktorá v roku 1950 dostala nápad usporiadať podujatie pre ženy podobné mužským. 
Žrebovala úvodný turnaj v rokoch 1956–1957, ktorý sa konal v Lytham St. Annes v Lancashire v Anglicku.
Pohár má podobný formát ako mužská súťaž Thomas Cup. Najúspešnejším tímom je Čína, ktorá získala 16 titulov. Japonsko je druhé, doteraz vyhralo titul 6-krát, nasleduje Indonézia a Spojené štáty, každý s 3 pohármi majstrov.

</doc>
<doc id="726887" url="https://sk.wikipedia.org/wiki?curid=726887" title="Klindamycín">
Klindamycín

Klindamycín (tiež clindamycín) je linkozamínové antibiotikum, ktoré inhibuje proteosyntézu väzbou na bakteriálny ribozóm a to tak, že inhibuje translokáciu na 50S podjednotke ribozómu. Klindamycín je účinný nielen proti baktériám, ale aj hubám a prvokom, preto sa využíva aj pri terapii toxoplazmózy alebo malárie. Klindamycín sa používa aj pri terapii sexuálne prenosných chorôb ako sú chlamýdiové infekcie vyvolané "Chlamydia trachomatis". U ľudí neliečených na HIV, ktorí sa dostali do štádia AIDS sa klindamycín využíva terapiu toxoplazmovej encefalitídy vyvolanej prvokom "Toxoplasma gondii" a na terapiu zápalu pľúc (pneumocystóza) vyvolaného hubou "Pneumocystis jirovecii".
Farmakokinetické vlastnosti klindamycínu.
Klindamycín sa výborne vstrebáva z GIT do krvi, biologická dostupnosť je až 90 %. Distribučný objem klindamycínu je veľký 1,1 L/kg, pričom na bielkoviny plazmy sa viaže až z 93 %. Klindamycín vo vysokých koncentráciách preniká do biologických tekutín (okrem cerebrospinálnej tekutiny), kostí, kĺbov, nepreniká však hematoencefalickou membránou do mozgu.
Klindamycín sa metabolizuje v pečeni (najmä CYT3A4, menej CAP3A5) a vylučuje sa obličkami, preto sa biologický polča klindamycínu výrazne zvyšuje pri poruche obličiek (z 3 hodín u zdravých jedincov na 6 hodín u pacientov s renálnou insuficinciou) a pri poruche pečene (z 3 hodín u zdravých jedincov na 8 až 12 hodín u pacientov s hepatálnou insuficinciou).

</doc>
<doc id="726889" url="https://sk.wikipedia.org/wiki?curid=726889" title="Linkozamínové antibiotikum">
Linkozamínové antibiotikum

Linkozamínové antibiotikum (tiež linkomycínové antibiotikum, linkozamín, linkosamín, linkozamid, linkosamid) je liečivo zo skupiny antiinfektív, ktoré je účinné nielen proti baktériám (antibiotikum), ale aj proti prvokom (antiprotozoikum) a hubám (antimykotikum). Linkozamínové antibiotiká sú málo toxické, preto je možné ich podávať v určitých indikáciách až v 5 gramových množstvách za deň. 
K linkozamínovým antibiotikám patrí jediné v súčasnosti používané antibiotikum klindamycín a obsolentné liečivo linkomycín. V porovnaní s klindamycínom, má linkomycín horšie farmakokinetické vlastnosti a je menej lipofilný, čoho dôsledkom sú nižšie tkanivové koncentrácie. Klindamycín má väčšiu antibakteriálnu účinnosť ako linkomycín. 
Štruktúra linkozamínových antibiotík pozostaváva z alkylovaného derivátu prolínu a alkylovaného derivátu tioacetálu galaktózy (ide o aminocukor tiolinkozamín). Linkomycín sa od klindamycínu líši stereochémiou uhlíka, na ktorý sa viažu funkčné skupiny: chlór v prípade klindamycínu a hydroxylová skupina v prípade linkomycínu: touto izostérnou zámenou sa dosahuje vyššia lipofilita klindamycínu. 

</doc>
<doc id="726890" url="https://sk.wikipedia.org/wiki?curid=726890" title="Linkomycín">
Linkomycín

Linkomycín je linkozamínové antibiotikum izolované z baktérie "Streptomyces lincolnensis". Linkomycín sa v súčasnosti považuje za obsolentné liečivo, pretože bolo nahradené klindamycínom, ktorý má vyššiu antibakteriálnu účinnosť a výhodnejšie farmakokinetické vlastnosti. Linkomycín patrí spolu s benzylpenicilínom ku najmenej toxickým antibiotikám, preto sa môže v niektorých indikáciách podávať v niekoľko gramových množstvách denne.

</doc>
<doc id="726891" url="https://sk.wikipedia.org/wiki?curid=726891" title="Novozámocký beglerbegilik">
Novozámocký beglerbegilik



</doc>
<doc id="726892" url="https://sk.wikipedia.org/wiki?curid=726892" title="Novozámocký beglerbeglik">
Novozámocký beglerbeglik



</doc>
<doc id="726893" url="https://sk.wikipedia.org/wiki?curid=726893" title="Sudirman Cup">
Sudirman Cup

Sudirman Cup je bedmintonový turnaj označovaný aj ako Majstrovstvá sveta zmiešaných družstiev v bedmintone. Je to medzinárodná bedmintonová súťaž zmiešaných tímov členských krajín Svetovej bedmintonovej federácie (BWF). Turnaj sa prvý krát uskutočnil v roku 1989 a koná sa každé dva roky.
V každom zápase Sudirmanovho pohára sa hrá 5 zápasov, ktoré pozostávajú z dvojhry mužov a žien, štvorhry mužov a žien a zmiešanej štvorhry. Pohár je pomenovaný po Dickovi Sudirmanovi, bývalom indonézskom hráčovi bedmintonu.
V Sudirman Cupe nie sú žiadne finančné odmeny pre hráčov. Hráči hrajú za svoje krajiny a získavajú body do svetového rebríčka BWF.
Formát.
Až do roku 2021 sa súťaž konala bez kvalifikácie. Krajiny boli rozdelené do 7 výkonnostných skupín. Len mužstvá v prvej skupine hrali o titul. Mužstvá v ostatných skupinách hrali vždy len o postup do vyššej skupiny. V prvej skupine bolo 6 tímov až do roku 2005, kedy sa počet zvýšil na 8 a neskôr v roku 2011 na 12 tímov. Mužstvá, ktoré skončili na poslednom mieste v skupine, zostúpili do nižšej skupiny pre nasledujúci ročník, s výnimkou tímu, ktorý skončil na poslednom mieste v najnižšej skupine. Mužstvá, ktoré vyhrali skupinu, postúpili do vyššej skupiny pre nasledujúci ročník. Tento systém bol naposledy použitý v roku 2009 odvtedy boli tímy zoradene podľa svetového rebríčka krajín.
Od roku 2021 sa používa nový systém s kvalifikáciou na kontinentálnych majstrovstvách zmiešaných družstiev a na záverečnom turnaji bojuje o titul až 16 mužstiev.

</doc>
<doc id="726894" url="https://sk.wikipedia.org/wiki?curid=726894" title="Novozámocký vilájet">
Novozámocký vilájet



</doc>
<doc id="726895" url="https://sk.wikipedia.org/wiki?curid=726895" title="Novozámocký pašalík">
Novozámocký pašalík



</doc>
<doc id="726896" url="https://sk.wikipedia.org/wiki?curid=726896" title="Novozámocký pašalik">
Novozámocký pašalik



</doc>
<doc id="726897" url="https://sk.wikipedia.org/wiki?curid=726897" title="Novozámocká provincia">
Novozámocká provincia



</doc>
<doc id="726898" url="https://sk.wikipedia.org/wiki?curid=726898" title="Novozámocké miestodržiteľstvo">
Novozámocké miestodržiteľstvo



</doc>
<doc id="726901" url="https://sk.wikipedia.org/wiki?curid=726901" title="Majstrovstvá sveta juniorov v bedmintone">
Majstrovstvá sveta juniorov v bedmintone

Majstrovstvá sveta juniorov v bedmintone je turnaj, ktorý organizuje Svetová bedmintonová federácia (BWF) s cieľom korunovať najlepších juniorských hráčov bedmintonu (hráčov do 19 rokov) na svete. Majstrovstvá sa konajú každoročne a pozostávajú z dvoch samostatných súťaží: majstrovstvá zmiešaných družstiev, po ktorých nasleduje majstrovstvá jednotlivcov.

</doc>
<doc id="726908" url="https://sk.wikipedia.org/wiki?curid=726908" title="Sokol (pravostranný prítok Veľkej Bielej vody)">
Sokol (pravostranný prítok Veľkej Bielej vody)

Sokol je vodný tok v Spišsko-gemerskom krase na území okresov Spišská Nová Ves, Poprad a Rožňava. Je to pravostranný prítok Veľkej Bielej vody s dĺžkou približne 6,4 km a je tokom VI. rádu. Preteká Národným parkom Slovenský raj.
Priebeh toku.
Potok pramení v severnej časti Spišsko-gemerského krasu, v geomorfologickom podcelku Slovenský raj, na severných svahoch Vrábľovej (), v nadmorskej výške približne 
Prameň sa nachádza v lokalite nazývanej Tekeliho lúka v závere doliny Veľký Sokol. Od prameňa tečie severovýchodným smerom a onedlho priberá ľavostranný prítok z lokality Juhásová. Prudko sa stáča na severozápad, vteká do Rothovej rokliny a priberá ďalší ľavostranný prítok z Brestovej dolinky. V strednej časti sa dolina nazýva Kamenné vráta, čo je zároveň najexponovanejší úsek s viacerými vodopádmi. Priberá pravostranný prítok spod Malej Poľany a neskôr aj svoj najvýznamnejší prítok, ľavostranný Malý Sokol. Na dolnom toku už nemá výraznejšie terasy ani taký prudký spád a na konci doliny Veľký Sokol ešte priberá pravostranný prítok. Vteká do Pílskej doliny, kde sa pri horárni v lokalite Sokol, v nadmorskej výške približne vlieva do Veľkej Bielej vody. V tejto lokalite ústí do Veľkej Bielej vody aj rovnomenný, no menší, ľavostranný potok z Čiernej doliny.
Z lokality Sokol vedie roklinou súbežne s potokom žlto značený turistický chodník až na rázcestie Glacká cesta. Potok patrí do širšieho povodia rieky Slaná.
Potok pramení na katastrálnom území obce Stratená v okrese Rožňava v Košickom kraji, neskôr jeho tok tvorí hranicu obce Hrabušice v okrese Spišská Nová Ves. Na dolnom toku ním vedie hranica Hrabušíc a obce Vernár v okrese Poprad v Prešovskom kraji.

</doc>
<doc id="726911" url="https://sk.wikipedia.org/wiki?curid=726911" title="Corey Hirsch">
Corey Hirsch

Corey Hirsch (* 1. júl 1972, Medicine Hat, Alberta, Kanada) je bývalý kanadský profesionálny hokejový brankár, tréner, analytik a spisovateľ. Reprezentoval Kanadu na Zimných olympijských hrách 1994, kde získal striebornú medailu. V klubovej kariére sa preslávil najmä pôsobením v tíme Vancouver Canucks v National Hockey League.
Kariéra.
Corey Hirsch bol výrazným brankárskym talentom v juniorskej súťaži WHL, kde pôsobil v tíme Kamloops Blazers. Draftovaný do NHL bol v roku 1991 (8. kolo, 169. celkovo) tímom New York Rangers. Za tím však nastúpil len v štyroch zápasoch v sezóne 1992/93. Svoj debut v NHL zažil 19. januára 1993, keď vychytal remízu 2:2 proti Detroitu Red Wings. S Rangers Hirsch oslavoval získ Stanleyho poháru, keď bol náhradníkom v zápase č. 7 proti Vancouveru Canucks.
Do širšieho povedomia sa dostal ako brankárska "jednotka" Kanady na Zimných olympijských hrách 1994 (olympijskách hier sa v tom čase hráči NHL nemali dovolené zúčastňovať, Hirsch pôsobil v AHL). Odcyhtal 8 zápasov a udržal si až 93% úspešnosť zákrokov, pričom svoju krajinu priviedol k striebornej medaile. Vo finálovom zápase sa Kanaďania postavili výberu Švédska a o držiteľovi zlata rozhodovali až nájazdy. Tam bol v šiestej sérii Hirsch prekonaný ikonickou kľučkou Petrom Forsbergom. O rok neskôr Hirsch reprezentoval Kanadu na Majstrovstvách sveta, odkiaľ si odniesol bronz. 
Jeho najvýraznejším pôsobiskom v NHL bol tím Vancouver Canucks, kde pôsobil ako nýhradný brankár v rokoch 1995 až 1999. Dlho bol videný ako budúca hviezda tímu, ale nikdy nenaplnil svoj potenciál. 
Ku koncu svojej zámorskej kariéry striedal tímy NHL, ale za žiadny už neodychtal viac než pár zápasov. Kariéru ukončil v Európe, kde pôsobil v švédskej Eliteserien a Hockeyallsvenskan, švajčiarskej National League a nemeckej Deutsche Eishockey Liga.
V roku 2003 získal s Kanadou Spenglerov pohár. 
Osobný život.
Jeden zo zásadných faktorov v Hirschovej kariére bola diagnostika Obsesívno-kompulzívnej poruchy. Hirsch dlhé roky zápasil so svojim mentálnym zdravím, čo sa podpísalo na jeho športových výkonoch. Bolo to až v roku 1994, keď po neúspešnom pokuse o samovraždu vyhľadal psychologickú pomoc. Hirsch v tom čase trpel suicidálnymi a obsesívnymi myšlienakmi, úzkosťami a alkoholizmom. Dnes je popularizátorom témy mentálneho zdravia.
Dielo.
Hirsch na základe svojich skúseností s Obsesívno-kompulzívnou poruchou napísal v roku 2017 článok pre "Player's Tribune" s názvom „"Dark, Dark, Dark, Dark, Dark, Dark, Dark, Dark"“, kde opísal svoje skúsenosti so svojou diagnózou. V téme pokračoval vo svojej autobiografii „"The Save of My Life: My Journey Out of the Dark"“, ktorá vyšla v roku 2022.

</doc>
<doc id="726913" url="https://sk.wikipedia.org/wiki?curid=726913" title="Fenolová červeň">
Fenolová červeň

Fenolová červeň (tiež známa ako fenolsulfonftaleín) je indikátor pH často používaný v laboratóriách bunkovej biológie.
Chemická štruktúra a vlastnosti.
Fenolová červeň existuje ako červená kryštalická látka, ktorá je stabilná na vzduchu. Jej rozpustnosť vo vode je 77 mg/100 ml a 0,29 g/100 ml v etanole. Fenolová červeň je slabá kyselina s pKa = 8,00 pri 20 °C (68 °F).
Roztok fenolovej červene sa používa ako indikátor pH, často v bunkovej kultúre. Jeho farba vykazuje postupný prechod zo žltej (λ max = 443 nm) na červenú (λ max = 570 nm) v rozsahu pH 6,8 až 8,2. Pri pH nad 8,2 sa fenolová červeň zmení na svetloružovú (fuchsiovú).
V kryštalickej forme a v roztoku za veľmi kyslých podmienok (nízke pH) zlúčenina existuje ako amfión ako v štruktúre znázornenej vyššie, so sulfátovou skupinou negatívne nabitou a ketónovou skupinou nesúcou ďalší protón. Táto forma sa niekedy symbolicky píše ako a je oranžovo-červená. Ak sa pH zvýši (p"Ka" = 1,2), protón z ketónovej skupiny sa stratí, čo vedie k žltému, negatívne nabitému iónu označenému ako HPS−. Pri ešte vyššom pH (p"Ka" = 7,7) hydroxylová skupina fenolu stráca protón, čo vedie k červenému iónu označenému ako PS2−.
V niekoľkých zdrojoch je štruktúra fenolovej červene znázornená s atómom síry, ktorý je súčasťou cyklickej skupiny, podobne ako štruktúra fenolftaleínu. Túto cyklickú štruktúru však nebolo možné potvrdiť röntgenovou kryštalografiou.
Niekoľko indikátorov má podobnú štruktúru ako fenolová červeň, vrátane brómtymolovej modrej, tymolovej modrej, brómkrezolovej fialovej, tymolftaleínu a fenolftaleínu.
Použitie.
Fenolsulfónftaleínový test.
Fenolovú červeň použili Leonard Rowntree a John Geraghty pri fenolsulfónftaleínovom teste na odhadnutie celkového prietoku krvi obličkami v roku 1911. Bol to prvý test funkcie obličiek a používal sa takmer storočie, ale teraz je zastaraný.
Test je založený na skutočnosti, že fenolová červeň sa takmer úplne vylučuje močom. Roztok fenolovej červene sa podáva intravenózne; vytvorený moč sa zhromažďuje. Funkciu obličiek možno určiť kolorimetrickým meraním množstva vylúčenej fenolovej červene.
Indikátor pre bunkové kultúry.
Väčšina živých tkanív prosperuje pri takmer neutrálnom pH – teda pri pH blízkom 7. Hodnota pH krvi sa napríklad pohybuje od 7,35 do 7,45. Keď bunky rastú v tkanivovej kultúre, médium, v ktorom rastú, sa udržiava blízko tohto fyziologického pH. Malé množstvo fenolovej červene pridané do tohto rastového média bude mať za normálnych podmienok ružovo-červenú farbu. Typicky, 1,5 mg/100 ml sa používa na kultiváciu buniek.
V prípade problémov odpadové produkty produkované odumierajúcimi bunkami alebo premnožením kontaminantov spôsobia zmenu pH, čo vedie k zmene farby indikátora. Napríklad kultúra relatívne pomaly sa deliacich buniek cicavcov môže rýchlo prerásť bakteriálnou kontamináciou. To zvyčajne vedie k okysleniu média a jeho zožltnutiu. Mnoho biológov to považuje za pohodlný spôsob, ako rýchlo skontrolovať zdravie tkanivových kultúr. Okrem toho odpadové produkty produkované samotnými bunkami cicavcov budú pomaly znižovať pH, čím sa roztok postupne zmení na oranžový a potom žltý. Táto zmena farby je znakom toho, že aj v prípade neprítomnosti kontaminácie je potrebné médium vymeniť (vo všeobecnosti by sa to malo uskutočniť skôr, ako sa médium úplne zmení na oranžové).
Pretože farba fenolovej červene môže interferovať s niektorými spektrofotometrickými a fluorescenčnými testami, mnohé typy kultivačných médií sú dostupné aj bez fenolovej červene.
Estrogénová napodobenina.
Fenolová červeň slabo napodobňuje estrogén a v bunkových kultúrach môže zvýšiť rast buniek, ktoré exprimujú estrogénový receptor. Používa sa na indukciu diferenciácie ovariálnych epitelových buniek u žien po menopauze na bunky s vlastnosťami oocytov (vajíčok), s potenciálnymi dôsledkami pre liečbu neplodnosti a výskum kmeňových buniek.
Použitie v testovacích súpravách pre bazény.
Fenolová červeň, niekedy označená iným názvom, ako napríklad „Guardex Solution #2“, sa používa ako indikátor pH v testovacích súpravách pre domáce bazény.
Chlór môže viesť k vybieleniu farbiva v neprítomnosti tiosíranu, aby sa inhiboval oxidujúci chlór. Vysoká hladina brómu môže premeniť fenolovú červeň na brómfenolovú červeň (dibrómfenolsulfóneftaleín, ktorého znížená p"K"a vedie k indikátoru s rozsahom posunutým v kyslom smere – voda pri pH 6,8 sa bude javiť ako testovacia pri 7,5. Dokonca vyššia hladina brómu (&gt;20 ppm) môže viesť k sekundárnej premene brómfenolovej červene na brómfenolovú modrú s ešte nižším "pKa", čo mylne vyvoláva dojem, že voda má extrémne vysoké pH napriek tomu, že je nebezpečne nízke.

</doc>
<doc id="726915" url="https://sk.wikipedia.org/wiki?curid=726915" title="Piata turecko-rakúska vojna">
Piata turecko-rakúska vojna



</doc>
<doc id="726916" url="https://sk.wikipedia.org/wiki?curid=726916" title="Tretia turecko-rakúska vojna">
Tretia turecko-rakúska vojna



</doc>
<doc id="726919" url="https://sk.wikipedia.org/wiki?curid=726919" title="Lego City">
Lego City

Lego City je rad stavebníc Lego založené na téme života v meste, ktoré sa začali predávať v roku 1978 bod názvom "Lego Town". Ide o niekoľko samostatne zakúpitateľných detských stavebníc lega (hasičská zbrojnica, policajná stanica, letisko, čerpacia stanica, vlaková stanica a pod), ktoré je možné ľubovoľne kombinovať a zostaviť tak urbanizačné celky.
História.
Lego City je jednou z najznámejších a najdlhšie existujúcich sérií spoločnosti Lego Group. Jeho korene siahajú až do roku 1978, keď bola uvedená téma Lego Town. Táto séria sa zameriavala na realistické mestské scenérie, ako sú policajné a hasičské stanice, nemocnice, letiská, obchody a vozidlá. V roku 2005 prešla séria premenovaním a dostala názov Lego City, čím sa stala modernizovanou verziou pôvodného Lego Town.
Hlavným cieľom série je priniesť realistické modely mestského života, pričom kladie dôraz na detaily a hrateľnosť. Lego City ponúka široké spektrum stavebníc zahŕňajúcich záchranné zložky, stavebné stroje, dopravné prostriedky a mestskú infraštruktúru. Séria bola postupne rozširovaná o rôzne podtémy, ktoré prinášali nové prvky a herné možnosti.
Podtémy.
Lego City je rozdelené do viacerých podtém, ktoré sa špecializujú na konkrétne oblasti mestského života alebo dobrodružstiev mimo mesta. Medzi naikonickejšie patrí Hasičský a záchranný zbor, ktorý obsahuje rôzne modely hasičský staníc, áut a vrtuľníkov, pričom deti môžu simulovať zásahy pri požiaroch či záchranné akcie. Rovnako dôležitá je aj podtéma Polícia, ktorá pokrýva všetko od mestskej a horskej polície až po špeciálne jednotky, vrtuľníky a dokonca aj väznice, kde môžu hráči chytať a zatvárať zločincov.
Ďalšou obľúbenou oblasťou sú Vlaky, ktoré zahŕňajú realisticky spracované železničné stanice, osobné aj nákladné vlaky a rozsiahle koľajové systémy. Tieto sety často obsahujú elektronické prvky, ktoré umožňujú ovládanie vlakov na diaľku, čím pridávajú na autentickosti.
Podtéma Veľké vozidlá ("Great Vehicles") ponúka širokú škálu dopravných prostriedkov, od nákladných automobilov, autobusov a dodávok až po traktory a špeciálne stavebné stroje. Takisto existuje aj podtéma Potápanie, kde môžu deti objavovať oceány s ponorkami, výskumnými plavidlami a potápačskými tímami.
Naopak, milovníkov deštrukcie poteší séria Demolácia, ktorá obsahuje žeriavy, demolačné stroje a stavebné tímy, ktoré môžu simulovať demoláciu starých budov a výstavbu nových komplexov. 
V roku 2016 vznikla aj podtéma Sopka, kde si deti môžu vyskúšať výskum sopiek s laboratóriami, terénnymi vozidlami a tímami vedcov.
Ďalšou veľkou oblasťou je Džungľa, kde môžu hráči preskúmavať exotické pralesy, objavovať starobylé chrámy a navigovať sa pomocou terénnych vozidiel cez nebezpečné oblasti plné divokej fauny. 
V roku 2020 Lego Group predstavilo ďalšiu podtému z názvom Kaskadéri, kde môžu deti skúšať motocyklové a automobilové kaskadérske kúsky s rampami, prekážkovými dráhami a špeciálnymi vozidlami.
Videohry.
Lego City sa objavilo aj vo viacerých videohrách, ktoré umožňujú hráčom zažiť interaktívne dobrodružstvá vo svete Lego City. Najznámejšia videohra je LEGO City Undercover, ktorá bola vydaná v roku 2013 pre Wii U a neskôr pre ďalšie platformy. Hráči v nej preberajú úlohu policajta Chasea McCaina, ktorý rieši kriminálne prípady v otvorenom svete plnom humoru a akcie. Okrem toho existuje viacero mobilných a počítačových hier založených na tejto sérii.
Televízne seriály.
Lego City bolo aj témou viacerých animovaných seriálov a krátkych filmov. Medzi najznámejšie patrí Lego City Adventures, ktorý sa začal vysielať v roku 2019. Seriál sleduje rôzne postavy a udalosti v meste Lego City, pričom kombinuje akčné a komediálne prvky.

</doc>
<doc id="726922" url="https://sk.wikipedia.org/wiki?curid=726922" title="Stavenec">
Stavenec

Stavenec môže byť:

</doc>
<doc id="726923" url="https://sk.wikipedia.org/wiki?curid=726923" title="Obliehanie Viedne (rozlišovacia stránka)">
Obliehanie Viedne (rozlišovacia stránka)

Obliehanie Viedne (čiastočné synonymum: Bitka pri Viedni) môže byť:

</doc>
<doc id="726925" url="https://sk.wikipedia.org/wiki?curid=726925" title="Antiprotozoikum">
Antiprotozoikum

Antiprotozoikum je liečivo proti infekcii vyvolanej patogénnym prvokom. Celosvetovo sú rozšírené protozoárne infekcie ako amebóza, trichomonóza, toxoplazmóza, kokcidióza, giardióza, balantidióza. Protozoárne infekcie charakteristické pre subtropické a tropické oblasti sú malária, trypanozomóza, leishmanióza, Chagasova choroba. Medzi parazitózy s výskytom aj v Európe patrí toxoplazmóza a pneumocystóza. 
Antiprotozoiká sa delia podľa podľa ochorení, ktoré liečia na:

</doc>
<doc id="726927" url="https://sk.wikipedia.org/wiki?curid=726927" title="ECC83">
ECC83

ECC83 (európske označenie; americké označenie: 12AX7) je typ elektrónky – dvojitá nepriamo žeravená trióda v miniatúrnom celosklenenom prevedení s 9-vývodovou päticou noval, určená pre použitie ako odporovo viazaný nízkofrekvenčný zosilňovač napätia s vysokým ziskom alebo fázový invertor. S ohľadom na relatívne vysokú Millerovu kapacitu nie je veľmi vhodná pre vysokofrekvenčné aplikácie.
V USA bola na trh uvedená spoločnosťou RCA v roku 1947 (12AX7) s doloženým využitím v komerčne predávaných zariadeniach počnúc rokom 1949, európsky variant ECC83 bol uvedený začiatkom 50. rokov s komerčným využitím od roku 1954. V bývalom Československu typ ECC83 vyrábal podnik Tesla v Rožnove pod Radhoštěm a v Třinci, na Slovensku ho v súčasnosti vyrába spoločnosť JJ Electronic v Čadci, keďže ide o typ celosvetovo dodnes hojne využívaný v elektrónkových gitarových efektoch, zosilňovačoch a kombách, zosilňovačoch, mikrofónnych a gramofónových predzosilňovačoch a v inej audiotechnike.
Pod označeniami E83CC, ECC803, ECC803S sa vyrábali špecializované typy so zníženou mikrofoničnosťou, zvýšenou otrasuvzdornosťou, katódou s dlhou životnosťou, užšími toleranciami, pre vojenské použitie a pod.
Stred sériovo spojených žeraviacich vlákien oboch nezávislých triódových systémov je samostatne vyvedený, čo umožňuje štyri varianty zapojenia žeravenia – sériové prúdom 0,3 alebo 0,15 A resp. paralelné napätím 6,3 alebo 12,6 V.
Napäťové zosilnenie (zisk) jednoduchého triódového zosilňovacieho stupňa bez spätnej väzby s ½ ECC83 v zapojení so spoločnou katódou a mriežkovým predpätím katódovým odporom, je v závislosti od voľby pracovného bodu a impedancií typicky v rozsahu 5090× (3439 dB), s nelineárnym skreslením (THD, IMD) v ráde jednotiek percent. Pre dosiahnutie nižšieho skreslenia, napr. pre (pred-)zosilňovače pre verný posluch (Hi-Fi), je nutné zavedenie lokálnej a/alebo celkovej negatívnej spätnej väzby. Tá zároveň znižuje výstupnú impedanciu zosilňovacieho stupňa, čo je zvyčajne rovnako žiadúce. V prípade muzikantských zosilňovačov je skreslenie naopak často žiadanou súčasťou „elektrónkového zvuku“ a pri gitarových efektoch býva cielene dosahované vybudzovaním zosilňovacieho stupňa až do oblasti limitácie („overdrive“).

</doc>
<doc id="726928" url="https://sk.wikipedia.org/wiki?curid=726928" title="EL34">
EL34

EL34 je v európskom značení typ elektrónky – nepriamo žeravená výkonová pentóda s prípustnou anódovou stratou 25 W v prevedení s 8-vývodovou päticou oktal, určená pre použitie v koncových stupňoch nízkofrekvenčných zosilňovačov výkonu.
Na trh bola uvedená v roku 1950 holandským koncernom Philips (niektoré zdroje uvádzajú až rok 1954), pričom nadväzovala na staršie 25 W koncové pentódy (EL31, EL37, EL38, EL60), počnúc priamo žeravenou F443 z roku 1930 s 5-nožičkovou európskou päticou. V bývalom Československu typ EL34 vyrábal podnik Tesla v Rožnove pod Radhoštěm a v Třinci, na Slovensku ho v súčasnosti vyrába spoločnosť JJ Electronic v Čadci, keďže ide o typ celosvetovo dodnes hojne využívaný v elektrónkových gitarových zosilňovačoch a kombách aj v  zosilňovačoch.
Celosvetovú popularitu medzi hudobníkmi si typ EL34 získal potom, čo ho britský výrobca gitarových zosilňovačov Marshall zvolil pre neskoršie verzie svojho prvého zosilňovača JTM45 od roku 1965, ako lacnejšiu a v Európe dostupnejšiu alternatívu voči americkej zväzkovej tetróde 6L6. Tento zosilňovač sa stal de facto štandardom pre britský blues-rockový zvuk a EL34 následne využívali aj ďalší britskí a kanadskí výrobcovia gitarových zosilňovačov (Hiwatt, Orange, Laney, Traynor). V segmente domácich zosilňovačov bol tento typ rovnako široko využívaný od 50. do 70. rokov (Marantz, Dynaco, Leak, Heath, Fisher a mnoho ďalších) a s renesanciou záujmu o elektrónkové zosilňovače na prelome 20. a 21. storočia je využívaný dodnes.
EL34 umožňuje konštrukciu zosilňovačov s výstupnými sínusovými výkonmi približne 10 W v triede A (s jednou elektrónkou na kanál), 50 W v triede AB a 75100 W v triede B (oboje s dvojicou elektrónok v push-pull zapojení na kanál). V praxi sa však 100 W zosilňovače navrhovali skôr so štvoricou EL34, keďže napäťové a výkonové namáhanie vychádza pri dvojici na hranici medzných hodnôt a prevádzka pri maximálnom katalógovom anódovom napätí je problematická aj s ohľadom na zapojenie (anódový vývod susedí so žeraviacim) a materiál pätice, navyše zosilňovač v triede B trpí vysokým prechodovým skreslením. Pre potreby dvojčinných (push-pull) zapojení sa predávajú párované dvojice resp. štvorice EL34, vyberané na zhodu charakteristík.
V československej ozvučovacej technike bola EL34 použitá napr. v zosilňovačoch Tesla AZK201 (20 W; 1961), AZK401 (40 W; 1961), AZK405 (40 W; 1968), AZK360 (100 W; 1971), AZK450, (50 W; 1972), AZK160 (100 W; 1973) alebo v koncovom module AUJ620 (75 W; 60. roky) so 100 V výstupom pre ústredne miestneho rozhlasu a ozvučenia kinosál, všetko z produkcie závodov Tesla Valašské Meziříčí a Tesla Vráble.

</doc>
<doc id="726929" url="https://sk.wikipedia.org/wiki?curid=726929" title="JJ Electronic">
JJ Electronic

JJ Electronic (v registri zapísaná ako "JJ ELECTRONIC, s.r.o.") je slovenská spoločnosť so sídlom v Čadci, špecializujúca sa na vývoj, výrobu a predaj elektrónok, kondenzátorov, elektrónkových zosilňovačov a ďalších súčiastok a komponentov.
História výroby vákuových elektrónok pod značkou JJ Electronic siaha do roku 1993, kedy Ján Jurčo na zariadeniach odkúpených z bývalej Tesly Třinec, v ktorej predtým pracoval, započal s niekoľkými kolegami „garážovú“ výrobu troch typov. Sortiment sa vďaka celosvetovému dopytu, povzbudenému odozvou na výstavách a v odborných časopisoch postupne rozrastal, v roku 1999 výrobu previedol zo živnosti na s. r. o., ktorá svoj výrobný program ďalej rozšírila aj o kondenzátory a elektrónkové zosilňovače. Od roku 2014 spoločnosť vedie jeho syn Tomáš Jurčo.
Väčšina firemnej produkcie elektrónok smeruje do gitarových zosilňovačov a ďalšej ozvučovacej techniky pre hudobníkov, pričom svoje modely elektrónkami tejto značky osádzajú aj najväčší výrobcovia ako americký Fender alebo britský Marshall. Menšia časť potom smeruje do zosilňovačov pre vernú reprodukciu ().
Spoločnosť je orientovaná výrazne exportne, na celkovom odbyte 16,7 milióna eur v roku 2023 sa podieľala 62 % Severná Amerika, 18 % Ázia, 17 % Európa (mimo domáci slovenský trh), 2 % ostatné zahraničie a 1 % domáci trh. Dlhodobo sa radí medzi 35 celosvetovo najväčších súčasných výrobcov elektrónok.
Sortiment.
Predzosilňovacie triódy a pentódy:
ECC81, ECC82, ECC83S, E88CC, ECC99, ECC802S, ECC803S, ECC832, EF806S, 5751, 6SL7, 6SN7, 12AY7, 12BH7.
Koncové triódy, tetródy a pentódy:
2A3, 300B, 5881, 6550, 6CA7, 6L6GC, 6V6S, 7027, 7591S, EL34, E34L, EL84, EL509S, EL844, KT66, KT77, KT88.
Usmerňovacie diódy:
5U4GB, 5Y3S, GZ34S, EZ81.
Okrem elektrónok spoločnosť vyrába aj elektrolytické a polypropylénové kondenzátory vhodné pre vyššie napätia v anódových obvodoch elektrónkových zariadení, objímky a pätice pre elektrónky aj kondenzátory, elektrónkové predzosilňovače a zosilňovače.

</doc>
<doc id="726930" url="https://sk.wikipedia.org/wiki?curid=726930" title="JJ ELECTRONIC">
JJ ELECTRONIC



</doc>
<doc id="726931" url="https://sk.wikipedia.org/wiki?curid=726931" title="12AX7">
12AX7



</doc>
<doc id="726932" url="https://sk.wikipedia.org/wiki?curid=726932" title="Pojďte pane, budeme si hrát">
Pojďte pane, budeme si hrát

Pojďte pane, budeme si hrát je česko-slovenský komediálny seriál z rokov 19651973, ktorí režírovali Břetislav Pojar a Miroslav Štěpánek. Ide o jedenásť diely animovaný seriál rozdelený do dvoch sérii. Dej pojednáva o živote dvoch mladých medveďov v českom Kolíne.
Okrem medveďov sa v seriáli objavujú aj iné ďalšie postavy od rozmanitých zvierat až po rôznorodé žijúce tvory.
Dej.
Hlavnými hrdinami animovaného príbehu sú dvaja medvedíci, z ktorých jeden je väčší a starší od druhého. Veľký medveď vymýšľa rôzne hry a spoločne sa tak s malým medveďom hrajú a zabávajú. Starší medveď, vymýšľa hry tak, aby z nich mal vždy čo najväčší prospech. Malý medveď má často pri sebe rôzne sladkosti a cukríky, ktoré by rád starší medveď získal. Po vymyslení nejakej aktivity, povie svojmu mladšiemu kamarátovi: „Poďte pane, budeme sa hrať.“ a tak sa hra začne.
Obsadenie.
Hlavné postavy.
V prvej sérii daboval oboch medveďov Rudolf Deyl ml. a od druhej už František Filipovský.

</doc>
<doc id="726933" url="https://sk.wikipedia.org/wiki?curid=726933" title="E83CC">
E83CC



</doc>
<doc id="726934" url="https://sk.wikipedia.org/wiki?curid=726934" title="ECC803">
ECC803



</doc>
<doc id="726935" url="https://sk.wikipedia.org/wiki?curid=726935" title="ECC803S">
ECC803S



</doc>
<doc id="726936" url="https://sk.wikipedia.org/wiki?curid=726936" title="Meňavka úplavičná">
Meňavka úplavičná

Meňavka úplavičná, meňavka červienková alebo meňavka dyzenterická () je parazitická meňavka, ktorá vyvoláva ochorenie amebózu, ktorá môže prebiehať bezpríznakovo (minor forma), pričom človek rozširuje cysty svojou stolicou, alebo s príznakmi dyzentérie (magna forma), ktorá je charakteristická krvavými a hnisavými hnačkami, ktoré sú vyvolané napádaním črevného epitelu meňavkou "Entamoeba histolytica". Je rozšírená v tropických a subtropických krajinách s nízkou úrovňou hygieny. Človek sa infikuje kontaminovanou vodou alebo jedlom, ktoré obsahuje cysty. Ako liečivá sa používajú antiprotozoika, akým je metronidazol, ornidazol, diloxanid, jodochinol, prípadne antibiotiká ako paromamycín, doxycyklín. Očkovanie proti amebóze neexistuje, nie je možné použiť ani predexpozičnú profylaxiu (chemoprofylaxiu), prevencia je založená na dodžiavaní hygienických zásad.

</doc>
<doc id="726939" url="https://sk.wikipedia.org/wiki?curid=726939" title="Nové Zámky (rozlišovacia stránka)">
Nové Zámky (rozlišovacia stránka)

Nové Zámky môže byť:

</doc>
<doc id="726941" url="https://sk.wikipedia.org/wiki?curid=726941" title="Fiľakovo (rozlišovacia stránka)">
Fiľakovo (rozlišovacia stránka)

Fiľakovo môže byť:

</doc>
<doc id="726942" url="https://sk.wikipedia.org/wiki?curid=726942" title="Boltzmann">
Boltzmann



</doc>
<doc id="726943" url="https://sk.wikipedia.org/wiki?curid=726943" title="Školský zber">
Školský zber

Školský zber je školská činnosť skládkovania, ktorá je aktuálne ustanovená § 16a zákona č. 75/2015 Z. z. o odpadoch a o zmene a doplnení niektorých zákonov. 
Zbieraným materiálom je najmä papier a jeho produkty (napr. kartón alebo noviny), ale môže ísť aj o gaštany, hliníkové viečka, starý chlieb atď. Časom najväčšej popularity tejto činnosti boli 80. roky 20. storočia na základných školách v ČSSR a išlo vtedy o povinnosť, významnú udalosť školy a zároveň súťaž v hmotnosti vyzbieraného papiera. V súčasnosti školský zber organizuje menej škôl a ide o ich dobrovoľnú iniciatívu.

</doc>
<doc id="726944" url="https://sk.wikipedia.org/wiki?curid=726944" title="Zber papiera">
Zber papiera



</doc>
<doc id="726945" url="https://sk.wikipedia.org/wiki?curid=726945" title="Entamoeba histolytica">
Entamoeba histolytica



</doc>
<doc id="726946" url="https://sk.wikipedia.org/wiki?curid=726946" title="Meňavka červienková">
Meňavka červienková



</doc>
<doc id="726947" url="https://sk.wikipedia.org/wiki?curid=726947" title="Meňavka dyzenterická">
Meňavka dyzenterická



</doc>
<doc id="726948" url="https://sk.wikipedia.org/wiki?curid=726948" title="Chryzantémovka (Glebionis)">
Chryzantémovka (Glebionis)

 
Chryzantémovka () je veľmi malý rod rastlín ktorý zastupuje byliny z čeľade astrovité ("Asteraceae"). Taxonomicky je tento rod radený do tribusu "Anthemideae" v podčeľadi astrovaté ("Asteroideae"). Rod je prirodzene rozšírený od Makronézie, cez mediteránnu oblasť po západnú Áziu.
Opis.
Rod chryzantémovka zastupuje jednoročné až dvojročné byliny. Byľ je priama, jednoduchá alebo bohato rozkonárená. 
Listy sú striedavé, krátko stopkaté, sediace, čepeľ je delená alebo celistvá, na báze až poloobjímavá, holá alebo na žilách slabo chlpatá. 
Úbory sú lúčovité, v počte 2 až 5, stopkaté, jednotlivé alebo v zloženom súkvetí. Zákrov je široko miskovitý, dvoj až trojradový, zákrovné listene sú so suchoblanitým lemom. Lôžko úboru je vypuklé, nahé. Lúčovité kvety sú piestikovité, plodné, žlté alebo biele. Rúrkovité kvety sú obojpohlavné, súmerné, žlté. 
Plodmi sú slamovožlté nažky bez chocholca alebo lemu.
Rozšírenie.
Areál rozšírenia rodu chryzantémovka zahŕňa oblasti od Kanárskych ostrovov cez Európu, severnú Afriku a Arabský polostrov po strednú Áziu.
Ekológia.
Chryzantémovky sa v prirodzenom prostredí vyskytujú na ruderálnych stanovištiach, pastvinách, poliach, úhoroch a pozdĺž ciest.
Zoznam druhov.
V rámci rodu eviduje databáza semenných rastlín POWO tieto súčasné dva druhy:

</doc>
<doc id="726949" url="https://sk.wikipedia.org/wiki?curid=726949" title="Glebionis">
Glebionis



</doc>
<doc id="726951" url="https://sk.wikipedia.org/wiki?curid=726951" title="Malý Sokol">
Malý Sokol

Malý Sokol môže byť:

</doc>
<doc id="726952" url="https://sk.wikipedia.org/wiki?curid=726952" title="Malý Sokol (potok)">
Malý Sokol (potok)

Malý Sokol je vodný tok v Spišsko-gemerskom krase na území okresov Poprad a Rožňava. Je to ľavostranný prítok potoka Sokol s dĺžkou približne 3,6 km a je tokom VII. rádu. Preteká Národným parkom Slovenský raj.
Priebeh toku.
Potok pramení v severnej časti Spišsko-gemerského krasu, v geomorfologickom podcelku Slovenský raj, na severných svahoch Štrbákovej (), v nadmorskej výške približne 
Prameň sa nachádza v závere doliny Malý Sokol, v centrálnej časti Slovenského raja. Od prameňa tečie prevažne severným smerom, bez významnejších prítokov. Preteká údolím, zovretým masívmi vrchov Vahan () na západe a Lipovec () na východe. Na strednom toku pokračuje mierne severovýchodným smerom, rovnomernou, turisticky neprístupnou roklinou úpätím Koča (). Na dolnom toku sa sklon zmierňuje a roklina rozširuje v dolinu, ktorú tu vymedzujú hrebene Hnilec a Rigeľ. V ústí do rokliny Veľký Sokol končí aj vodný tok, ktorý sa v nadmorskej výške približne vlieva do Sokola, pravostranného prítoku Veľkej Bielej vody. Potok patrí do širšieho povodia rieky Slaná.
Potok pramení na katastrálnom území obce Stratená v okrese Rožňava v Košickom kraji, neskôr jeho tok tvorí hranicu s obcou Vernár v okrese Poprad v Prešovskom kraji.

</doc>
<doc id="726954" url="https://sk.wikipedia.org/wiki?curid=726954" title="Chryzantémovka">
Chryzantémovka

Chryzantémovka môže byť:

</doc>
<doc id="726955" url="https://sk.wikipedia.org/wiki?curid=726955" title="Eugenia Tobal">
Eugenia Tobal

María Eugenia Tobalová (* 30. november 1975, Ramos Mejía, La Matanza, Buenos Aires, Argentína) je argentínska herečka, modelka, moderátorka a producentka.
Na Slovensku je známa svojím účinkovaním v telenovelách "Rany z lásky" a "Láska a pomsta".
Životopis.
Keď v sebe objavila vášeň pre umenie, v pätnástich rokoch začala študovať herectvo u režiséra a herca Carlosa Morena v rodnom meste Ramos Mejía, zatiaľ čo dokončovala stredoškolské štúdium. Neskôr sa presťahovala do Buenos Aires a navštevovala semináre a herecké školenia v divadle San Martín s významnými umelcami. Ďalej študovala na súkromnej Argentínskej univerzite podnikania v odbore vzťahy s verejnosťou a inštitúciami a popri tom naďalej zdokonaľovala svoje herecké zručnosti.
Osobný život.
V máji 2011 sa vydala za herca Nicolása Cabrého. V septembri toho istého roku, po dvoch mesiacoch tehotenstva potratila. V januári 2012 sa s Cabrém rozišli a ten neskôr potvrdil vzťah s herečkou Chinou Suárezovou. V máji 2012 bol pár rozvedený.
Od roku 2017 tvorí pár s Franciscom Garcíom Ibarom, s ktorým má dcéru Emu, narodenú v roku 2019.

</doc>
<doc id="726956" url="https://sk.wikipedia.org/wiki?curid=726956" title="Francesco Moraglia">
Francesco Moraglia

Mons. Francesco Moraglia (* 25. máj 1953, Janov, Taliansko) je taliansky rímskokatolícky teológ, kňaz, biskup ktorý je 31. januára 2012 benátskym patriarchom.
Život.
Narodil sa 25. mája 1953 v Janove. Navštevoval Janovský seminár a 29. júna 1977 bol kardinálom Giuseppe Sirim vysvätený za kňaza. Na Pápežskej univerzite Urbaniana pokračoval vo svojich štúdiách, kde roku 1981 získal doktorát z dogmatickej teológie. Od roku 1977 do roku 1978 učil v arcidiecéznom vyššom seminári.
V rokoch 1979 až 1988 bol asistentom farského kňaza vo farnosti v centre Janova a do roku 1986 bol aj profesorom dogmatickej teológie Teologickej fakulty Severného Talianska. Potom bol profesorom a neskôr dekanom Ligúrskeho inštitútu náboženských štúdií. V roku 1996 bol menovaný riaditeľom Diecézneho úradu pre kultúru. V roku 2001 sa stal členom Rady Janovských diecéznych kňazov.
Od roku 2003 slúžil ako konzultor Kongregácie pre klérus. Roku 2004 bol menovaný kanonikom katedrálnej kapitoly. Okrem výučby na Teologickej fakulte Severného Talianska a Ligúrskeho inštitútu náboženských štúdií, bol tiež v čase jeho vymenovania za biskupa riaditeľom "Didascaleionu" Centru štúdií a pomáhal vo veľkej farnosti v centre Janova.
Biskup.
Dňa 6. decembra 2007 bol pápežom Benediktom XVI. menovaný biskupom diecézy La Spezia-Sarzana-Brugnato. Biskupské svätenie prijal 3. februára 2008 z rúk kardinála Angela Bagnasca a spolusvätiteľmi boli arcibiskup Mauro Piacenza a biskup Bassano Staffieri. Uvedený do úradu bol 1. marca 2008.
Benátsky patriarcha.
Funkciu biskupa La Spezia-Sarzana-Brugnato vykonával do 31. januára 2012, kedy bol pápežom Benediktom XVI. ustanovený benátskym patriarchom. Slávnostné uvedenie do úradu bolo 25. marca 2012.
V utorok 18. septembra 2012 bol pápežom Benediktom XVI. menovaný na pomoc ako jeden z pápežsky menovaných Synodných otcov, pre nadchádzajúce 13. Riadne generálne zhromaždenie Biskupského snemu O novej evanjelizácii.
Rovnako ako predchádzajúcim patriarchom Benátok, je dovolené nosiť červené rúcho, aj keď nie je povýšený na kardinála. Červený biret je však zakončený strapcom, ako je to obvyklé aj u iných biskupov.
Dňa 18. februára 2023 ho pápež František vymenoval za člena Dikastéria pre kultúru a vzdelávanie.

</doc>
<doc id="726957" url="https://sk.wikipedia.org/wiki?curid=726957" title="Kvartána">
Kvartána

Kvartána (tiež malária kvartána, štvordenná malária) je typ malárie vyvolaný patogénnym prvokom "Plasmodium malariae", pre ktorú je charakteristický štvordňový rytmus akútnych záchvatov (horúčky, potenie, bolesti) vyvolaných praskaním červených krviniek za uvoľňovania merozoitov do krvného obehu. Relapsy sa u kvartány nevyskytujú vôbec, pretože "P. malariae" nevytvára hypnozoity v hepatocytoch. Erytrocytárna fáza "P. malariae" trvá 72 hodín. Kvartána je najmiernejšia forma malárie.

</doc>
<doc id="726958" url="https://sk.wikipedia.org/wiki?curid=726958" title="Malária kvartána">
Malária kvartána



</doc>
<doc id="726959" url="https://sk.wikipedia.org/wiki?curid=726959" title="Štvordenná malária">
Štvordenná malária



</doc>
<doc id="726962" url="https://sk.wikipedia.org/wiki?curid=726962" title="Terciána">
Terciána

Terciána (iné názvy: malária terciána, trojdňová [zriedkavo: trojdenná] malária, trojdňová [zriedkavo: trojdenná] malarická horúčka, trojdňová [zriedkavo: trojdenná] horúčka; lat. "malaria tertiana") je typ malárie vyvolaný patogénnymi prvokmi "Plasmodium vivax", "Plasmodium ovale" a "Plasmodium falciparum", pre ktorú je charakteristický trojdňový rytmus akútnych záchvatov (horúčky, potenie, bolesti) vyvolaných praskaním červených krviniek za uvoľňovania merozoitov do krvného obehu. Erytrocytárna fáza týchto plazmódií trvá 48 hodín. 
Relapsy sa u terciány sa vyskytujú iba pri infekcii plazmódiami "Plasmodium vivax" a "Plasmodium ovale", pretože tieto vytvárajú hypnozoity v hepatocytoch, pričom relaps ochorenia môže nastať aj po niekoľkých rokoch. "Plasmodium vivax" a "Plasmodium ovale" infikujú len retikulocyty (štádium vývoja červených krviniek), ktoré tvoria len 1 % populácie červených krviniek, preto počet infikovaných erytrocytov neprekročí 1 %, čoho dôsledkom je, že malária vyvolaná "Plasmodium vivax" a "Plasmodium ovale" nie je taká závažná ako malígna terciána a dokonca môže odoznieť aj bez liečby, hoci v nasledujúcich mesiacoch sa objaví relaps vďaka hypnozoitom v pečeni. Úmrtnosť pri malárii vyvolanej "Plasmodium vivax" a "Plasmodium ovale" je nízka, ale ochorenie je pre pacietov veľmi vyčerpávajúce.
Malígna terciána.
Malígna terciána je ťažká forma terciány vyvolaná "Plasmodium falciparum," ktorá končí smrťou, pokiaľ nie je medikamentózne liečená. Táto forma malárie je zodpovedná za 90 % všetkých úmrtí na maláriu. Malígna terciána je nebezpečná preto, že "Plasmodium falciparum" infikuje všetky štádiá vývinu červených krviniek vrátane retikulocytov, mladých erytrocytov aj zrelých erytrocytov, čoho dôsledkom je, že v priebehú niekoľkých dní je infikovaných obrovské percento červených krviniek. Červené krvinky napadnuté "Plasmodium falciparum" menia svoj tvar na rozetu (napadnuté červené krvinky rozetujú), čoho dôsledkom je ich prichytávanie na povrch ciev, upchávanie ciev, cerebrálna malária, zlyhanie obličiek, ťažká anémia a rozvrat iónovej rovnováhy. Malígna terciána je najnebezpečnejšia forma malárie. 

</doc>
<doc id="726963" url="https://sk.wikipedia.org/wiki?curid=726963" title="Cerebrálna malária">
Cerebrálna malária

Cerebrálna malária je infaustný stav malígnej terciány charakteristický upchávaním ciev v mozgu rozetujúcimi erytrocytmi infikovaných prvokom "Plasmodium falciparum", pre ktorý je charakteristický nástup v podobe závratov, a ktorý končí kómou a smrťou pacienta.
Cerebrálna malária sa vyskytuje spolu s ďalšími príznakmi ako zlyhanie obličiek, ťažká anémia a rozvrat iónovej rovnováhy.

</doc>
<doc id="726964" url="https://sk.wikipedia.org/wiki?curid=726964" title="Geografický ústav (Paríž)">
Geografický ústav (Paríž)

Geografický ústav () je vedecká inštitúcia v Paríži. Sídli na adrese 191, "Rue Saint-Jacques" v 5. obvode v kampuse Curie, ktorý združuje ďalšie vedecké inštitúcie. Inštitút spravuje Univerzita Paríž 1 Panthéon-Sorbonne.
História.
Ústav založila Marie-Louise Arconati-Visconti a jeho sídlo v rokoch 19141926 postavil architekt Henri-Paul Nénot, ktorý budovu spojil so susedným oceánografickým ústavom (ktorý tiež projektoval) symbolicky dvojitým oblúkom (Zem a Oceán).
Budova bola postavená na mieste kaplnky bývalého kláštora vizitantiek zbúraného v roku 1908, ktorý sa rozkladal na predmestí Saint-Jacques.
Pôsobili tu geografi Paul Vidal de la Blache alebo Emmanuel de Martonne.
Od svojho založenia bol geografický ústav súčasťou Parížskej univerzity. Po máji 1968 a rozdelení univerzity bol pridelený univerzite Paríž 1 Panthéon-Sorbonne, avšak na výučbu slúžil aj univerzitám Sorbonne a Université Paris-Diderot.
Budova.
Budova má suterén a štyri poschodia. Na prízemí sa nachádza vstupná hala, odkiaľ sa vstupuje do troch posluchární. V hale pokrýva jednu stenu mapa sveta. Najväčšia poslucháreň s kapacitou asi 250 miest, sa nazýva "Emmanuel de Martonne" na geografovu počesť. Ostatné dve posluchárne sú menšie a pojmú asi sto ľudí. Poschodia sú špecializované: na prvom a druhom sa nachádza geografická knižnica, ktorá bola renovovaná v roku 1999. Francúzska referenčná knižnica pre geografiu (CADIST), zhromažďuje zbierku viac ako 100 000 dokumentov (knihy, diplomové práce, časopisy) a bohatú mapovú knižnicu obsahujúcu viac ako 100 000 kusov. Horné dve poschodia tvoria učebne a kancelárie usporiadané do štvorca okolo centrálneho átria. Na treťom a štvrtom poschodí sú umiestnené pracovne geografov z univerzít Sorbonne, Paríž I a Paríž VII.

</doc>
<doc id="726965" url="https://sk.wikipedia.org/wiki?curid=726965" title="Hypnozoit">
Hypnozoit

Hypnozoit je fakultatívne pokojové štádium, ktoré sa vyskytuje v životnom cykle rôznych vnútrobunkových parazitov (napr. "Plasmodium", rôzne druhy "Cystoisospora"). Hepatocytové hypnozoity patogénov malárie "Plasmodium ovale" a "Plasmodium vivax" sú dôležité pre humánnu medicínu, pretože môžu viesť k relapsom ochorenia, ak nie je eradikácia liekom úplná. Dôvodom rozvoja takýchto trvalých foriem je prispôsobenie sa patogénov sezónnemu výskytu ich konečných hostiteľov (komáre "Anopheles").
Hypnozoity sú vnútrobunkové jednojadrové sporozoity, ktoré sa v pečeňových bunkách nedelia za vzniku schizontov, ktoré majú veľký počet jadier.
Antimalariká účinné proti hypnozoitom.
Na trvalé vyliečenie relapsujúcich foriem malárie vyvolanej "Plasmodium ovale" a "Plasmodium vivax" sa používajú tkanivové schizontocída: používa sa primachín, resp. novší etachín ďalšie látky s tkanivovým schizontocídnym účinkom sú pamachín a tafenochín, tiež inhibítory dihydrofolátreduktázy ako proguanil, chlórproguanil, cykloguanil a derivát pyrimidínu pyrimetamín, tiež sú účinné antibiotiká (inhibítory proteosyntézy ako doxycyklín a klindamcín.

</doc>
<doc id="726966" url="https://sk.wikipedia.org/wiki?curid=726966" title="Turecká vojna">
Turecká vojna

Turecká vojna môže byť:

</doc>
<doc id="726969" url="https://sk.wikipedia.org/wiki?curid=726969" title="Schizontocídum">
Schizontocídum

Schizontocídum je antiprotozoikum, často antimalarikum, ktoré usmrcuje schizonty, vývinové štádium prvkov. Schizontocída sa delia na:

</doc>
<doc id="726971" url="https://sk.wikipedia.org/wiki?curid=726971" title="Osmanská vojna">
Osmanská vojna



</doc>
<doc id="726973" url="https://sk.wikipedia.org/wiki?curid=726973" title="Protiturecká vojna">
Protiturecká vojna



</doc>
<doc id="726974" url="https://sk.wikipedia.org/wiki?curid=726974" title="Vojna proti Turkom">
Vojna proti Turkom



</doc>
<doc id="726983" url="https://sk.wikipedia.org/wiki?curid=726983" title="Sporontocídum">
Sporontocídum

Sporontocídum (tiež sporontocídne liečivo) je liečivo zo skupiny antiprotozoík, antimalarík, ktoré brzdí sporogóniu v komárovi. Tento vplyv sa tiež nazýva antisporogónický účinok alebo gametostatický účinok. Sporontocídne liečivá účinkujú na gametocyty "Plasmodium falciparum" a "Plasmodium vivax", čím ich robia neinfekčnými pre komára. Takto účinkuje proguanil, chlórproguanil a pyrimetamín, ktorého účinok môže pretrvávať dva až tri týždne po jedinej dávke. 8-aminochinolíny ako pamachín majú rovnaký účinok, ale je slabší a trvá kratšie kvôli rýchlejšej exkrécii týchto látok.

</doc>
<doc id="726987" url="https://sk.wikipedia.org/wiki?curid=726987" title="Gametocídum">
Gametocídum

Gametocídum (tiež gametocídne liečivo, gametocytocíd) je antimalarikum, antiprotozoikum proti pohlavným bunkám prvokov (gametocytom). Gametocída ničia pohlavné formy parazita a bránia ich prenosu na komára. Ku gametocídam sa zaraďuje primachín a pyrimetamín. Patria sem aj 8-aminochinolíny ako pamachín, plazmocíd, primachín, chinocíd, ktoré sú najúčinnejšie voči pohlavným formám všetkých druhov rodu "Plasmodium." Dve posledné látky sú menej toxické ako ostatné. Chinín, mepakrín, chlorochín a amodiachín účinkujú len proti gametocytom "P. vivax" a "P. malariae", ale nemajú žiadny účinok proti gametocytom "Plasmodium falciparum".

</doc>
<doc id="726989" url="https://sk.wikipedia.org/wiki?curid=726989" title="Gametocídne liečivo">
Gametocídne liečivo



</doc>
<doc id="726990" url="https://sk.wikipedia.org/wiki?curid=726990" title="Gametocytocíd">
Gametocytocíd



</doc>
<doc id="726991" url="https://sk.wikipedia.org/wiki?curid=726991" title="Sporontocídne liečivo">
Sporontocídne liečivo



</doc>
<doc id="726992" url="https://sk.wikipedia.org/wiki?curid=726992" title="Malária terciána">
Malária terciána



</doc>
<doc id="726993" url="https://sk.wikipedia.org/wiki?curid=726993" title="Trojdenná malária">
Trojdenná malária



</doc>
<doc id="726994" url="https://sk.wikipedia.org/wiki?curid=726994" title="Dionigi Tettamanzi">
Dionigi Tettamanzi

Mons. Dionigi kardinál Tettamanzi (* 14. marec 1934, Renate, Talianske kráľovstvo† 5. august 2017, Triuggio, Taliansko) bol taliansky rímskokatolícky kňaz, biskup, kardinál a emeritný milánsky arcibiskup. V rokoch 1995 až 2002 bol janovským arcibiskupom.
Život.
Dionigi Tettamanzi sa narodil 14. marca 1934 ako najstaršie z troch detí v Renate v Talianskom kráľovstve. Ako jedenásťročný vstúpil do diecézneho seminára v Sevese. Potom navštevoval seminár Venegono Inferiore, kde v roku 1957 získal licenciát z katolíckej teológie.
Kňaz.
28. júna 1957 prijal sviatosť kňazskej vysviacky pre Milánsku arcidiecézu od jej arcibiskupa a neskoršieho pápeža Pavla VI.. Po ďalších rokoch štúdia získal doktorát na Pápežskej Gregorovej univerzite s tézou o povinnosti laického apoštolátu.
Následne pôsobil viac ako dvadsať rokov ako profesor morálnej teológie v seminári Venegono Inferiore a pastoračnej teológie na Katolíckej univerzite v Miláne a ďalších univerzitách. Bol považovaný za odborníka na základy morálky a sexuálnej etiky, manželstva a rodiny a bioetických otázok a publikoval množstvo prác a esejí na tieto témy. Pravidelne písal aj do novín Avvenire a L'Osservatore Romano. Vždy veril, že Cirkev musí byť blízko ľuďom a nesmie sa vyhýbať aktuálnym debatám, preto sa pravidelne zúčastňoval na konferenciách a duchovných cvičeniach a opakovane vystupoval v televíznych programoch. Osobitne sa zaujímal o rodinné záležitosti. Popri učiteľskej činnosti pôsobil aj ako farár. V septembri 1987 bol vymenovaný za rektora Pápežského lombardského seminára. Koncom apríla 1989 sa stal predsedom predstavenstva Avvenire.
Biskup.
1. júla 1989 ho pápež Ján Pavol II. vymenoval za arcibiskupa Ancony-Osimo. Za biskupa ho vysvätil kardinál Carlo Maria Martini 23. septembra toho istého roku. Spolusvätiteľmi boli Carlo Maccari a milánsky pomocný biskup Bernardo Citterio. Len o dva roky neskôr z tohto úradu odstúpil a prevzal funkciu generálneho sekretára Konferencie biskupov Talianska.
Kardinál.
Ján Pavol II. ho 20. apríla 1995 vymenoval za arcibiskupa Janova a 21. februára 1998 sa stal kardinálom kňazom v Kolégiu kardinálov s titulárnym kostolom Santi Ambrogio e Carlo. V rokoch 1995 až 1998 bol aj podpredsedom Konferencie biskupov Talianska. Počas samitu G8 v Janove v roku 2001 vyzval, aby sa výhody globalizácie rozšírili aj na pracujúcich.
11. júla 2002 bol vymenovaný za milánskeho arcibiskupa. Pápež Benedikt XVI. prijal jeho výpoveď dňa 28. júna 2011 z dôvodu veku. Jeho nástupcom sa stal Angelo Scola.
24. júla 2012 ho vymenoval pápež Benedikt XVI. ako apoštolský administrátor diecézy Vigevano. Tento úrad zastával až do inaugurácie Maurizia Gervasoniho za biskupa z Vigevana 5. októbra 2013.
Zúčastnil sa na konkláve v roku 2005 a bol považovaný za pápeža až do zvolenia Benedikta XVI. verejne ako papabile, teda ako jeden z možných nástupcov zosnulého pápeža Jána Pavla II.. Zúčastnil na konkláve v roku 2013, ktoré zvolilo pápeža Františka.
Zomrel na rakovinu 5. augusta 2017 vo veku 83 rokov. Bol pochovaný v milánskej katedrále pod oltárom Panny Potensovej, kde bol pochovaný aj jeho predchodca Alfredo Ildefonso Schuster, ktorý slúžil do roku 1954.

</doc>
<doc id="726995" url="https://sk.wikipedia.org/wiki?curid=726995" title="Maliar Télefa">
Maliar Télefa

Maliar Télefa je konvenčné meno gréckeho maliara červenofigúrových váz, pôsobiaceho približne v druhej štvrtine 5. stor. pred Kr.
Maliar Télefa, anonymný vázový maliar z Atén, bol pomenovaný podľa červenofigúrovej maľby Télefa na bostonskom kylixe (Museum of Fine Arts 98.931), ktorej bol autorom. Heraklov syn Télefos je na tejto čaši zobrazený ako sedí obklopený Achájcami v Agamemnónovom paláci. Maliara Télefa na základe štylistiky ako prvý identifikoval český klasický archeológ L. Pollak (v roku 1900).
Maliar Télefa bol žiakom Makróna. Pripisuje sa mu viac ako štyridsať váz, medzi ktoré patria hlavne kylikes, ale zdobil aj lékythoi, amforu, fialé alebo rytón. Najčastejšie zobrazoval scény z mytológie (dionýzovské so satyrmi, sprievody kómos) ale i výjavy zo symposii, s atlétmi alebo bojovníkmi (4. vázy s bojovníkmi v zbroji). Bostonský červenofigúrový lékythos (Museum of Fine Arts 95,40) zobrazuje ženu s kvetom na kalathose (košíku). Na amfore z Oxfordu (Ashmolean Museum 270, ARV2 820 č. 52.) , datovanom do roku 470 pred Kr., je zobrazený bradatý muž so žezlom dvíhajúci v ruke rituálnu nádobu fialé. Fialé z Berlína (Antikenmuseum F2310) zobrazuje postavy stojace pri omfale. Jedna z jeho najznámejších váz je atický červenofigúrový kylix z Bostonu (Museum of Fine Arts 95.28), ktorý vo svojom interiéri (v tonde) zobrazuje bohyňu Éós unášajúcu Tithóna. Táto čaša, ktorá pochádza z Vulci, má na jednej rúčke vyrytý podpis hrnčiara Hieróna (HIERON EPOIESEN – Hierón ma vyrobil).

</doc>
<doc id="726997" url="https://sk.wikipedia.org/wiki?curid=726997" title="Grécko-turecká vojna">
Grécko-turecká vojna

Grécko-turecká vojna môže byť:

</doc>
<doc id="726998" url="https://sk.wikipedia.org/wiki?curid=726998" title="Dominikánci">
Dominikánci

Dominikánci (), známi 
aj ako Quisqueyánci (), sú etnikum, národ alebo národnosť ľudí so spoločným pôvodom a kultúrou, ktorých predkovia pochádzajú z Dominikánskej republiky.
Dominikánske etnikum sa zrodilo fúziou európskych (hlavne španielskych), pôvodných Taínov a afrických prvkov. Ide o fúziu, ktorá siaha až do 0. rokov 16. storočia. Vďaka tejto fúzii sú všetci Dominikánci zmiešaného rasového pôvodu ("trigueño"), keďže vidia svoje korene najmä v týchto troch rasách, pričom veľká väčšina je rovnomerne zmiešaná a menšie počty sú prevažne európske alebo africké. Demonym Dominikánec () je odvodený od "Santo Dominga" (španielsky ekvivalent svätého Dominika) a priamo zdedený od zaniknutého generálneho kapitanátu Santo Domingo, ktorý bol synonym pre ostrov Hispaniola ako celku s centrom v meste Santo Domingo, hlavnom meste Dominikánskej republiky. Podľa národnosti môžu byť za Dominikáncov považovaní aj nedávni prisťahovalci a ich deti, ktorí sú legálnymi občanmi Dominikánskej republiky, ale nepovažujú sa za Dominikáncov podľa etnickej príslušnosti, pretože v krajine nemajú svoje korene.
„Dominicano“ bol historicky názov pre obyvateľov generálneho kapitanátu Santo Domingo, miesta prvej španielskej osady na západnej pologuli. Väčšina Dominikáncov svoj pôvod primárne vidí u európskych osadníkov generálneho kapitanátu s pôvodnými Taínami a africkým vplyvom.
Väčšina Dominikáncov žije v Dominikánskej republike, zatiaľ čo existuje aj veľká dominikánska diaspóra, najmä v USA a Španielsku. Podľa dominikánskeho úradu Oficina Nacional de Estadística () celková populácia Dominikánskej republiky v roku 2016 činila 10,2 milióna, z toho 9,3 miliónov sú rodáci a zvyšok má zahraničný pôvod.

</doc>
<doc id="727002" url="https://sk.wikipedia.org/wiki?curid=727002" title="Sidemen Charity Match">
Sidemen Charity Match

Sidemen Charity Match je opakujúci sa charitatívny futbalový zápas, ktorý organizuje britská skupina Sidemen na YouTube.
Od roku 2016 sa toto podujatie konalo šesťkrát: raz na štadióne St Mary's, trikrát na štadióne Valley, raz na dvore domu Sidemen, raz na štadióne London Stadium a raz na štadióne Wembley. Všetky zápasy boli vysielané naživo prostredníctvom služby YouTube a propagovali rôzne charitatívne účely. V každom ročníku sedem členov Sidemen - KSI, W2S, Miniminter, Zerkaa, Vikkstar123, TBJZL a Behzinga - a rôzni pridružení youtuberi súťažia ako futbalový klub Sidemen, zatiaľ čo rôzni iní influenceri súťažia ako YouTube Allstars.
Piaty charitatívny zápas, ktorý sa konal v roku 2022, je uznaný "Guinnessovou knihou rekordov" za najvyššiu sledovanosť charitatívneho športového zápasu na YouTube, ktorá dosiahla viac ako 2,5 milióna divákov.
História.
Pozadie.
Pred prvým charitatívnym zápasom Sidemen sa piati členovia skupiny (všetci okrem KSI a Vikkstar123) zúčastnili 8. augusta 2015 na prvom EE Wembley Cupe ako súčasť tímu Sidemen United, ktorý bol vytvorený pre tento zápas. Sidemen United prehrali proti Spencer FC 5:2. Wembley Cup sa mal konať každoročne ďalšie tri roky bez Sidemen United (ktorí sa po jedinom zápase fakticky rozpustili), hoci členovia Sidemen Wroetoshaw, TBJZL a KSI sa mali zúčastniť Wembley Cupu v roku 2017 ako súčasť Tekkers Town, ktorí prehrali s Hashtag United 6:1.
2016: St Mary's.
Prvý charitatívny zápas Sidemen sa konal 3. júna 2016 na štadióne St Mary's v Southamptone, pričom sa podarilo vyzbierať viac ako 110 000 libier pre nadáciu Saints Foundation. Živý prenos na YouTube sledovalo viac ako 600 000 ľudí - najviac v histórii YouTube Gaming - a na zápase sa zúčastnilo 15 000 ľudí; štadión dovolil Sidemen zaplniť sedadlá len do polovice kapacity.
2017, 2018, 2022: The Valley.
Tri nasledujúce zápasy sa konali v londýnskom The Valley. Druhý a tretí zápas v roku 2017 a 2018 priniesli 210 000 libier pre NSPCC a Charlton Athletic Community Trust a 65 747 libier pre Young Minds Trust a Charlton Athletic Community Trust. Po štvorročnej prestávke štvrtý zápas v roku 2022 vyzbieral viac ako 1 000 000 libier pre organizácie CALM, Teenage Cancer Trust, Rays of Sunshine a M7 Education. Neskôr si tento live streamovaný zápas zabezpečil "Guinnessov svetový rekord" za „najviac divákov charitatívneho športového zápasu v priamom prenose na YouTube“ s počtom 2 558 501.
2023: London Stadium.
Piaty zápas sa konal 9. septembra 2023 na London Stadium, domovskom štadióne Behzinga podporovaného tímu West Ham United. Sidemen FC vyhrali 8:5 a udržali si prvenstvo proti YouTube Allstars. V polčasovej prestávke zápasu vystúpil raper Aitch. Zápas priniesol viac ako 2,4 milióna libier pre CALM, Teenage Cancer Trust, Rays of Sunshine a M7Education.
2025: Wembley Stadium.
V novembri 2024 Sidemani oznámili, že sa bude konať šiesty zápas, neskôr odhalili, že sa uskutoční 8. marca 2025 na štadióne Wembley, najväčšom štadióne v Spojenom kráľovstve. V prestávke zápasu vystúpil raper AJ Tracey a svoju pieseň „Thick Of It“ predviedol aj KSI. Zápas priniesol viac ako 4,7 milióna libier pre organizácie BBC Children in Need, Sidemen's Bright Side a M7 Education. YouTube Allstars vyhral zápas s výsledkom 5:4 na penalty.
Výsledky zápasu.
"Všetky časy sú miestne, GMT () alebo BST ()."

</doc>
<doc id="727005" url="https://sk.wikipedia.org/wiki?curid=727005" title="Jajo a Pajo">
Jajo a Pajo

Jajo a Pajo () je česko-slovenský komediálny seriál z rokov 19861997. Ide o dvadsaťšesť dielny animovaný seriál rozdelený do štyroch sérii. Projekt režírovali Břetislav Pojar, Lubomír Beneš, František Váša a diely nahovorili František Filipovský, Petr Haničinec a Václav Postránecký.
Opis seriálu.
V seriáli dvaja bratia Jajo a Pajo trávia prázdniny u dedka Pohody. Odnášajú si od neho viacero rád a taktiež mu aj často pomáhajú. Chlapci totiž musia čeliť ľstiam a nástrahám ich lakomého suseda Krkovičky. Ale s pomocou deda Pohody, ktorý ide na všetko s námorníckou rozvahou a každé ráno pekne zhlboka dlho vyspáva, sú nakoniec Jája a Pája odkázaní častokrát na seba.

</doc>
<doc id="727006" url="https://sk.wikipedia.org/wiki?curid=727006" title="Lisa Franchettiová">
Lisa Franchettiová

Lisa Franchettiová (; * 25. apríl 1964, Rochester, New York, Spojené štáty) je americká admirálka, v rokoch 20232025 veliteľka amerického vojenského námorníctva, prvá žena na tomto poste. Bola tiež prvá žena v Zbore náčelníkov štábov.
Život.
Do námorníctva vstúpila v roku 1985 po absolvovaní štúdia na Northwestern University. V tom čase ženy nemohli slúžiť v bojových roliach v amerických ozbrojených silách a každý rok bolo na mori do 20 dôstojníčok. Pôvodne slúžila na brehu na administratívnej pozícii a nemala ambíciu ostať v námorníctve dlhšie ako sa pôvodne zaviazala. Jej veliteľ však spoznal jej potenciál a po školení sa v roku 1987 pracovala na "USS Shenandoah". Od roku 1988 mohli ženy slúžil na logistických lodiach, Franchettiová slúžila na "USS Monongahela" ako navigátorka a koordinátorka zvyšovania kapacity lode. V roku 1993 bol zrušený zákaz služby žien na bojových lodiach a lietadlách. Franchettiová tak mohla miesto postu hlavného inžiniera na logistickom plavidle "USS Kiska" vykonávať post operačného dôstojníka torpédoborca "USS Moosbrugger".
Získala tiež magisterský titul na University of Phoenix. Od roku 2003 velila torpédoborcu "USS Ross". Velila tiež námorným silám v Kórey a Sixth Fleet (6. flotile), zoskupeniam Carrier Strike Group 9 a Carrier Strike Group 15. Počas ruskej invázie na Ukrajinu bola poradkyňa Zboru náčelníkov štábov.
V septembri 2022 získala hodnosť admirál a stala sa zástupkyňou veliteľa námorných operácií. Bola len druhou ženou v US Navy, ktorá získala štvorhviezdičkovú admirálsku hodnosť.
Veliteľka námorných operácií.
Povýšenie Franchettiovej bolo blokované 10 mesiacov kvôli politickým cieľom senátora z Alabamy. 2. novembra 2023 sa stala 33. veliteľkou námorných operácií čím sa tiež stala prvou ženou v Zbore náčelníkov štábov.
Minister obrany Pete Hegseth 21. februára 2025 oznámil, že odvoláva Franchettiovú. Tesne predtým bolo oznámené, že Charles Q. Brown bol odvolaný z najvyššieho postu v Ozbrojených silách prezidentom Donaldom Trumpom, Minister Pete Hegseth neupresnil dôvod odvolania. Po odvolaní Franchettiovej nezostala v amerických ozbrojených silách žiadna žena vo štvorhviezdičkovej hodnosti.

</doc>
<doc id="727013" url="https://sk.wikipedia.org/wiki?curid=727013" title="Dagmar Sanitrová">
Dagmar Sanitrová

Dagmar Sanitrová (* 3. máj 1962, Martin) je slovenská televízna, divadelná a dabingová herečka.
Životopis.
Štúdium herectva na VŠMU v Bratislave ukončila v roku 1986. Jej domovskou scénou bolo v rokoch 19861988 Divadlo SNP v Martine. Dnes pôsobí v Divadle Jána Palárika. Objavila sa aj na televíznej obrazovke, ale štedrejší je k nej dabing – svoj príjemný hlas požičala Jill z amerického seriálu "Pobrežná hliadka", Bonnie z ďalšieho amerického seriálu "Knight Rider", mame zo seriálu "Hľadá sa Salome", Milene Jesenskej z dvojdielneho filmu "Milena" o priateľke Franza Kafku, ale aj zajačikovi Bennymu zo seriálu "Alica v krajine zázrakov". K jej vari najťažším a najzaujímavejším dabingom patrí postava Sophii Lorenovej v rovnomennom životopisnom filme a musela svoj hlas prispôsobiť herečkinej ranej mladosti i zrelému veku. Srdcovou záležitosťou pre ňu však i naďalej ostáva divadlo.

</doc>
<doc id="727014" url="https://sk.wikipedia.org/wiki?curid=727014" title="Sisak (rozlišovacia stránka)">
Sisak (rozlišovacia stránka)

Sisak môže byť:

</doc>
<doc id="727015" url="https://sk.wikipedia.org/wiki?curid=727015" title="Volán">
Volán

Volán je naberaný alebo skladaný pásik látky používaný na ozdobu okraja záclon, šiat, spodnej bielizne. Táto technika sa používa tiež pri fiží.

</doc>
<doc id="727017" url="https://sk.wikipedia.org/wiki?curid=727017" title="Chryzantémovka siatinová">
Chryzantémovka siatinová

 
Chryzantémovka siatinová () je druh jednoročnej byliny rodu chryzantémovka, z čeľade astrovité ("Asteraceae"). Jej prirodzený areál zahŕňa južné a východné Stredomorie.
Opis.
Chryzantémovka siatinová je jednoročná sivozelená nearomatická bylina s tenkým vretenovitým koreňom. 
Byľ je priama, jednoduchá alebo od polovice rozkonárená, holá, vysoká 20 až 80 cm.
Listy sú holé a dužinaté. Dolné a stredné byľové listy sú krátko stopkaté, čepeľ je v obryse lopatkovitá až obrátene vajcovitá, perovito zárezová, perovito dielna až hlboko zastrihovaná, s pílkovitými úkrojkami, dlhá 30 až 130 mm, široká 15 až 80 mm. Horné listy sú sediace, čepeľ je elipsovitá až široko kopijovitá, na báze srdcovito poloobjímavá, riedko pílkovitá alebo celistvookrajová.
Úbory sú jednotlivé, stopkaté, s priemerom 30 až 70 mm, stopka je mierne rozšírená. Zákrov je dvojradový, s priemerom do 20 mm. Zákrovné listene sú vajcovité až obrátene vajcovité, na vrchole tupé, na okrajoch so suchoblanitým lemom, žltozelené. Lúčovité kvety sú zlatožlté, lúče sú na vrchole zúbkaté alebo zaokrúhlené. Rúrkovité kvety sú žlté, korunný lem je 4 až 5-zubý, zuby lemu sú nerovnako veľké.
Plodmi sú slamovožlté nažky, z lúčovitých kvetov sú s dvomi bočnými krídlami, nažky z rúrkovitých kvetov sú desať rebrové.
Rozšírenie.
Chryzantémovka siatinová je v súčasnosti rozšírená od Makronézie, cez celé Stredomorie do juhozápadnej Ázie. Ako zavlečená sa vyskytuje aj v severnej Európe, v Severnej Amerike, Austrálii, na Novom Zélande a v juhovýchodnej a východnej Ázii. Na Slovensku sa pestuje ako okrasná letnička. Údaje o jej splanení neboli zaznamenané.
Ekológia.
V pôvodných oblastiach sa chryzantémovka siatinová vyskytuje na ruderálnych miestach, pasienkoch, poliach a úhoroch. Uprednostňuje kyslé pôdy s nízkym obsahom vápnika. Kvitne od júna do septembra.
Význam a využitie.
Bolo vyšľachtených viacero kultivarov, napríklad 'Eldorado' so žltými lúčovitými a bledohnedými rúrkovitými kvetmi, 'German Flag' so zlatožltými lúčovitými kvetmi, ktoré sú na vrchole oranžovočervené a s čiernohnedými rúrkovitými kvetmi, 'Helios' so zlatožltými lúčovitými kvetmi a žltými rúrkovitými kvetmi. Vo východnej Ázii a na Kréte sa mladé výhonky a listy využívajú v kuchyni ako šalát alebo do polievok. Majú vysoký obsah vitamínu C a provitamínu A.

</doc>
<doc id="727018" url="https://sk.wikipedia.org/wiki?curid=727018" title="Glebionis segetum">
Glebionis segetum



</doc>
<doc id="727023" url="https://sk.wikipedia.org/wiki?curid=727023" title="Čestný prelát Jeho Svätosti">
Čestný prelát Jeho Svätosti

Kaplán Jeho Svätosti pápežská čestná dôstojnosť udeľovaná diecéznym kňazom ktorí sa po dovŕšení 65. roku života obzvlášť zaslúžili o cirkev alebo významným kňazom, ktorí sú zamestnancami úradov Rímskej kúrie. Hovorovo sa kapláni Jeho Svätostu nazývajú preláti, hoci to nie je v presnom zmysle slova. Majú nárok na titul „Monsignor“.

</doc>
<doc id="727025" url="https://sk.wikipedia.org/wiki?curid=727025" title="Peter Čižmár">
Peter Čižmár

Peter Čižmár (* 9. apríl 1974, Michalovce) je slovenský herec a dabér.
Životopis.
Vyštudoval hudobno-dramatické umenie na Konzervatóriu Petra Dvorského v Košiciach. Je spoluzakladateľom Divadla Kontra v Spišskej Novej Vsi, v ktorom aj pôsobí.

</doc>
<doc id="727026" url="https://sk.wikipedia.org/wiki?curid=727026" title="Krzysztof Marcjanowicz">
Krzysztof Marcjanowicz

Mons. Krzysztof Marcjanowicz (* 24. marec 1977, Krakov, Poľsko) je poľský rímskokatolícky kňaz, doktor teológie v odbore liturgika, od roku 2018 pápežský ceremoniár, od roku 2023 podsekretár Dikastéria pre Boží kult a disciplínu sviatostí.
Život.
Za kňaza ho vysvätil 8. júna 2002 vo Wawelskej katedrále kardinál Franciszek Macharski a bol inkardinovaný do Krakovskej arcidiecézy. V roku 2010 na Pápežskom liturgickom inštitúte sv. Anselma získal doktorát z liturgiky.
Pôsobil ako vikár vo farnosti sv. Bartolomeja apoštola v Łapanówe a arcikatedrálnej farnosti sv. Stanislava a sv. Václava v Krakove. Okrem toho prednášal na Pápežskej univerzite Jána Pavla II. v Krakove. V roku 2011 začal pôsobiť v Pápežskej rade pre novú evanjelizáciu, kde pôsobil ako úradník. Dňa 9. februára 2018 bol vymenovaný za pápežského ceremoniára. Získal titul čestného kaplána Jeho Svätosti.
Pápež František ho 31. januára 2023 vymenoval za podsekretára Dikastéria pre Boží kult a disciplínu sviatostí.

</doc>
<doc id="727029" url="https://sk.wikipedia.org/wiki?curid=727029" title="Alejo García Pintos">
Alejo García Pintos

Alejo García Pintos (* 3. jún 1974, La Plata, Buenos Aires, Argentína) je argentínsky televízny, divadelný a filmový herec.
Na Slovensku je známy svojím účinkovaním v telenovelách "Žena na úteku" a "Láska a pomsta".

</doc>
<doc id="727033" url="https://sk.wikipedia.org/wiki?curid=727033" title="Primachín">
Primachín

Primachín je perorálne antiprotozoikum, antimalarikum zo skupiny 8-aminochinolínov, ktoré má tkanivový schizontocídny účinok, preto sa používa na radikálnu liečbu relapsujúcich malarických syndrómov vyvolaných "Plasmodium vivax" a "Plasmodium ovale:" pôsobí na hypnozoity v pečeňových bunkách (protirelapsová terapia). Primachín pôsobí aj proti pečeňovým (primárnym) tkanivovým schizontom, čiže má tkanivový schizontocídny účinok. Primachín má aj gametocídny účinok, čo sa využíva v terapii infekcie "P. falciparum, vide infra". Primachín nie je účinný proti intraerytrocytárnym formám parazita. Primachín sa nepoužíva v chemoprofylaxii malárie, pretože pri dlhodobom používaní sa zle znáša a pri monoterapii hrozí riziko rezistencie plazmódií na primachín. Rezistencia druhu "P. vivax" na primachín sa objavila v juhovýchodnej Ázii a Oceánii. 
U geneticky predisponovaných jedincov s geneticky podmieneným nedostatkom glukóza-6-fosfátdehydrogenázy, prvého enzýmu pentózového cyklu, môže primachín spôsobiť letálnu hemolýzu červených krviniek. vyššie dávky a dlhobodé užívanie spôsobuje zažívacie problémy, bolesti hlavy, svrbenie, poruchy krvotvorby (nedostatok bielych krviniek a nízky počet granulocytov).
Farmakodynamika a farmakokinetika primachínu.
Mechanizmus účinku primachínu nie je úplne vysvetlený, predpokladá sa, že jeho aktívny metabolit štruktúrne podobný koenzýmu Q (ubichinón) pôsobí vo vnútornej mitochondriálnej membráne, ide inhibuje dýchací reťazec, čo zastaví syntézu (replikáciu) DNA, ktorá sa deje pri premene sporozoitov (resp. hypnozoitov) na schizonty.
Primachín sa podáva perorálne, v organizme podlieha rýchlemu metabolizmu na aktívny metabolit. Exkrécia primachínu a aktívneho metabolitu je tiež veľmi rýchla, preto má krátky eliminačný polčas. Z toho dôvodu musí byť primachín podávaný každý deň.
Využitie primachínu pri infekcii "Plasmodium falciparum".
Hoci je primachín užitočný hlavne v terapcii infekcie "Plasmodium ovale" a "Plasmodium vivax", je ho vhodné použiť aj pri infekcii "Plasmodium falciparum" kvôli jeho gametocídnym účinkom, čoho dôsledkom je, že sa parazit neprenesie na iného človeka. Primachín sa preto využíva pri zotavovaní z infekcie "Plasmodium falciparum".
Liečivá príbuzné primachínu.
Analýzou farmakofóru chinínu bolo zistené, že vinylová skupina v polohe 3 chínuklidínového bicyklu, ani metoxylová skupina viazaná na chinolínové jadro v polohe 6´nie je potrebná na antimalarický účinok. Súčasťou farmakofóru je iba chinolínový bicyklus a sekundárna hydroxylová skupina v polohe 9. Takto bola odvodená štruktúra meflochínu, prvého syntetického antimalarika. Následne sa pozorovalo, že určitý antimalarický účinok má aj metylénová modrá, pričom zavenením bázického postranného reťazca na aminoskupinu metylénovej modrej sa podarilo pripraviť ešte účinnejšie antimalariká. Ďalší výskum ukázal, že zavedením tohto bázického postranného reťazca na 8-aminochinolín (inšpirovaný štruktúrou chinolínového bicyklu chinínu) vzniknú ešte potentnejšie antimalariká. Tak bol pripravený pamachín a neskôr jeho jednoduhší derivát primachín, ďalší vývoj smeroval ku tafenochínu. Medzi novšie zlúčeniny patrí mepachín s postranným bázickým reťazcom rovnakým ako má pamachín a pyronaridín, ktorý má reťazec medzi dusíkmi bázického postranného reťazca tvorený aromatickým cyklom.
Ďalším vývojom sa zistilo, že postranný bázický reťazec nemusí byť viazaný v polohe 8, ale aj polohe 4, čím vznikla skupina antimalarík derivátov 4-aminochinolínu, kam patrí chlorochín, hydroxychlorochín a amodiachín. Chlorochín má postranný bázický reťazec zhodný s pamachínom, hydroxychlorochín má jednu "N-"etylovú skupinu postranného reťazca hydroxylovanú. Amodiachín má bázický postranný reťazec podobný (izostérny) s pyronaridínom. 

</doc>
<doc id="727034" url="https://sk.wikipedia.org/wiki?curid=727034" title="Gaitz">
Gaitz



</doc>
<doc id="727037" url="https://sk.wikipedia.org/wiki?curid=727037" title="Atovachón">
Atovachón

Atovachón (tiež atovakvón) je antiprotozoikum, antimalarikum zo skupiny derivátov naftochinónu, ktorého štruktúra je blízka koenzýmu Q (ubichinónu). Atovachón je rýchlo pôsobiaci krvný schizontocíd, ktorý inhibuje dýchací reťazec krvných schizontov v červených krvinkách. Naproti tomu primachín inhibuje dýchací reťazec tkanivových schizontov v pečeňových bunkách: Atovachón je antagonista ubichinónu, blokuje transport elektrónov vo vnútornej mitochondriálnej membráne prvoka na úrovni komplexu cytochrómu "bc1", čoho dôsledkom je blokáda syntézy pyrimidínových nukleotidov nutných na replikáciu DNA pri premene erytrocytárnych merozoitov cez trofozoity na schizonty. Prekurzory syntézy pyrimidínových nukleotidov (glutamín, aspartát, ATP) získava parazit rozkladom apoenzýmu hemoglobínu: rozkladom bielkoviny globínu v erytrocytoch.
Atovachón nie je tkanivové schizontocídum, nepôsobí proti hypnozoitom, preto nie je vhodný na radikálnu terapiu "Plasmodium vivax" a "Plasmodium ovale", ktoré tvoria dormantné štádia v pečeňových bunkách. Atovachón nemá ani gametocídne účinky, preto nezabraňuje prenosu infekcie z človeka na človeka cestou komára.
Kombinácie s obsahom atovachónu.
Pri liečbe malígnej terciány, vyvolanej "Plasmodium falciparum", sa atovachón kombinuje s inými antimalarikami ako proguanilom alebo s antibiotikami ako doxycyklín, pretože pri monoterapii atovachónom sa rýchlo vybuduje rezistencia a ataky malarického syndrómu sa znova objavia, aj keď ide o infekciu "P. falciparum."
Kombinácia atovachónu s proguanilom.
Atovachón aj proguanil zasahujú do syntézy pyrimidínových nukleotidov na rôznych miestach, preto je ich účinok synergický (vyšší ako jednoduchý súčet účinkov samotných liečiv). Kombinácia atovachónu s proguanilom je účinnejšia ako:
Kombinácia atovachónu (250 mg) a proguanilu (100 mg) sa na Slovensku predáva pod komerčným názvom Malarone, pričom výdaj je viazaný na lekársky predpis a liek je z väčšej časti hradený zdravotnou poisťovňou.
Chemoprofylaxia malárie.
Atovachón v kombinácii s proguanilom sa používa na chemoprofylaxiu malárie: Atovachón v kombinácii s proguanilom sa má začať užívať jeden alebo dva dni pred vstupom do endemickej oblasti malárie, treba pokračovať počas celej doby pobytu a po návrate z endemickej oblasti malárie sa má pokračovať v užívaní ešte jeden týždeň. U dospelých cestovateľov (s telesnou hmotnosťou nad 40 kg) sa odporúča užívať jedenkrát denne jednu tabletu s obsahom atovachónu v kombinácii s proguanilom. 
Farmakokinetika atovachónu.
Atovachón sa podáva perorálne, ale zle sa absorbuje z gastrointestinálneho traktu, pričom požitie potravy bohatej na tuky spoločne s atovachónom sa zvyšuje resorpcia. Látka sa vylučuje hlavne stolicou v nezmenej forme. Eliminačný polačas atovachónu je dva až tri dni. 
Nežiaduce účinky atovachónu.
Medzi veľmi časté nežiadúce účinky patrí bolesť hlavy, nauzea, dávenie, hnačka a bolesť brucha.

</doc>
<doc id="727039" url="https://sk.wikipedia.org/wiki?curid=727039" title="Kopáčske rameno">
Kopáčske rameno



</doc>
<doc id="727040" url="https://sk.wikipedia.org/wiki?curid=727040" title="EVA Air">
EVA Air

EVA Air (čínsky: 長榮航空; pinyin: Chángróng Hángkōng) (TWSE: 2618) je medzinárodná letecká spoločnosť so sídlom v meste Tchao-jüan. Spolu so štátnou spoločnosťou China Airlines je jednou z dvoch najväčších leteckých spoločností na Taiwane. Táto súkromná letecká spoločnosť prevádzkuje osobné a špecializované nákladné lety do viac ako 40 medzinárodných destinácií v Ázii, Austrálii, Európe a Severnej Amerike. Jej sieť pozostáva výlučne z medzinárodných liniek, bez vnútroštátnych liniek. Podľa agentúry Skytrax je hodnotená ako 5-hviezdičková letecká spoločnosť a po China Airlines je druhou najväčšou leteckou spoločnosťou so sídlom na Taiwane. EVA Air má sídlo na medzinárodnom letisku Tchao-jüan v meste Lu-ču, Tchao-jüan. Sloganom spoločnosti je „Sharing the World, Flying Together“ (分享世界，比翼雙飛; Fēnxiǎng shìjiè, bǐyì shuāngfēi).
Od svojho založenia v roku 1989 ako pobočka lodného konglomerátu Evergreen Group, sa EVA Air rozšírila o letecké nákladné služby, catering, pozemnú obsluhu a letecké inžinierske služby. Jej nákladná časť, EVA Air Cargo, je prepojená s celosvetovou námornou a pozemnou sieťou Evergreen. Jej domáca a regionálna dcérska spoločnosť UNI Air prevádzkuje sieť stredných a krátkych tratí do destinácií v rámci krajiny Taiwan, Macao, ako aj Číny s hlavným uzlom v Kao-siungu na Taiwane.
EVA Air prevádzkuje zmiešanú flotilu lietadiel Airbus a Boeing, pričom lietadlá Airbus A330, Airbus A321, Boeing 777, Boeing 787 a ATR 72 (prevádzkované spoločnosťou UNI Air) sa používajú najmä na linkách pre cestujúcich, spolu s nákladnými lietadlami Boeing 777, ktoré sa používajú na linkách pre nákladnú dopravu. Letecká spoločnosť bola prvým dopravcom, ktorý zaviedol triedu Premium Economy (predtým nazývanú Elite Class by EVA Air), ktorá mala premiéru v roku 1991.
Firemné záležitosti a identita.
Manažment.
Od roku 2011 stoja na čele vedenia spoločnosti EVA Air predseda Lin Bou-shiu a prezident Cheng Chuan-yi. Predseda EVA Air zohráva hlavnú úlohu pri riadení obchodných operácií spoločnosti EVA. Ostatní členovia predstavenstva EVA Air riadia podporné a servisné služby spoločnosti vrátane jej divízií stravovania a údržby. Medzi súvisiace oblasti mimo priameho riadenia spoločnosti EVA Air patria UNI Holidays, cestovná služba Evergreen Evasión a hotely Evergreen Laurel Hotels. Spoločnosť EVA Air má svoje sídlo, známe ako EVA Air Building, v meste Lu-ču, Tchao-jüan.
Hlavnými akcionármi sú Evergreen Marine Corporation (20 %), zakladateľ Evergreen Chang Yung-fa (15 %) a Evergreen International Corporation (11 %). Zahraniční investori a individuálni akcionári spolu vlastnia 28 % akcií EVA Air.
Kultúrne detaily.
EVA Air diferencuje svoje služby na palube tým, že používa taiwančinu (hokkien), mandarínčinu, hakka, angličtinu a ďalšie jazyky pre hlásenia v kabíne lietadla. Poradie hokkien a mandarínčiny sa od začiatku prevádzky dopravcu menilo. EVA Air tiež používa taiwanské ľudové piesne vo svojej palubnej hudbe vrátane orchestrálnej podoby piesne „Longing for Spring Wind“ v podaní Evergreen Symphony Orchestra skupiny Evergreen. Farebnú schému lietadiel a zamestnancov dopravcu pozorovatelia niekedy interpretovali ako podporu Panzelenej koalície v taiwanskej politike, najmä v dôsledku politických názorov zakladateľa spoločnosti Evergreen Čanga Jung-fa v prezidentských voľbách v roku 2000, ale toto spojenie sa zmenilo po Čangovej podpore Pan-modrej koalície v prezidentských voľbách v roku 2004. Dopravca sa ďalej zdržal zobrazovania oficiálneho označenia Taiwanu na svojich lietadlách, v dôsledku čoho získal urýchlené schválenie medzinárodných pristávacích práv.
Obchodné trendy.
Kľúčové trendy spoločnosti EVA Air sú (k 31. decembru finančného roka):
Značkovanie.
Názov a logo.
Názov EVA vznikol z dvoch písmen slova Evergreen a prvého písmena slova Airways. Názov „EVA“ sa vždy píše veľkými písmenami a vyslovuje sa „E-V-A“. Volací znak ICAO sa však vyslovuje „Eva“. Letecká spoločnosť používa logo svojej materskej spoločnosti, pričom používa zelenú farbu s oranžovým lemovaním. Na súčasnom logu bolo oranžové lemovanie odstránené.
Farba a uniformy.
Štandardné sfarbenie EVA Air využíva tmavozelenú farbu, ktorá znamená odolnosť, a oranžovú farbu, ktorá predstavuje technologické inovácie. Pôvodne boli glóbus aj pozadie za glóbusom namaľované príslušným odtieňom zelenej farby na prvých lietadlách 767-300ER v roku 1991, čo sa neskôr zmenilo na prvú štandardnú schému na všetkých ostatných lietadlách. Logo glóbusu na chvoste má predstavovať stabilitu a spoľahlivosť a jeho umiestnenie na chvoste, s jedným rohom mimo okraja, predstavuje inováciu služieb. Prvé štandardné farby EVA Air boli aktualizované v roku 2002, pričom sa pridalo väčšie písmo a použitie zelenej farby pokrývajúcej lietadlo pod okennou čiarou. Dizajn chvosta a logo zostali nezmenené. Koncom roka 2015 spoločnosť EVA Air zmenila dizajn farieb a chvostového loga, pričom použila tmavozelenú farbu na bruchu a zrušila oranžovú líniu na okraji chvosta, aby zvýraznila firemnú identitu.
Od roku 2003 prijala spoločnosť EVA Air svoju súčasnú uniformu, ktorá obsahuje tmavozelené šaty s prestrihnutými bundami. Vrchní stevardi sa vyznačujú oranžovým zvýraznením, zlatými pásmi a oranžovými pruhmi; letušky majú zelené lemovanie a biele pruhy. Súčasná uniforma nahradila predchádzajúce zeleno-oranžové komplety s kravatou, ktoré sa používali počas prvých dvanástich rokov existencie spoločnosti EVA Air.
Marketingové slogany.
EVA Air používala počas svojej histórie rôzne slogany. Prvý slogan sa objavil na reklame v anglickom jazyku v Spojených štátoch, zatiaľ čo verzie z rokov 1996 a 2003 boli zavedené na medzinárodnej úrovni v angličtine aj mandarínčine. V roku 2005 bol zavedený druhý slogan „Sharing the world“ (Zdieľať svet), ktorý mal doplniť príchod lietadiel Boeing 777. Slogany spoločnosti EVA Air boli nasledovné:
Oddelenia.
EVA Air Cargo.
Spoločnosť EVA Air Cargo, ktorá bola založená súčasne s osobnou dopravou EVA Air, prevádzkuje zariadenia v Európe, Ázii a Severnej Amerike. Jej nákladná činnosť sa diverzifikovala a zahŕňa prepravu špičkového technologického vybavenia a predmetov osobitnej starostlivosti, ako sú múzejné umelecké diela a živé zoologické exempláre. EVA Air vyhlásila, že jej cieľom je dosiahnuť rozdelenie príjmov medzi osobnú a nákladnú dopravu v pomere 50/50. Nákladná doprava leteckej spoločnosti sa prevádzkuje najmä prostredníctvom flotily lietadiel Boeing 747-400, MD-11 určených na prepravu nákladu, lietadiel Boeing 747-400 Combi a dodatočného bruchového nákladného priestoru v osobných lietadlách.
Po vytvorení flotily lietadiel A330 a zavedení diaľkových lietadiel Boeing 777 prestavala letecká spoločnosť niektoré zo svojich starších osobných lietadiel Boeing 747-400 na nákladné lietadlá, aby uspokojila požiadavky trhu s nákladom. EVA Air Cargo zriadila v roku 2003 svoje európske nákladné centrum v Bruseli a v roku 2006 otvorila svoje juhočínske nákladné centrum v Hongkongu.
V roku 2007 spoločnosť EVA Air Cargo prevádzkovala 43 nákladných letov týždenne do Londýna, Viedne, Bruselu a do destinácií v USA vrátane Los Angeles, Dallasu/Fort Worth, Chicaga, Atlanty a New Yorku. Dopravca má tiež spoločné označovanie liniek s medzinárodnými leteckými spoločnosťami vrátane Air Nippon (dcérska spoločnosť All Nippon Airways), British Airways World Cargo, Austrian Airlines a Lufthansa Cargo.
V posledných rokoch sa letecká spoločnosť zamerala na svoju nákladnú dopravu v Severnej Amerike výlučne na trasy typu „z bodu do bodu“. Do roku 2004 sa EVA Air Cargo zaradila medzi 10 najväčších leteckých nákladných spoločností na svete. V roku 2008 sa EVA Air Cargo umiestnila na šiestom mieste z 50 v prieskume Air Cargo Excellence Survey, ktorý hodnotí služby zákazníkom a výkonnosť nákladnej dopravy. V roku 2008 EVA Air prepravila dve čínske pandy, ktoré boli darované ZOO v Tchaj-pej.
Údržba a podpora.
Divízie služieb spoločnosti EVA Air ďalej zahŕňajú školiace zariadenia pre pilotov a palubný personál, ako aj divízie pozemnej podpory Evergreen Sky Catering a Evergreen Airline Services. Spoločnosť EVA Air od roku 1998 spolupracuje so spoločnosťou General Electric na prevádzke spoločnosti Evergreen Aviation Technologies Corporation (EGAT), ktorá poskytuje služby ťažkej údržby a generálnych opráv lietadiel. Spoločnosť Evergreen Aviation Technologies Corporation poskytuje služby v oblasti bezpečnosti, opráv a prestavby pre spoločnosť EVA Air, lietadlá iných leteckých spoločností a postarala sa o úpravu štyroch lietadiel Boeing 747 Large Cargo Freighter pre výrobný program spoločnosti Boeing 787 Dreamliner.
Destinácie.
Väčšina letov spoločnosti EVA Air odlieta z medzinárodného letiska Tchao-jüan, ktoré je jej hlavným uzlom neďaleko Tchaj-pej na Taiwane. Na medzinárodnom letisku Tchao-jüan sa letová prevádzka spoločnosti EVA Air sústreďuje v termináli 2. Okrem toho spoločnosť EVA Air a jej domáca dcérska spoločnosť UNI Air prevádzkujú množstvo letov z medzinárodného letiska Kao-siung. Ťažiskovým mestom spoločnosti EVA Air mimo Taiwanu je Bangkok (jej hlavným uzlom je letisko Suvarnabhumi) so západnými spojeniami do všetkých európskych destinácií okrem Paríža, Mníchova a Milána, kam sa lieta bez medzipristátia. Do Viedne sa lieta bez medzipristátia z Tchaj-peja a cez Bangkok.
Sieť liniek spoločnosti EVA Air bola v polovici roku 2000 ovplyvnená politickým postavením Taiwanu, ktoré v minulosti obmedzovalo prístup taiwanských leteckých spoločností do Európy a niektorých ázijských krajín. Keďže taiwanskí dopravcovia nemali priamy prístup do Číny, EVA Air využívala ako medzipristátie Hongkong, Bangkok a Macao. V roku 2008 EVA Air prevádzkovala pravidelné charterové lety do Číny. Pravidelnú priamu leteckú prevádzku cez prieliv začala letecká spoločnosť v decembri 2008 po obnovení priameho cestovného spojenia.
V júni 2015 bola otvorená linka do Houstonu (Medzinárodné letisko Georgea Busha) a 2. novembra 2016 sa začala linka do Chicaga (Medzinárodné letisko O'Hare) s lietadlom 777-300ER v rámci plánovaného zvýšenia počtu letov do Severnej Ameriky z 58 na 77 letov týždenne.
EVA Air spustila 5. marca 2016 novú celoročnú linku do Istanbulu s lietadlom 777-300ER. Táto linka bola najprv znížená na sezónnu frekvenciu a potom úplne zrušená do septembra 2016. 27. marca 2016 spoločnosť EVA Air spustila aj dennú linku do Cebu na Filipínach, pričom využívala lietadlá A321-200. Okrem toho EVA Air rozšírila svoje služby v juhovýchodnej Ázii a od 1. júla 2018 ponúka denné lety do Chiang Mai.
V novembri 2024 prezident EVA Air Clay Sun prezradil, že letecká spoločnosť začne lietať z Tchaj-pej do Dallasu od 3. novembra 2025. Dallas bude siedmou destináciou leteckej spoločnosti v Spojených štátoch po Houstone, New Yorku, Los Angeles, Chicagu, Seattli a San Franciscu. Tchaj-pej, hlavné mesto Taiwanu, sa tak po Tokiu, Soule, Hongkongu a Šanghaji stane piatym ázijským mestom, ktoré bude prevádzkovať nonstop linku do Dallasu-Fort Worth.

</doc>
<doc id="727041" url="https://sk.wikipedia.org/wiki?curid=727041" title="Proguanil">
Proguanil

Proguanil (tiež chloroguanid) je antiprotozoikum, antimalarikum zo skupiny derivátov biguanidu, ktorý je antagonistom kyseliny listovej, pretože je inhibítorom dihydrofolátreduktázy, ktorá v dvoch krokoch redukuje kyselinu listovú na tetrahydrofolát, ktorý je následne využitý v syntéze nukleotidov (syntéza purínov a tymidínu). Týmto spôsobom bráni proguanil dozrievaniu merozoitov cestou trofozoitov na sporozoity v červených krvinkách, ktoré je spojené s replikáciou DNA. Plazmódiá nedokázu využiť kyselinu listovú od hostiteľa, musia ju syntetizovať "de novo".
Farmakokinetika proguanilu.
Proguanil je proliečivo, ktoré sa premieňa na aktívny metabolit cykloguanil. Proguanil sa podáva perorálne, absorbuje sa rýchlo a vo veľkom rozsahu bez ohľadu na príjem vedla. Macimálna plazmatická koncentrácia proguanilu po perorálnom podaní nastáva za dve až štyri hodiny. Väzba liečiva proguanilu na bielkoviny plazmy je 75 %. Distribučný objem proguanilu je od 20 do 42 L/kg. Proguanil podlieha metabolizmu len čiastočne pôsobením cytochrómu CYP2C19. V metabolizme proguanilu existuje polymorfizmus: u kavkazej a africkej populácie je len okolo 5 % pomalých metabolizérov, ale u ázijskej a orientálnej populácie je pomalých metabolizérov v populácii 15 až 20 %. Menej ako 40 % nezmeného proguanilu sa vylučuje močom. Močom sa vylučujú aj jeho metabolity: cykloguanil a 4-chlorofenylbiguanid (metabolit bez izopropylovej skupiny). Eliminačný polčas proguanilu a cykloguanilu je od 12 do 15 hodín.
Kombinácie proguanilu.
Vzhľadom na rozšírenú rezistenciu na proguanil, sa musí proguanil užívať v kombinácii s inými liečivami. Najčastejšie kombinácie sú s atovachónom, chlorochínom, sulfametoxazolom. 
Proguanil, ale nie jeho metabolit cykloguanil, má synergický antimalarický účinok v kombinácii s atovachónom na zastavenie prenosu elektrónov vo vnútrornej mitochondriálnej membráne parazitov. Kombinácia s atovachónom sa používa na supresívnu liečbu klinických príznakov malárie a na prevenciu proti vzniku príznakov malárie.
Proguanil sa nesmie kombinovať s primachínom, pretože primachín inhibuje metabolizmus proguanilu, i.e. primachín je inhibítor CYP2C19.
Chemoprofylaxia malárie.
"Viac v článku: atovachón"
Proguanil sa používa ako maláriová profylaxia proti klonickým prejavom ochorenia v kombinácii s atovachónom. Na Slovensku sa predáva produkt Malarone, ktorý je na lekársky predpis.
Nežiaduce účinky proguanilu.
Proguanil je bezpečná a dobre znášaná látka aj u tehotných žien. Pri užívaní sa často vyskytuje nevoľnosť, afty, menej sa vyskytuje nauzea, zvracanie, hnačka, bolesž hlavy a začervenie. Pri vysokých dávkach sa môže vyskytnúť bolesť brucha.

</doc>
<doc id="727044" url="https://sk.wikipedia.org/wiki?curid=727044" title="Kyseľ (potok)">
Kyseľ (potok)

Kyseľ je vodný tok v Spišsko-gemerskom krase na území okresu Spišská Nová Ves. Je to ľavostranný prítok Bieleho potoka s dĺžkou približne 3,7 km a je tokom VI. rádu. Preteká Národným parkom Slovenský raj a Národnou prírodnou rezerváciou Kyseľ, kde vytvorila rovnomennú tiesňavu.
Priebeh toku.
Potok pramení v severnej časti Spišsko-gemerského krasu, v geomorfologickom podcelku Slovenský raj, na severných svahoch plošiny Glac a jej časti Veľká Poľana, v nadmorskej výške približne 
Prameň sa nachádza v závere doliny Veľký Kyseľ, v lokalite nazývanej Pod Biskupskými chyžkami. Od prameňa tečie severným, postupne až severovýchodným smerom dolinou Veľký Kyseľ, ktorá má od strednej časti postupne charakter rokliny. Potok tu sklon tiesňavy prekonáva niekoľkými vodopádmi. Onedlho sa z ľavej strany pripája dolina Malý Kyseľ s rovnomenným potokom a potok Kyseľ sa stáča východným smerom. Pokračuje rovnomennou tiesňavou so značným sklonom, kde je niekoľko ďalších vodopádov. V tejto, výrazne exponovanej časti, je vybudovaná ferrata, ktorá patrí medzi turisticky veľmi atraktívne ciele v rámci celého Národného parku Slovenský raj. Na dolnom toku sa stáča na juhovýchod a vteká do doliny Tomášovská Belá, kde sa v nadmorskej výške približne vlieva do Bieleho potoka. Celým údolím vedú značené turistické chodníky. Potok patrí do širšieho povodia rieky Slaná.
Potok pramení na území obce Letanovce a následne veľkou časťou toku tvorí hranicu katastrálnych území s obcou Hrabušice v okrese Spišská Nová Ves v Košickom kraji. Na dolnom toku preteká už len katastrom Hrabušíc.

</doc>
<doc id="727047" url="https://sk.wikipedia.org/wiki?curid=727047" title="XPS">
XPS



</doc>
<doc id="727048" url="https://sk.wikipedia.org/wiki?curid=727048" title="Simon Ward (spevák)">
Simon Ward (spevák)

Simon Ward (* 27. december 1983) je kanadský spevák, hudobník a bývalý frontman skupiny The Strumbellas. V roku 2022 skončil v kapele ako spevák a začal pre ňu písať piesne. Vyhlásil, že chce tráviť viac času so svojou rodinou.
Život.
Skupinu The Strumbellas založil v roku 2008 v Toronte. Väčšinu členov našiel na Craigliste.
Skupina vydala päť albumov – "My Father and the Hunter", "We Still Move on Dance Floors", "Hope", "Rattlesnake" a "Part Time Believer". Na poslednom albume však už nebol hlavným spevákom.
V marci 2022 kapela na Instagrame oznámila, že prechádza na pozíciu člena za scénou, aby sa mohol venovať rodine a písaniu piesní. Na poste speváka skupiny ho nahradil Jimmy Chauveau.
Odkedy opustil pozíciu speváka, začal sa viac venovať písaniu piesní. Neskôr sa pripojil ku grungovej skupine Soup.

</doc>
<doc id="727049" url="https://sk.wikipedia.org/wiki?curid=727049" title="Zajačí hrad">
Zajačí hrad



</doc>
<doc id="727051" url="https://sk.wikipedia.org/wiki?curid=727051" title="Simon Ward">
Simon Ward

Simon Ward môže byť:

</doc>
<doc id="727053" url="https://sk.wikipedia.org/wiki?curid=727053" title="Artemisinín">
Artemisinín

Artemisinín je antiprotozoikum, antimalarikum izolované z rastliny "Artemisia annua" čínskou farmakologičkou Tchu Jou-jou v sedemdesiatych rokoch 20. storočia, ktorá za svoj objav získala v roku 2015 Nobelovu cenu za fyziológiu alebo medicínu. Artemisinín rýchlo a účinne pôsobí proti krvným schizontom, čiže sa zaraďuje ku krvným schizontocídam. Pôsobí aj na kmene "P. falciparum" a "P. vivax", ktoré sú rezistentné na chlorochín.
Biosyntéza artemisinínu.
Biosyntéza artemisinínu začína u farnezyldisfostátu, ktorý je terpénsyntázou cyklizovaný na amorfa-4,11-dién. Jedna jeho metylová skupina je hydroxylovaná za vzniku príslušného primárneho alkoholu cyrochrómom P450. Následne prebehne oxidácia na aldehyd akroleínového typu, ktorý je zredukovaný reduktázou dvojitých väzieb na jednoduchý aldehyd. Ten je oxidovaný na karboxylovú kyselinu, ktorá je následne konvertovaná na vo viacerých krokoch na artemisinín.
Objav artemisinínu.
Tchu Jou-jou a jej tím sa v rámci veľkého národného čínskeho projektu pustili do úsilia o vývoj nových terapií malárie. Preto sa obrátila na tradičnú čínsku medicínu a hľadala recepty, ktoré sa tisíce rokov používali na liečbu horúčky. Tuovej skupina zistila, že rastlina "Artemisia annua", palina ročná, sa odlišuje od ostatných tým, že sa objavuje v niekoľkých stovkách receptov.
Pôvodne testovali extrakt z tejto rastliny a zistili podstatnú inhibíciu parazitov malárie hlodavcov. Avšak aktivita bola nekonzistentná a vykazovala rôzne výsledky 12-40% inhibície v nasledujúcich experimentoch (Tu a kol., 1981; 1982). Tu sa teda opäť obrátila k starovekej literatúre a študoval recepty od Ge Honga z roku 340 nl. Našla tam popis s podrobným popisom prístupu k získaniu „šťavy“ z listov "A. annua" pomocou studenej vody namiesto tradičného spôsobu varenia. To ju inšpirovalo k použitiu alternatívneho postupu extrakcie za studena éterom namiesto predtým používanej extrakcie etanolom. Použitím tohto procesu extrakcie pri nízkej teplote Tu dosiahla konzistentné výsledky, extrakt zabil 100 % parazitov malárie u infikovaných myší a opíc (Tu a kol., 1985). Bol to skutočný prielom v objave artemisinínu a zlom v hľadaní nového lieku na boj proti malárii (Tu, 1985, 1987; Xiao a Tu, 1984; Sun a kol., 1991; Tu, 2004; Klayman, 1985).
Povzbudená týmito experimentálnymi zisteniami, Tu vykonala klinické testy a zistila, že rastlinný extrakt rýchlo znižuje horúčku a znižuje počet parazitov v krvi pacientov infikovaných maláriou. Tieto klinické výsledky povzbudili a inšpirovali Tuovej skupinu, aby pokračovala vo svojej práci na izolácii aktívnej zložky v extrakte, následne nazývanej artemisinín, a neskôr prispela k úsiliu o stanovenie jeho chemickej štruktúry (Tu, 2004; 2011). Artemisinín predstavuje novú triedu antimalarických látok, ktoré ničia parazita malárie v skorej fáze, keď infikuje červené krvinky (Antoine, 2014).
Hoci mechanizmus účinku nie je úplne známy, dôkazy naznačujú, že je zapojený proteín Kelch 13. Mutácie v proteíne Kelch 13 sú spojené s oneskoreným odstraňovaním parazitov a predpokladá sa, že sú zodpovedné za vznik rezistencie na artemisinín v niektorých častiach sveta (Ariey, 2014). Na potlačenie rezistencie na artemisinín v južnej Ázii, ale nie v Afrike, WHO odporučila kombinovanú terapiu artemisinínom a inými antimalarikami (kombinovaná terapia založená na artemisiníne; ACT).
ACT v kombinácii s vektorovou kontrolou vo forme moskytiér ošetrených insekticídmi a zvyškovým postrekom insekticídov v interiéri dramaticky znížili úmrtnosť malárie o 47 % medzi rokmi 2000 a 2013 na celom svete a o 54 % v Afrike (Bhatt et al., 2015). Počet nakazených maláriou zároveň klesol o 26 %, zo 173 miliónov na 128 miliónov prípadov. U detí vo veku 2 až 10 rokov sa priemerná prevalencia infekcie malárie znížila z 26 % na 14 % (WHO, 2014). Dnes ACT výrazne znížila výskyt malárie a zachránila milióny životov na celom svete.
Tuovej objavy týkajúce sa artemisinínu predstavujú novú triedu antimalarických činidiel, ktoré rýchlo zabíjajú parazity malárie v ranom štádiu ich vývoja, čo vysvetľuje jeho bezprecedentnú účinnosť pri liečbe ťažkej malárie.
Kombinácie artemisinínu s inými liečivami.
Používanie samotného artemisinínu nie je vhodné, pretože obvykle dochádza ku recidívam malárie a vzniku rezistencie. Svetová zdravotnícka organizácia doporučuje, aby sa artemisinín používal iba na takých miestach, kde sa vyskytuje malária rezistentná na ostatné antimalariká, pričom ďalej odporúča, aby sa artemisinín nikdy neužíval ako monoterapia, vždy ako kombinovaná terapia (kombinovaná terapia založená na artemisiníne; ACT, "artemisinin-based combination therapy"). Bežne sa artemisinín kombinuje s meflochínom.
Liečivá príbuzné artemisinínu.
Dihydroartemisinín.
Redukciou laktónovej skupiny artemisinínu na poloacetálovú skupinu bol získaný dihydroartemisinín, ktorý samotný je účinný proti malárii a používa sa vo fixnej kombinácii s piperachínom na liečbu akútnych záchvatov malárie alebo na pohotovotnú liečbu. Alkyláciou a acyláciou hydroxylovej skupiny poloacetálu dihydroartemisinínu boli pripravené proliečivá, ktoré sa metabolizujú na dihydroartemisinín, ktorý je viacnásobne účinnejší proti malárii ako materské proliečivá. Nevýhodou acetálových derivátov dihydroartemisinínu (arteméter, arteéter je ich nízka biologická dostupnosť daná ich chemickou a metabolickou nestabilitou.
Arteméter.
Metyláciou hydroxylovej skupiny poloacetálu dihydroartemisinínu bolo pripravené proliečivo arteméter acetálového typu, ktorý sa metabolizuje cytichrómom CYP3A4 na aktívnejší metabolit dihydroartemisinín, ktorý je minimálne dvakrát účinnejší ako arteméter. Tiež je metabolizovaný CYP3A5, CYP2B6, CYP2C9 a CYP2C19. Arteméter sa podáva perorálne a dosahuje maximálne plazmatické koncentrácie po dvoch hodinách od podania. Arteméter sa kombinuje s lumefantrínom. Kombinácia arteméteru s lumefantrínom (Riamet) obsahuje fixný pomer 1:6 arteméteru a lumefantrínu. Je účinný proti chlorochín rezistentným kmeňom "Plasmodium falciparum".
Arteéter.
Etyláciou hydroxylovej skupiny poloacetálu dihydroartemisinínu bolo pripravené proliečivo arteéter (tiež nazývaný artemotil) acetálového typu, ktorý sa metabolizuje na dihydroartemisinín.
Artesunát.
Esterifikáciou hydroxylovej skupiny poloacetálu dihydroartemisinínu kyselinou jantárovou bolo pripravené proliečivo artesunát, ktorý je vo vode dobre rozpustným proliečivom dihydroartemisinínu, ktoré je vhodné na parenterálne podanie (vo forme vodného roztoku ako injekcia, infúzia). Využíva sa vo forme sodnej soli (natrium-artesunát). V organizme pôsobením esteráz dôjde ku hydrolýze esterovej funkcie za uvoľnenia dihdroartemisinínu a suckinátu. Artesunát sa často kombinuje s meflochínom, doxycyklínom alebo klindamycínom.
Farmakodynamicka a farmakokinetika artemisinínu a jeho derivátov.
Artemisinín a jeho deriváty majú spoločnú tetracyklickú štruktúru, ktorá obsahuje endoperoxidovú skupinu, ktorá je nepostrádateľná pre antimalarický účinok týchto liečiv. Mechanizmus účinku nie je presne známy. Predpokladá sa, že tieto zlúčeniny vytvárajú po aktivácii železom z hému hemoglobínu reaktívne formy kyslíka (voľné radikály), ktoré zabíjajú parazita. Iný mechanizmus predpokladá tvorbu komplexov artemisinínu a jeho derivátov s hémom a proteínom, čoho dôsledkom je zablokovanie detoxifikácie hému na netoxický hemozoín, čoho dôsledkom je tvorba toxických komplexov, ktoré zabíjajú parazita.

</doc>
<doc id="727054" url="https://sk.wikipedia.org/wiki?curid=727054" title="Krkonošská rozprávka">
Krkonošská rozprávka

Krkonošská rozprávka () je česko-slovenský rozprávkový seriál z rokov 19741984. Ide o dvadsať dielny rozprávkový seriál, ktorý režírovala Věra Jordánová podľa knižnej predlohy Marie Kubátové. Hlavné úlohy stvárňujú František Peterka, Ilja Prachař, Zdeněk Řehoř, Hana Maciuchová a Jaroslav Satoranský.
Prvých šesť dielov bolo vytvorených v roku 1974, ďalších šesť vzniklo v roku 1977 a ostatné boli vytvorené v roku 1984.
Natáčanie.
Všetky diely sa nakrúcali v barrandovských ateliéroch v Prahe. Natáčanie prebehalo najmä počas neskorších hodín (od 22:00) a trvalo niekoľko týždňov. Predstaviteľ role Krakonoša František Peterka častokrát cestoval na nakrúcanie z Liberca.

</doc>
<doc id="727055" url="https://sk.wikipedia.org/wiki?curid=727055" title="Clodagh Simonds">
Clodagh Simonds



</doc>
<doc id="727056" url="https://sk.wikipedia.org/wiki?curid=727056" title="Clodagh Simondsová">
Clodagh Simondsová

Clodagh Simondsová (neprechýlene Clodagh Simonds; * 16. máj 1953, Banbridge, Down, Severné Írsko) je írska hudobníčka, skladateľka a speváčka.
Kariéra.
Narodila sa v meste Banbridge v severoírskom grófstve Down. Vyrastala a vzdelanie získala v Killiney v grófstve Dublin. Vo svojich jedenástich rokoch, v roku 1964, Simondsová založila svoju prvú skupinu Mellow Candle s dvoma spolužiakmi, Alison Boolsovou (neskôr Williamsovou, ešte neskôr O'Donnellovou) a Mariou Whitovou. V roku 1968, keď mala pätnásť rokov, vydalo vydavateľstvo SNB Records ich prvý singel „Feelin' High“. O tri roky neskôr, pôvodne pod vedením manažéra skupiny Thin Lizzy Teda Carrolla a s rozšírenou zostavou, Mellow Candle vydali svoj jediný album s názvom "Swaddling Songs", ktorý mimo Írska zožal malý alebo žiadny úspech, až o dvadsaťpäť rokov neskôr. Skupina sa rozpadla v roku 1973.
V rokoch 1972 až 1975 hosťovala na druhom albume skupiny Thin Lizzy, "Shades of a Blue Orphanage", a spievala na albumoch Mika Oldfielda "Hergest Ridge" a "Ommadawn" (tiež pomohla Oldfieldovi vymyslieť názov albumu).
V roku 1976 sa Simondsová a bubeník 
skupiny Mellow Candle William Murray presťahovali do New Yorku, v jednom momente hrala v kapele s Carter Burwell a Stephen Bray. Simondsová napísala hudbu pre dve divadelné inscenácie v La MaMa ETC a pokračoval v štúdiu hry na klavír a hudby iných kultúr.
V roku 1989 sa v Japonsku opäť prebudil záujem o skupinu Mellow Candle a Deram tam opätovne vydali ich album. Album bol následne niekoľkokrát opätovne vydaný v iných krajinách.
V roku 1990 spevala na albume Mika Oldfielda s názvom "Amarok".
V roku 1991 bola All About Eve prespievaná jedna zo Simondsových piesní – „Silversong“.
V roku 1996, keď sa Simondsová vrátila do Írska, jej mini-album "Six Elementary Songs" produkoval Tom Newman a vydala ho v tokijskom vydavateľstve Evangel Records. V tom istom roku bol album "Virgin Prophet", pozostávajúci prevažne z nahrávok pre Deram v predbubnovou zostavou skupiny Mellow Candle, licencovaný britským vydavateľstvom Kissing Spell. Zahŕňal dve ešte skoršie sólové demá, ktoré napísala a nahrala Simondsová vo svojich 16 rokoch.
V roku 1998 sa jej samplovaný hlas objavil v skladbe „Far Above the Clouds“ na albume Mika Oldfielda "Tubular Bells III" a jej pieseň „Poet and the Witch“ prespieval Stephen Malkmus.
V roku 1999 naspievala verziu skladby Syda Barretta/Jamesa Joyceho „Golden Hair“ pre album Russell Mills s názvom "Pearl &amp; Umbra".
Fovea Hex.
Medzi rokmi 2005 a 2007, v rámci skupiny Fovea Hex, vydala 3 EP kolektívne pomenované "Neither Speak Nor Remain Silent", na ktorom spolupracovali interpreti Michael Begg, Carter Burwell, John Contreras, Roger Doyle, Brian Eno, Roger Eno, Robert Fripp, Percy Jones, Cora Venus Lunnyová, Dónal Lunny, Andrew M. McKenzie zo skupiny The Hafler Trio, Sarah McQuaidová, Colin Potter zo skupiny Nurse with Wound, Lydia Sasseová, Laura Sheeranová a Steven Wilson. Každé EP bolo dostupné v špeciálnej edícii, ktorá obsahovala dodatočný disk obsahujúci rozsiahle prepracovanie materiálu tohto EP od The Hafler Trio.
V roku 2011 vydala skupina Fovea Hex album "Here is Where We Used to Sing", ktorý produkoval Colin Potter a spolupracovali na ňom Laura Sheeranová, Michael Begg, Cora Venus Lunnyová, Brian Eno, Kate Ellisová, Julia Kentová a John Contreras.
V rokoch 2016 až 2019 vydala skupina Fovea Hex ďalšiu trilógiu EP pod spoločným názvom "The Salt Garden", ktorú vydali spoločne Die Stadt a Headphone Dust label Stevena Wilsona. V roku 2021 vydavateľstvo Disques Crepuscule vydalo album remixov Stevena Wilsona s názvom "The Salt Garden (Landscaped)".
Na vystúpeniach skupinu Fovea Hex tvorila Simondsová, Laura Sheeranová, Cora Venus Lunnyová, Michael Begg a Colin Potter, prípadne s Juliou Kentovou, Kate Ellisovou alebo John Contrerasom na violončele. V máji 2007 skupina Fovea Hex bola pozvaná Davidom Lynchom, aby vystupovala vo Fondation Cartier v Paríži, ako súčasť jej retrospektívnej výstavy "The Air Is on Fire". Skupina následne vystupovala v Írsku, Spojenom kráľovstve a Európe až do roku 2019.

</doc>
<doc id="727058" url="https://sk.wikipedia.org/wiki?curid=727058" title="Štvrtocký potok (prítok Veľkej Bielej vody)">
Štvrtocký potok (prítok Veľkej Bielej vody)

Štvrtocký potok je krátky vodný tok v Spišsko-gemerskom krase na území okresu Poprad. Je to pravostranný prítok Veľkej Bielej vody s dĺžkou približne 2,8 km a je tokom VI. rádu. Preteká Národným parkom Slovenský raj.
Priebeh toku.
Potok pramení v severnej časti Spišsko-gemerského krasu, v geomorfologickom podcelku Slovenský raj, pod vrchom Kopanec (), v nadmorskej výške približne 
Prameň sa nachádza vo Štvrtockej doline, tiahnucej sa pod sedlo Kopanec v centrálnej časti Slovenského raja. Od prameňa tečie severovýchodným smerom, priberajúc len menšie prítoky. Dolinu v tejto časti zoviera od západu hrebeň Hlaviny a od juhovýchodu Dlhý grúň. V strednej časti potok kopíruje úpätie masívu Hnilec, odkiaľ, spod vrcholu Koč () priteká aj najvýznamnejší, pravostranný prítok Štvrtockého potoka. Na ich sútoku je vybudovaná vodná nádrž Bľajzloch, od ktorej už potok tečie severným smerom okolo Štvrtockej hájovne a rekreačných chát. Vteká do Pílskej doliny a v lokalite Bľajzloch sa v nadmorskej výške približne vlieva do Veľkej Bielej vody, pravostranného prítoku Hornádu. Potok patrí do širšieho povodia rieky Slaná. Po celej dĺžke vedie dolinou značený turistický chodník, využívajúci lesnú cestu.
Potok pramení a preteká iba katastrálnym územím obce Vernár v okrese Poprad v Prešovskom kraji.

</doc>
<doc id="727059" url="https://sk.wikipedia.org/wiki?curid=727059" title="Slovienka">
Slovienka



</doc>
<doc id="727061" url="https://sk.wikipedia.org/wiki?curid=727061" title="Chryzantémovka vencovitá">
Chryzantémovka vencovitá

 
Chryzantémovka vencovitá () je druh byliny rodu chryzantémovka, z čeľade astrovité ("Asteraceae"). Jej prirodzený areál zahŕňa oblasti od Stredomoria cez Arabský polostrov po strednú Áziu.
Opis.
Chryzantémovka vencovitá je jednoročná až dvojročná aromatická bylina s rozkonáreným hlavným koreňom. Byľ je priama, bohato rozkonárená, holá, vysoká 20 až 120 cm.
Listy sú zelené až svetlo sivozelené, holé alebo na žilách roztrúsene chlpaté. Dolné a stredné byľové listy sú sediace, čepeľ je v obryse podlhovastá až obrátene vajcovitá, dvakrát perovito strihaná, dlhá do 42 mm, široká do 14 mm, úkrojky sú trojuholníkovité, na vrchole končisté. Horné listy sú sediace, čepeľ je perovito strihaná.
Úbory sú stopkaté, s priemerom 40 až 70 mm, stopka je nápadne rozšírená. Zákrov je pologuľovitý, spravidla trojradový, s priemerom do 20 mm. Vonkajšie zákrovné listene sú trojuholníkovité s úzkym suchoblanitým lemom, vnútorné sú obrátene vajcovité, na vrchole s okrúhlym blanitým príveskom, na okraji so širokým suchoblanitým lemom. Lúčovité kvety sú žlté, lúče sú na vrchole vrúbkované. Rúrkovité kvety sú žlté alebo zelenožlté, korunný lem je 4 až 5-zubý.
Plodmi sú slamovožlté nažky, z lúčovitých kvetov sú krídlato trojhranné, z rúrkovitých kvetov sú sploštené, na vonkajšej strane krídlaté, na vnútornej rebrovité.
Rozšírenie.
Chryzantémovka vencovitá je rozšírená od Makronézie, cez celé Stredomorie až do juhozápadnej Ázie. Ako zavlečená sa vyskytuje aj v severnejších oblastiach Európy, v Severnej Amerike, Južnej Amerike a vo východnej Ázii. Na Slovensku je splanená na dvoch dosiaľ známych lokalitách v Bratislave.
Ekológia.
Chryzantémovka vencovitá sa v pôvodnom prostredí vyskytuje na ruderálnych stanovištiach, pastvinách, úhoroch a pozdĺž ciest. Kvitne od júna do októbra.
Význam a využitie.
Chryzantémovka vencovitá sa pestuje ako okrasná letnička. Bolo vyšľachtených viacero kultivarov napríklad 'Golden Gem' s okrovožltými úbormi, 'Primrose Gem' so žltými lúčovitými a tmavožltými rúrkovitými kvetmi.

</doc>
<doc id="727062" url="https://sk.wikipedia.org/wiki?curid=727062" title="Glebionis coronaria">
Glebionis coronaria



</doc>
<doc id="727063" url="https://sk.wikipedia.org/wiki?curid=727063" title="Boje na Pohroní a pri Kremnici">
Boje na Pohroní a pri Kremnici

Boje na Pohroní a pri Kremnici boli bojové operácie Slovenského národného povstania odohrávajúce sa od 23. septembra do 10. októbra 1944 v povodí rieky Hron a v okolí Kremnice. Nemeckej bojovej skupine „"Schill"“ a 178. tankovej divízii „"Tatra"“ čelili jednotky I. Taktickej skupiny „"Kriváň"“ (pplk. Josef Tlach), IV. Taktickej skupiny „"Muráň"“ (plk. pech. Mikuláš Markus) a III. Taktickej skupiny „"Gemer"“ (plk. pech. Pavol Kuna) podporované partizánskymi skupinami.
Predohra.
Na základe kritickej operačnej situácie prijalo povstalecké velenie vo večerných hodinách 21. septembra 1944 rozhodnutie o ústupe z Turca a Hornej Nitry. Ústup sa týkal taktických skupín IV a V, ďalej tankovej skupiny Ploskuňák a partizánskych jednotiek.
Pri evakuácii z Turčianskeho sv. Martina bola odvezená aj väčšina nepojazdných tankov LT vz. 34 a LT vz. 35.
V. Taktická skupina ustúpila až k Banskej Bystrici, kde odovzdala všetky zbrane a od tohto okamihu pôsobila ako pracovná jednotka. IV. Taktická skupina „"Muráň"“ ustúpila do priestoru Kremnici. Spoločne z ňou ku Kremnici ustúpili aj zostávajúce dva tanky čaty por. Krúpu a tri kanóny KPÚV 7.5mm (PAK 40) roty npor. Galuščáka.
Z Turca začala ustupovať aj skupina Pluku útočnej vozby. Veliteľstvo sa z Koštian nad Turcom presunulo do Svätého Michala. Celkovo z Turca ustúpilo 10 tankov LT vz. 38 a jeden LT vz. 35 z čaty por. Bodnára, 5 LT vz. 38 a jeden P III (posledný Pzkpfw III ) zo skupiny kpt. Ploskuňáka. Ploskuňáková skupina bola odsunutá do Môťovej pri Zvolene. Dňa 23. septembra 1944 bol z jednotiek a vozidiel útočnej vozby vytvorený Prápor útočnej vozby Vojtech.
Krycie čaty KPÚV ustupovali po trase Turčiansky sv. Martin - Príbovce - Sv. Michal - Štubnianske Teplice. Jednotka 19 vojakov pod velením por. útv. Pivovarčiho sa dostala do priestoru Čremošné, kde sa neskôr zúčastnila odrazenia nemeckého pokusu o prienik cez Malý Šturec. Čata por. útv. Bôcika sa počas ústupu zúčastnila odrazenia prieniku roty Steuteberf podporovanej útočnými delami Stug III k Príbovciam. V priestore mosta Príbovce - Benice došlo k boju, pri ktorom kanóny Bôcikovej čaty vyradili dve útočné delá a jedno poškodili. Samotná čata počas boja stratila jeden KPÚV 7,5 cm (PAK 40) a po jeho skončení ustúpila.
Dňa 22. septembra vydal rozkaz na ústup aj veliteľ IV. Taktickej skupiny Muráň plk. pech. Mikuláš Markus. IV. TS sa z priestoru Handlová stiahla na čiaru Sklené - kóta 772 Veľký Vrch - kóta 725 Schusterberg - Nová Lehota. Od Handlovej do priestoru Svätý Kríž nad Hronom - Žarnovica bolo odvelené improvizované pancierové auto Hron.
Formovanie obrany.
Ešte počas bojov na Hornej Nitre vydalo velenie povstaleckej armády rozkaz, podľa ktorého sa nepojazdné tanky LT vz. 34 a LT vz. 35 mali využiť ako stacionárne palebné body. Preto bolo v okolí Svätého Kríža nad Hronom a v okolí obcí Trnavá Hora, Jalná, medzi cestou na Zvolen a železničnou traťou Stará Kremnička - Hronská Breznica zakopaných do vežových postavení 12 tankov. Ďalší tank LT vz. 35 bol zakopaný pri Čremošnom. Tieto stroje boli umiestňované do svojich palebných postavení od 19. do 23. septembra 1944. Ďalších šesť tankov, ktoré dodal Referát ÚV, bolo od 23. septembra do 10. októbra zakopaných v obrannej línii okolo Banskej Bystrice.
Jednotky IV. TS „"Muráň"“ novú obranu zaujali v priestore Kremnice. Skupinu tvorili pešie prápory 31. „"Korunt"“, 32. „"Kremeň"“ a 33. „"Safír"“. Skupina mala aj naďalej k dispozícii zbytok roty ÚV npor. Galuščáka. V priebehu ústupových bojov sa čaty odlúčili a ďalej operovali samostatne. Šlo o tankovú čatu s krycím názvom "„Jaspis"“ a čatu KPÚV „"Topas"“. Obidve čaty boli nasadené v obrane v priestore Turčeka a Skleného v smere od Handlovej. Dva zostávajúce tanky boli po ústupe z Hornej Nitry opravené v štátnej mincovni v Kremnici a nasadené pri Dolnom Turčeku ako stacionárne guľometné hniezda. Dňa 23. septembra bola táto dvojica tankov doplnená, čím vznikla nová tanková čata zložená zo štyroch LT vz. 38 a jedného LT vz. 35. Velil jej por. útv. Štefan Bodnár a spoločne s rotou leteckého dorastu npor. let. M. Minku vytvorila zálohu velenia taktickej skupiny.
Po ústupe z Turca a Hornej Nitry sa povstalecká obrana na západe sformovala nasledovne. Lesy západne a severozápadne Veľkej Fatry držali partizáni Jegorovovej partizánskej brigády. Prístup do stredu Slovenska v smere Dolná Štubňa - Čremošné - Harmanec zase držali jednotky I. TS „"Kriváň"“ (plk. Jozef Tlach). Susedom I. TS zľava bola IV. TS. Obidve skupiny sa dotýkali v priestore Dolný Turček.
Pozície južne od Kremnice držala III. TS „"Gerlach"“ (plk. pech Pavol Kuna). Skupina bola rozdelená na dve podskupiny. Jednotky, ktoré držali pozície na prístupoch ku Svätému Krížu nad Hronom vytvorili podskupinu „"Ipeľ"“ (mjr. útv, Ján Kovačovič). Podskupinu tvorili 22. peší prápor „"Hornád"“ (kpt. Andrej Búrik), 26. peší prápor „"Bečva"“ zosilnený rotou padákových strelcov, 27. peší prápor „"Ondava"“ (kpt. František Felcman) a 1. samostatný delostrelecký oddiel „Kyseľ“ (kpt. Július Kleskeň).
Z jednotiek, ktoré bránili prístupy k Žarnovici bola vytvorená podskupina „"Volga"“ (mjr. gšt. Štefan Murgaš). Podskupinu tvorili vojaci Pešieho pluku 1 pôvodne z Trnavy posilnení o niekoľko 3,7 cm KPÚV , ku ktorým sa 9. septembra pripojila zosilnená rota Pešieho pluku 3 posilnená o jeden 3,7 cm KPÚV vz. 37M. Jednotky podskupiny boli sformované do dvoch práporov a jedného delostreleckého oddielu. Šlo o 23. peší prápor „"Dunaj"“, 24. peší prápor „"Topľa"“ (kpt. Michal Petrík) a 2. samostatný delostreleckého oddielu „"Orlický"“ (kpt. Imrich Orlický) Od 15. septembra mala podskupina k dispozícii aj improvizovaný pancierový automobil Hron 101. Automobil podporoval vojakov pri očisťovacích akciách proti ozbrojeným skupinám príslušníkov nemeckej menšiny. 
Mieste dotyku III, TS a IV. TS vznikla nebezpečná situácia. O nebezpečnej situácii, ktorá vznikla na mieste dotyku III. a IV. taktickej skupiny po úteku práporu „Orolín“, sa prišiel už popoludní 24. septembra 1944 osobne presvedčiť mjr. gšt. Nosko. Náčelník štábu VČSA zistil, že úsek pri Janovej Lehote je prakticky nechránený. V okolí obce sa voľne pohybovali nemecké hliadky, zatiaľ čo povstalecké jednotky medzi sebou nemali kontakt.
Na jeho žiadosť bol preto prápor kpt. Orolína urýchlene posilnený pešou rotou npor. Jána Halaja, družstvom mínometov, družstvom ťažkých guľometov tromi družstvami protitankových pušiek a spojovacím družstvom.
Priebeh bojov.
Boje na prístupoch k Svätému Krížu nad Hronom.
Dňa 23. septembra 1944 obsadil prápor „"Teuteberg"“ zo skupiny „"Schill"“ Handlovú, no následne pri Novej Lehote narazili jeho vojaci na obranu 31. práporu „"Korunt"“ (kpt. pech. Ján Hlucháň). Slovenskí vojaci za pomoci dvoch 3,7 cm KPÚV vz. 37 a dvoch protitankových pušiek nemecký postup dočasne zastavili. Počas bojov toho dňa utrpel zranenie veliteľ III. Taktickej skupiny „"Gerlach"“ plk. pech Pavol Kuna. Nemcom sa však podarilo preniknúť na severný okraj Jánovej Lehoty, pričom využili chybu partizánov brigády kpt. Jána Nálepku, ktorí nezabezpečili les severne od dediny.
Dňa 24. septembra 1944 sa nemeckým vojakom práporu „"Teuteberg“" podporovaným čatou útočných diel podarilo zlomiť odpor vojakov práporu „"Korunt"“, no v ďalšom prieniku ku Svätému Krížu nad Hronom im zabránili protitankové prekážky. V noci z 24. na 25. septembra sa zbytok bojovej skupiny „"Schill"“ presunul do Oslian.
Podvečer toho istého dňa sa doplnený prápor „"Orolín"“ podporovaný batériou horských kanónov 75 mm vz. 15 „"Duchoň"“ (por. Fedor Duchoň) neúspešne pokúsil vytlačiť nepriateľa z Jánovej Lehoty.
Vzhľadom na ďalší vývoj udalostí je evidentné, že veliteľ práporu SS-Hstuf. Teuteberg vydal ešte v noci z 24. na 25. septembra 1944 čate „Pikowitz“ rozkaz, aby opravila poškodený most pri Brusne a odstránila zátarasy pred Novou Lehotou. Jeho úmyslom bolo sústrediť v čo najkratšom čase do priestoru Janovej Lehoty roty „"Riesenbeck"“, „"Brandl"“, „"Schulz"“ a všetky štyri samohybné delá. Rota „"Stubenböck"“ zostala zabezpečovať Handlovú, zatiaľ čo húfnice batérie „"Lindtner"“ zaujali palebné postavenia na výšinách v okolí Novej Lehoty.
Dňa 25. septembra krátko popoludní podnikli jednotky podskupiny „"Ipeľ"“ za podpory pravého krídla práporu „"Orolín"“ a časti I. partizánskej brigády M. R. Štefánika (Piotr Alexejevič Veličko) útok s cieľom vytlačiť protivníka z Jánovej Lehoty, Celkovo sa útoku zúčastnilo takmer tisíc mužov, nerátajúc delostrelcov a príslušníkov tylových jednotiek. Početne slabší esesáci zo Schillu kládli len sporadický odpor a vyprázdnili južnú časť dediny. No vo chvíli, keď sa povstalci uspokojili a ich pozornosť ochabla, znova zaútočili. Zmätení vojaci a partizáni sa dali na ústup, pričom na bojisku zanechali množstvo ručných zbraní a 10 protitankových pušiek. Nemci sa zmocnili aj troch kanónov batérie „"Vltava"“.
V dôsledku nebezpečného vývoja situácie na úseku podskupiny „"Ipeľ"“ sa velenie česko-slovenskej armády na Slovensku rozhodlo preveliť k Svätému Krížu partizánsku brigádu kpt. Jána Nálepku, 2. údernú rotu (npor. Ladislav Drinocký), 18. protilietadlovú batériu (kpt. Juraj Hinterbruchner) so štyrmi kanónmi 88 mm Flak 37. Do priestoru sa mali presunúť aj dve čaty ľahkých tankov LT vz. 38 a zo zálohy velenia povstaleckej armády aj posledný povstalecký stredný tank PzKpfw. III, Od II. taktickej skupiny mal byť do priestoru Svätého Kríža k III. TS prevelený aj jeden peší prápor a batéria húfnic 100 mm vz. 14/19. Rozkaz na ich presun do Sv. Kríža však musel generál Ján Golian zrušiť, nakoľko veliteľ podskupiny „"Plesnivec"“ kpt. gšt. Ján Stanek ho odmietol vykonať.
Večer 25. septembra 1944 sa vo svätokrížskom biskupskom kaštieli konala štábna porada veliteľov vojenských a partizánskych jednotiek, na ktorej bolo prijaté rozhodnutie, že podskupina „"Ipeľ"“ a Veličkova 1. partizánska brigáda brigáda M. R. Štefánika na druh deň podniknú nový útok na Janovu Lehotu.
Hneď po rozvidnení 26. septembra vyslal mjr. Kovačovič na prieskum k Jánovej Lehote dva tanky LT vz. 38 (velitelia tankov čat Šlachta a slob. Kováč) z 1. tankovej čaty por. Ľudovíta Rumana. Tankom sa podarilo preniknúť na južný okraj obce ku protitankovej prekážke, tam sa však dostali do prestrelky s nemeckým útočným delom. Obidva tanky sa do východzieho postavenia vrátili v poriadku. Tankisti zistili, že Nemci cez noc prisunuli do dediny posily vrátane samohybných diel. Napriek týmto informáciám sa o 9.00 hod. začal dohovorený útok podporený stíhačmi škpt. Fajtla, ktorí zaútočili na palebné postavenia batérie „"Lindtner"“. Okupanti však Janovu Lehotu dokázali udržať a spôsobili povstalcom ťažké straty. Dôkazom toho je, že Iba na kosorínskom cintoríne miestni občania pochovali 42 vojakov a partizánov.
Ráno 27. septembra 1944 napadli jednotky „"Schill"“ obrannú líniu Prestavlky – Trubín – Lovčica – výšiny južne od Kosorína. O 14.30 hod. prileteli na pomoc esesákom štyri stíhačky Fw 190, ale najviac bômb zhodili na centrum Sv. Kríža. Piloti škpt. Fajtla už náletu nestihli zabrániť. Nemecké útoky pokračovali až do večera, keď sa samohybným delám podarilo preniknúť do Lovčice. Labilná povstalecká obrana zakolísala. Časť ustupujúcich vojakov zostala odrezaná v Prestavlkoch a väčšina z nich neskôr padla do zajatia. Toho dňa do boja pri odrazení nemeckého útoku zasiahol aj prvý povstalecký pancierový vlak IPV „"Štefánik"“ (kpt. útv. František Adam)..
Prápory „"Orolín"“ a „"Ondava"“ boli natoľko zdecimované, že ich velenie 1. česko-slovenskej armády na Slovensku muselo rozpustiť. Mnoho mŕtvych a ranených mala aj Veličkova brigáda, ktorá sa v nasledujúcich dňoch po častiach presunula na reorganizáciu do Detvy.
Ráno 28. septembra bola situácia v priestore Svätého Kríža nad Hronom nasledovná. Frontová línia v údolí Hrona sa nakrátko stabilizovala na čiare Dolné Hámre – Bzenica – Ladomer 451 – kóta 384,1 Šibeničný vrch – Lutila – Slaská – kóta 669,1 Am Hübel 452 Sv. Kríž zostal vysunutým oporným bodom povstaleckej obrany, pričom ho bránili dva prápory partizánskej brigády „Nálepka“. Horskú oblasť medzi Vieskou 453 a Lukavicou zaistila partizánska brigáda „"Pavel"“. Mobilnú zálohu podskupiny „"Ipeľ"“ tvorili 1. a 2. tanková čata. Čatu por. Rumana, ktorá zostala v Starej Kremničke, posilnil na konci septembra 1944 jeden ľahký tank LT vz.35, takže celkovo disponovala šiestimi strojmi. Čata por. Matulu sa presunula do Ladomeru, ale do bojov o Svätý Kríž už nezasiahla a 3. októbra 1944 ju velenie povstaleckej armády odvelilo do Budče.
Boje na prístupoch k Žarnovici.
Po presune do Oslian začal zosilnený prápor Kettgen 25. septembra postupovať v smere Veľké Pole - Žarnovica. Jeho vojaci napadli postavenia 32. práporu „"Dunaj"“ (kpt. pech. Andrej Benka-Rybár ) a rýchlo obsadili Veľké Pole. V nových postaveniach pri Horných Hámroch mali vojaci práporu „"Dunaj"“ k dispozícii dva 3,7 cm KPÚV. 
Dňa 26. septembra boje pokračovali a Nemcom sa napriek odporu vojakov práporu „"Dunaj"“ podarilo obsadiť Horné Hámre. Nasledujúci deň zorganizoval veliteľ podskupiny mjr. Murgaš protiútok, ktorý zo svojho stanovišťa pri Žarnovickej Hute osobne sledoval aj náčelník štábu povstaleckej armády mjr. gšt. Július Nosko. Protiútok sa začal o piatej hodine ráno a spočiatku sa vyvíjal úspešne. Slovenským vojakom sa podarilo zahnať nemeckú pechotu do veľkých problémov „"prekérneho postavenia"“ v koryte riečky Kľak. Následne sa štyrom nemeckým útočným delám podporovaným dvomi polopásovými obrnenými transportérmi podarilo preraziť útočnú zostavu slovenských vojakov a rýchlo preniknúť do Žarnovice, čím vniesli do radov povstalcov zmätok. V mestečku Nemci začali rabovať a podpálili niekoľko domov. Veliteľovi podskupiny sa podarilo uniknúť zajatiu. Počas boja v Žarnovici bol zničený obrnený automobil Hron 101. Následne štyri útočné delá prenikli až k obci Hliník nad Hronom. Ďalšie vozidlá robili prieskum smerom na Svätý Beňadik.
Dňa 28. septembra 1944 boli nemecké jednotky SS Kampfgruppe Schill posilnené zosilneným práporom SS „"Wildner"“, odčleneným od 14. ukrajinskej dobrovoľníckej SS divízie „"Galizien"“, Úlohou prápor bolo zaisťovať južné krídlo skupiny „Schill“ v priestore Žarnovice.
Dňa 30. septembra 1944 zaútočili nemecké jednotky na tomto úseku na Dolné Hámre a približne o 15.00 hod. ich obsadili. Za pomoci miestnych obyvateľov odstránili prekážky na v ďalšom postupe im zabránil odpor vojakov práporu „"Topľa"“. Nasledujúci deň podnikli povstaleckí vojaci práporu „Topľa“ protiútok, ktorý bol taký prudký, že esesáci z práporu „"Wildner"“ museli z Dolných Hámrov rýchlo ustúpiť. Boje v tejto oblasti ďalej pokračovali a jednotkám skupiny Schill sa podarilo Dolné Hámre opätovne obsadiť, no Nemci už žiadne významné úspechy nedosiahli a ich postup na Banskú Štiavnicu bol dočasne zastavený. Obsadením Žarnovice sa však Nemcom podarilo otvoriť si cestu z juhu na Svätý Kríž nad Hronom.
Boje v okolí Kremnice.
Dňa 30. septembra 1944 zaútočili jednotky divízie Tatra zo severu na postavenia IV. TS „Muráň“. Nemcom sa podarilo dobyť Sklené a zatlačiť povstaleckú obranu ku Kunešovu. Povstalci podporovaní tankami Bodnárovej čaty následne podnikli úspešný protiútok. Nasledujúce dni až do 3. októbra bol na tomto úseku kľud.
Nemecká ofenzíva.
V pondelok 2. októbra 1944 Nový veliteľ nemeckých okupačných síl generál Waffen SS Hermann Höfle ohlásil začiatok „"frontálneho útoku na centrum" "československého povstaleckého hnutia"“, ktorý mal za cieľ zatlačiť povstalecké ozbrojené sily do tzv. stredoslovenskej pasce. Hlavnou úlohou divízie „"Tatra"“ a skupiny „"Schill"“ bolo dobyť koordinovaným úderom zo severu a juhozápadu priestor Kremnice.
Dňa 3. októbra 1944 divízia Tatra obnovila útoky so snahou zatlačiť 4. TS do Kremnických vrchov a uvoľniť si zo severu cestu na Kremnicu. V tento deň Nemci za podpory 6 tankov Pz. Kpfw 38 zaútočili na Dolný Turček. Povstalecké KPÚV npor. Galuščáka paľbou zasiahli dva nemecké tanky, ostatné sa stiahli.
V ten istý deň zaútočili jednotky bojovej skupiny Schill na Svätý Kríž. Smerom od Lovčice postupovali na mesto roty „"Riesenbeck"“, „"Brandl"“ a „"Schulz"“, čata „Pikowitz“ a štyri samohybné delá. Paralelne s nimi útočila na Sv. Kríž z priestoru Lovče rota „"Maier"“, čata „Hradischko“ a tri samohybné delá. Slovenskí vojaci kládli esesákom urputný odpor a opakovane podnikali protiútoky, podporované silnou delostreleckou paľbou. Nemci mesto dobyli až vo večerných hodinách, ale strategický Šibeničný vrch naďalej zostával pod kontrolou povstalcov. V noci z 3. na 4. októbra podnikli partizáni brigády „Nálepka prekvapivý výpad do mesta a...
Dňa 4. októbra 1944 zaútočili jednotky divízie Tatra na pozície I. TS (pplk. Josef Tlach) v priestore priesmyku Malý Šturec. Po počiatočnom úspechu bol ich postup zastavený a k Harmancu sa im preraziť nepodarilo. Zabránil im v tom rázny protiútok práporu Haluzický podporovaného IPV Hurban. Počas boja sa pancierový vlak takmer dostal do rúk Nemcom, no poškodenú súpravu sa podarilo dostať do bezpečia. Nemci však ešte viac odtlačili vojakov 1. Česko-slovenskej armády na Slovensku viac na východ a vytvorili si tak výhodnejšiu pozíciu pre útok na Kremnicu.
Pri Svätom Kríži nad Hronom podnikli okupanti ráno 4. októbra 1944 frontálny útok na pozície povstalcov. Štyri čaty podporované tromi útočnými delami útočili na povstalecké pozície v údolí rieky Hron. Štvrtá čata dostala rozkaz dobyť biskupský majer pri obci Kupča (2 km severozápadne od Sv. Kríža), ktorý bránilo štrnásťčlenné družstvo padákových strelcov pod velením čat. asp. Jozefa Lachkého.
Ďalšie štyri roty podporované ďalším štyrom samohybným delám mali za úlohu prekonať obranu na pravom krídle podskupiny „Ipeľ“ pri Lutile, následne preniknúť do údolia riečky Rudnice a po obsadení Starej Kremničky napadnúť z tyla obrancov Šibeničného vrchu. Zámery okupantov však skomplikovali protiútoky príslušníkov práporu „"Hornád"“ a roty padákových strelcov, ktorí boli rozmiestnení na úseku medzi Šibeničným vrchom a Lutilou. Nápor slovenských vojakov bol taký silný, že ho nedokázal zastaviť ani nálet ôsmich Ju 87D-5 z maďarského letiska Farmos.
V priebehu dňa zmenil Svätý Kríž niekoľkokrát zmenil majiteľa a podvečer sa situácia esesákov stala kritickou. Pred porážkou ich zachránil iba príchod jednotiek skupiny „Schill“ z priestoru Žarnovice, ktoré vystriedali mužstvo zosilneného práporu „"Wildner"“. Večer mohol generál Höfle hlásiť do Berlína, že Sv. Kríž „je pevne vo vlastných rukách“.
Na krajnom pravom krídle obrannej línie podskupiny „"Ipeľ"“ bola nasadená jedna pešia rota a družstvo ťažkých guľometov z práporu kpt. Kapišinského. Slovenskí vojaci napriek silnej delostreleckej paľbe a náletom strmhlavých bombardérov čelili nepriateľskej presile až do 16.00, keď svoje postavenia postupne vyprázdnili a stiahli sa k Starej Kremničke.
Príslušníci práporu „"Teuteberg"“ potom začali lesnými chodníkmi postupovať do údolia Rudnice. Jednu rotu práporu „Hornád“ a jednu čatu práporu „"Bečva"“, ktoré proti nim vyslal mjr. Kovačovič, zahnali esesáci na ústup. Podvečer obsadili Nemci výšiny nad západným okrajom Starej Kremničky a začali z nich ostreľovať železničnú stanicu. Zhodou okolností sa na nej v tom čase nachádzal vlak s posilami pre IV. TS. Po explózii mínometného projektilu v bezprostrednej blízkosti súpravy takmer polovica z tisícky prevážaných mužov vyskákala z vagónov a začala bezhlavo pobehovať po okolí. Zvyšok transportu sa urýchlene vrátil do Zvolena. Vojaci, ktorí utiekli z vlaku, však spôsobili medzi obrancami Starej Kremničky taký zmätok, že okupanti prenikli až na západný okraj dediny. Ďalší postup okupantov bol zastavený len vďaka pohotovému zásahu tankov por. Rumana.
Kolaps pravého krídla podskupiny „Ipeľ“ vážne ohrozil rotu padákových strelcov npor. Bičanovského. Väčšina padákových strelcov sa preto na súmraku stiahla do Starej Kremničky, ale družstvo čat. asp. Ľachkého, ktoré bez strát odrazilo nepriateľské útoky, signál na ústup nespozorovalo. Majer pri Kupči opustilo až pred polnocou a s ostatnými časťami svojej roty sa spojilo ráno 5. októbra 1944.
Na veliteľstve 1. česko-slovenskej armády na Slovensku vyvolala správa o prerušení hlavnej komunikácie Zvolen–Kremnica veľké znepokojenie. Preto vydal veliteľ armády gen. Ján Golian mjr. Kovačovičovi rozkaz, aby za každú cenu vytlačil nepriateľa z výšin medzi Lutilou a Starou Kremničkou. Na splnenie tejto úlohy boli okrem práporu „"Bečva"“ vyčlenené dve pešie roty z výcvikového tábora v Budči, jedna pešia rota práporu „"Hornád"“, zosilnená 1. tanková čata a pancierový vlak IPV-I „Štefánik“ (kpt. útv. František Adam).
Povstalecký protiútok pri Starej Kremničke sa začal na úsvite 5. októbra 1944. Boj trval celý deň, obec viackrát zmenila majiteľa a Nemci priznávali, že náporu slovenských vojakov dokázali odolať iba s maximálnym vypätím všetkých síl.
V ten istý deň však okupanti v údolí Hrona dosiahli významný úspech. Hlavné sily práporu „"Kettgen"“ za podpory obrnených vozidiel a ženijnej čaty „Hradischko“ sa zmocnili Šibeničného vrchu, príslušníci roty „Maier“ dobyli Viesku a obsadili kótu 403,0 Bukovina medzi Ladomerom a Šášovským Podhradím. Súčasne došlo ku rozbitiu 27. práporu „"Ondava"“ kpt. Felcmana rozmiestneného na južnom krídle v údolí rieky Hron pod hradom Šášov.
Zhoršovala sa tiež situácia na úseku podskupiny „"Volga"“, kde mali ťažké boje a zlé zásobovanie za následok fyzické aj morálne vyčerpanie povstaleckých jednotiek. VČSA napriek tomu od mjr. Murgaša požadovalo, aby neprestával vyvíjať tlak na nepriateľa, ale okrem jednej pešej roty z výcvikového tábora v Budči mu neposlalo žiadne posily. Vzhľadom na to mohol veliteľ podskupiny „"Volga"“ podniknúť 5. októbra 1944 iba menšiu ofenzívnu akciu, ktorá sa skončila vytlačením okupantov zosilneného práporu „"Wildner"“ z dediny Lukavica.
Podvečer 5. októbra 1944 sa situácia na západnom úseku povstaleckého frontu stala kritickou. Protiútok troch povstaleckých tankov čaty „"Jaspis"“ a roty leteckého dorastu npor. Minku s cieľom opätovne dobyť Dolný Turček. mal len pomocný charakter. Divízii „"Tatra"“ sa podarilo prelomiť obranu IV. TS Dolnom Turčeku, zatlačiť jej jednotky do Kremnických vrchov a otvorili si zo severu cestu na Starú Kremničku. Počas ústupu IV. TS, ktorý kryli povslatecké tanky, došlo ku svojvoľnému ústup práporu „"Korunt"“ až do Badína, čím vznikla medzera medzi III. TS a IV. TS. Náčelník štábu 1. česko-slovenskej armády na Slovensku mjr. gšt. Július Nosko hodlal jeho veliteľa postaviť pred poľný súd a zastreliť. Veliteľ armády gen. Viest však jeho požiadavku zamietol.
V priebehu dňa odstránili nemeckí ženisti protitankové zátarasy.
Veliteľ III. TS plk pech. Pavol Kuna pochopil, že jednotkám pri Starej Kremničke hrozí obkľúčenie a nariadil im, aby zaujali obranu na východnom brehu Rudnice. Ustupujúci vojaci však podľahli panike a väčšina z nich sa rozutekala. Ústup kryla posádka bojovej súpravy IPV-I a tankisti por. Rumana, ktorí obetavo zadržiavali dotierajúcich esesákov. Jeden z povstaleckých LT vz. 38 bol vtedy neďaleko železničnej zastávky Šášovské Podhradie zničený paľbou samohybného dela.
Na nemeckej strane sa boj o Starú Kremničku stal osudným pre veliteľ práporu SS-Hstuf. Teutebergovi. Počas inšpekcie predsunutých postavení ho ťažko zranil padajúci suchý strom a po leteckom prevoze do lazaretu v Prahe–Podolí zomrel. Na uvoľnené miesto veliteľa práporu dočasne nastúpil SS-Ostuf. Schulz, ktorého 7. októbra 1944 vystriedal SS-Hstuf. Heinz Wohlleben.
Boje v údolí rieky Hron.
Generál Golian sa po správe o nevydarenom ústupe podskupiny „"Ipeľ"“ rozhodol vypustiť z obrany priestor Banskej Štiavnice a Modrého Kameňa. Hodlal tak získal zálohy na prehradenie smeru Sv. Kríž – Zvolen. Súhlasil aj s požiadavkou veliteľa IV. TS plk. pech. Mikuláša Markusa vyprázdniť Kremnicu a stiahnuť jednotky IV.TS na západné svahy Kremnických vrchov.
Nová obranná línia III: TS v tomto priestore sa nachádzala na čiare Pitelová - Trnavá Hora. V noci z 5. na 6. októbra 1944 boli vojaci podskupiny „"Ipeľ"“ (mjr. Kovačovič) zhromažďovaní pri Trnavej Hore. V predvídaní možného vývoja povstalecké velenie prisunulo na západné prístupy k Zvolenu ďalšie prápory pechoty a celkovo desať batérií poľného delostrelectva. Na najviac exponovaných úsekoch, napríklad na východnom okraji Trnavej Hory budovali ženisti s pomocou civilného obyvateľstva protitankové priekopy a zátarasy, ktoré boli neustále zdokonaľované. Na VČSA preto zavládlo všeobecné presvedčenie, že okupanti nedokážu obranu na tomto úseku prelomiť.
Hneď 6. októbra 1944 napadli hlavné sily bojovej skupiny „"Schill"“ obranné pozície III. TS v priestore Pitelová – Trnavá Hora no narazili na mimoriadne tvrdý odpor. Najťažšie chvíle prežívala čata „"Hradischko"“. Predpoludním dobyla s pomocou troch samohybných diel Dolinu, Trnavú Horu aj dedinu Jalná na ľavom brehu Hrona, hoci most cez rieku bol strhnutý, ale ďalej už preniknúť nedokázala. Na východnom okraji Trnavej Hory sa totiž nachádzali dôkladne vybudované obranné postavenia, z ktorých povstalecké jednotky opakovane podnikali silné protiútoky. Intenzívna paľba ťažkých zbraní zahnala samohybné delá za Ihráčsky potok a väčšina mužstva čaty „"Hradischko"“ musela zaujať kruhovú obranu okolo Kostola sv. Jána Nepomuckého v Trnavej Hore. Situácia obkľúčených ženistov sa rýchlo zhoršovala, kostol začal horieť a viacerí z nich utrpeli vážne zranenia.
Na pomoc obkľúčeným vyrazila zo Sv. Kríža jednotka Heimatschutzu v slovenských uniformách, ktorá chcela cez lesy na ľavom brehu Hrona preniknúť do tylu povstalcov. Presná paľba slovenského tanku PzKpfw. III ju však zahnala na útek- Húževnatý odpor povstalcov ochabol až po náletoch šiestich strmhlavých bombardérov Ju 87. Až podvečerných hodinách získali v Trnavej Hore obkľúčení Nemci a okamžite začali stavať lávku cez rieku Hron. V neskorých nočných hodinách došlo ku preskupeniu nemeckých síl v priestore.
Sobota 7. októbra 1944 bola nabitá dramatickými udalosťami. Už krátko po polnoci pristál na povstaleckom území dlho očakávaný divízny generál Rudolf Viest. Spolu s Viestom dopravili sovietskej lietadlá na Tri Duby časť 2. Česko-slovenskej samostatnej paradesantnej brigády a zásoby pre stíhací pluk škpt. Fajtla. O piatej hodine ráno napadli povstalci Trnavú Horu a Jalnú. Napriek tomu, že boli s veľkými stratami odrazení, podnikli na pozície skupiny „"Schill"“ niekoľko ďalších útokov. Nemcov sužovala silná paľba slovenského poľného delostrelectva, ktoré bolo rozmiestnené na svahoch východne od obce Dúbrava. Okupanti nadobudli prevahu až potom, keď sa do boja zapojilo ich delostrelectvo.
Prvý nemecký útok o 08.35 povstalci ešte odrazili. Druhý, ktorý sa začal o 10.40, už zadržať nedokázali a začali opúšťať svoje pozície. Esesáci sa pokúsili opustené zákopy obsadiť, no výpad čaty tankov por. Rumana ich prinútil zutekať. Ústup jednotiek III. taktickej skupiny uľahčil i zásah stíhačov škpt. Františka Fajtla. Desať minút pred poludním napadli palebné postavenia nemeckých húfnic medzi Šibeničným vrchom a železničnou zastávkou Šášovské Podhradie, pričom boli vystavení silnej pozemnej paľbe. O 14.05 štyri La-5FN bombardovali a ostreľovali nemeckú pechotu na stráňach západne od obce Kľačany. Počas návratu z tejto akcie natrafil dvojčlenný roj npor. Stehlíka na sedem strmhlavých bombardérov Ju 87D-5 z Farmosu a jednu stíhačku Bf 109G-6 z Györu, ktoré chceli na železničnej stanici v Dúbrave zničiť bojovú súpravu IPV-I. Napriek tomu, že obe La-5FN nemali takmer žiadnu muníciu, bez zaváhania na nepriateľa zaútočili. Jeden strmhlavý bombardér bol zostrelený a zvyšné nemecké lietadlá nebezpečný priestor rýchlo opustili. Tri Ju 87D-5 si potom ako náhradný cieľ vybrali tanky por. Rumana ustupujúce po ceste Trnavá Hora – Budča. Žiadny z nich síce nezasiahli, jedna z bômb, ktorá nevybuchla a ostala trčať zaborená do vozovky sa stalo osudnou pre nemecké samohybné útočné delo z motorizovanej kolóny, ktorá prenasledovala tanky por. Rumana. Jeho vodič si nebezpečnú prekážku nevšimol a obrnenec po náraze do bomby vyletel do povetria. O niekoľko minút neskôr sa nemecké vozidlá na komunikácii medzi Trnavou Horou a Dúbravou stali cieľom útoku trojčlenného roja La-5FN pod velením ppor. Leopolda Šroma. Stíhači zničili nákladný automobil s pechotou, štábne osobné auto, autobus a motocykel s prívesom. Celkovo v ten deň podnikli príslušníci 1. ČSSLP proti jednotkám divízie „"Tatra"“ a skupiny „"Schill"“ dvadsaťpäť operačných letov.
Boje medzi 8. - 12. októbrom.
V popoludňajších hodinách 7. októbra 1944 nadviazali príslušníci II/6 roty skupiny „"Schil"l“ južne od Kremnice spojenie s vysunutou jednotkou divízie „"Tatra"“. Obe nemecké formácie boli po nepretržitých šesťdňových bojoch značne vyčerpané a na ďalšie ofenzívne akcie nemali dostatok síl. Vzhľadom na to generál Höfle večer 7. októbra 1944 nariadil Loeperovým jednotkám (divízia „"Tatra"“) zaujať obranu na výšinách východne od línie Horná Štubňa – Kremnica – Pitelová a zabezpečiť údolie Hrona od Sv. Kríža po Hronskú Breznicu. Skupina „"Schill"“ a zosilnený prápor „"Wildner"“ dostali rozkaz dobyť banskoštiavnický priestor, z ktorého mali po príchode posíl zaútočiť na Krupinu.
V súvislosti so svojvoľným ústupom práporu „"Korunt"“ vznikla v obrane jednotiek 1. česko-slovenskej armády na Slovensku medzera, ktorú si Nemci nevšimli. Ma druhej strane nový veliteľ 1. česko-slovenskej armády na Slovensku gen. Rudolf Viest preto vydal rozkaz všetkým častiam 2. česko-slovenskej paradesantnej brigády (2. ČSSPB), ktoré sa už nachádzali na povstaleckom území, aby spoločne s príslušníkmi III. TS a partizánskou brigádou „Nálepka“ urýchlene vytlačili nepriateľa z priestoru Trnavá Hora – Jalná.
Z prvotného plánu bolo zrejmé, že smery útokov oboch skupín sa veľmi rozbiehali. Hrozilo, že medzi oboma skupinami vznikne medzera, ktorá môže byť príčinou problémov. Preto bolo po porade rozhodnuté, že do medzery medzi oboma skupinami bude nasadený pomerne oddýchnutý prápor „"Topľa"“ (kpt. Petrik). Prápor mal sledovať skupinu paradesantnej brigády za jej severným krídlom až po Ladno a odtiaľ zaútočiť na Kľačany, čím mal dôjsť k dôkladnému zabezpečeniu útoku paradesantnej brigády zo severu.
Útok sa začal o deviatej hodine ráno. Zo vzduchu ho odporovali stíhači Františka Fajtla. ktorí bombardovali nemecké kolóny presúvajúce sa po ceste Jalná - Svätý Kríž nad Hronom - Kremnica. Časti 2. ČSSPB spoločne s práporom „"Topľa"“ (kpt. Petrik) a brigádou „"Nálepka"“ začali postupovať zo Železnej Breznice k Ihráčskemu potoku. Na silnejší odpor narazili až popoludní pri Kľačanoch, kde rozprášili jednu čatu 6. roty. Zabili pritom desať Nemcov a zajali dvoch dôstojníkov Waffen SS.
Priamo po ceste Dúbrava – Trnavá Hora postupovala úderná rota „"Gandel"“ (npor. Jozef Gandel), ktorá spoločne s práporom „"Dunaj"“ napadla pozície nemeckého II. práporu a čaty „"Pikowitz"“. Povstalci však nemeckú obranu prelomiť nedokázali a npor. Gandel padol. Esesáci následne podnikli protiútok a vytlačili slovenské jednotky z Dúbravy aj Hronskej Breznice a popoludní prenikli až k Ostrej Lúke, kde mal sídlo štáb práporu „"Dunaj"“. Príkry svah pred severným okrajom obce sa stal osudným pre čerstvo menovaného veliteľa II. práporu SS-Hstuf. Wohllebena, ktorý zahynul po zásahu do srdca. Jeho muži potom pod velením SS-Ostuf. Schulza ustúpili k Hronskej Breznici.
V podvečer 8. októbra bol frontový úsek v údolí Hrona kompletne obsadený jednotkami divízie „"Tatra"“, V noci z 8. na 9. októbra 1944 vyslal generál Loeper do údolia Hrona posily a krátko po rozvidnení vypukli pri Trnavej Hore, Kľačanoch a Dúbrave ťažké boje, ktoré pokračovali v priebehu celého 9. októbra. V podvečerných hodinách obsadili jednotky 1. ČSAS Trnavú Horu a Kľačany. V Hronskej Dúbrave bola obkľúčená skupina Nemcov. Dňa 10. októbra Nemci začali útok a podarilo sa im obsadiť južnú časť Trnavej Hory. Útočili aj na južnom brehu rieky Hron smerom z Jalnej na Hronskú Breznicu. Tento útok bol odrazený.
V týchto dňoch došlo ku kontroverznej udalosti, keď partizáni brigády „Nálepka“ svojvoľne opustili svoje pozície v Kľačanskej doline bez toho, aby to veliteľ oznámil nadriadeným. Tento krok vyvolal silnú nevôľu velenia povstaleckej armády a náčelník štábu mjr. gšt Nosko kontaktoval Hlavný štáb partizánskych oddielov.
Vzhľadom na protiútoky nepriateľa prešla 2. ČSSPB a prápor „"Topľa"“ do dočasnej obrany. Z ďalších jednotiek paradesantnej brigády, ktoré práve prileteli na povstalecké územie, vytvoril veliteľ brigády plk. Přikryl 2. skupinu, ktorá vyčistila Hronskú Dúbravu. Jednotky 1. česko-slovenskej armády na Slovensku tak definitívne ovládli Trnavú Horu a Kľačany.
Počas bojov v údolí rieky Hron boli povstalecké jednotky podporované tankovou čatou, ktorej najskôr velil ppor. útv. Pavol Janoška a po jeho zranení prevzal velenie ppor. útv. Cyril Kubinec.
Okupanti vyprázdnili aj priestor severne od rieky Hron až po potok Ihráč, čím došlo k zažehnaniu priameho ohrozenia letiska Tri Duby a mesta Zvolen. Nemci museli svoje útoky presunúť na juh a pokúsiť sa preniknúť do centra povstania obchvatným manévrom cez Banskú Štiavnicu a Krupinu.
Náčelník štábu povstaleckej armády mjr. gšt Július Nosko si na boje pri Jalnej a Trnavej Hore a úspešný protiútok 2. ČSSPB vo svojej knihe "Takto bojovala povstalecká armáda" zaspomínal takto :
Kontroverzie.
Podľa odbornej literatúry mali 28. septembra 1944 na Jánovu Lehotu zaútočiť partizáni z brigády kpt. Jána Nálepku podporovaní 2. tankovou čatou a delostrelectvom, pričom tento útok mal byť neúspešný. Historik Pavel Wimmer s týmto tvrdením polemizuje a tvrdí, že k útoku partizánov brigády Nálepka s ohľadom na vývoj situácie pri Svätom Kríži nad Hronom (mal na mysli najmä prienik Nemcov do Lovčice, ale aj demoralizovanie partizánov po nálete z predchádzajúceho dňa) vôbec nedošlo a to aj napriek tomu, že rozkaz na útok velenie povstaleckej armády vydalo.
Veliteľ paradesantnej brigády gen. Vladimír Přikryl sa vo svojej knihe "Pokračujte v Horách" o účasti práporu „"Topľa"“ na útoku na Jalnú nezmieňuje. Tento prápor sa však útoku zúčastnil a počínal veľmi úspešne. Po predčasnom stiahnutí sa partizánskej brigády Nálepka prápor zaisťoval priestor Kľačany - Kľačiansky Mlyn.

</doc>
<doc id="727069" url="https://sk.wikipedia.org/wiki?curid=727069" title="Brynica">
Brynica

Brynica () je rieka v Sliezskom vojvodstve v Poľsko. Má dĺžku 54,9 km, pramení v obci Mysłów pri Prógu Woźnickom vo výške približne a povodie rieky zaberá plochu 483 km². Rieka je hlavným prítokom Čiernej Przemszy.
Priebeh toku.
Rieka preteká výhradne Sliezskym vojvodstvom. Pramení pri obci Mysłów a preteká obcami Koziegłowy, Siewierz, Mierzęcice, Miasteczko Śląskie, Świerklaniec, Bobrowniki, Piekary Śląskie, Siemianowice Śląskie, Czeladź, Sosnowiec, Katowice a Mysłowice. Rieka ústi do Čiernej Przemszy neďaleko Mysłowic, na hranici so Sosnowcom. Priemerný prietok v ústí dosahuje 3,7 m³/s.
Prítoky.
Medzi prítoky Brynice patrí Czeczówka, Jaworznik, Michałkowická, potok Ożarowicki, Rawa, Szarlejka, Śmiłowského rieka, Świerklaniecká, Trzonia a Wielonka.
Historický význam.
Brynica historicky tvorila hranicu medzi Slezskom a Malopoľskom. V roku 1443 vymezovala hranicu medzi kniežatstvom Siewierz, zakúpeným krakovským biskupom Zbigniewom Oleśnickim, a kniežatstvom Cieszyn patriacim k Českému kráľovstvu. Počas sliezskych vojen (1740 – 1763) určoval tok Brynice štátnu hranicu medzi Pruským kráľovstvom a kniežatstvom Siewierz, ktoré bolo v roku 1790 začlenené do Poľsko-litovskej únie. Neskôr tvorilo súčasť Duchstva Varšavského (1807 – 1815) a potom bolo po Viedenskom kongrese v roku 1815 anektované Ruským impériom. V rokoch 1918 – 1922 bola súčasťou poľsko-nemeckej hranice. Po sliezskych povstaniach a podľa ustanovení Ženevskej konvencie o Hornom Sliezsku zo dňa 15. mája 1922, poľské jednotky pod velením generála Stanisława Szeptyckého prekročili most cez Brynicu medzi mestami Szopienice a Sosnowiec, čím prevzali východnú časť Horného Sliezska pod poľskú správu. Jeden z povstalcov, Janusz Howaniec, symbolicky zlomil reťaze podrobenia – tento okamih je pripomínaný pamätnou doskou.

</doc>
<doc id="727070" url="https://sk.wikipedia.org/wiki?curid=727070" title="Slovenec">
Slovenec

Slovenec môže byť:

</doc>
<doc id="727071" url="https://sk.wikipedia.org/wiki?curid=727071" title="Slovinčina (rozlišovacia stránka)">
Slovinčina (rozlišovacia stránka)

Slovinčina (slovinský jazyk) môže byť:

</doc>
<doc id="727073" url="https://sk.wikipedia.org/wiki?curid=727073" title="Artemisín">
Artemisín

Artemisín je tricyklický laktón zo skupiny seskviterpénov, ktorý má 15 uhlíkov, ktorý je hydroxylovaným derivátom α-santonínu.

</doc>
<doc id="727074" url="https://sk.wikipedia.org/wiki?curid=727074" title="Slovenci">
Slovenci



</doc>
<doc id="727076" url="https://sk.wikipedia.org/wiki?curid=727076" title="Slovenčina (rozlišovacia stránka)">
Slovenčina (rozlišovacia stránka)

Slovenčina (iné názvy: slovenský jazyk, čiastočné synonymum: slovenská reč) môže byť:
Slovenčina môže byť zastarano aj: slovenský národ, pozri Slováci
Slovenská reč môže byť aj: slovenský jazykovedný časopis, pozri Slovenská reč

</doc>
<doc id="727077" url="https://sk.wikipedia.org/wiki?curid=727077" title="Pyrimetamín">
Pyrimetamín

Pyrimetamín je antiprotozoikum pri toxoplazmóze, pneumocystóze a malárii (antimalarikum), ktoré je izostérom cykloguanilu, aktívneho metabolitu proguanilu. Ide o derivát 2,4-diaminopyrimidínu, ktorý má na rozdiel od cykloguanilu obidva cykly aromatické, keďže nemá v polohe 6 viazané dve metylové skupiny, ale jednu etylovú skupinu. Ďalší rozdiel je, že pyrimetamín má ako heterocyklus pyrimidín, zatiaľčo cykloguanil má 1,3,5-triazín.
Podobne ako deriváty guanidínu je pyrimetamín inhibítorom dihydrofolátreduktázy plazmódií, takže blokuje replikáciu DNA tak, že zabraňuje syntéze nukleotidov.
Pyrimetamín je krvné schizontocídum a gametocídum. Je účinný proti "Plasmodium falciparum" a "Plasmodium vivax," ktoré vyvolávajú maláriu, ďalej proti "Pneumocystis jirovenii" ("Pneumocystis carinii") vyvolávajúci pneumocystózu, a proti "Toxoplasma gondii", ktorá vyvoláva toxoplazmózu.
Pyrimetamín je vhodný na chemoprofylaxiu malárie u citlivých kmeňov, pretože má dlhý eliminačný polčas (54 až 148 hodín). Keďže sa jedná o pomalé schizontocídum, často sa kombinuje s rýchlym schizontocídom, akým je chlorochín, na zabránenie prenosu malárie z človeka na človeka, kde sa uplatní aj jeho gametocídny účinok. Na terapiu akútnych horúčkovitých záchvatov nie je vhodný kvôli jeho pomalému účinku.
Kombinácie pyrimetamínu s inými liečivami.
Na pyrimetamín ľahko vzniká rezistencia, preto sa kombinuje s inými liečivami. 
Antimalarické kombinácie.
Na liečbu malárie sa pyrimetamín kombinuje s dapsónom alebo sulfadoxínom. Kombinácia pyrimetamínu s dapsónom sa predáva ako prípravok Maloprim, ktorý sa uvažoval ako chemoprofylaktikum proti malárii.
Kombinácie na terapiu toxoplazmózy.
Pyrimetamín sa kombinuje so sulfónamidmi na terapiu toxoplazmózy: bežne s antibiotikom sulfadiazín.
Kontraindikácie.
Pyrimetamín sa nesmie užívať u infekcií spôsobených plazmódiami, ktoré sú rezistentné na chlorochín, ďalej u pacientov trpiacich na megaloblastovú anémiu (spôsobenej nedostatkom kyseliny listovej: nedostatok vitamínu B9). Pyrimetamín je tiež kontraindikovaný u epileptikov, ktorí užívajú vysoké dávky fenytoínu.
Nežiaduce účinky pyrimetamínu.
Pri dlhodobom užívaní pyrimetamínu je nebezpečenstvo vývoja megaloblastovej anémie z nedostatku vitamínu B9. Ďalejsa objavuje nechutenstvo k jedlu, zvracanie, bolesti brucha, kŕče v bruchu, nedostatok bielych krviniek, nedostatok krvných doštičiek a hnačka.

</doc>
<doc id="727078" url="https://sk.wikipedia.org/wiki?curid=727078" title="Lisa Franchetti">
Lisa Franchetti



</doc>
<doc id="727080" url="https://sk.wikipedia.org/wiki?curid=727080" title="Nagyváradský mier">
Nagyváradský mier



</doc>
<doc id="727081" url="https://sk.wikipedia.org/wiki?curid=727081" title="Habsbursko-osmanské vojny v Uhorsku (1526 – 1568)">
Habsbursko-osmanské vojny v Uhorsku (1526 – 1568)



</doc>
<doc id="727082" url="https://sk.wikipedia.org/wiki?curid=727082" title="Rakúsko-turecká vojna (1716 – 1718)">
Rakúsko-turecká vojna (1716 – 1718)



</doc>
<doc id="727083" url="https://sk.wikipedia.org/wiki?curid=727083" title="Rakúsko-turecká vojna (1663 – 1664)">
Rakúsko-turecká vojna (1663 – 1664)



</doc>
<doc id="727085" url="https://sk.wikipedia.org/wiki?curid=727085" title="Druhá habsbursko-osmanská vojna">
Druhá habsbursko-osmanská vojna



</doc>
<doc id="727086" url="https://sk.wikipedia.org/wiki?curid=727086" title="Rakúsko-turecká vojna (1788 – 1791)">
Rakúsko-turecká vojna (1788 – 1791)



</doc>
<doc id="727089" url="https://sk.wikipedia.org/wiki?curid=727089" title="Pier Enrico Stefanetti">
Pier Enrico Stefanetti

Mons. Pier Enrico Stefanetti (* 28. apríl 1952, Legnano, Taliansko† 28. november 2025, Rím) bol taliansky rímskokatolícky kňaz od roku 2006 pápežský ceremoniár. Okrem toho, že pôsobil ako pápežský ceremoniár, bol asistentom v Kongregácií pre inštitúty zasväteného života a spoločnosti apoštolského života.
Život.
Narodil sa 28. apríla 1952 v meste Legnano v Taliansku. 14. júna 1981 bol vysvätený za kňaza pre diecézu Velletri-Segni.
Práca vo Vatikáne.
Ako ceremoniár bol zodpovedný za koordináciu liturgických obradov a rôznych ceremónií, ktoré sa konali v Ríme a vo Vatikáne. Svojou oddanosťou a odbornými znalosťami zohrával kľúčovú úlohu pri organizovaní a vedení liturgických akcií, ako sú pontifikálne sväté omše, návštevy hláv štátov a významné cirkevné slávnosti.
Pri svojej práci sa často stretával s rôznymi vatikánskymi a medzinárodnými predstaviteľmi, čo mu umožňovalo byť v centre cirkevného života a dôležitých udalostí. Vďaka svojej pozícii a odbornosti si získal rešpekt nielen v rámci Vatikánu, ale aj medzi mnohými katolíckymi hierarchami a veriacimi.
Bol príkladom hlbokej oddanosti a profesionality, ktorá je nevyhnutná pre vykonávanie ceremoniálnych povinností v najvyšších kruhoch Cirkvi. Jeho práca zaisťovala, že liturgické slávnosti sa konali v plnej úcte k tradíciám, pričom zároveň dodržiavali najprísnejšie normy.
Medzi kardinálov, pre ktorých bol osobným ceremoniárom patrili: Franc Rodé, Charles Caffarra, Theodore Adrien Sarr, Angelo Comastri, Paolo Romeo, Gianfranco Ravasi a Rubén Salazar Gómez.

</doc>
<doc id="727090" url="https://sk.wikipedia.org/wiki?curid=727090" title="Lumefantrín">
Lumefantrín

Lumefantrín je relatívne nové antiprotozoikum, antimalarikum patriace do skupiny derivátov fenantrénmetanolu, resp. aminoalkoholov, ktoré sa používa hlavne pri infekciách druhmi "Plasmodium spp.", ktoré sú rezistentné na chlorochín. Lumefantrín je účinný voči všetkým druhom plazmódií, najmä "Plasmodium falciparum". Lumefantrín bol vyvinutý v Číne na terapiu malárie vyvolanej "Plasmodium falciparum". Lumefantrín patrí ku krvným schizontocídam, nie je účinný proti hypnozoitom, takže nezabraňuje relapsom terciány, a nemá gametocídny účinok, preto nezabraňuje prenosu malárie z človeka na človeka cestou komára. 
Štruktúra.
Lumefantrín je derivát 9"H"-fluoren-4-yletan-1-olu, ktorý je vyšším analógom chlorochínu: na rozdiel od chinolínového jadra chlorochínu, má lumefantrínfluorénové jadro. Lumefantrín si zachováva farmakofor chinínu: má v polohe 9 hydroxylovú skupinu a bázický postranný reťazec.
Farmakodynamika a farmakokinetika lumefantrínu.
Keďže je lumefantrín vyšší analóg chlorochínu, má rovnaký aj mechanizmus účinku: pôsobí v tráviacej vakuole plazmódií v erytrocyte, kde dochádza ku tráveniu hemoglobínu: lumefantrín blokuje polymerizáciu uvoľneného hému, ktorý je toxický pre parazita, pretože hém oxidatívne poškodzuje bunkové membrány a tráviace enzýmy parazita. Lumefantrín tak blokuje detoxifikáciu hému polymerizáciou na netoxický hemozoín.
Lumefantrín je možné podávať perorálne. Nevýhodou lumefantrínu je jeho pomalý nástup účinku, maximálnu plazmatickú koncentráciu dostahuje po 6 až 8 hodinách po perorálnom podaní, čiže neskôr ako u halofantrínu (4 až 6 hodín). Lumefantrín sa metabolizuje CYP3A4. Eliminačný polčas lumefantrínu je 72 až 144 hodín, čiže je dlhší ako eliminačný polčas halofantrínu (1 až 2 dni) aj jeho aktívneho metabolitu (3 až 5 dní). 
Nežiaduce účinky a kontraindikácie lumefantrínu.
Lumefantrín nie je na rozdiel od halofantrínu kardiotoxický, takže nepredlžuje QT interval na EKG. Z toho dôvodu nie je kontraindikované používanie lumefantrínu s inými látkami, ktoré predlžujú QT interval, ako je chinín, chlorochín, meflochín, chinidín niekotoré antihistaminiká a neuroleptiká. Tak isto by sa môže používať u pacientov trpiacich predĺženým QT intervalom s inou patogenézou. Z nežiaducich účinkov boli ďalej popísané nauzea, zvracanie, hnačky, bolesti kĺbov a svalov, únava, zvýšené pečeňové testy.
Kombinácie lumefantrínu s inými liečivami.
Lumefantrín sa kombinuje s arteméterom, pričom sa predáva ako prípravok Riamet.

</doc>
<doc id="727092" url="https://sk.wikipedia.org/wiki?curid=727092" title="Paul Engemann">
Paul Engemann

Paul Robert Engemann (* 15. október 1957, Spojené štáty) je bývalý americký popový spevák. Je známy ako spevák skladby Giorgia Morodera „Scarface (Push It to the Limit)“ z roku 1983, ktorá bola použitá do filmu "Zjazvená tvár".
Kariéra.
V roku 1975 so sestrou Shawn (v súčasnosti vdova po Larrym Kingovi) Paul nahral nízkoumiestnenú (#91) národnú nahrávku „For Your Love“, pod pseudonymom Christopher Paul. Jeho mladšia sestra Shannon Engemannová (* 1964) je herečka a modelka.
Spolu s Giorgiom Moroderom sa v Nemecku umiestnil na prvom mieste (v USA na 81. mieste) s hitom „Reach Out“, ktorý sa stal oficiálnou skladbou 33. olympijských hier v roku 1984 v Los Angeles. Medzi ďalšie nahrávky patrili „American Dream“ (s Giorgiom Moroderom, 1984), „Face to Face“ (1985), „Shannon's Eyes“ (1985, 1986), „Brain Power“ (soundtrack k filmu "Letná skola", 1987), „To Be Number One“ (1990) a „NeverEnding Story“ (2000).
Paul Engemann bol frontmanom kapely Device z osemdesiatych rokov, ktorej jediný album s futuristickým názvom "22B3" vyšiel na jar 1986. Ten produkoval singel „Hanging on a Heart Attack“, ktorý sa umiestnil v Top 40 na 35. mieste. Device založil hudobník a skladateľ Holly Knight, s Engemannom ako hlavným spevákom a s Knightom a gitaristom Genom Blackom. Album produkoval producent a skladateľ Mike Chapman, ktorý s Knightom v minulosti spolupracoval.
V roku 1988 sa Engemann pridal ku skupine Animotion ako druhý hlavný spevák s herečkou Cynthiou Rhodesovou (ktorá nahradila Astrid Planovú, Engemann zaujal miesto bývalého mužského hlavného speváka Billa Wadhamsa) a nahrali singel „Room to Move“, umiestnený v top 10, z filmu Dana Aykroyda s názvom "Krásna mimozemšťanka". Skupina Animotion sa rozpadla v roku 1990.
Po odchode z hudobného biznisu si Engemann otvoril dizajnérsku firmu, ktorú viedol približne 17 rokov so svojou manželkou Suzanne Barnes. Ich práca bola uvedená na obálke "Architectural Digest". Neskôr pracoval ako hovorca a distribútor pre MXI Corporation a ich horkú čokoládu Xocai. Keď bola spoločnosť MXI v roku 2016 žalovaná za používanie multi-level marketingu, ktoré údajne predstavovalo pyramídovú schému, obžalovali aj Engemanna.
Osobný život.
Engemann je od roku 1985 ženatý s herečkou a bývalou modelkou Suzanne Barnesovou. Majú jediného syna Austina.

</doc>
<doc id="727093" url="https://sk.wikipedia.org/wiki?curid=727093" title="Armstrong Siddeley Stentor">
Armstrong Siddeley Stentor

Armstrong Siddeley Stentor, neskôr Bristol Siddeley BSSt.1 Stentor, bol dvojkomorový raketový motor používaný na pohon vojenskej nukleárnej strely Blue Steel, typu vzduch–zem
. Väčšia komora sa používala pri štarte, potom sa po zvyšok letu používala menšia spaľovacia komora.

</doc>
<doc id="727095" url="https://sk.wikipedia.org/wiki?curid=727095" title="Chlorochín">
Chlorochín

Chlorochín je antihelmintikum, antiprotozoikum, antimalarikum zo skupiny derivátov 4-aminochinolínu, ktorý je najvhodnejším liečivom na prevenciu a liečbu malárie. Chlorochín patrí ku krvným schizontocídam, preto sa využíva počas akútnych záchvatov horúčok a vďaka svojmu dlhému plazmatickému polčasu, ktorý dosahuje 6 až 12 dní, sa využíva aj v chemoprofylaxii malárie. Z infekčných ochorení sa chlorochín používa tiež u amebózy v štádium amébovej hepatitídy. Počas pandémie SARS-CoV-2 sa chlorochín skúšal ako antivirotikum, pričom sa ukázalo, že nemá akýkoľvek účinok. Z neinfekčných ochorení sa chlorochín využíva aj pri reumatoidnej artritíde, pretože stabilizuje membrány lyzozómov, tlmí bunkové delenie a ovplyvňuje imunitu človeka. Ďalej sa chlorochín využíva pri terapii lupus erythematodes, fotoalergických reakciách a je účinný aj proti motolici žlčovej "Clonorchis sinensis". Chlorochín má protizápalový a imunosupresívn účinok.
Mechanizmus účinku chlorochínu.
Chlorochín má rovnaký mechanizmus ako chinín, z ktorého štruktúry bol vytvorený. Parazit "Plasmodium spp". v štádiu trofozoitu v erytrocytoch rozkladá hemoglobín v tráviacich vakuolách na aminokyseliny a hém. Hém je odpadná toxická látka, ktorej sa parazit musí zbaviť. V prvom kroku je hém premieňaný na hematín a následne je polymerizovaný na hemozoín, ktorý je pre parazita netoxický. Hém spôsobuje oxidačné poškodenie bunkových membrán a tráviacich enzýmov vo vakuole. Chlorochín je jeho príbuzné zlúčeniny inhibujú detoxifikáciu hému na hemozoín, čím sa prejavia toxické účinky hému na "Plasmodium spp." Chlorochín vytvára komplexy s hematínom pomocou chinolínového cyklu.
Bázický postranný reťazec je podstatný pre účinok chlorochínu, pretože mu umožňuje získať elektrický (kladný) náboj vo vnútri kyslých organel, ku ktorým patrí aj tráviaca vakuola plazmódií. Elektricky nabitý chlorochín sa tak koncentruje v tráviacej vakuole a vďaka svojmu náboju ju nemôže opustiť.
Rezistencia na chlorochín.
Plazmódiá rezistentné na chlorochín exprimujú gén pre ABC transportér, ktorý aktívne za spotreby ATP pumpuje chlorochín von z tráviacej vakuoly prvoka. Ide o P-glykoproteín, ktorý je efluxnou pumpou využívajúcou aktívny transport cez membránou vakuoly. Táto efluxná pumpa sa dá inhibovať blokátormi vápnikových kanálov, čím sa zabráni odstraňovaniu chlorochínu z tráviacich vakuol a prejaví ja jeho antimalarický účinok.
Rezistencia na chlorochín u "Plasmodium falciparum" je rozšírená hlavne v Južnej Amerike, Afrike a Ázii. U infekcií chlorochín-rezistentných "Plasmodium falciparum" sa využíva lumefantrín a halofantrín.
Chemoprofylaxia malárie.
Chlorochín ma dlhý eliminačný polčas (až jeden týždeň), čo ho robí výbornou látkou na prevenciu klinických práznakov malárie. Nezabraňuje však infekcii človeka plazmódiami, zabraňuje len malarickému syndrómu (zimnica, horúčky, potencie, bolesti). Na rozdiel od iných chemoprofylaktík sa chlorochín podáva iba raz týždenne v rovnaký deň. 
Farmakokinetika chlorochínu.
Chlorochín sa podáva perorálne, výborne sa absorbuje z GIT a má vysoký distribučný objem. Chlorochín sa koncentruje v kyslých organelách, kde získava kladný náboj protonizáciou terciárnej aminoskupiny v bázickom postrannom reťazci, čo zabraňuje difúzii chlorochínu von z organely. Chlorochín sa výrazne viaže v tkanivách, najmä v pečeni, kde jeho koncentrácia je až 500-krát vyššia ako v krvi. Chlorochín sa metabolizuje v pečeni a eliminuje sa obličkami. Polčas eliminácie chlorochínu je 6 až 7 dní, čo z neho robí výbornú látku na profylaxiu malárie.
Nežiaduce účinky.
Pri liečbe akútneho záchvatu malarického syndrómu sa môžu vyskytnúť problémy so zrakom ako rozmazané videnie, poruchy akomodácie, nevratné ochorenia sietnice, tráviace ťažkosti, neurologické problémy a problémy so sluchom. Vyskytuje sa aj zvracanie a kožné vyrážky.

</doc>
<doc id="727096" url="https://sk.wikipedia.org/wiki?curid=727096" title="Hydroxychlorochín">
Hydroxychlorochín

Hydroxychlorochín je antihelmintikum, antiprotozoikum, antimalarikum zo skupiny derivátov 4-aminochinolínu, ktorý je liečivom na prevenciu a liečbu malárie. Hydroxychlorochín patrí ku krvným schizontocídam, preto sa využíva počas akútnych záchvatov horúčok, a vďaka svojmu dlhému plazmatickému polčasu sa využíva aj v chemoprofylaxii malárie. Z infekčných ochorení sa hydroxychlorochín používa tiež u amebózy v štádium amébovej hepatitídy. Počas pandémie SARS-CoV-2 sa hydroxychlorochín skúšal ako antivirotikum, pričom sa ukázalo, že nemá akýkoľvek účinok. Z neinfekčných ochorení sa hydroxychlorochín využíva aj pri reumatoidnej artritíde, pretože stabilizuje membrány lyzozómov, tlmí bunkové delenie a ovplyvňuje imunitu človeka. Ďalej sa hydroxychlorochín využíva pri terapii lupus erythematodes, fotoalergických reakciách a je účinný aj proti motolici žlčovej "Clonorchis sinensis". Hydroxychlorochín má protizápalový a imunosupresívn účinok.
Mechanizmus účinku hydroxychlorochínu.
Hydroxychlorochín má rovnaký mechanizmus ako chinín, z ktorého štruktúry bol vytvorený. Parazit "Plasmodium spp". v štádiu trofozoitu v erytrocytoch rozkladá hemoglobín v tráviacich vakuolách na aminokyseliny a hém. Hém je odpadná toxická látka, ktorej sa parazit musí zbaviť. V prvom kroku je hém premieňaný na hematín a následne je polymerizovaný na hemozoín, ktorý je pre parazita netoxický. Hém spôsobuje oxidačné poškodenie bunkových membrán a tráviacich enzýmov vo vakuole. Hydroxychlorochín je jeho príbuzné zlúčeniny inhibujú detoxifikáciu hému na hemozoín, čím sa prejavia toxické účinky hému na "Plasmodium spp." Hydroxychlorochín vytvára komplexy s hematínom pomocou chinolínového cyklu.
Bázický postranný reťazec je podstatný pre účinok hydroxychlorochínu, pretože mu umožňuje získať elektrický (kladný) náboj vo vnútri kyslých organel, ku ktorým patrí aj tráviaca vakuola plazmódií. Elektricky nabitý Hydroxychlorochín sa tak koncentruje v tráviacej vakuole a vďaka svojmu náboju ju nemôže opustiť.
Rezistencia na hydroxychlorochín.
Plazmódiá rezistentné na hydroxychlorochín exprimujú gén pre ABC transportér, ktorý aktívne za spotreby ATP pumpuje hydroxychlorochín von z tráviacej vakuoly prvoka. Ide o P-glykoproteín, ktorý je efluxnou pumpou využívajúcou aktívny transport cez membránou vakuoly. Táto efluxná pumpa sa dá inhibovať blokátormi vápnikových kanálov, čím sa zabráni odstraňovaniu hydroxychlorochínu z tráviacich vakuol a prejaví ja jeho antimalarický účinok.
Rezistencia na hydroxychlorochín u "Plasmodium falciparum" je rozšírená hlavne v Južnej Amerike, Afrike a Ázii. U infekcií hydroxychlorochín-rezistentných "Plasmodium falciparum" sa využíva lumefantrín a halofantrín.
Chemoprofylaxia malárie.
Hydroxychlorochín ma dlhý eliminačný polčas (až jeden týždeň), čo ho robí výbornou látkou na prevenciu klinických práznakov malárie. Nezabraňuje však infekcii človeka plazmódiami, zabraňuje len malarickému syndrómu (zimnica, horúčky, potencie, bolesti). Na rozdiel od iných chemoprofylaktík sa hydroxychlorochín podáva iba raz týždenne v rovnaký deň. 
Farmakokinetika hydroxychlorochínu.
Hydroxychlorochín sa podáva perorálne, výborne sa absorbuje z GIT a má vysoký distribučný objem. Hydroxychlorochín sa koncentruje v kyslých organelách, kde získava kladný náboj protonizáciou terciárnej aminoskupiny v bázickom postrannom reťazci, čo zabraňuje difúzii hydroxychlorochínu von z organely. Hydroxychlorochín sa výrazne viaže v tkanivách, najmä v pečeni, kde jeho koncentrácia je až 500-krát vyššia ako v krvi. Hydroxychlorochín sa metabolizuje v pečeni a eliminuje sa obličkami. Polčas eliminácie hydroxychlorochínu je 6 až 7 dní, čo z neho robí výbornú látku na profylaxiu malárie.
Nežiaduce účinky.
Pri liečbe akútneho záchvatu malarického syndrómu sa môžu vyskytnúť problémy so zrakom ako rozmazané videnie, poruchy akomodácie, nevratné ochorenia sietnice, tráviace ťažkosti, neurologické problémy a problémy so sluchom. Vyskytuje sa aj zvracanie a kožné vyrážky.

</doc>
<doc id="727099" url="https://sk.wikipedia.org/wiki?curid=727099" title="Gazdovský potok">
Gazdovský potok

Gazdovský potok je potok v severovýchodnej časti okresu Sobrance. Je to pravostranný prítok Kútočného potoka s dĺžkou približne 4,6 km.
Pramení vo Vihorlatských vrchoch, v geomorfologickom podcelku Popriečny, na juhozápadnom svahu Gazdovského grúňa v nadmorskej výške približne 
Od prameňa tečie na juhozápad v lesnom extraviláne obce Priekopa. Po dosiahnutí okraja lesa sa stáča viac na juh a vstupuje do Východoslovenskej pahorkatiny podcelok Podvihorlatská pahorkatina. Preteká poľnohospodársky využívanou krajinou, priberá kratší ľavostranný prítok spod kóty a vzápätí takisto ľavostranný z juhozápadného svahu vrchu Treča (). Tu na krátkom úseku tvorí hranicu katastrov Priekopy a Porúbky a 
ďalej pokračuje na juhozápad. Napokon preteká stredom obce Porúbka a na jej južnom okraji v nadmorskej výške približne ústi do Kútočného potoka.

</doc>
<doc id="727100" url="https://sk.wikipedia.org/wiki?curid=727100" title="Zoznam panovníkov Uhorska podľa dĺžky vlády">
Zoznam panovníkov Uhorska podľa dĺžky vlády

Nasleduje zoznam panovníkov Uhorského kráľovstva (1000 - 1918), zoradený podľa dĺžky vlády.
Kráľ František Jozef I. sa 12. augusta 1899 stal najdlhšie vládnucim monarchom v uhorskej histórii, keď prekonal vládu kráľa Žigmunda Luxemburského. 2. decembra 1908 sa stal prvým uhorským panovníkom, ktorý vládol 60 rokov. Zomrel 21. novembra 1916 po 67 rokoch a 355 dňoch vládnutia.
Desať najdlhšie vládnucich uhorských panovníkov.
Toto je desať najdlhšie vládnucich panovníkov v Uhorsku.

</doc>
<doc id="727102" url="https://sk.wikipedia.org/wiki?curid=727102" title="Château de Voisins">
Château de Voisins

Château de Voisins je zámok, ktorý sa nachádza v obci Saint-Hilarion v departemente Yvelines vo Francúzsku. Postavili ho v rokoch 1903 až 1906 podľa návrhu architekta René Sergenta. Objekt má minimálne 47 izieb a nachádza sa 50 km od Paríža.
Zámok bol zapísaný 30. decembra 1983 ako kultúrna pamiatka. Usadlosť je využívaná ako poľovný revír a je tiež častým miestom natáčania rôznych filmov.
História.
Château de Voisins bol postavený v rokoch 1903 až 1906 architektom René Sergentom pre bohatého parížskeho bankára, grófa Edmonda de Fels, princa z Heffingenu. Stavba bola postavená na mieste, kde zostali zvyšky starého hradu markíza de Croismare, upraveného architektom Ange-Jacquesom Gabrielom v roku 1779. Nový zámok bol inšpirovaný dielami tohto architekta, ku ktorému mal gróf z Fels osobitný vzťah. Budova je v súčasnosti vybavená všetkým moderným komfortom ako je ústredné kúrenie či nákladný výťah. Areál so záhradami navrhol v rokoch 1906 až 1929 záhradný architekt Achille Duchêne.
Využitie v kinematografii.
Stavba sa objavila v niekoľkých filmoch, medzi ktoré patria napr.:

</doc>
<doc id="727103" url="https://sk.wikipedia.org/wiki?curid=727103" title="Township">
Township

Township je formou sídelného útvaru alebo územnej jednotky v anglicky hovoriacich krajinách. Jeho presná definícia sa v jednotlivých krajinách líši.
Hoci sa tento výraz príležitostne spája s mestskou oblasťou, býva to výnimka z pravidla. V Austrálii, Kanade, Škótsku a častiach USA sa tento výraz vzťahuje na sídla, ktoré sú príliš malé alebo roztrúsené na to, aby sa dali považovať za mestské.

</doc>
<doc id="727104" url="https://sk.wikipedia.org/wiki?curid=727104" title="Mangú">
Mangú

Mangú sú dominikánske národné raňajky. Toto tradičné dominikánske jedlo je možné podávať aj na obed alebo večeru.
Metóda prípravy.
Mangú sa skladá z varených zelených plantainov so šupkou alebo bez nej. Po uvarení a zmäknutí sa kôra odstráni. Plantainy sa potom rozdrvia vidličkou a trochou vody, v ktorej sa varili. Cieľom je rozdrviť banány, kým nebudú hladké bez hrudiek. Miska sa naplní restovanou červenou cibuľou, ktorá bola uvarená s octom a olejom.
Variácie.
"Los tres golpes" (tri rany) je slangový názov, ktorý vymysleli Dominikánci a ide o verziu mangú podávanú s opraženou salámou na dominikánsky spôsob, opraženým syrom a volským okom. Salámu a syr možno pred pražením obaliť v múke, aby bola textúra chrumkavejšia.
Dominikánska saláma nie je pravá saláma, pretože je to predvarená klobása vyrobená zo zmesi hovädzieho a bravčového mäsa. Chuťový profil je mierne údený a slaný. Na rozdiel od tradičnej salámy dominikánska saláma nie je sušená a má vzhľad a štruktúru parizéru.
Etymológia.
Varené roztlačené plantainy možno vystopovať už u Afričanov z konžskej oblasti, ktorí boli na ostrov privezení počas obchodovania s otrokmi. Pôvodné slovo bolo niečo ako „mangusi“ a označovalo takmer akúkoľvek koreňovú zeleninu, ktorá bola varená a roztlačená.
Pôvod.
Fufu je jedlo, ktoré priniesli do Karibiku africkí otroci a niektorých častí Latinskej Ameriky. Pred zavedením manioku sa plantainy, zelené banány a jamy uvarili a roztlačili s mliekom, maslom a vodou, v ktorej sa uvarili.
Folklór a apokryf.
Existuje populárny ľudový príbeh, v ktorom sa toto jedlo podávalo americkým vojakom počas americkej okupácie krajiny na začiatku 20. storočia a jeden z jediacich vojakov zvolal: „Človeče, dobré!“

</doc>
<doc id="727105" url="https://sk.wikipedia.org/wiki?curid=727105" title="Jam (zelenina)">
Jam (zelenina)

Jam ("yam") je všeobecný názov pre niektoré druhy rastlín rodu "Dioscorea" (čeľaď "Dioscoreaceae"), ktoré tvoria jedlé hľuzy (niektoré iné druhy rodu sú toxické).
Jamy sú trváce bylinné popínavé rastliny pôvodom z Afriky, Ázie a Južnej a Severnej Ameriky pestované na konzumáciu ich škrobových hľúz v mnohých miernych a tropických oblastiach. Samotné hľuzy, tiež nazývané „jamy“, prichádzajú v rôznych formách vďaka početným kultivarom a príbuzným druhom.
Popis.
Jamy sú jednoklíčnolistové rastliny súvisiace s ľaliami a trávami, čiže silné bylinné, trváce popínavé rastliny z hľuzy. Existuje asi 870 druhov známych jamov, niektoré z nich sa rozšírene pestujú pre ich jedlé hľuzy, ale iné z nich sú toxické (ako napríklad "D. communis").
Jamové rastliny vedia vyrásť 15 m na dĺžku a 7,6 až 15,2 cm do výšky. Hľuza môže vrastať 1,5 m hlboko do pôdy. Rastlina sa rozmnožuje semenami.
Jedlá hľuza má hrubú šupku, ktorá sa ťažko šúpe, ale varením ľahko zmäkne. Šupky sa líšia farbou od tmavohnedej po svetloružovú. Väčšina, čiže dužina, zeleniny sa skladá z oveľa mäkšej hmoty, ktorá má farbu od bielej alebo žltej až po fialovú alebo ružovú v zrelých jamoch.
Etymológia.
Zdá sa, že názov „jam“ pochádza z portugalského "inhame" alebo kanárskeho "ñame", ktorý pochádzal z jazyka fula, počas obchodovania jeden zo západoafrických jazykov. V portugalčine sa však tento názov bežne vzťahuje na rastlinu taro ("Colocasia esculenta") z rodu "Colocasia", na rozdiel od "Dioscorea".
Hlavné odvodeniny si požičiavajú od slovies, ktoré znamenajú „jesť“. Pravé jamy majú vo viacerých regiónoch sveta rôzne hovorové názvy.
Na niektorých miestach sa iná (nepríbuzná) koreňová zelenina niekedy označuje ako „jam“:

</doc>
<doc id="727106" url="https://sk.wikipedia.org/wiki?curid=727106" title="Raňajky">
Raňajky

Raňajky sú prvé jedlo dňa, ktoré sa zvyčajne konzumuje v ranných hodinách. Zvyčajne sa skladá z ľahko pripraviteľných častí, ktoré prechádzajú len minimálnym procesom varenia. Často sa skladá z pečiva, masla, vajec, slaniny, šunky, syra, marmelád alebo džemov alebo cereálií. Ako nápoj sa často preferuje čaj, káva, džús alebo mlieko.
Zloženie raňajok je silne ovplyvnené regionálne aj časovo. Na Britských ostrovoch sú obľúbené výdatné tzv. „tradičné anglické raňajky“ skladajúce sa zo slaniny, párkov, fazule a volského oka. V niektorých hoteloch sú preto na výber anglické (ostrovné) a studené tzv. kontinentálne raňajky. Samotní Briti si však tieto tradičné raňajky doprajú viac-menej už len cez víkendy.
Prevažuje názor, že raňajky sú najdôležitejším jedlom dňa a že majú zásadný vplyv na ľudské zdravie, keďže umožňujú naštartovanie ľudského organizmu a dodanie energie pre jeho celodenné fungovanie. Konzumovanie raňajok tiež zmenšuje riziko obezity. Nepomáha prerušované hladovanie.

</doc>
<doc id="727107" url="https://sk.wikipedia.org/wiki?curid=727107" title="Plozívna spoluhláska">
Plozívna spoluhláska



</doc>
<doc id="727108" url="https://sk.wikipedia.org/wiki?curid=727108" title="Casabe">
Casabe

Casabe (de yuca) alebo cazabe je pečený indiánsky chlieb z manioku a juhoamerické jedlo. Je to tenký, kruhový, chrumkavý, nekvasený chlieb vyrobený z maniokovej múky, ktorý sa pečie na budare, mriežke alebo na grile. Jeho výroba a spotreba siahajú do predhispánskych čias.
Manioky boli spolu s kukuricou jednou z hlavných plodín predkolumbovskej éry. Vďaka svojmu konzervačnému potenciálu bol casabe jedným zo základných zdrojov potravy pre domorodé obyvateľstvo severu subkontinentu. Bol súčasťou tradičnej stravy Karibov a Arawakov, pôvodných obyvateľov Karibiku.

</doc>
<doc id="727109" url="https://sk.wikipedia.org/wiki?curid=727109" title="Chimichurri burger">
Chimichurri burger

Chimichurri burger (zvyčajne 
nazývaný chimi burger, dominikánsky burger alebo len chimi) je tradičné rýchle občerstvenie (sendvič) podávané v Dominikánskej republike. 
Vyrába sa z mletého bravčového alebo hovädzieho mäsa, ktoré je nakrájané na plátky, grilované a podávané v "pan de agua" (doslova „vodný chlieb“) s krájanou kapustou na vrchu. Pridáva sa tiež omáčka "salsa golf". Toto jedlo sa pripravuje v celej Dominikánskej republike a zvyčajne sa predáva v pouličných stánkoch.
Mimo Dominikánskej republiky.
Chimichurri burgre sú s obľubou 
vykupované z food truckov po Dominikánskej republike a v rôznych 
oblastiach Spojených štátov. Medzi tieto oblasti patria: Washington Heights v newyorskej štvrti Manhattan, Corona v newyorskej štvrti Queens, Brooklyn, Paterson v štáte New Jersey, oblasť Highlandtown v Baltimore, oblasť Allapattah v Miami; Východné a Južné Orlando; Boston a Lawrence v štáte Massachusetts, sever mesta San Antonio a Providence na Rhode Islande.
Pôvod.
Hoci presný pôvod dominikánskeho chimi zostáva nejasný, mnohí ľudia po celom ostrove pripisujú vznik hamburgra argentínskemu šéfkuchárovi Juanovi Abralesovi, ktorý sa v 70. rokoch 20. storočia presťahoval z Argentíny do Dominikánskej republiky. Burger je podobný obľúbenému pouličnému jedlu v Argentíne, kde sa podávajú sendviče, hot dogy, grilované mäso a chorizo ​​​​s omáčkou chimichurri a kapustou. "Salsa golf" má svoj pôvod v Argentíne, kde sa omáčka používa na krevety, vyprážané jedlá, hot dogy, sendviče a hamburgery.

</doc>
<doc id="727110" url="https://sk.wikipedia.org/wiki?curid=727110" title="Pan de agua">
Pan de agua

Pan de agua (doslova „vodný chlieb“) je druh chleba z rôznych miest Latinskej Ameriky a každý má trochu iný recept.

</doc>
<doc id="727111" url="https://sk.wikipedia.org/wiki?curid=727111" title="Salsa golf">
Salsa golf

Salsa golf (doslova „golfová omáčka“) je studená omáčka trochu hustejšej konzistencie, bežne podávaná v Argentíne. Vyrába sa z majonézy s menším množstvom omáčky s paradajkovým základom ako kečup, ako aj koreninami vrátane papriky, oregána a rasce.
Pôvod.
Podľa legendy v polovici 20. rokov 20. storočia v golfovom klube prímorského letoviska Mar del Plata omáčku vynašiel lekár Luis Federico Leloir. Unavený z jedenia kreviet s majonézou požiadal čašníka, aby priniesol rôzne ingrediencie (ocot, citrón, horčicu, kečup a iné) a experimentoval s rôznymi zmesami. Obľúbený bol kečup a majonéza. Leloirovi spolupracovníci nazvali výsledok "salsa golf" a jej sláva rástla. Čoskoro sa rozšírila aj do susedného Uruguaja pričom je bežná aj v Čile.
Recepty.
Existuje niekoľko receptov, ale omáčka je vždy väčšinou majonéza s paradajkovou omáčkou, ako je kečup. Korenie sa pridáva, aby omáčka získala argentínsku chuť, ako napríklad papriku, oregáno a rascu. Zmes môže tiež obsahovať Worcestrovú omáčku a horčicu.
Omáčka "salsa golf" sa používa na dochucovanie šalátov, mäsa a iných jedál a je hlavnou zložkou typického argentínskeho jedla tzv. "palmitos en salsa golf".
V susednom Paraguaji je omáčka "salsa golf" tiež veľmi populárna a niekedy sa konzumuje ako pochúťka s prepeličím vajciam. V krajinách mimo Južnej Ameriky je "salsa golf" bežnejšie známa ako omáčka Marie Rose alebo fry omáčka.
Argentínske jedlo "revuelto Gramajo" sa často servíruje s touto omáčkou.

</doc>
<doc id="727112" url="https://sk.wikipedia.org/wiki?curid=727112" title="Margarétka (rod)">
Margarétka (rod)

 
Margarétka () je rod rastlín ktorý zastupuje trváce byliny z čeľade astrovité ("Asteraceae"). Taxonomicky je tento rod radený do tribusu "Anthemideae" v podčeľadi astrovaté ("Asteroideae"). Prirodzený areál rodu zahŕňa oblasti strednej a južnej Európy a severnú Afriku (Maroko).
Opis.
Rod margarétka zastupuje trváce trsovité byliny s priamou alebo vystúpavou byľou a plazivým podzemkom. Úbory sú lúčovité, vonkajšie kvety sú piestikovité, biele alebo žlté. Rúrkovité kvety sú obojpohlavné, žlté. Plodmi sú nažky s chocholcom.
Na Slovensku rastie iba jediný zástupca tohto rodu margarétka alpínska tatranská ("Leucanthemopsis alpina subsp. tatrae").
Zoznam druhov.
V rámci rodu eviduje databáza semenných rastlín POWO tieto súčasné druhy:

</doc>
<doc id="727113" url="https://sk.wikipedia.org/wiki?curid=727113" title="Leucanthemopsis">
Leucanthemopsis



</doc>
<doc id="727114" url="https://sk.wikipedia.org/wiki?curid=727114" title="Margarétka">
Margarétka

Margarétka môže byť:

</doc>
<doc id="727115" url="https://sk.wikipedia.org/wiki?curid=727115" title="Omáčka Marie Rose">
Omáčka Marie Rose

Omáčka Marie Rose (), známa aj ako koktailová omáčka () alebo seafood sauce, je britská omáčka často vyrobená zo zmesi paradajok, majonézy, Worcestrovej omáčky, citrónovej šťavy a čierneho korenia. Jednoduchšiu verziu môžete pripraviť jednoduchým zmiešaním paradajkového kečupu s majonézou. Omáčku spopularizovala v 60. rokoch 20. storočia Fanny Cradocková, britská kuchárka. Často sa používa ako príloha, najmä k morským plodom, krevetám.

</doc>
<doc id="727116" url="https://sk.wikipedia.org/wiki?curid=727116" title="Pierre de Lasenic">
Pierre de Lasenic

Pierre de Lasenic (iné mená: "Peter z Lásenice" či "Milan", vlastným menom Petr Pavel Kohout; * 17. máj 1900, Brno† 23. jún 1944, Káraný) bol najvýraznejšou postavou českého hermetizmu v období medzi dvoma svetovými vojnami.
Životopis.
Petr Kohout sa narodil v Brne, ale jeho rodina sa čoskoro presunula do Prahy, takže obchodnú akadémiu vyštudoval už v Prahe. Po maturite narukoval k leteckému pluku do Kbelov a počas svojej vojenskej služby pri letectve dosiahol hodnosť čatára. Začiatkom druhej polovice 20. rokov žil v Chrasti u Chrudimi. V novembri 1929 sa presťahoval do Prahy na Vinohrady k Josefovi Adamírovi, ktorý stál pri počiatkoch českého hermetického hnutia na prelome 19. a 20. storočia a udržiaval úzke kontakty s parížskymi martinistami. Po pobytoch vo Francúzsku, Alžírsku, Egypte, Indii, na Madagaskare a inde sa roku 1937 vrátil do Prahy. Počas svojich zahraničných pobytov sa Lasenic okrem iného podieľal na rekonštrukcii skulptúr chrámu Angkór Vat. V Paríži založil roku 1930 pobočku českej spoločnosti Universalia (Universalia, Loge de France).
Zdá sa, že Lasenicov záujem o hermetizmus vznikol veľmi skoro, preukázateľne už roku 1920 (z jeho vlastnej prednášky na tému "Narkotika"). Z roku 1926 je známa jeho prihláška do martinistickej lóže Simeon v Prahe (z ktorej však toho istého roku vystúpil a stal sa členom inej lóže toho istého rádu nazvanej Gedeon). Potom sa zaoberal odborom, ktorý môžeme nazvať experimentálnou mágiou. Roku 1937 založil v Prahe hermetickú spoločnosť Horev-klub a martinistickú lóžu Paragawa. Lasenicov záujem sa však vždy sústredil na ezoterizmus starého Egypta. K tejto tematike vydal niekoľko spisov, okrem iného o egyptskom bohovi Hermovi Trismegistovi (ktorého tzv. Smaragdovú dosku preložil do češtiny).
Pierre de Lasenic napísal veľmi rozsiahle literárne dielo, ktorého značná časť je dnes stratená.
Dielo.
Preklady Lasenicového diela do ďalších jazykov.
Pierre de Lasenic publikoval tiež celý rad odborných článkov v časopisoch Horev, Logos a Medium.
Do bibliografie nie sú zahrnuté články a okrem jednej výnimky ani stratené spisy.
Zdrojom bibliografických údajov je štúdia Lukáša Loužeckého "Pierre de Lasenic a jeho dílo". In: de Lasenic, Pierre: "Přednášky pro Eulis-klub, Universalii a Horev-klub". Vodnář, Praha 2023, s.7-40.

</doc>
<doc id="727117" url="https://sk.wikipedia.org/wiki?curid=727117" title="Malý Kyseľ (potok)">
Malý Kyseľ (potok)

Malý Kyseľ je krátky vodný tok v Spišsko-gemerskom krase na území okresu Spišská Nová Ves. Je to ľavostranný prítok Kyseľa s dĺžkou približne 2 km a je tokom VII. rádu. Preteká Národným parkom Slovenský raj a Národnou prírodnou rezerváciou Kyseľ, sčasti i tiesňavou Kyseľ.
Priebeh toku.
Potok pramení v severnej časti Spišsko-gemerského krasu, v geomorfologickom podcelku Slovenský raj, na severných svahoch Malej Poľany, patriacej do plošiny Glac, v nadmorskej výške približne 
Prameň sa nachádza v lesnom poraste v závere východnej vetvy doliny Malý Kyseľ. Od prameňa tečie prevažne severovýchodným smerom, bez významnejších prítokov. Onedlho sa vetva doliny spája s hlavným ramenom doliny Malý Kyseľ a potok sa stáča takmer východným smerom. Údolie postupne naberá charakter tiesňavy, ktorá je súčasťou rokliny Kyseľ. Značný spád vodný tok prekonáva vodopádmi. Na dolnom toku tečie exponovanejším terénom a tu priberá aj svoj najvýznamnejší prítok, ľavostranný Vyšný Kyseľ a následne i potok z Cigánskej doliny. Pokračuje východným smerom, opúšťa rovnomennú roklinu a na vtoku do rokliny Kyseľ sa v nadmorskej výške približne vlieva do potoka Kyseľ. Dolnou a strednou časťou údolia vedie značený turistický chodník. Potok patrí do širšieho povodia rieky Slaná.
Potok pramení a preteká iba územím obce Hrabušice v okrese Spišská Nová Ves v Košickom kraji.

</doc>
<doc id="727123" url="https://sk.wikipedia.org/wiki?curid=727123" title="Kozmické stredisko Lyndona B. Johnsona">
Kozmické stredisko Lyndona B. Johnsona



</doc>
<doc id="727124" url="https://sk.wikipedia.org/wiki?curid=727124" title="Manned Spacecraft Center">
Manned Spacecraft Center



</doc>
<doc id="727126" url="https://sk.wikipedia.org/wiki?curid=727126" title="Fatrová (vrch v Západných Tatrách)">
Fatrová (vrch v Západných Tatrách)

Fatrová (; ) je vrch v Západných Tatrách na Slovensku. Leží nad Suchou dolinou, nad obcou Bobrovček, približne severne od Liptovského Mikuláša.
Poloha.
Nachádza sa na juhozápadnom okraji Tatier, v geomorfologickom podcelku Západné Tatry a ich časti Sivý vrch. Vrch leží na katastrálnom území obce Liptovský Trnovec v okrese Liptovský Mikuláš v Žilinskom kraji. Najbližšími sídlami sú južne situované Jalovec, Bobrovček a Liptovské Beharovce, juhozápadne ležiace Liptovské Matiašovce a Kvačany, severozápadne Huty a juhovýchodne Žiar. Vrch sa nachádza v Tatranskom národnom parku a je súčasťou národnej prírodnej rezervácie Suchá dolina.
Opis.
Fatrová sa nachádza v južnej časti rázsochy, vedúcej južným smerom zo Sivého vrchu () v hlavnom hrebeni Západných Tatier a je súčasťou vetvy, vybiehajúcej na západ z vrchu Babky (). Táto sa tu ďalej rozdeľuje na dve vetvy, západnú na Kamenné () a juhozápadnú, vedúcu na Opálenicu (). Severným smerom sa svahy zvažujú do doliny Huňová, ktorou vodu odvádzajú prítoky Huňovej do Suchého potoka a Kvačianky, rovnakým smerom prúdi aj voda zo západných a južných častí.
Východným smerom leží Sokol (), Babky (), Mních (), Žľaby () a Malá Kopa (), severným sa nachádza Veľká Kopa (), Ostrá (), Suchý vrch (), Biela skala () a Huňová (), západným Holica (), Kamenné () a Ostrý vrch () a južným Opálenica () a Roveň (). Na vrchol nevedie značený turistický chodník. 
Výhľady.
Lesný porast na čiastočne skalnatom vrchole umožňuje len obmedzený rozhľad. Z vhodných častí sú viditeľné okolité vrcholy Západných Tatier a okolité doliny, výnimočne aj Oravské Beskydy, Oravská Magura, Skorušinské a Chočské vrchy, Malá a Veľká Fatra a časť Nízkych Tatier.
Prístup.
Na Fatrovú nevedie značená turistická trasa, preto vrchol ležiaci v národnej prírodnej rezervácie Suchá dolina je turisticky neprístupný. Najľahší prístup vedie hrebeňom z vrchu Babky ().

</doc>
<doc id="727128" url="https://sk.wikipedia.org/wiki?curid=727128" title="Martinisti">
Martinisti



</doc>
<doc id="727131" url="https://sk.wikipedia.org/wiki?curid=727131" title="Kalimotxo">
Kalimotxo

Kalimotxo (, ) je alkoholický kokteil pôvodom zo Španielska. Jeho vznik sa datuje okolo roku 1970 v Baskicku a teraz je obľúbený prevažne mládežou v celom Španielsku.
Drink sa pije prevažne na ulici či pláži, kde sa mládež stretáva s vlastným alkoholom, čomu sa hovorí botellón. V niektorých baroch sa tento drink servíruje v špecifickom namrazenom džbáne zvanom porrón.
Príprava.
Do pohára sa pridá ľad a naň sa naleje rovnaký pomer červeného vína a koly.
Názov.
Podľa legendy vznikol název kalimotxo počas baskitských slávností puerto viejo. Predajcovia vína v jednom zo stánkov zistili, že ich víno je skysnuté, a tak sa im ho nedarilo predávať. Preto sa ho rozhodli zmiešať s kolou a pomenovali ho podľa prezývok dvoch priateľov Kalimera (podľa postavy kuraťa) a Motxa. Počas nasledujúcich rokov sa tento název rozšířil do celého Španielska.
Nápoj bol už však aj predtým známy pod rôznymi názvami ako "rioja libre" alebo "cuba libre del pobre" (pre chudobných). V Barcelone bol tento nápoj známy pod názvom "el cubata gitano".

</doc>
<doc id="727132" url="https://sk.wikipedia.org/wiki?curid=727132" title="EL84">
EL84

EL84 je v európskom značení typ elektrónky – nepriamo žeravená výkonová pentóda s prípustnou anódovou stratou 12 W v miniatúrnom celosklenenom prevedení s 9-vývodovou päticou noval, určená pre použitie v koncových stupňoch nízkofrekvenčných zosilňovačov výkonu.
Na trh bola uvedená v roku 1953 britským výrobcom Mullard (súčasť holandského koncernu Philips), pričom nadväzovala na staršie 9 W koncové pentódy (EL3, EL41), oproti ktorým okrem zvýšenej medznej anódovej straty umožňovala vďaka vyššiemu medznému napätiu tieniacej mriežky (g2) aj spoľahlivú prevádzku v tzv. „ultralineárnom“ zapojení s g2 pripojenou na odbočku primáru výstupného transformátora, spájajúceho výhody triódového a pentódového režimu (Hafler, Keroes; 1951). V bývalom Československu typ EL84 vyrábal podnik Tesla (Rožnov pod Radhoštěm, Třinec, Vrchlabí), na Slovensku ho v súčasnosti vyrába spoločnosť JJ Electronic v Čadci, keďže ide o typ celosvetovo dodnes hojne využívaný v elektrónkových gitarových zosilňovačoch a kombách aj v  zosilňovačoch.
EL84 umožňuje konštrukciu zosilňovačov s výstupnými sínusovými výkonmi približne 5 W v triede A (s jednou elektrónkou na kanál) a 15 W v triede AB (s dvojicou elektrónok v push-pull zapojení na kanál). Vyšší výkon je dosiahnuteľný na úkor skreslenia resp. prekročenia katalógových medzných hodnôt, niektoré gitarové zosilňovače napr. prevádzkujú EL84 s anódovým napätím prekračujúcim 300 V a udávajú výkon 2025 W na kanál s dvojicou resp. 4050 W so štvoricou EL84. Pre potreby dvojčinných (push-pull) zapojení sa predávajú párované dvojice resp. štvorice EL84, vyberané na zhodu charakteristík.
Firma Mullard publikovala v roku 1954 v rádioamatérskom časopise "Practical Wireless" konštrukčný návod na stavbu zosilňovača známeho ako Mullard 5-10 („5 elektrónok, 10 wattov“) s dvojčinným koncovým stupňom s EL84, ktorý vďaka použitej topológii, kombinácii elektrónok a celkovej negatívnej spätnej väzbe (NFB) zo sekundáru výstupného transformátora do katódového obvodu vstupnej EF86, vynikal pri použití kvalitných výstupných transformátorov širokým frekvenčným rozsahom a nízkym nelineárnym skreslením a ktorý je dodnes obľúbenou konštrukciou. Medzi ďalšie obľúbené dobové Hi-Fi zosilňovače s EL84 patrí ultralineár Osram 912 („9 oktáv, 12 wattov“) rovnako z roku 1954, resp. jeho variant G.E.C. 912-Plus z roku 1956
alebo Leak Stereo 20 z roku 1958, uvedený bezprostredne po premiére prvých stereofónnych LP (1957).
V československej spotrebnej elektronike bola EL84 použitá napr. v magnetofónoch MF2 a ANP201 Sonet (1958), zosilňovačoch AZK101 (10 W; 1960), AZS021, AZS022 (2 × 3 W; 1964), autorádiách 2103BV Luxus (1959), 2203BV Ozvěna (1959) a vo viacerých rozhlasových prijímačoch, gramorádiách a hudobných skriniach.
V gitarových zosilňovačoch a kombách nižších výkonov sa EL84 používa od konca 50. rokov (Watkins Dominator z roku 1956, Vox AC15 z roku 1958, Marshall 1974 z roku 1965) až po súčasnosť. Na rozdiel od Hi-Fi zosilňovačov sú zvyčajne navrhované bez zavedenej celkovej negatívnej spätnej väzby, cielene tak využívajúc nelinearity, vrátane nelinearít koncových elektrónok, pre tvorbu „charakteru“ zvukového prejavu.

</doc>
<doc id="727133" url="https://sk.wikipedia.org/wiki?curid=727133" title="6P15">
6P15



</doc>
<doc id="727134" url="https://sk.wikipedia.org/wiki?curid=727134" title="CV2975">
CV2975



</doc>
<doc id="727135" url="https://sk.wikipedia.org/wiki?curid=727135" title="N709">
N709



</doc>
<doc id="727136" url="https://sk.wikipedia.org/wiki?curid=727136" title="6П14П">
6П14П



</doc>
<doc id="727137" url="https://sk.wikipedia.org/wiki?curid=727137" title="6P14P">
6P14P



</doc>
<doc id="727138" url="https://sk.wikipedia.org/wiki?curid=727138" title="6BQ5">
6BQ5



</doc>
<doc id="727141" url="https://sk.wikipedia.org/wiki?curid=727141" title="Dunkirk (film z roku 2017)">
Dunkirk (film z roku 2017)

Dunkirk je holandsko-britsko-francúzsko-americká vojnová dráma z roku 2017. Film režíroval britský režisér Christopher Nolan. Dej filmu sa odohráva počas druhej svetovej vojny a jeho námetom je evakuácia Spojeneckých vojakov z mesta Dunkerque, známa ako operácia Dynamo, ktorá prebehla v roku 1940.
V hlavných úlohách sa predstavili Fionn Whitehead, Tom Glynn-Carney, Jack Lowden, Harry Styles, Aneurin Barnard, James D'Arcy, Barry Keoghan, Kenneth Branagh, Cillian Murphy, Mark Rylance a Tom Hardy.
V amerických kinách mal film premiéru 21. júla 2017 a na Slovensku 20. júla 2017.

</doc>
<doc id="727142" url="https://sk.wikipedia.org/wiki?curid=727142" title="Dunkirk">
Dunkirk

Dunkirk () môže byť:

</doc>
<doc id="727146" url="https://sk.wikipedia.org/wiki?curid=727146" title="1. slovenská futbalová liga žien 2022/2023">
1. slovenská futbalová liga žien 2022/2023

1. slovenská futbalová liga žien 2022/2023 (názov podľa sponzora: Demišport liga 2022/2023) bol 30. ročník najvyššej futbalovej súťaže žien. Víťazkami sa stali futbalistky zo Spartak Myjava. Do druhej ligy prepadli FC Union Nové Zámky.
Základná časť.
Základná časť začala 7. augusta 2022 a skončila 10. júna 2023. Každý tím odohral 18 zápasov.
Tabuľka.
Zdroj.
Zápasy.
Zdroj.
Nadstavbová časť.
V skupinách o titul a udržanie sa každý tím odohrá 8 zápasov. Skupiny o titul a udržanie sa začali 25. marca 2023 a skončili posledným zápasom 10. júna 2023. Víťazkami sa stali futbalistky zo Spartak Myjava. Do druhej ligy prepadla FC Union Nové Zámky a naopak z druhej ligy do prvej postúpili futbalistky z 1. FC Tatran Prešov.
Skupina o titul.
Tabuľka.
Zdroj.
Zápasy.
Zdroj.
Skupina o udržanie sa.
Tabuľka.
Zdroj.
Zápasy.
Zdroj.

</doc>
<doc id="727147" url="https://sk.wikipedia.org/wiki?curid=727147" title="Hodejovský hrad">
Hodejovský hrad

Hodejovský hrad (iné názvy: Hrad Hodejov) je svetská pamiatka, zvyšky muriva hradu zarastené stromami a náletovými drevinami. Nachádzajú sa na strmom skalnatom sopečnom kuželi (maare) nad obcou Hodejov, v nadmorskej výške 284 metrov nad morom. Samotné zvyšky muriva boli takmer zničené a to z dôvodu prevádzky lomu.
Pôvod a vývoj hradu v období stredoveku.
O samotnom hrade sa zachoval malý počet správ. Existencia hradu sa prvýkrát spomína v roku 1281, teda v čase, keď došlo k ozbrojenej potýčke uhorského kráľa Ladislava a odbojného palatína Fintu. Ďalšia správa je zachytená časovo v roku 1308, pričom tá naznačuje, že hrad bol údajne vystavaný podľa kráľovského nariadenia uhorského panovníka Karola I. Róberta z Anjou. Začiatkom 15. storočia sa hrad dostal do vlastníctva Juraja z Jelšavy. O čosi neskôr, v roku 1438, teda rok po skone uhorského kráľa Žigmunda I. Luxemburského sa hradu zmocnil knieža Fridrich z Ostrogu ako bojovník poľského kráľa Vladislava I. Jagelovského. V roku 1439 bol odtiaľ vytlačený vojensky a to zásahom armád Juraja zo Širkoviec. Neskôr, v roku 1441 sa hradu zmocnil nový pán a to Michal Orság. Vlastníctvo sa neskôr prenieslo na rod Lorántffiovcov. Juraj zo Širkoviec sa však rozhodol vzdorovať a to v roku 1443 proti náporu oddielov Jána Jiskru z Brandýsa. Jiskrove oddiely však napokon v polovici 15. storočia hrad znovu obsadili.
Rozvrat a zánik v 16. storočí.
Začiatkom 16. storočia prešiel hrad do vlastníctva Ladislava Kubíniho, ktorého potomkovia boli vlastníkmi aj po ňom. V roku 1560 sa armády osmanských Turkov snažili zmocniť samotného hradu ale bez úspechu. Uhorský kráľ Ferdinand I. Habsburský dostával viackrát upozornenia od radcov, ktorí dávali najavo, že hrad je potrebné opevniť silnejšie, keďže bol vo veľkom ohrození. Prešporský snem v roku 1568 sa zaoberal touto situáciou tak, že jeho zasadnutie nariadilo bezplatné roboty pri opevňovaní hradov, ktoré boli v susedstve fiľakovského sandžaku a to Šomošky, Modrého Kameňa, Divína, Veľkého Blhu i Hodejova. Podľa dôkazov samotných kronikárov sa v roku 1571 podarilo osmanským armádam získať hrad ľstivým spôsobom. Útočníci využili moment, počas ktorého bola veľká časť obrancov mimo hradu. Dôsledkom tejto skutočnosti boli hrade umiestnení buď iba dvaja alebo traja strážcovia. Práve použitím rebríkov sa osmanskí vojaci dostali dovnútra hradu. Následne bol hrad na príkaz budínskeho pašu zbúraný.
Vzhľad a architektonický stav hradu v súčasnosti.
Materiál hradu skončil ako rozobratý a lokalita bola neskôr poškodená prácami z lomu. V súčasnosti je časť severovýchodného svahu hradného kopca zastavaná tamojším obecným cintorínom, ktorého zaujímavou kuriozitou je novogotická kaplnka.

</doc>
<doc id="727149" url="https://sk.wikipedia.org/wiki?curid=727149" title="Terence Young">
Terence Young

Terence Young (* 20. jún 1915, Šanghaj, Čína – † 7. september 1994, Cannes, Francúzsko) bol britský scenárista, režisér a herec. Preslávil sa najmä réžiou troch filmov o Jamesovi Bondovi: "" (1962), (1963) a "Thunderball" (1965) so Seanom Connerym v hlavnej úlohe. Bol absolventom vysokej školy St Catharine's College, kde študoval históriu. Vo veku sedemdesiatich deviatich rokoch zomrel v Cannes anglický filmár na následky infarktu.
Životopis.
Young sa narodil v Šanghaji v Číne v roku 1915, rok po prvej svetovej vojne. Svoju filmovú kariéru začal ako scenárista v 30. rokoch 20. storočia, no nie nadlho, keďže v druhej svetovej vojne nastúpil do služby ako výsadkár. Po vojne, aj keď mal ako scenárista dobrú povesť, sa rozhodol, že tento proces je príliš zdĺhavý, a tak sa dal na réžiu, kde mohol nakrúcať filmy bez obáv z mnohých únavných riešení scenárov. Vo svojej rannej kariére režíroval niekoľko filmov pre budúceho producenta Jamesa Bonda Alberta R Broccoliho. V 60. rokoch režíroval prvé dve bondovky, ' (1962) a (1963). Tretiu bondovu ' (1964) režíroval Guy Hamilton, Young sa vrátil k režírovaniu svojej tretej a poslednej bondovke "" z roku 1965. Počas svojho života režíroval viac ako 40 filmov, vrátane snímok "Dobrodruh" (1967), "Mayerling" (1968) či "Rivali pod červeným slnkom" (1971).

</doc>
<doc id="727151" url="https://sk.wikipedia.org/wiki?curid=727151" title="Salvatore Garau">
Salvatore Garau

Salvatore Garau (* 3. november 1953, Santa Giusta, Sardínia, Taliansko) je taliansky maliar, sochár a konceptuálny umelec.
Život.
Salvatore Garau začal svoju umeleckú kariéru ako hudobník v progresívnej rockovej skupine Stormy Six, no neskôr sa venoval maliarstvu a sochárstvu. Preslávil sa najmä svojimi „neviditeľnými sochami“, kde priestor a myšlienka zohrávajú kľúčovú úlohu. Jeho dielo "Io Sono" („Ja som“) bolo v roku 2021 predané ako nemateriálna socha, čo vyvolalo diskusiu o hraniciach súčasného umenia.

</doc>
<doc id="727152" url="https://sk.wikipedia.org/wiki?curid=727152" title="Gene Ween">
Gene Ween

Aaron Freeman (* 17. marec 1970, Philadelphia, Pensylvánia, USA) známejší pod pseudonymom Gene Ween, je americký spevák, gitarista a zakladajúci člen experimentálno-alternatívno-rockovej skupiny Ween.
Freeman, spolu s priateľom z detstva Mickeym Melchiondom (Dean Ween), založil skupinu v polovici osemdesiatych rokov. Ween sa rozšíril na päť členov a vystupovali spolu až do mája 2012, kedy Freeman náhle odišiel zo skupiny kvôli svojej túžbe posunúť sa vpred v sólovej kariére, ako aj svojej túžbe zostať triezvy. Počas niekoľkých nasledujúcich rokov Freeman nakrátko prestal používať pseudonym Gene Ween a viedol novú päťčlennú kapelu s názvom Freeman. Krátko po oživení pseudonymu Gene Ween pre sólový počin, sériu vystúpení na počesť Billyho Joela, sa Ween vo februári 2016 opätovne zjednotil na troch koncertoch v Broomfielde v štáte Colorado. Skupina pokračovala vo vystupovaní a koncertovaní, až kým v auguste 2024 neohlásili prestávku na dobu neurčitú.
Osobný život.
Aaron Freeman je ženatý s Leah Ben-Ariovou, s ktorou má jedného syna. Freeman má ešte jedno dieťa z predchádzajúceho vzťahu, hudobníka Ashtona Freemana, ktorý sa narodil v roku 1998.
Freeman je Žid.
Freeman žil a nahrával vo svojom dome v Lambertville v štáte New Jersey, kým sa v roku 2012 nepresťahoval do Woodstock v štáte New York a potom v roku 2020 do Seattlu v štáte Washington.
Freeman pred vytriezvením hovoril o užívaní drog. Otvorene a podrobne hovoril o svojom osobnom živote, užívaní drog a čase strávenom v skupine Ween v podcaste "WTF with Marc Maron" (epizóda 309).

</doc>
<doc id="727154" url="https://sk.wikipedia.org/wiki?curid=727154" title="Valerián Trabalka">
Valerián Trabalka



</doc>
<doc id="727156" url="https://sk.wikipedia.org/wiki?curid=727156" title="Margarétka alpínska">
Margarétka alpínska

 
Margarétka alpínska () je druh trvácej byliny rodu margarétka, z čeľade astrovité ("Asteraceae"). Prirodzene sa vyskytuje v európskych pohoriach.
Opis.
Margarétka alpínska je trváca trsovitá bylina s krátkym, viachlavým, plazivým podzemkom. Byľ je priama alebo vystúpavá, nerozkonárená, vysoká 3 až 15 cm. 
Prízemné listy sú stopkaté, v ružiciach, čepeľ je v obryse vajcovitá až lopatkovitá, perovito zárezová, roztratene chlpatá. Byľové listy sú podlhovasté, trojlaločné, horné listy sú čiarkovité.
Úbory sú jednotlivé, s priemerom 20 až 40 mm. Zákrov je pologuľovitý, zákrovné listene sú široko čiernohnedo obrúbené. Lôžko úboru je plné, vypuklé. Lúčovité kvety sú piestikovité, biele. Rúrkovité kvety sú obojpohlavné, mnohopočetné, zlatožlté.
Plodmi sú rebrovité nažky, hore s korunkou.
Rozšírenie a ekológia.
Margarétka alpínska sa v strednej Európe vyskytuje iba v subalpínskom až v alpínskom stupni vyšších pohorí, na skalách, sutinách a na snehových výležiskách. Kvitne od júla do augusta.
Na Slovensku rastie iba poddruh margarétka alpínska tatranská ("Leucanthemopsis alpina subsp. tatrae").
Zoznam poddruhov.
V rámci druhu eviduje databáza semenných rastlín POWO tieto súčasné poddruhy:

</doc>
<doc id="727157" url="https://sk.wikipedia.org/wiki?curid=727157" title="Leucanthemopsis alpina">
Leucanthemopsis alpina



</doc>
<doc id="727161" url="https://sk.wikipedia.org/wiki?curid=727161" title="Sokolí potok (prítok Bieleho potoka)">
Sokolí potok (prítok Bieleho potoka)

Sokolí potok je krátky vodný tok v Spišsko-gemerskom krase na území okresu Spišská Nová Ves. Je to ľavostranný prítok Bieleho potoka s dĺžkou približne 2,5 km a je tokom VI. rádu. Preteká Sokoľou dolinou v Národnom parku Slovenský raj.
Priebeh toku.
Potok pramení v severnej časti Spišsko-gemerského krasu, v geomorfologickom podcelku Slovenský raj, na severovýchodných svahoch Bykárky (), v nadmorskej výške približne 
Prameň sa nachádza v lesnom poraste v závere Sokolej doliny, na okraji náhornej plošiny Glac. Od prameňa tečie prevažne severným smerom, bez významnejších prítokov. Ešte na hornom toku sa pripája z ľavej strany druhá vetva Sokolej doliny, ktorou priteká malý ľavostranný potok. V strednej časti sa dolina i potok stáčajú východným smerom, prekonávajúc exponovanú úžinu s niekoľkými vodopádmi. Dolina má v tejto časti značný spád, ktorý patrí k najväčším v celom Slovenskom raji. Pokračuje východným smerom a priberá pravostranný prítok z Draveckej doliny. Na dolnom toku opúšťa Sokoliu dolinu a po vtoku do doliny Tomášovská Belá sa v nadmorskej výške približne vlieva do Bieleho potoka. Takmer celou dolinou vedie značený turistický chodník na Veľkú Poľanu. Potok patrí do širšieho povodia rieky Slaná.
Potok pramení a preteká iba územím obce Letanovce v okrese Spišská Nová Ves v Košickom kraji.

</doc>
<doc id="727169" url="https://sk.wikipedia.org/wiki?curid=727169" title="Lokomotíva Košice (bedminton)">
Lokomotíva Košice (bedminton)

Lokomotíva Košice je slovenský bedmintonový klub, ktorý vznikol v roku 2002 ako pokračovateľ badmintonového oddielu TJ Lokomotíva Košice, ktorého vznik sa datuje od roku 1965. Je účastníkom najvyššej slovenskej súťaže Extraligy zmiešaných družstiev a vychováva hráčov a hráčky všetkých vekových kategórií od 9 rokov až po dospelých.
Lokomotíva Košice patrí medzi najúspešnejšie slovenské kluby. V Extralige získal doteraz rekordných 12 titulov majstra SR, čo ho v historických tabuľkách radí na prvé miesto. Klub vychoval množstvo kvalitných hráčov a reprezentantov Slovenska. Medzi najvýraznejšie osobnosti klubu patria: Jaroslav Kozák, Juraj Lenárt, Dagmar Benická, Viera Vavráková, Gabriela Zabavníková, Bohumil Kašela, Jarolím Vícen, Zuzana Pálková, Milan Dratva, Katarína Vargová a ďalší.
História klubu.
Členovia klubu boli zakladateľmi bedmintonu na Slovensku, keď začiatkom roku 1961 zaregistrovali v TJ Jednota Košice vôbec prvý bedmintonový oddiel na Slovensku. Jeho iniciátorom bol Jaroslav Kozák. Po zániku v roku 1962 sa klub rozdelil na dva oddiely: VSS Košice a Stavbár Hutné stavby. Badmintonový oddiel TJ Lokomotíva Košice vznikol v roku 1965 prechodom hráčov z oddielu Hutných stavieb. Káder družstva tvorili: Kozák, Kövér, Hvozdík, Jacina, Konařík, Lörincz, Beérová, Čekanová, Žitňanová. Predsedom oddielu bol pracovník ČSD Ing. Ján Slivka.
Najväčšie úspechy.
Extraliga družstiev:
12 x 2011/12, 2012/13, 2013/14, 2014/15, 2015/16, 2017, 2018, 2019, 2021, 2022, 2023, 2024
8 x 1996/97, 2001/02, 2002/03, 2005/06, 2006/07, 2007/08, 2009/10, 2010/11
4 x 1995/96, 1997/98, 2000/01, 2008/09
1 x 2021
5 x 2012/13, 2013/14, 2014/15, 2023, 2024

</doc>
<doc id="727170" url="https://sk.wikipedia.org/wiki?curid=727170" title="Sekvencia nukleovej kyseliny">
Sekvencia nukleovej kyseliny



</doc>
<doc id="727172" url="https://sk.wikipedia.org/wiki?curid=727172" title="Greg Kinnear">
Greg Kinnear

Gregory Buck Kinnear (* 17. jún 1963, Logansport, Indiana, USA) je americký herec, ktorý bol nominovaný na prestížne ocenenie Academy Awards, za jeho herecký výkon vo filme "Tak dobre, ako sa len dá".
Detstvo a mladosť.
Kinnear sa narodil 17. júna 1963 v Logansporte v štáte Indiana do rodiny diplomatov. Ako dieťa často cestoval, vyrastal v rôznych krajinách vrátane Bejrútu a Atén. Práve tam na American Community Schools odštartoval svoju mediálnu cestu moderovaním školského rozhlasového programu School Daze With Greg Kinnear. Po návrate do USA študoval žurnalistiku na University of Arizona, kde v roku 1985 získal titul. Bol tiež členom bratstva Alpha Tau Omega.
Kariéra.
Kinnear začal kariéru moderovaním súťažnej šou College Mad House a neskôr vytvoril a moderoval reláciu Best of the Worst v rokoch 1991 až 1992. V roku 1991 sa stal prvým moderátorom Talk Soup, kde pôsobil do roku 1995, dokým prešiel na vlastnú nočnú talkshow Later with Greg Kinnear.
Vo filme debutoval snímkou "Blankman" v roku 1994. O rok neskôr, získal vedľajšiu úlohu v remake-u "Sabrina". V roku 1997 si zahral vo filme "Tak dobre, ako sa len dá", po boku hercov ako Jack Nicholson a Helen Hunt. Za svoj herecký výkon získal nomináciu na Academy Awards, v kategórii Najlepší herec vo vedľajšej úlohe. O rok neskôr, hral v romantickej komédii "Láska cez internet".
V roku 2002 hral hlavnú úlohu vo filme "Auto Focus: Muži uprostred svojho kruhu", po boku hercov ako Willem Dafoe, Maria Bello a Rita Wilson. Za svoj herecký výkon získal Kinnear nomináciu na ocenenie New York Film Critics Circle Awards. V roku 2003 hosťoval v televíznom seriáli "Priatelia". 
V roku 2006 účinkoval vo filmoch "Uväznení", "Malá Miss Sunshine", "Nepremožiteľný" a "Fast Food Nation".
V roku 2011 stvárnil Johna F. Kennedyho v minisérii "Kennedyovci". V roku 2014 po boku Kelly Reilly účinkoval vo filme "Nebo nie je výmysel", ktorý bol natočený podľa knižnej predlohy. 
V roku 2018 hosťoval v televíznom seriáli "House of Cards" a o rok neskôr, hosťoval v televíznom seriáli "Nezdolná Kimmy Schmidt".
V roku 2020 stvárnil slávneho moderátora Boba Hopea, vo filme "Problémissky".
V roku 2022 stvárnila manžela Courteney Cox, v minisérii "Shining Vale". V marci 2023 spoločnosť Netflix oznámila, že Kinnear si zahrá hosťujúcu úlohu v druhej časti 4. série televízneho seriálu "You". 
Súkromný život.
V máji 1999 sa Kinnear oženil s Helen Labdon, bývalou britskou glamour modelkou. Spolu majú tri dcéry.

</doc>
<doc id="727175" url="https://sk.wikipedia.org/wiki?curid=727175" title="TJ Lokomotíva Košice">
TJ Lokomotíva Košice



</doc>
<doc id="727176" url="https://sk.wikipedia.org/wiki?curid=727176" title="Transpozón">
Transpozón

Transpozón, označovaný aj ako skákavý gén, je druh mobilného genetického elementu. Je to sekvencia nukleovej kyseliny v DNA, ktorá môže zmeniť svoji pozíciu v genóme, čím môže vytvoriť alebo zvrátiť mutácie, zmeniť genetickú identitu bunky a veľkosť genómu. Transpozóny môžu „preskakovať“ napríklad v rámci jedného chromozómu, medzi dvoma chromozómami, alebo z chromozómu na plazmid.
Transpozícia často vedie k zdvojeniu časti genetického materiálu. Za objav mobilných genetických elementov dostala Barbara McClintocková Nobelovu cenu v roku 1983. Ďalší výskum transpozónov má potenciál pre použitie v génovej terapii a pri hľadaní nových cieľov pre lieky v personalizovanej liečbe. Veľké množstvo neznámych u transpozónov robí dátovú analýzu náročnou, ale spolu s technológiami sekvenovania bolo možné urobiť významný pokrok v pochopení a liečbe rôznych chorôb.
Transpozóny tvoria asi polovicu genómu eukaryotických buniek, čo zodpovedá za veľkú časť ľudskej genetickej diverzity. I keď sú transpozóny sebecké genetické elementy, mnoho z nich je dôležitých pre funkciu a vývoj genómu. Transpozóny sú taktiež veľmi užitočné pre výskumníkov, pretože umožňujú upraviť DNA žijúceho organizmu.
Existujú aspoň dva druhy transpozónov:
Transponázy, ktoré transpozóny využívajú, sú niekedy považované za podskupinu integráz.

</doc>
<doc id="727177" url="https://sk.wikipedia.org/wiki?curid=727177" title="Genetický materiál">
Genetický materiál



</doc>
<doc id="727179" url="https://sk.wikipedia.org/wiki?curid=727179" title="Malý Kyseľ">
Malý Kyseľ

Malý Kyseľ môže byť:

</doc>
<doc id="727181" url="https://sk.wikipedia.org/wiki?curid=727181" title="Muchotrávka (rozlišovacia stránka)">
Muchotrávka (rozlišovacia stránka)

Muchotrávka môže byť:

</doc>
<doc id="727183" url="https://sk.wikipedia.org/wiki?curid=727183" title="Tomášovský potok (prítok Hornádu)">
Tomášovský potok (prítok Hornádu)

Tomášovský potok je vodný tok v Hornádskej kotline a Spišsko-gemerskom krase na území okresu Spišská Nová Ves. Je to ľavostranný prítok Hornádu s dĺžkou približne 3,2 km a je tokom V. rádu. 
Priebeh toku.
Potok pramení na južnom okraji Hornádskej kotliny, v geomorfologickom podcelku Hornádske podolie, západne od obce Spišské Tomášovce, v nadmorskej výške približne Prameň sa nachádza v poľnohospodárskej krajine, odkiaľ tečie východným smerom. Pokračuje južnou časťou obce Spišské Tomášovce, kde sa postupne stáča na juhovýchod. V lokalite Pod Uvrata sa stáča na juh, priberá krátky ľavostranný prítok a opúšťa Hornádsku kotlinu. V lokalite Čingov vteká na územie Slovenského raja, podcelku Spišsko-gemerského krasu, kde sa oblúkom stáča na východ. V závere Prielomu Hornádu sa v nadmorskej výške približne vlieva ľavostranne do Hornádu. Potok patrí do širšieho povodia rieky Slaná.
Potok pramení a takmer celou dĺžkou preteká katastrálnym územím obce Spišské Tomášovce v okrese Spišská Nová Ves v Košickom kraji, len krátkym úsekom na dolnom toku tečie územím Smižian.

</doc>
<doc id="727187" url="https://sk.wikipedia.org/wiki?curid=727187" title="Sótades (hrnčiar)">
Sótades (hrnčiar)

Sótades () bol atický hrnčiar, činný približne v polovici 5. storočia pred Kr.
Sótades bol jedným z najoriginálnejších a najnápaditejších starogréckych hrnčiarov. Jeho signatúry, za ktorými nasleduje sloveso "epoiesen" alebo "epoeie" („vyrobil“) sa nachádzajú na deviatich aténskych keramických vázach z obdobia bezprostredne pred a po polovici piateho storočia pred Kr. Znalcov to preto viedlo k záveru, že Sótades musel byť len hrnčiar a pravdepodobne majiteľ dielne a maliar, ktorý s ním spolupracoval, bol označený konvenčným menom Sótadov maliar.
Okrem skupiny jemných čiaš (kylikes) s maľbou na bielom podklade, ktoré sa našli v aténskych hroboch a keramiky v tvare astralagu (zvieracej členkovej kosti) z Aiginy, jeho vázy pozostávajú najmä z fialé, mastoi a rytónov, nádob neobvyklého tvaru, ktoré bol špecialitou jeho dielne. Rytón je druh tvarovaného „lievika“ (niekedy nádoby), zvyčajne vo forme zvieracej hlavy (zoomorfného tvaru). Víno naliate z džbánu (z oinochoé) do rytónu vytekalo cícerkom z dierky na spodku (pri rituálnych obradoch do fialé pod ním, tieto scény sú znázornené na mnohých vázových maľbách a mramorových reliéfoch). Sótadove hrnčiarske diela boli veľmi vyhľadávané. Jeho vázy sa našli v Aténach (12 kusov), v neďalekej Aigine (1), na Rodose (1) a inde v Grécku (2), ale aj v Afroditinej svätyni v Pafose na Cypre a v tébskom Kabeirióne, za hranicami samotného Grécka boli (oficiálne alebo nelegálne) nájdené na území južného Talianska v tzv. "„Magna Grecia“" (Capua 8, Locri 4, Nola 3, Vico Equense 1, Kamarina 1, Rutigliano 1, Ruvo 1), v Etrúrii, (Spina, Numana a Vilci po 1) a južnom Rusku (1), ako aj v Achajmenovskej Perzii (Súsy 2, Babylon 1) a dokonca aj v Egypte (Memfis 1, Ehnasa 1, Meroe 1). Reprodukcie jeho rytónov sa vyrábali a predávali v južnom Taliansku ešte najmenej ďalšie storočie.
Medzi jeho pozoruhodné diela patrí mníchovský (Staatliche Antikensammlungen 6203) figurálny rytón v podobe mladého černocha a útočiaceho krokodíla, ktorý vyrobil okolo roku 460/50 pred Kr. Krokodíl tu mladíkovi zabára zuby do pravej ruky a drží ho prednými nohami. Obeť má rozbité koleno a kričí od bolesti, čo naznačujú jeho otvorené ústa. Jeho doširoka otvorené oči, ktoré sú obzvlášť nápadné vďaka použitiu nepriehľadnej bielej, a jeho bezmocne natiahnutá ľavá ruka objasňujú jeho zúfalú situáciu. Váza sa od chrbta zvieraťa smerom nahor lievikovito rozširuje. Dnes je telo krokodíla z veľkej časti na báze hliny, matný biely náter sa zachoval len čiastočne. Pôvodne museli byť farby pôsobivejšie. Z iných týchto jeho rytónov z Bostonu (Museum of Fine Arts , 98.881) a Paríža (Musée du Petit Palais 360) je známe, že krokodíl bol pôvodne natretý aj zelenou farbou. Jeho zuby mohli byť pôvodne biele a jazyk červený. Sótades si so zjavným úspechom vyberal motívy i z cudzích krajín, okrem krokodílieho rytóna je známy napr. aj londýnsky (British Museum 1873,0820.289) rytón v podobe „Pygmeja“ (trpaslíka) nesúceho mŕtveho žeriava. Gréci spájali krokodílov a černochov (Núbijcov) s Egyptom, ktorý im bol známy minimálne od 7. storočia pred Kr. z opisov gréckych obchodníkov, žoldnierov a cestovateľov.
Ďalším majstrovským dielom tohto umelca je aj londýnsky (British Museum 1892.7-18.1) koralovočervený kylix s vnútornou maľbou na bielom poklade, objavený v Aténach (kúpený v roku 1892). Tento neobvyklý neveľký kylix má plytké dno, predĺžené rúčky, pomerne krátku jemnú stopku, ktorá sa rozširuje do diskovitej nôžky, je oveľa širší ako vysoký. Jeho dizajn, ktorý je elegantný a neuveriteľne jemný, je odvodený od kovových výrobkov. Celý exteriér tejto čaše bol pôvodne koralovo-červený. Vonkajší okraj je pokrytý zachovalou čiernou glazúrou, rovnako ako vonkajšie časti rúčok, koralovo-červená glazúra kedysi pokrývala aj okraj nôžky. Koralovo-červený exteriér (dnes už fragmentárny) tohto pohára je veľmi vzácny. Fragmentárnu vázovú maľbu na bielom podklade (zobrazujúcu ženu siahajúcu po jablku, zrejme hesperidku, od Sótadovho maliara) v jeho interiéri dopĺňa hrnčiarov neúplný podpis "[SOT]ADES EPOIESEN" (Sótades ma vyrobil), napísaný v dvoch riadkoch s menšími písmenami v zóne pod obrázkom. Vnútro čaše obopínajú úzke čierne a koralovo-červené pruhy na okraji. 
 

</doc>
<doc id="727189" url="https://sk.wikipedia.org/wiki?curid=727189" title="Lewis Gilbert">
Lewis Gilbert

Lewis Gilbert (* 6. marec 1920, Londýn, Spojené kráľovstvo – † 23. február 2018, Monako) bol anglický filmový režisér, scenárista a herec. Preslávil sa najmä réžiou troch filmových trhákov zo série Jamesa Bonda: ' (1967) so Seanom Connerym, ako aj ' (1977) a "" (1979) s Rogerom Moorom. Gilbert zomrel vo veku deväťdesiatich siedmich rokoch vo svojom dome v Monaku, kde žil od roku 1975.
Životopis.
Lewis Gilbert pochádzal z hudobnej rodiny. Od detstva vystupoval na javisku a v Anglicku sa stal uznávaným mladým hercom. Časom sa však radšej stal asistentom režiséra Alexandra Kordu. Gilbertova režisérska príprava sa uskutočnila počas druhej svetovej vojny, keď nakrútil množstvo publicistických dokumentov. Svoju kariéru začal v roku 1947 filmom "The Little Ballerina", ktorého sa stal režisérom. Producenti ho veľmi oceňovali pre jeho schopnosť prispôsobiť sa všetkým žánrom, ktorým sa venoval. Gilbert zožal veľký úspech s trilerom "The Assassin Was Wrong" (1955), komédiou "Obdivuhodný Crichton" (1957) a vojnovým filmom "Sink the Bismarck!" (1960). Značný úspech dosiahol natočením filmu "Alfie" (1966) v hlavnej úlohe s Michaelom Cainom a režírovaním piatej časti dobrodružstiev Jamesa Bonda ' (1967). K Bond ságe sa vrátil nakrútením dvoch častí s Rogerom Mooreom ' (1977) a "Moonraker" (1979). V roku 1983 opäť režíroval Michaela Caineho v oceňovanom filme "Rita" (1983). Režisérov posledný film bol "Before You Go" z roku 2002 s Julie Walters v hlavnej úlohe.

</doc>
<doc id="727190" url="https://sk.wikipedia.org/wiki?curid=727190" title="Florencia Ortizová">
Florencia Ortizová

Florencia Ortizová (neprechýlene: Ortiz; * 15. december 1971, Buenos Aires) je argentínska herečka a modelka. Na Slovensku je známa svojím účinkovaním v telenovelách "Milady" a "Divoký anjel".
Život.
Narodila sa ako jedno zo štyroch detí v rodine marketingovej odborníčky a architekta pôsobiaceho v oblasti reklamy. V devätnástich rokoch sa presťahovala do Španielska, kde získala prácu ako modelka v rámci modelingovej agentúry Francina a objavila sa v niekoľkých európskych reklamných kampaniach. Neskôr sa v súvislosti s modelingovou činnosťou presťahovala do Londýna. Po približne troch rokoch strávených v zahraničí sa vrátila do Argentíny s cieľom naplno sa orientovať na hereckú kariéru.
Hereckú prípravu absolvovala predovšetkým v Buenos Aires, kde v rokoch 19941999 študovala na viacerých divadelných školách (Escuela de Teatro de Ana Maria Campoy, 1994; Escuela de Teatro de Roxana Randón, 1995/1996; Escuela de Teatro de Viviana Tellas, 1996; Escuela de Teatro de Judith Weiner y Martín Adjemian, 19971999) a absolvovala aj herecko-režisérsky odborný seminár v kultúrnej inštitúcii Centro Cultural Recoleta a špecializované herecké workshopy v štúdiu Andamio 90.
Herecká kariéra.
Preslávila sa najmä stvárnením záporných postáv v argentínskych telenovelách. 9. novembra 2022 si zahrala spolu s uruguajským hercom Gerardom Begérezom v divadelnej hre "El Ascensor", ktorá mala reprízu 14. apríla 2023 v divadle v Barcelone.
Osobný život.
Jej manželom je Lucas Inza, s ktorým má dcéru Evu. Žije v meste Premiá de Mar v provincii Barcelona v Španielsku.

</doc>
<doc id="727191" url="https://sk.wikipedia.org/wiki?curid=727191" title="Slnko v sieti 2025">
Slnko v sieti 2025

14. ročník odovzdávania cien Slnko v sieti sa konal v stredu, 16. apríla 2025, v koncertnom štúdiu Slovenského rozhlasu v Bratislave. Vzhľadom k bezprostrednému nezáujmu zo strany STVR, ktorá najaktuálnejší ceremoniál chcela odvysielať výhradne zo záznamu, priebeh zo slávnostného večera sa SFTA rozhodla uviesť v reálnom čase na svojich domovských stránkach, a to v zastúpení streamingu.
Termín prihlasovania filmov a ich tvorivých výkonov uplynul v pondelok, 2. decembra 2024 po polnoci, kým výsledné nominácie boli zverejnené v utorok, 4. februára 2025.
Do súťaže bolo tentoraz prihlásených nadpriemerných 49 filmových či TV diel, z toho 14 hraných, 15 dokumentárnych, 5 animovaných, 7 krátkych a 8 televíznych; ostatných bez ohľadu na žáner. 

</doc>
<doc id="727192" url="https://sk.wikipedia.org/wiki?curid=727192" title="Biely potok (prítok Hornádu)">
Biely potok (prítok Hornádu)

Biely potok je vodný tok v Spišsko-gemerskom krase na území okresov Rožňava a Spišská Nová Ves. Je to pravostranný prítok Hornádu s dĺžkou približne 10 km a je tokom V. rádu. Preteká dolinou Tomášovská Belá v Národnom parku Slovenský raj.
Priebeh toku.
Potok pramení v severovýchodnej časti Spišsko-gemerského krasu, v geomorfologickom podcelku Slovenský raj, v severozápadnej časti masívu Suchý vrch (), v nadmorskej výške približne 
Prameň sa nachádza v lesnom poraste v závere doliny Tomášovská Belá, v lokalite Grimlacká. Od prameňa tečie krátko na sever, no postupne sa oblúkom stáča až na juhovýchod, kopírujúc hrebeň Na Glacoch. Priberá dvojicu pravostranných prítokov, stáča sa na východ a onedlho priberá významný pravostranný prítok spod Suchého vrchu (). Postupne sa stáča na severovýchod, priberá pravostranný prítok z doliny Berezinec a pokračuje na sever cez menšiu a následne väčšiu vodnú nádrž, nazývanú Klauzy. Dolinu v tejto časti zovierajú od západu svahy Bykárky (), od východu Zadný Turník (), severnejšie potom Jabloň (). Naberá tu charakter tiesňavy s prudko sa zvažujúcimi svahmi, do ktorej ústi ľavostranná Sokolia dolina s rovnomenným potokom. V následnom ohybe do doliny ústi roklina Kyseľ, ktorou priteká významný ľavostranný potok Kyseľ a Tomášovská Belá sa stáča na severovýchod až východ. Na dolnom toku Biely potok priberá už len pravostranný prítok z Hlbokej doliny a následne vteká do Prielomu Hornádu, kde sa v nadmorskej výške približne vlieva pravostranne do Hornádu. Takmer celou dolinou vedie značený turistický chodník na Geravy. Potok patrí do širšieho povodia rieky Slaná.
Potok pramení na pomedzí okresov Rožňava a Spišská Nová Ves a obcí Stratená a Smižany. Na hornom toku tvorí Biely potok hranicu ich katastrálnych území. Od ohybu rieky nad Klauzami je to už hranica Letanoviec a Smižian a na dolnom toku vedie roklinou hranica obcí Letanovce a Spišské Tomášovce v okrese Spišská Nová Ves v Košickom kraji.

</doc>
<doc id="727193" url="https://sk.wikipedia.org/wiki?curid=727193" title="Margarétka alpínska tatranská">
Margarétka alpínska tatranská

 
Margarétka alpínska tatranská () je poddruh trvácej byliny rodu margarétka, z čeľade astrovité ("Asteraceae"). Prirodzene je rozšírená v Poľsku, na Slovensku a v Rumunsku.
Opis.
Margarétka alpínska tatranská je trváca trsovitá bylina s viachlavým, rozkonáreným, krátko plazivým podzemkom. Byľ je priama alebo vystúpavá, nerozkonárená, oblá, pozdĺžne ryhovaná, jemne bielo chlpatá, vysoká 5 až 15 cm.
Prízemné listy sú v ružiciach, stopkaté, čepeľ je v obryse klinovito obrátene vajcovitá, perovito až takmer dlaňovito dielna, holá alebo chlpatá, okraj je zúbkatý. Byľové listy sú podlhovasté, podobné prízemným, horné listy sú čiarkovité.
Úbory sú lúčovité, jednotlivé, pred rozvinutím sklonené, v čase kvitnutia s priemerom 20 až 40 mm. Zákrov je pologuľovitý, zákrovné listene sú škridlicovito sa prekrývajúce, kopijovité, dlho končisté, široko čiernohnedo lemované, chlpaté. Lôžko úboru je plné, vypuklé, nahé. Lúčovité kvety sú piestikové, v počte 15 až 21, jednoradové, lúče sú pozdĺžne ryhované, podlhovasto obrátene kopijovité, na vrchole trojzubé, výrazne dlhšie ako zákrov. Rúrkovité kvety sú obojpohlavné, mnohopočetné, zlatožlté.
Plodmi sú podlhovasté, žltohnedé, lesklé nažky, na povrchu s tromi rebrami, s chocholcom.
Rozšírenie.
Margarétka alpínska tatranská je karpatský endemit rozšírený v najvyšších polohách celého karpatského oblúka. 
Na Slovensku je roztrúsená v Nízkych Tatrách od Chabenca cez Ďumbier po Štiavnicu. Hojnejšia je v Západných Tatrách a Vysokých Tatrách, vzácnejšie sa vyskytuje v Belianskych Tatrách. Najnižšie pozorovaný výskyt pochádza z Doliny bielej vody (), najvyšší bol zaznamenaný na vrchole Gerlachovského štítu, vo výške .
Ekológia.
Margarétka alpínska tatranská sa vyskytuje na silikátoch, granitoidoch a mylonitoch. Rastie na skalnatých svahoch, spevnených sutinách, alpínskych holiach, ľadovcových morénach v subalpínskom až subniválnom vegetačnom stupni. Kvitne od júla do augusta (septembra). U nás sa považuje za jeden z bežne rozšírených tatranských taxónov. Lokálne ohrozenie predstavuje len sekundárna sukcesia.

</doc>
<doc id="727194" url="https://sk.wikipedia.org/wiki?curid=727194" title="Leucanthemopsis alpina subsp. tatrae">
Leucanthemopsis alpina subsp. tatrae



</doc>
<doc id="727195" url="https://sk.wikipedia.org/wiki?curid=727195" title="Hutiansky potok">
Hutiansky potok

Hutiansky potok môže byť:

</doc>
<doc id="727196" url="https://sk.wikipedia.org/wiki?curid=727196" title="Jednotné európske značenie elektrónok">
Jednotné európske značenie elektrónok

Jednotné európske značenie elektrónok (v západnej Európe známe aj ako „značenie/systém/kód Mullard“ [alebo Mullard-Philips prípadne Philips-Mullard], ) je identifikačný systém označovania typov elektrónok, používaný od roku 1934 holandským koncernom Philips (v tom čase už zahŕňal aj britského výrobcu Mullard), ktorý postupne prevzala väčšina európskych výrobcov elektrónok, vrátane československého štátneho podniku Tesla. V 50.60. rokoch následne systém poslúžil ako základ aj pre označovanie polovodičových diód, tranzistorov, integrovaných obvodov a ďalších súčiastok, formalizované normou Pro Electron z roku 1966.
Označenie typu pozostáva z dvoch alebo viacerých veľkých latinských písmen, za ktorými nasleduje jedno- až troj-ciferné číslo (napr. AZ1, EABC80, EF86, KC1, PCF201, UCH21).
Tu popísaný systém platí pre bežné prijímacie, zosilňovacie a usmerňovacie elektrónky. Európske elektrónky pre priemyselné účely, plynom plnené výbojky so studenou katódou (vrátane digitrónov) a ďalšie špeciálne typy využívali v prípade niektorých výrobcov značenie s obdobnou filozofiou, avšak s odlišným významom písmen aj číselných skupín.
Význam.
Prvé písmeno.
Prvé písmeno udáva žeraviace napätie alebo prúd a spôsob napájania žeraviaceho vlákna podľa kľúča:
Druhé a ďalšie písmená.
Druhé a ďalšie písmená udávajú typy jednotlivých elektródových systémov. Združené elektrónky s viacerými systémami sa označujú skupinou veľkých písmen v abecednom poradí, pričom každý systém má v označení svoje písmeno. Katóda s žeraviacim vláknom sa považuje za jednu elektródu. Význam písmen:
Číslo.
Druhá časť označenia, pozostávajúca zo skupiny číslic, udáva použitú päticu a postupný vývojový typ podľa kľúča:
Špeciálne varianty.
Elektrónky špeciálnej kvality, napr. s katódou s predĺženou životnosťou, s užšími toleranciami, so zvýšenou odolnosťou voči otrasom a vibráciám a pod., môžu byť označené s číslom presunutým medzi prvé a druhé písmeno (E180F, E88CC), obsahujúcim prípadne rozšírenú číselnú skupinu a v niektorých prípadoch prídavné písmeno S (ECC803S).

</doc>
<doc id="727197" url="https://sk.wikipedia.org/wiki?curid=727197" title="Európske značenie elektrónok">
Európske značenie elektrónok



</doc>
<doc id="727206" url="https://sk.wikipedia.org/wiki?curid=727206" title="Zoznam majstrov sveta formuly 1">
Zoznam majstrov sveta formuly 1



</doc>
<doc id="727207" url="https://sk.wikipedia.org/wiki?curid=727207" title="PGC 706">
PGC 706



</doc>
<doc id="727208" url="https://sk.wikipedia.org/wiki?curid=727208" title="PGC 732">
PGC 732



</doc>
<doc id="727209" url="https://sk.wikipedia.org/wiki?curid=727209" title="PGC 742">
PGC 742



</doc>
<doc id="727210" url="https://sk.wikipedia.org/wiki?curid=727210" title="PGC 730">
PGC 730



</doc>
<doc id="727211" url="https://sk.wikipedia.org/wiki?curid=727211" title="PGC 751">
PGC 751



</doc>
<doc id="727212" url="https://sk.wikipedia.org/wiki?curid=727212" title="PGC 784">
PGC 784



</doc>
<doc id="727213" url="https://sk.wikipedia.org/wiki?curid=727213" title="PGC 798">
PGC 798



</doc>
<doc id="727214" url="https://sk.wikipedia.org/wiki?curid=727214" title="PGC 801">
PGC 801



</doc>
<doc id="727215" url="https://sk.wikipedia.org/wiki?curid=727215" title="PGC 395521">
PGC 395521



</doc>
<doc id="727217" url="https://sk.wikipedia.org/wiki?curid=727217" title="Liga majstrov UEFA 2025/2026">
Liga majstrov UEFA 2025/2026

Liga majstrov UEFA 2025/2026 je 71. ročníkom najprestížnejšej európskej futbalovej súťaže a 33. sezóna od premenovania z Pohára majstrov európskych na Ligu Majstrov UEFA. Je to v poradí druha sezóna v novom formáte, kde v ligovej fáze odohrá každý tím osem zápasov s rôznymi súpermi, ale všetkých 36 tímov bude zaradených do spoločnej skupiny. 
Finále sa odohrá 30. mája 2026 na štadióne Puskás Aréna v Budapešti, v Maďarsku. Víťaz Ligy majstrov UEFA 2025/2026 sa automaticky kvalifikuje do ligovej fázy Ligy majstrov UEFA 2026/2027 a taktiež získa právo účasti v zápase o Superpohár UEFA 2026.
Priradenie asociačných tímov.
Celkom 81 tímov z 53 členských krajín UEFA sa zúčastní Ligy majstrov UEFA 2025/2026. Súťaže sa nezúčastní Lichtenštajnsko, ktoré nemá žiadnu vlastnú ligovú súťaž a Rusko, ktorého kluby UEFA vyradila zo svojich súťaží. Základná schéma prideľovania počtu tímov bude nasledovná:
Rebríček UEFA.
Účastnícke miesta pre Ligu majstrov UEFA 2025/2026 boli rozdelené podľa koeficientu UEFA z roku 2024, do ktorého boli započítané výsledky klubov danej krajiny v európskych pohárových súťažiach od sezóny 2019/2020 do sezóny 2023/2024 vrátane. V tabuľke je zohľadnené prebiehajúce pozastavenie členstva Ruska v UEFA.
Okrem rozdelenia na základe koeficientov asociácií môžu mať asociácie ďalšie tímy, ktoré sa zúčastňujú Ligy majstrov, ako je uvedené nižšie:
Rozdelenie tímov.
Nasledujúca tabuľka znázorňuje rozdelenie tímov do kvalifikačných kôl a ligovej fázy.
Vylúčenie tímov z Ruska zo súťaží UEFA malo za následok nasledujúce úpravy:
Víťaz Ligy majstrov 2024/2025 (Paris Saint-Germain) si zaistil účasť zo svojej domácej súťaže, a to malo za následok nasledujúce úpravy:
Tímy.
V nasledujúcej tabuľke sú zoradené tímy podľa štartovacej pozície, v ktorej vstúpia do Ligy majstrov UEFA 2025/2026. V zátvorkách sú ligové pozície z predchádzajúcej sezóny (2024/2025).
LM: víťaz Ligy majstrov UEFA
EL: víťaz Európskej ligy UEFA
2. predkolo, 3. predkolo a 4. predkolo sú rozdelené na majstrovskú časť (MČ) a nemajstrovskú časť (NČ).
Termíny.
Rozpis súťaže je nasledovný: Uskutoční sa jeden „exkluzívny týždeň“, v ktorom bude štvrtok zároveň hracím dňom. Všetky zápasy v ostatných týždňoch sa budú hrať v utorok a stredu okrem 8. hracieho dňa (iba stredu) a finále.
Kvalifikácia.
1. predkolo.
Žrebovanie 1. predkola sa uskutočnilo 17. júna 2025. Prvé zápasy sa hrali 8. a 9. júla a odvety 15. a 16. júla 2025.
Víťazi týchto zápasov postúpili do 2. predkola majstrovskej časti. Dvanásť porazených tímov postúpilo do 2. predkola majstrovskej časti Konferenčnej ligy a ďalšie dva porazené tímy (vybrané žrebom) postúpili do 3. predkola majstrovskej časti Konferenčnej ligy.
2. predkolo.
Žrebovanie 2. predkola sa uskutočnilo 18. júna 2025. Prvé zápasy sa hrali 22. a 23. júla a odvety 29. a 30. júla 2025.
Víťazi zápasov postúpili do 3. predkola. Porazení postúpili do 3. predkola Európskej ligy.
3. predkolo.
Žrebovanie 3. predkola sa uskutočnilo 21. júla 2025. Prvé zápasy sa odohrali 5. a 6. augusta a odvety 12. augusta 2025.
Víťazi týchto zápasov postúpili do 4. predkola. Porazení z majstrovskej časti postúpili do 4. predkola Európskej ligy. Porazení z nemajstrovskej časti postúpili do ligovej fázy Európskej ligy.
4. predkolo.
Žrebovanie 4. predkola sa uskutočnilo 4. augusta 2025. Prvé zápasy sa odohrali 19. a 20. augusta a odvety 26. a 27. augusta 2025.
Víťazi týchto zápasov postúpili do ligovej fázy. Porazení postúpili do ligovej fázy Európskej ligy.
Ligová fáza.
Žrebovanie ligovej fázy Ligy majstrov UEFA na sezónu 2025/2026 sa uskutočnilo 28. augusta 2025 v Grimaldi Forum v Monaku. 36 tímov bolo rozdelených do štyroch košov po 
deväť tímov na základe ich klubového koeficientu UEFA, s výnimkou držiteľov titulu Ligy majstrov, ktorí boli automaticky umiestnení ako prví nasadení v koši 1.
36 tímov bolo vyžrebovaných manuálne a potom 
automatizovaný softvér náhodne vyžreboval osem rôznych súperov, pričom určil, ktoré z ich zápasov sa odohrajú doma a ktoré vonku. Každý tím čelil dvom súperom z každého zo štyroch košov, jednému doma a jednému vonku. Tímy nemohli čeliť súperom z vlastnej asociácie a mohli byť vyžrebované maximálne proti dvom tímom z tej istej asociácie.
Bodø/Glimt, Kairat, Pafos a Union Saint-Gilloise sa prvýkrát predstavili v ligovej fáze/skupinovej fáze, pričom Kairat so sídlom v Almaty je najvýchodnejšie položeným tímom z Európy, ktorý sa kvalifikoval do Ligy majstrov od zavedenia skupinovej fázy. Okrem toho sa Bodø/Glimt so sídlom v Bodø za polárnym kruhom stal najsevernejšie položeným európskym tímom, ktorý kedy súťažil v Lige majstrov. Toto je prvýkrát, čo sa nórsky tím zúčastnil finálového turnaja od skupinovej fázy sezóny 2007/2008. Toto bude zároveň prvá sezóna od sezóny 2005/2006, v ktorej sa žiadny ukrajinský tím nekvalifikoval do skupinovej fázy / ligovej fázy.
V ligovej fáze je zastúpených celkovo 16 národných asociácií.
Tabuľka.
Osem najlepších tímov postúpi do osemfinále. Tímy na 9. až 24. mieste postúpia do vyraďovacej fázy play-off, pričom tímy na 9. až 16. mieste budú nasadené do žrebu. Tímy na 25. až 36. mieste budú vyradené zo všetkých súťaží a nebudú mať prístup do Európskej ligy UEFA 2025/2026.

</doc>
<doc id="727227" url="https://sk.wikipedia.org/wiki?curid=727227" title="John Glen">
John Glen

John Glen (* 15. máj 1932, Sunbury-on-Thames, Spojené kráľovstvo) je anglický filmový režisér, strihač a herec. Preslávil sa najmä réžiou piatich filmov Jamesa Bonda: ' (1981), ' (1983), ' (1985) s Rogerom Moorom a ' (1987), "" (1989) s Timothy Daltonom.
Životopis.
John Glen začal v 60. rokoch 20. storočia ako filmový strihač, zostrihal množstvo zábavných programov pre televíziu či filmy. Bol taktiež aj pomocný režisér vo filmoch "Zlato" (1974), "Žoldnierska zrada" (1978) alebo "Superman" (1978). Prvá bondovka na ktorej spolupracoval bola ' (1969), kde režíroval najmä alpské sekvencie. V 70. rokoch sa zúčastnil dvoch bondoviek ' (1977) a "" (1979) kde zastával funkciu strihača a pomocného režiséra. John Glen bol počas 80. rokov bol oddaný úspechu filmovej série Jamesa Bonda. Režíroval päť bondoviek, čím nakrútil najväčší počet Bond snímok ako ktokoľvek iní zo série. Glen v 90. rokov už po réžii 007 série natočil ďalšie tri filmy. Jeho diela sú už menej zaujímavé: "Checkered Flag" (1990) zameraný na športové témy či akčný film "Železný orol 3" (1992) s Louisom Gossettom Jr., ktorý zostáva takmer nepovšimnutý. Jeho verzia životopisného filmu o Krištofovi Kolumbovi na oslavu 500. výročia objavenia Ameriky, napriek prítomnosti Marlona Branda a Toma Sellecka, bola fiaskom. Jeho posledným filmom bol "Úloha zabiť" (2001), kde hlavnú úlohu hrá Christopher Lambert.

</doc>
<doc id="727228" url="https://sk.wikipedia.org/wiki?curid=727228" title="Vogelsberg (okres)">
Vogelsberg (okres)

Vogelsberg () je krajinský okres ("Kreis") nemeckej spolkovej krajiny Hesensko, vo vládnom obvode Gießen. Sídlom správy krajinského okresu je mesto Lauterbach. K 31. decembru 2022 mal 106 833 obyvateľov.
Mestá a obce.
Mestá:
Obce:

</doc>
<doc id="727231" url="https://sk.wikipedia.org/wiki?curid=727231" title="Králik (rod rastlín)">
Králik (rod rastlín)

 
Králik () je veľmi malý rod rastlín z čeľade astrovité ("Asteraceae"). Taxonomicky je tento rod radený do tribusu "Anthemideae" v podčeľadi astrovaté ("Asteroideae").
Opis.
Druhy rodu králik sú trváce byliny s rozkonáreným podzemkom. Byľ je tuhá, krehká, priama, jednoduchá alebo v hornej časti slabo rozkonárená, husto listnatá. Listy sú striedavé, sediace, jednoduché. Čepeľ je podlhovasto kopijovitá alebo perovito strihaná, na báze klinovitá s jedným až tromi pármi čiarkovitých segmentov.
Úbory sú lúčovité, usporiadané v chocholíkovitom súkvetí.Plodmi sú nažky bez chocholca.
Rozšírenie.
Areál rozšírenia druhov rodu králik zahŕňa oblasti od strednej a juhovýchodnej Európy po Ukrajinu a od Ruského Ďalekého východu po Kóreu a Japonsko.
Zavlečený je v západnej Európe (od Veľkej Británie cez Francúzsko, Nemecko po Švajčiarsko) a v Severnej Amerike.
Na Slovensku sa prirodzene vyskytuje iba druh králik neskorý ("Leucanthemella serotina").
Zoznam druhov.
V rámci rodu eviduje databáza semenných rastlín POWO tieto dva súčasné druhy:

</doc>
<doc id="727232" url="https://sk.wikipedia.org/wiki?curid=727232" title="Leucanthemella">
Leucanthemella



</doc>
<doc id="727235" url="https://sk.wikipedia.org/wiki?curid=727235" title="Lesnica (potok)">
Lesnica (potok)

Lesnica je vodný tok v Spišsko-gemerskom krase na území okresu Spišská Nová Ves. Je to pravostranný prítok Hornádu s dĺžkou približne 6,5 km a je tokom V. rádu. Preteká Národným parkom Slovenský raj.
Priebeh toku.
Potok pramení v severovýchodnej časti Spišsko-gemerského krasu, v geomorfologickom podcelku Slovenský raj, na severovýchodných svahoch Holého kameňa (), v nadmorskej výške približne Prameň sa nachádza v lesnom poraste v závere doliny, odkiaľ tečie severným smerom. Zakrátko pod Zadným Turníkom () priberá menší ľavostranný prítok, stáča sa na severovýchod a následne sa esovito stáča. Priberá malý ľavostranný prítok z lokality Mostíky, významnejší a následne i menší pravostranný potok. V strednej časti preteká Lesnica tiesňavou Tesnina, kde ju napája ľavostranný potok spod Jablone () a pravostranná Dubnica spod rovnomenného vrchu (). Tu sa dolina mierne rozširuje, jej spád zmierňuje a potok pokračuje popod hrebeň Peklisko na severovýchod. Priberá menší ľavostranný potok, pravostranný Špotov a mení smer toku na sever. Pod Čingovom () priberá významnú Mraznicu a na dolnom toku pokračuje úzkou dolinou k Prielomu Hornádu, kde sa v nadmorskej výške približne vlieva pravostranne do Hornádu. Veľkou časťou doliny vedú značené turistické chodníky na Geravy. Potok patrí do širšieho povodia rieky Slaná.
Potok pramení a preteká iba územím obce Smižany v okrese Spišská Nová Ves v Košickom kraji.

</doc>
<doc id="727236" url="https://sk.wikipedia.org/wiki?curid=727236" title="1. slovenská futbalová liga žien 2021/2022">
1. slovenská futbalová liga žien 2021/2022

1. slovenská futbalová liga žien 2021/2022 bol 29. ročník najvyššej futbalovej súťaže žien. Prvýkrát sa víťazkami stali futbalistky zo Spartak Myjava. Do druhej ligy prepadli futbalistky z FC Nitra, a naopak z druhej do prvej ligy postúpili GFC Topoľčany.
Základná časť.
Základná časť začala 31. júla 2022 a skončila 20. marca 2022. Každý tím odohral 18 zápasov.
Zápasy.
Poznámka: modrá: víťazstvo domácich; žltá: remíza; červená: víťazstvo hostí
Nadstavbová čast.
V skupinách o titul a udržanie sa každý tím odohrá 8 zápasov. Skupiny o titul a udržanie sa začali 27. marca 2022 a skončili posledným zápasom 29. mája 2022.

</doc>
<doc id="727240" url="https://sk.wikipedia.org/wiki?curid=727240" title="1. slovenská futbalová liga žien 2020/2021">
1. slovenská futbalová liga žien 2020/2021

1. slovenská futbalová liga žien 2020/2021 bol 28. ročník najvyššej futbalovej súťaže žien. Táto sezóna sa anulovala kvôli pandémii COVID-19. Keďže ženská súťaž nemá štatút profesionálnej súťaže, nevzťahovala sa na ňu výnimka zo zákazu organizovania hromadných podujatí. SFZ rozhodlo, že Ligu majsteriek si zahrá Slovan Bratislava. Tím síce bol na prvom mieste tabuľky, ale odohral o dva zápasy viac ako druhý Partizán Bardejov, čím sa Bardejov cítil poškodený a ďalšiu sezónu sa do súťaže neprihlásil.
Základná časť.
Základná časť začala 15. augusta 2020.
Zápasy.
Poznámka: modrá: víťazstvo domácich; žltá: remíza; červená: víťazstvo hostí
Odohrali sa všetky zápasy po 5. kolo, v 6. kole sa odohrali len 4 zápasy. A tiež sa odohral jeden zápas z 8. kola.

</doc>
<doc id="727242" url="https://sk.wikipedia.org/wiki?curid=727242" title="1. slovenská futbalová liga žien 2019/2020">
1. slovenská futbalová liga žien 2019/2020

1. slovenská futbalová liga žien 2019/2020 bol 27. ročník najvyššej futbalovej súťaže žien. Pôvodne sa stretnutia ženského futbalu v jarnej časti kvôli pandémii COVID-19 odkladali až SFZ prijalo rozhodnutie všetky neodohrané stretnutia ženského futbalu zrušiť a súťaže predčasne ukončiť.
Základná časť.
Základná časť začala 17. augusta 2019.
Zápasy.
Každý tím odohral len 9 zápasov z pôvodne plánovaných 18.

</doc>
<doc id="727248" url="https://sk.wikipedia.org/wiki?curid=727248" title="Hemendex">
Hemendex

Hemendex (z angl. "ham and eggs", v preklade „šunka s vajcom“) je jedlo pripravené smažením šunky a vajec na horúcom tuku. zvyčajne podávané na raňajky. Možno ho pripraviť mnohými spôsobmi, napr. ako vajíčko smažené na panvici s volským okom alebo ako šunka nakrájaná na väčšie kusy opečená spolu s vajíčkom. Jedlo sa dochucuje soľou, korením a podáva sa s chlebom, pečivom alebo hriankou, prípadne zeleninou.

</doc>
<doc id="727249" url="https://sk.wikipedia.org/wiki?curid=727249" title="Leishmanióza">
Leishmanióza

Leishmanióza je infekčné ochorenie vyvolané jednobunkovým bičíkovcom, prvokom leishmánia, pričom pre človeka sú patogénne viaceré druhy leishmánií: "Leishmania donovani" (spôsobuje viscerálnu leishmaniózu, nazývanú tiež kala-azar), "Leishmania tropica, Leishmania major" (spôsobuje kožnú leishmaniózu), "Leishmania braziliensis" (spôsobuje juhoamerickú mukokutánnu leishmaniózu). Leishmánie sú prenášané vektorom, ktorým je samica komára rodu "Phlebotomus". Leishmánie infikujú makrofágy a prežívajú a rozmnožujú sa v ich fagolyzozómoch. Po zániku makrofága sa leishmánie dostávajú von z bunky a infikujú ďalšie makrofágy. Predpokladá sa, že leishmaniózou trpí až 12 miliónov ľudí.
Liečba leishmaniózy.
Liečba leishmaniózy je dlhodobá a pomalá s mnohými výraznými nežiaducimi účinkami. Ako základné liečivá sa používajú antiprotozoiká, ktorými sú zlúčeniny päťmocného antimónu, ktoré boli zavedené do praxe v štyridsiatych rokoch dvadsiateho storočia. Tieto liečivá sa podávajú intravenózne alebo intramuskulárne. Stiboglukonát sodný a meglumín antimonát sa považujú za najbezpečnejšie zlúčeniny päťmocného antimónu z farmakokinetických dôvodov (rýchlo sa vylučujú obličkami). Terapia je však trvá až štyri mesiace a prejavia sa ich toxické účinky: vyvolávajú poškodenie pankreasu, obličiek a srdca.
Stiboglukonát sodný.
Stiboglukonát sodný (tiež natrium-stiboglukonát, nátriumantimónglukonát) je trisodná soľ komplexnej zlúčeniny, ktorá vzniká reakciou kyseliny glukónovej a kyseliny antimoničnej. Stiboglukonát sodný zasahuje do energetického metabolizmu vývojových štádiá leishmánii: amastigo: tie majú špeciálne organely nazývané glykozómy, čo sú peroxizómy, ktoré obsahujú enzýmy glykolýzy a β-oxidácie. Výsledkom pôsobenia je zastavenie glykolýzy, zníženie tvorby ATP a GTP. Ďalším mechanizmom účinku je väzba päťmocného antimónu na tiolové skupiny proteínov, čím sú inhibované. Stiboglukonát sodný je liekom voľby u leishmaniózy.
Meglumín antimonát.
Meglumín antimonát (tiež meglumíniumantimonát) je komplexná zlúčenina antimónu, ktorej ligand tvorí aminopolyol.
Pentamidín.
Pentamidín je antiprotozoikum, ktoré je účinné proti viscerálnej leishmanióze a mukokutánnej leishmanióze. Pentamidín je liečivo zo skupiny aromatických diamidínov, ktorý má však závažné vedľajšie účinky, preto sa používa až po zlyhaní terapie liečivami založenými na päťmocnom antimóne. Nežiaduce účinky zahrňujú bolesti hlavy, zvracanie, bolesť v mieste vpichu, sterilný absces. Rýchle intravenózne podanie môže spôsobiť hypotenziu a relexnú tychykardiu, ďalej sa pozorovala hypoglykémia a hyperglykémia, kvôli ktorým nie je možné použiť pentamidín u diabetikov.
Amfotericín B.
Amfotericín B je v niektorých krajinách schválený proti leishmanióze. Ide o polyénové antibiotikum, ktoré je známe ako antimykotikum.
Miltefosín.
Miltefosín je alkylfosfolipid, ktorý sa osvedčil v terpaii viscerálnej leishmanióze a pod komerčným názvom Impavido bol schválený v Indii a pracuje sa na schválení v ostatných krajinách. Miltefosín je možné podávať perorálne, má nežiaduce účinky nazo strany tráciacej sástavy.
Paromomycín.
Paromomycín je aminoglykozid, ktorý účinkuje podobne ako neomycín. Pôsobí len vo vnútri čreva. Bola preukázaná účinnosť paromomycínu proti viscerálnej a kožnej leishmanióze.
Klinické formy ľudskej leishmaniózy.
Kala azar.
Kala azar (sanskrit, v hindčine znamená čierna horúčka, čierna choroba), tiež viscerálna leishmanióza, je typ leishmaniózy spôsobenej "Leishmania donovani", resp. "Leishmania chagasi" alebo "Leishmania infantum," ktorá je najnebezpečnejšou formou leishmaniózy. V priebehu infekcie dochádza ku poškodeniu buniek retikuloendoteliálneho systému, čo sa prejaví horúčkou, zväčšením pečene, obličiek a generalizovnou lymfadenopatiou, anémiou, leukopéniou a kachexiou. Ide o život ohrozujúce ochorenie, ktoré ukončuje život človeka smrťou na interkurentnú infekciu.
Kožná leishmanióza.
Kožná leishmanióza je typ leishmaniózy spôsobene "Leishmania major," ďalej "Leishmania tropica, Leishmania mexicana, Leishmania aethiopica". Prejavuje sa tvorbou vredov v mieste poštípania komárom: často na tvári, kde vznikajú vredy, ktoré sa hoja na znetvorujúce jazvy. Kožná lieshmanióza nie je smrteľné ochorenie.
Juhoamerická mukokutánna leishmanióza.
Juhoamerická mukokutánna leishmanióza (tiež kožno-slizničná leishmanióza) sa vyskytuje v pralesoch Strednej a Južnej Ameriky. V priebehu ochorenia dochádza ku poškodeniu kože a deštrukcii chrupiek v oblasti tváre. Je spôsobená druhmi "Leishmania braziliensis" a "Leishmania guaynensis".
Životný cyklus leishmánií.
Leishmanióza sa prenáša poštípaním infikovaných samíc "Phlebotomus", ktoré prenášajú infekčné štádium (t. j. promastigoty) zo svojich slín počas cicania krvi (1). Promastigoty, ktoré sa dostanú do bodnej rany, sú fagocytované makrofágmi (2) a inými typmi mononukleárnych fagocytujúcich buniek. Promastigoty sa v týchto bunkách transformujú do tkanivového štádia parazita (t.j. amastigoty) (3), ktoré sa jednoduchým delením rozmnožia a infikujú ďalšie mononukleárne fagocytárne bunky (4). Parazit, hostiteľ a ďalšie faktory ovplyvňujú, či sa infekcia stane symptomatickou a či vznikne kožná alebo viscerálna leishmanióza. Samice rodu "Phlebotomus" sa nakazia požitím infikovaných buniek počas cicania krvi (5, 6). U samíc rodu "Phlebotomus" sa amastigoty premieňajú na promastigoty, vyvíjajú sa v čreve (7) a migrujú do cicacieho orgánu (8).
Prevencia leishmaniózy.
Neexistujú žiadne vakcíny ani lieky na prevenciu leishmaniózy. Najlepším spôsobom, ako zabrániť infekcii, je chrániť sa pred poštípaním komárom "Phlebotomus" prostredníctvom preventívnych opatrení. Prekonanie lieshmaniózy nezabráni opätovnej infekcii a vývoju klinických príznakov. Preto je dôležité dodržiavať preventívne opatrenia.
Môžete prijať osobné ochranné opatrenia proti infekcii "Leishmania spp." ako napríklad:
Ak nespíte v dobre tienenom alebo klimatizovanom priestore, použite sieťku a zastrčte ju pod matrac. Ak je to možné, použite sieťku na posteľ, ktorá bola nasiaknutá alebo postriekaná insekticídom s obsahom pyretroidov. Rovnaké ošetrenie možno použiť na obrazovky, záclony, plachty a oblečenie (oblečenie by sa malo po piatich praniach ošetriť insekticídom).
Vo všeobecnosti musia byť preventívne a kontrolné opatrenia prispôsobené miestnemu prostrediu a zvyčajne sa ťažko udržiavajú. V niektorých prostrediach môžu byť účinné kontrolné opatrenia proti prenášačom "Phlebotomus" alebo živočíšnych rezervoárov.
V mnohých geografických oblastiach, kde sa leishmanióza vyskytuje u ľudí, nie sú infikovaní potrební na udržanie cyklu prenosu parazita v prírode; Cyklus udržiavajú hostitelia zvieracích rezervoárov (ako sú hlodavce alebo psy) spolu s pprenášačom "Phlebotomus". Napríklad v endemických oblastiach "L. infantum" slúžia psy ako hlavný rezervoár hostiteľov; kontrolné stratégie pre takéto oblasti sa vyhodnocujú.
V niektorých častiach sveta sú na udržanie cyklu potrební infikovaní ľudia; tento typ prenosu (človek-komár "Phlebotomus"-človek) sa nazýva antroponotický. Napríklad na indickom subkontinente (Južná Ázia) je prenos "L. donovani" antroponotický. V takýchto oblastiach môže včasná detekcia a účinná liečba infikovaných osôb slúžiť ako kontrolné opatrenie; suboptimálna liečba môže viesť k rozvoju a šíreniu liekovej rezistencie. Pretože prenos je intra- a peridomiciliárny (skôr ako sylvatický), je vhodné postrekovanie domov insekticídmi so zvyškovým účinkom a používanie sietí s malými okami na postele ošetrené insekticídmi s dlhou životnosťou.

</doc>
<doc id="727251" url="https://sk.wikipedia.org/wiki?curid=727251" title="Kala azar">
Kala azar



</doc>
<doc id="727255" url="https://sk.wikipedia.org/wiki?curid=727255" title="Jimmy Chauveau">
Jimmy Chauveau

Jimmy Chauveau (* 16. marec 1989, Chertsey, Anglicko) je kanadsko-britský spevák, skladateľ, gitarista, hudobník a od roku 2022 frontman kanadskej skupiny The Strumbellas. Predtým bol spevákom skupiny Ascot Royals. Vystupuje aj s hudobnou skupinou Kadeema.
Život a kariéra.
Okolo roku 2000 sa s rodinou presťahoval zo Spojeného kráľovstva do kanadského Brantfordu. Tu sa začal prvýkrát zaujímať o hudbu. V 15 rokoch dostal od svojho brata Bena akustickú gitaru. Jeho brat Ben spoluzakladal hudobnú skupinu Ascot Royals, ale hlavný spevák odišiel, a tak Jimmy Chauveau dostal ponuku pridať sa k skupine. Spočiatku spieval sprievodné vokály. Neskôr sa stal hlavným spevákom skupiny.
Skupina vystupovala najmä v kanadskom meste Brantford. Získali si popularitu a neskôr podpísali zmluvu s nahrávacou spoločnosťou Sony. Začali vystupovať po celej Kanade vrátane Toronta, kam sa Chauveau presťahoval. V roku 2019 sa skupina rozpadla. Všetci členovia sa vydali rôznymi smermi. Chauveau a Tal Vaisman založili skupinu Kadeema.
V roku 2022 sa zúčastnil konkurzu na nového speváka skupiny The Strumbellas. Kvôli osobným problémom sa súčasný spevák Simon Ward rozhodol odísť z kapely a začal písať piesne. Novým spevákom skupiny The Strumbellas sa stal Jimmy Chauveau.
Začali spolu skladať nové piesne. Výsledkom bol nový štúdiový album "Part Time Believer" (2024).

</doc>
<doc id="727257" url="https://sk.wikipedia.org/wiki?curid=727257" title="Obliehanie Budína (1541)">
Obliehanie Budína (1541)

Obliehanie Budína v dňoch 4. mája až 21. augusta 1541 sa skončilo dobytím mesta Budín ako historického hlavného mesta Uhorského kráľovstva vojenskou silou Osmanskej ríše. To viedlo k približne 150-ročnej osmanskej nadvláde v niektorých častiach Uhorska. Obliehanie, ktoré bolo súčasťou Malej vojny v Uhorsku, bolo jedným z najvýznamnejších osmanských víťazstiev nad habsburskou monarchiou počas osmansko-habsburských vojen (16. až 18. storočie) v Uhorsku a na Balkáne.
Obliehanie.
Po bitke pri Moháči sa Uhorské kráľovstvo rozdelilo medzi Osmanskú ríšu zasahujúcu z východu a habsburskú monarchiu, ktorá zdedila titul uhorského kráľa.
Osmanský vazal menom Ján I. Zápoľský však skonal v roku 1540 a jeho syn Ján II., ktorý bol v tom čase neplnoletý, bol korunovaný za kráľa pod regentstvom svojej matky Izabely Jagellonskej a biskupa Juraja Martinuzziho. Osmanský vládca Sulejman I. Veľkolepý to prijal pod podmienkou, že maďarské obyvateľstvo bude naďalej vzdávať hold osmanskému sultánovi. Nového kráľa však Habsburgovci neprijali. Ferdinand I. ako rakúsky arcivojvoda vyslal 50-tisícovú armádu zloženú z vojsk z Rakúska, nemeckých kniežatstiev, Čiech a habsburského Uhorska pod velením Viliama von Roggendorfa s cieľom obliehania Budína. Vojsko obliehalo Budín v lete roku 1541. Obliehanie bolo bez úspechu a niekoľko útokov zlyhalo s veľmi vysokým počtom obetí na habsburskej strane.
Suleiman I. Veľkolepý prevzal osobné velenie osmanskej pomocnej armády, ktorá zahŕňala 6 362 janičiarov. Osmanská pomocná armáda dosiahla dňa 21. augusta mesto Budín a zviedla bitku s Roggendorfovou armádou. Habsburská armáda bola porazená a 20 000 mužov bolo zabitých alebo utopených v rieke. Roggendorf bol tiež zranený v bitke a zomrel dva dni po utŕžených zraneniach.
Osmania potom obsadili mesto, ktoré zasa oslavovalo oslobodenie, trikom: Sulejman Veľkolepý pozval do svojho stanu nemluvňa Jána II. Žigmunda Zápoľského s uhorskými šľachticmi, medzitým začali do pevnosti pomaly prenikať turecké vojská ako „návštevníci“, zdanlivo obdivujúc architektúru budov. V náhlom poplachu však použili zbrane a odzbrojili stráže a celú tamojšiu posádku. Uhorskí šľachtici sa zároveň cítili v sultánovom stane nepríjemne a chceli odísť. V tej chvíli, na výkrik sultána „Čierna polievka (káva) ešte len príde!“ tureckí vojaci odzbrojili maďarského vyslanca. Všetci mohli odísť s jedinou výnimkou: Bálint Török, ktorého Sulejman I. považoval za možného silného súpera. Bol vzatý do zajatia a bol prevezený do pevnosti Yedikule, kde strávil zvyšok svojho života. Kráľovský dvor, šľachtici a občania Budína mohli opustiť mesto so svojím majetkom bez akejkoľvek ujmy.
Následky.
Obliehanie Budína bolo rozhodujúcim osmanským víťazstvom proti Ferdinandovi a Habsburgovcom. Víťazstvo umožnilo okupáciu stredného Uhorska zo strany Osmanskej ríše približne na 150 rokov čím je významom porovnateľné s bitkou pri Moháči v roku 1526.
Karol V. sa o porážke svojho brata Ferdinanda dozvedel po svojom príchode do Janova a to dňa 8. septembra 1541. Tužiac po pomste sa vydal na výpravu proti Alžíru, ktorá sa tiež skončila porážkou Habsburgovcov.
Ferdinand I. sa pokúsil získať späť mestá Budín a Pešť v roku 1542, ale Osmania ho odrazili.

</doc>
<doc id="727258" url="https://sk.wikipedia.org/wiki?curid=727258" title="František II. (Lotrinsko)">
František II. (Lotrinsko)

František II. Lotrinský ("François II de Lorraine", * 27. február 1572, Nancy† 14. október 1632, Badonviller) bol tretí syn vojvodu Karola III. Lotrinského a jeho manželky Klaudie Francúzskej. Bol známy ako gróf z Vaudémontu. Na popud svojho syna a spoluvojvodu Karola IV. Lotrinského sa dal nakrátko vyhlásiť vojvodom lotrinským a barským (21. až 25. november 1625).
Život.
František sa narodil v Nancy ako najmladší z troch synov Karola III., vojvodu lotrinského, a jeho manželky Klaudie Francúzskej, dcéry francúzskeho kráľa Henricha II.
Ako vnuk francúzskeho kráľa Henricha II. a Kataríny Medicejskej bol spriaznený s rodmi Valois a Guise. Ako princ lotrinský bol švagrom kurfirsta Maximiliána I. Bavorského a toskánskeho veľkovojvodu Ferdinanda I. Medicejského. Pri vedomí slabín svojho dediča menoval otec Františka generálnym miestodržiteľom pri vojvodských stavoch v čase svojich ciest do Francúzska v roku 1594, keď rokoval o mieri s francúzskym kráľom Henrichom IV. Vďaka mieru s Francúzskom sa mladý princ stal guvernérom a generálnym miestodržiteľom francúzskeho kráľa v mestách Toul a Verdun, fakticky pod francúzskym protektorátom od roku 1552.
Nakrátko pôsobil ako generalissimus v Benátskej republike. Vtedy sa neúspešne uchádzal o ruku Márie Medicejskej, netere toskánskeho veľkovojvodu (neskôr sa vydala za Henricha IV.). Od septembra do októbra 1606 bol František v zastúpení svojho otca na diplomatickej misii v Anglicku.
Roku 1608 zomrel vojvoda Karol III., zanechal trón najstaršiemu synovi Henrichovi II. V tom istom roku sa narodila Nikola Lotrinská, prvé životaschopné Henrichovo dieťa. František a jeho potomkovia tým prestali byť dedičmi oboch vojvodských stolcov. Už aj tak mocný kráľ Francúzska zamýšľal vydať budúcu lotrinskú a barskú vojvodkyňu za svojho syna, budúceho Ľudovíta XIII, čím by sa Lotrinsko a Barrois prirodzene a legitímne pripojili k francúzskej korune. Kráľ Henrich bol zavraždený v roku 1610, jeho vdova Mária Medicejská (o ktorú sa František predtým márne uchádzal) sa stala regentkou a väzbu na Lotrinsko vymenila za spojenectvo so Španielskom.
František si prial, aby sa budúca vojvodkyňa vydala za jeho najstaršieho syna, prvého následníka v mužskej línii. Vojvoda Henrich II. však chcel svoju trinásťročnú dcéru vydať za svojho favorita Louisa de Guisa, nadaného baróna z Ancerville. Napriek jeho početným prednostiam príbuzenstva s lotrinským rodom narazila táto voľba na odpor vojvodskej rodiny, vysokej lotrinskej šľachty a celého dvora; ľavobočiek zosnulého kardinála de Guisa predsa len nebol legitímnym princom.
V roku 1621, znesvárený s bratom a túžiaci ukázať svoje rozčarovanie celej Európe, gróf vaudémontský s rodinou opustil vojvodstvo a zveril sa do ochrany cisára. Vstúpil do cisárskeho vojska, aby bojoval s nemeckými protestantmi. Jeho najstarší syn Karol sa vo veku iba šestnástich rokov vyznamenal v bitke na Bielej hore.
Obaja bratia uzavreli dohodu: vojvodova dcéra sa vydala za svojho bratranca Karola a vojvodov favorit si vzal Františkovu dcéru Henrietu, ktorá dostala ako veno kniežatstvo phalsbursko-lixheimské.
Vojvoda Henrich II. zomrel dňa 31. júla 1624 a keďže nezanechal syna, ustanovil svoju následníčku dcéru Nikolu Lotrinskú, vydanú za Karola z Vaudémontu, najstaršieho Františkovho syna, a upresnil, že Karolova moc pochádza od jeho ženy. Z sobáša mala vzísť nová dynastia, rod lotrinsko-vaudémontský; dedič však nebol na obzore.
Tak začala vláda dvoch spoluvládcov, šestnásťročnej vojvodkyne a jej dvadsaťročného manžela. Vladárka podpisovala dekréty, jej manžel ich kontrasignoval. Mince mali na líci obraz vojvodkyne, na rube zas ten vojvodov. Táto situácia však dráždila čulého mladíka, nezmiereného s rolou princa túžiaceho vládnuť samostatne. Otec František sa teda rozhodol, že mu pomôže splniť prianie.
Hodila sa k tomu závet Františkovho pradeda, vojvodu Reného II. z roku 1506, podľa ktorej boli obidve vojvodstvá dedičné iba v mužskom potomstve (tento sálsky zákon pre vojvodstvo Lotrinské zodpovedal tradícii panstva Svätej ríše, z ktorej pochádzalo; v Barskom vojvodstve došlo už dvakrát k ženskému následníctvu). Henrich a jeho žena Margaréta však zanechali iba dcéry. Súdny dvor vojvodstva, naklonený vaudémontskému grófovi, uznal pravosť listiny a princ František sa tak škode svojej netere stal vierohodným dedičom oboch vojvodstiev.
V novembri 1625 František z Vaudémontu na základe uvedeného závetu Reného II. vzniesol nárok na obe vojvodstvá. Lotrinské generálne stavy uznali nárok za oprávnený. Vojvodkyňa Nikola a vojvoda Karol abdikovali a František z Vaudémontu sa 21. novembra 1625 stal vojvodom. Presídlil zo Salmu do Nancy a využil situáciu na zaplatenie svojich dlhov z vojvodskej pokladne. Päť dní nato abdikoval v prospech svojho syna, ktorý sa tak stal vojvodom Karolom IV.
Ten toho využil na odlúčenie od manželky Nikoly a bez úspechu sa usiloval, aby pápež manželstvo zrušil. Nakoniec zašiel tak ďaleko, že vyhlásil krst Nikoly neplatným a kňaza, ktorý ju krstil, obvinil z čarodejníctva a nechal ho upáliť zaživa.
František, ktorý v roku 1627 ovdovel, sa potom venoval správe svojich grófstiev Vaudémont a Salm. Roku 1632 však intrigy a nešťastná zahraničná politika jeho syna, proti cisárovi Ferdinandovi II., viedli k invázii vojsk mocného francúzskeho suseda do oboch vojvodstiev a ich okupácia trvala do konca storočia. Obyvateľstvo nesmierne trpelo pustošením počas tridsaťročnej vojny.
V tom istom roku niekdajší vojvoda lotrinský a barský, gróf vaudémontský, markíz z Hattonchattel, gróf zo Salmu a zo Chaligny, barón z Viviers, Ruppe, Brandeburgu, Turquesteinu a Monthureux-sur-Saône, zosnul ticho na svojom zámku v Bazése. Vo svojej záveti uviedol, že „nikdy netúžil nosiť na tomto svete korunu.“
Iný jeho syn Mikuláš František (z Vaudémontu, Lotrinský), biskup a kardinál v Toul v rokoch 16241634, sa v januári až apríli 1634 stal vojvodom lotrinským a barským, keď po francúzskej okupácii abdikoval Karol IV.
Manželstvo a potomkovia.
Pôvodným zámerom Františka bol sobáš s Máriou Medicejskou, ku ktorému ale nakoniec nedošlo. Namiesto toho sa 12. marca 1597 oženil s veľmi bohatou šľachtičnou Kristínou zo Salmu. Mal s ňou niekoľko detí:

</doc>
<doc id="727259" url="https://sk.wikipedia.org/wiki?curid=727259" title="Obliehanie Stoličného Belehradu (1543)">
Obliehanie Stoličného Belehradu (1543)

Obliehanie Stoličného Belehradu sa začalo v auguste v roku 1543, keď pevnosť obliehali Osmania.
Stoličný Belehrad bol kľúčovým opevnením v pohraničnej oblasti rozprestierajúcej sa v západnom predpolí Budína. V roku 1543 mala jeho posádka 6 000 vojakov. Dňa 22. augusta roku 1543 Osmania obliehali hrad z troch strán. Po kratšom čase, presnejšie dňa 2. septembra začali Osmania všeobecný útok proti pevnosti a dobyli vonkajší hrad. Nasledujúci deň sa obrancovia vo vnútornom hrade vzdali. Mesto bolo začlenené do sandžaku v provincii Budínskeho pašalíka.
Pozadie.
Stoličný Belehrad, mesto, kde boli korunovaní uhorskí králi, bolo kľúčovým opevnením v pohraničnej oblasti rozprestierajúcej sa v západnom predmestí Budína (maď. Buda). Počas občianskej vojny, ktorá vypukla po smrti kráľa Ľudovíta II. Jagelovského, v bitke pri Moháči v roku 1526, sa Stoličný Belehrad pridal na stranu Jána I. Zápoľského a zostal mu verný až do jeho skonu dňa 22. júla roku 1540.
Po tejto udalosti sa napokon mesto dostalo na stranu Ferdinanda I. Habsburského. V roku 1543 mala posádka tohto významného mesta približne 6 000 vojakov pod velením habsburského kapitána Juraja Varkoša (György Varkocs).
Výprava sultána Sulejmana I..
V roku 1543 sa sultán Sulejman I. vydal na veľké ťaženie do Uhorska. Z Edirne pochodoval do Belehradu, potom do Slavónie, kde dobyl Valpovo, prekročil rieku Drávu a počas pochodu na sever úspešne obľahol a dobyl pevnosť Siklós, Päťkostolie, Máré, Szászvár a Sióagárd. Sultán pokračoval v pochode na sever a dňa 26. júla obliehal Ostrihom, ktorý dobyl 7. augusta. O deň neskôr vstúpil Sulejman do hradu a nechal premeniť baziliku vo vnútri hradu na mešitu. Osmanské sily opustili Ostrihom dňa 16. augusta a vydali sa smerom na juh.
Obliehanie.
Dňa 20. augusta 1543 dorazila osmanská armáda do Stoličného Belehradu. Do 22. augusta bolo mesto obliehané z troch strán a počas nasledujúceho týždňa sa na poliach mimo mesta viedli boje. Kým osmanská armáda obliehala mesto, tatárski nájazdníci vyplienili a vypálili oblasť okolo mesta. Kým vojaci stále vzdorovali, neskôr začali civilní obyvatelia v obave, že by mohli vyvolať hnev Osmanov za dlhé obliehanie, žiadať o kapituláciu.
Dňa 2. septembra začali Osmania všeobecný útok proti pevnosti. Hradný veliteľ menom Juraj Varkoš a jeho muži podnikli útok na obliehaciu armádu, ale boli nútení ustúpiť. Osmanský kronikár Sinan Čavuš zaznamenal, že keď sa Varkoš a jeho muži vrátili k bráne, vodcovia niektorých bohatších občanov vo vnútornom hrade zatvorili bránu. Varkošovi vojaci vykríkli: „Rýchlo otvorte bránu, lebo sa nám to pokazilo!“ Civilisti zablokovali bránu zvnútra, zdvihli most a uviaznutým vojakom odpovedali: „Turek nie je hrozivý; prečo sa ho bojíš? Choďte, bojujte s ním a zabite ich všetkých!“ Juraj Varkoš a jeho vojaci zomreli hrdinskou smrťou pred mostom Budínskej brány a Osmania dobyli vonkajší hrad.
Nasledujúce ráno, a to dňa 3. septembra, sa obyvatelia vnútorného hradu vzdali Osmanom. Hoci obyvatelia mesta dostali právo bezpečne odísť aj so svojím majetkom, obyvatelia, ktorí boli zodpovední za útek k Habsburgovcom, boli za svoju zradu popravení. Navyše v rozpore s podmienkami kapitulácie Ulama Hân ako sandžak-beg (guvernér) Bosny, zajal veľa mladých mužov zo Stoličného Belehradu a pevnosti Tata.
Dôsledky.
Dňa 16. septembra sultánova armáda opustila mesto Stoličný Belehrad. O čosi neskôr a to dňa 21. septembra dorazila do Budína. Z Budína vpochodoval Sulejman I. do Veľkého Varadína, následne do Belehradu a 16. novembra sa vrátil do Istanbulu. Mesto Stoličný Belehrad bol pretvorený na sandžak patriaci do Budínskeho ejáletu. Dňa 19. júna roku 1547 bola podpísaná Istanbulská zmluva medzi rakúskym arcivojvodstvom na jednej strane a Osmanskou ríšou na strane druhej. Dohodou, ktorej podmienky začleňovali do jej obsahu taktiež územie Svätej ríše rímskej, sa Ferdinand I. a Karol V. dohodli, že zaistia aby východné Uhorsko bude pod územnou kontrolou Osmanskej ríše, ktorej poskytnú 30 000 zlatých florénov ročne. Západné a severné Uhorsko zostalo i naďalej v držbe habsburskej dynastie.

</doc>
<doc id="727261" url="https://sk.wikipedia.org/wiki?curid=727261" title="Obliehanie Ostrihomu (1543)">
Obliehanie Ostrihomu (1543)

Obliehanie Ostrihomu bolo vojenské ťaženie, ktoré prebiehalo medzi 25. júlom až 10. augustom roku 1543, keď osmanská armáda na čele so sultánom Sulejmanom I. Veľkolepým obliehala mesto Ostrihom v Uhorsku. Mesto napokon podľahlo osmanskej vojenskej sile po dvoch týždňoch.
Pozadie.
Obliehanie bolo súčasťou vojny medzi Habsburgovcami a Osmanmi, ktorá nastala vtedy, keď dňa 20. júla roku 1540 došlo k skonu uhorského vládcu Jána I. Zápoľského. Ide o súčasť „doby hradných vojen“ v maďarskej histórii. V roku 1541 dobyl Sulejman I. mestá Budín a Pešť, čím získal mocnú kontrolu nad územím stredného Maďarskom. Pri tejto príležitosti bol vytvorený Budínsky ejálet.
Ako súčasť francúzsko-osmanskej aliancie boli na toto osmanské ťaženie v Uhorsku dodané francúzske jednotky. V rokoch tak 1543 až 1544 bola vyslaná francúzska delostrelecká jednotka a pripojená k osmanskej armáde. Medzitým, v Stredozemnom mori, Sulejman I. vyslal admirála svojej flotily Hayreddina Barbarossu, aby spolupracoval s Francúzmi, čo viedlo k obliehaniu Nice.
Obliehanie.
Obliehanie Ostrihomu nasledovalo po neúspešnom pláne Ferdinanda I. Habsburského znovu dobyť Budín v roku 1542. Po dobytí tohto mesta by nasledovalo dobytie uhorského korunovačného mesta Stoličný Belehrad v septembri roku 1543. Ďalšie mestá, mali byť počas tejto vojenskej výpravy dobyté, boli Siklós a Segedín, aby lepšie chránili Budín. Osmanský sultán Sulejman I. sa však tentoraz zdržal ďalší postup Viedne, zrejme preto, že nemal žiadne správy o ťaženiach svojich francúzskych spojencov v západnej Európe a v Stredozemnom mori.
Po úspešnom osmanskom ťažení bolo v roku 1545 podpísané prvé jednoročné prímerie s Karolom V. prostredníctvom Františka I. Francúzskeho. Samotný Sulejman I. mal záujem o ukončenie nepriateľstva, keďže viedol ťaženie proti Safíjovskej Perzii v rámci osmansko-safíjovskej vojny (1532 – 1555). O dva roky neskôr Ferdinand I. a Karol V. uznali úplnú osmanskú kontrolu nad Uhorskom v Adrianopolskej zmluve z roku 1547 a Ferdinand dokonca súhlasil s platením ročného poplatku 30 000 zlatých florénov za ich habsburské majetky v severnom a západnom Uhorsku.
Po týchto výbojoch malo stredné Uhorsko zostať pod osmanskou kontrolou až do roku 1686.

</doc>
<doc id="727262" url="https://sk.wikipedia.org/wiki?curid=727262" title="Arkebuza">
Arkebuza

Arkebúza je primitívna strelná zbraň pôvodom z 15. storočia. Išlo vlastne o malé delo pripevnené k drevenej násade. Prvé arkebúzy mali luntový zámok, ktorý bol neskôr nahradený kresadlovým zámkom. Ako všetky strelné zbrane tých čias, tak i arkebúza bola predovka. Išlo o zbraň stredného kalibru. Okrem iného bola zbraňou menšou ale aj kratšou a zároveň ľahšou než mušketa. Používala sa až do obdobia 17. storočia.

</doc>
<doc id="727264" url="https://sk.wikipedia.org/wiki?curid=727264" title="Separát">
Separát

Separát (syn. zvláštny výtlačok, angl. "offprint", syn. "reprint", nem. "Sonder"["ab"]"druck"), "Separatabdruck") je dokument obsahujúci text jedného, autorsky samostatného diela, typicky vedeckého článku, kapitoly alebo príspevku v zborníku či festschrifte. Separáty bývajú nepredajné a slúžia autorom, prípadne vydavateľom na propagáciu diela. Separáty majú niekedy vlastné číslovanie strán. Spravidla mávajú papierovú obálku alebo samostatný obal. Niekedy majú špeciálnu titulnú stranu. Od separátov sú odlišné extrakty, ktoré nevznikali ako samostatné diela, ale iba ako výňatky z hotových diel. Extrakty preto netvoria jednu cielenú entitu. V 21. storočí ich význam upadol v súvislosti so rozšírením elektronických foriem publikovania (PDF).
Separáty sú cenené zberateľmi, pretože ide v podstate o prvé samostatné vydanie určitého diela, ktoré na rozdiel od časopisu či zborníku nie je zaťažené pre zberateľa nezaujímavým materiálom (inými príspevkami). Okrem toho bývajú často opatrené ručným podpisom, venovaním či správou autora, keďže výmena separátov bola, najmä v minulosti, bežným spôsobom korešpondencie v akademickom prostredí.

</doc>
<doc id="727265" url="https://sk.wikipedia.org/wiki?curid=727265" title="Zvláštny výtlačok">
Zvláštny výtlačok



</doc>
<doc id="727266" url="https://sk.wikipedia.org/wiki?curid=727266" title="František II. Lotrinský">
František II. Lotrinský



</doc>
<doc id="727267" url="https://sk.wikipedia.org/wiki?curid=727267" title="Mikuláš II. (Lotrinsko)">
Mikuláš II. (Lotrinsko)

Mikuláš František Lotrinský, tiež známy ako Mikuláš II. Lotrinský (, * 6. december 1609, Nancy† 25. január 1670, Nancy), bol krátko vojvoda lotrinský a vojvoda z Baru počas niekoľkých mesiacov v roku 1634. Vlády sa ujal po abdikácii svojho vlastného brata Karola IV. a bol teda vojvodom v čase francúzskej invázie do Lotrinska počas tridsaťročnej vojny.
Život.
Mikuláš František bol najmladším synom lotrinského vojvodu Františka II. a jeho manželky Kristíny zo Salmu. Narodil sa na sviatok svätého Mikuláša a podľa toho tiež dostal svoje prvé meno "Mikuláš", meno "František" mu bolo dané po otcovi. Jeho sestra Margaréta sa z lásky tajne vydala za brata francúzskeho kráľa, Gastona Orleánskeho.
Nezdalo sa pravdepodobné, že by Mikuláš mohol kedy vládnuť vojvodstvu a preto bol už odmala vychovávaný pre post biskupa. Už v mladosti zastával pozíciu biskupa v Toul. Mikuláš František študoval medzi rokmi 1622 až 1629 filozofiu a technológiu na univerzite v Pont-à-Mousson. Do rodného mesta Nancy sa vrátil až v júni 1629. Tu dostával súkromné lekcie od dvoch jezuitských kňazov.
Mikuláš František bol menovaný opátom "in commendam" a niekoľkokrát bol starším bratom Karolom alebo kráľom Ľudovítom XIII. poslaný ako veľvyslanec.
Mikuláš sa stal kardinálom dňa 16. januára 1626, avšak neprejavil sa ako príliš schopný. Keď bol v roku 1634 jeho brat Karol prinútený k abdikácii, jeho miesto vojvodu lotrinského zaujal práve mladší brat Mikuláš František. Dňa 4. marca 1634 napísal pápežovi Urbanovi VIII., ktorý ho nechal odstúpiť z miesta kardinála a súčasne mu povolil sobáš s Mikulášovou vlastnou sesternicou, Klaudiou, dcérou Henricha I. Svadba sa uskutočnila zo 17. na 18. februára toho roku.
Bezprostredne po nástupe Mikuláša na post vojvodu, francúzske vojská vpadli do Lotrinského vojvodstva a prinútili čerstvého vojvodu podpísať zmluvu o uznaní ich práva na Lotrinsko, ktoré následne obsadili. Sám Mikuláš utiekol do exilu a čoskoro sám odstúpil, pričom vrátil nárok na titul vojvodu späť bratovi Karolovi, ktorý stále žil. Okrem jednej možnosti sa ale Karol mohol vrátiť do vlastného vojvodstva až roku 1661, aj tak ale niekoľko rokov druhýkrát vládol.
Mikuláš František Lotrinský zomrel dňa 25. januára 1670 vo veku 60 rokov. Oficiálne bol ale pochovaný až 4. júla toho istého roku.
Potomkovia.
Mikuláš František si vzal svoju sesternicu Klaudiu Lotrinskú, tá nakoniec zomrela pri pôrode dvojičiek. Nie sú známi žiadni Mikulášovi ľavobočci a on sám sa po Klaudiinej smrti už neoženil.

</doc>
<doc id="727270" url="https://sk.wikipedia.org/wiki?curid=727270" title="Dim Dam Dom">
Dim Dam Dom

Dim Dam Dom je francúzska televízna šou, ktorá sa vysielala na ORTF od 7. marca 1965 do marca 1971. Reláciu vytvorila šéfredaktorka francúzskeho módneho časopisu "Elle" Daisy de Galard. Šou zameranú na ženské publikum produkovali Daisy de Galard a Manette Bertin.
Účinkujúci.
Tento televízny počin vznikol v roku 1965, v rovnakom čase ako druhý francúzsky televízny kanál. Každá relácia sa vysielala raz mesačne v nedeľu večer. Dim Dam Dom je zameraný na dámske témy, ale rieši aj mužské problémy. Každá relácia pozostáva zo série krátkych sekvencií prezentovaných vtedajšími moderátorkami, herečkami alebo speváčkami, ktoré boli v tom čase v móde.
Medzi hlavné ženské osobnosti patrili:
Názov programu odkazuje na slová: Dim(anches) pre nedeľu, Dam(es) pre dámy a D(h)om(mes) pre pánov.
Zvučka.
Michel Colombier zložil hudobnú ústrednú pieseň "The Big Team", kde vytvoril sprievodné vokály s Nicole Darde a Annie Vassiliu.

</doc>
<doc id="727271" url="https://sk.wikipedia.org/wiki?curid=727271" title="Mark Carney">
Mark Carney

Mark Joseph Carney (* 16. marec 1965, Fort Smith, Severozápadné teritóriá, Kanada) je kanadský ekonóm a politik, ktorý je od 9. marca 2025 predsedom Liberálnej strany Kanady a od 14. marca 2025 predsedom vlády Kanady. V oboch funkciách nahradil Justina Trudeaua.
Životopis.
Carney vyrastal v Edmontone, hlavnom meste provincie Alberta. Študoval na Harvarde (bakalársky titul, 1988) a Oxforde (MPhil., 1993; PhD., 1995).
Pôsobil ako investičný bankár u Goldman Sachs, kde pracoval 13 rokov a stal sa výkonným riaditeľom investičného bankovníctva. V roku 2008 sa vo veku 42 rokov stal guvernérom kanadskej centrálnej banky. Od roku 2013 do roku 2020 bol potom guvernérom centrálnej banky Spojeného kráľovstva. Stal sa tak prvým guvernérom v jej 300-ročnej histórii, ktorý nebol Britom. Je tiež prvým, kto stál na čele dvoch centrálnych bánk krajín, ktoré patria medzi sedem ekonomicky najvyspelejších štátov sveta (G7).
Od roku 2020 zastával pozíciu vyslanca OSN pre financie a zmenu klímy. Zároveň počas pandémie COVIDu bol neformálnym poradcom vlády Justina Trudeaua. Potom ako Trudeau ohlásil svoju rezignáciu 6. januára 2025, Carney oznámil svoju kandidatúru na post 16. januára. Už aj predtým bol vnímaný ako možný nástupca. 
Dňa 9. marca 2025 bol zvolený za nástupcu premiéra Trudeaua na čele Liberálnej strany. Získal 85,9% hlasov v straníckych voľbách, čo je viacej ako jeho predchodca keď sa stal lídrom Liberálnej strany.
Osobný život.
Počas štúdia na University of Oxford sa Carney zoznámil so svojou budúcou manželkou Dianou, britskou ekonómkou špecializujúcou sa na rozvojové krajiny. Zosobášili sa v roku 1994 a majú štyri dcéry (Sophiu, Ameliu, Tess a Cleo).
Carney je praktizujúci katolík. V roku 2015 ho magazín "The Tablet" označil za najvplyvnejšieho katolíka v Británii.
Hovorí po francúzsky, ale svoju plynulosť opísal ako „ďaleko od dokonalosti“. Je trojitým občanom Kanady, Británie a Írska, avšak tesne pred tým, ako sa v marci 2025 stal kanadským premiérom, prezradil, že začal proces oficiálneho zrieknutia sa svojho britského a írskeho občianstva, aby signalizoval svoj záväzok voči Kanade.

</doc>
<doc id="727272" url="https://sk.wikipedia.org/wiki?curid=727272" title="Mark Joseph Carney">
Mark Joseph Carney



</doc>
<doc id="727273" url="https://sk.wikipedia.org/wiki?curid=727273" title="Mark J. Carney">
Mark J. Carney



</doc>
<doc id="727274" url="https://sk.wikipedia.org/wiki?curid=727274" title="Polymastia">
Polymastia

Polymastia alebo polymázia () je termín, ktorým sa u ľudí označuje existencia viac ako dvoch prsníkov alebo vytvorenie nadpočetného množstva prsných (mliečnych) žliaz.
Táto vývojová vada sa vyskytuje najčastejšie familiárne. Prídavná žľaza je uložená kdekoľvek v priebehu mliečnej línie, najčastejšie však v axile. Pokiaľ je žľaza malá a eventuálne bez dvorca a bradavky, prejaví sa až v gravidite alebo v laktácii hypertrofia, bolestivosť. Môže byť zdrojom nádorového bujnenia.
V populárnej kultúre.
Postava mimozemskej prostitútky Eccentrica Gallumbits s tromi prsníkmi pochádzajúca z planéty Eroticon VI sa neobjavuje, len spomína, v siedmej kapitole knihy "Stopárov sprievodca galaxiou" (1979), knihe "Reštaurácia na konci vesmíru" a na konci 23. kapitoly románu "Zbohom a ďakujeme za ryby" od Douglasa Adamsa, v románe "A okrem toho..." od Eoina Colfera a v televíznom seriáli z roku 1981.
Vo filme (1983) je v paláci Jabbu Hutta zotročená tanečnica Yarna d'al' Gargan z mimozemskej rasy Askajianov, ktorá má šesť prsníkov. Postavu stvárnila herečka Claire Davenportová.
Vo filme "The Warrior and the Sorceress" (1984) sa nachádza postava striptérky so štyrmi prsníkmi.
Vo filme "Total Recall" (1990) a jeho remaku "Total Recall" (2012) sa nachádza postava mimozemskej prostitútky Mary, stvárnená Lyciou Naffovou (1990) a Kaitlyn Leebovou (2012), s tromi prsníkmi.
Vo filme "Paul" (2011) postavy Graeme a Clive vymysleli grafický román "Jelva: Alien Queen of the Varvak" o zelenej mimozemskej kráľovnej s tromi prsníkmi.
V 2. až 13. epizóde série "Freak Show" amerického seriálu "American Horror Story" stvárnila herečka Angela Bassettová postavu trojprsej Desiree Dupreeovej.
V roku 2014 si floridská masérka Alisha Jasmine Hesslerová alias Jasmine Tridevil nechala za 20-tisíc amerických dolárov chirurgicky prioperovať tretí prsník.

</doc>
<doc id="727277" url="https://sk.wikipedia.org/wiki?curid=727277" title="Králik neskorý">
Králik neskorý

 
Králik neskorý () je druh trvácej byliny rodu králik, z čeľade astrovité ("Asteraceae"). Jeho prirodzený areál zahŕňa oblasti od strednej Európy po Ukrajinu.
Opis.
Králik neskorý je trváca bylina s dlhým rozkonáreným podzemkom, s množstvom adventívnych koreňov. Byľ je tuhá, krehká, priama, jednoduchá alebo v hornej časti slabo rozkonárená, nevýrazne pozdĺžne ryhovaná, husto listnatá, roztrúsene žliazkatá a pritisnuto chlpatá, dlhá 30 až 150 (200) cm.
Listy sú striedavé, sediace, jednoduché. Čepeľ je podlhovasto kopijovitá, na báze klinovitá s dvoma úzkymi úkrojkami, s ostro pílkovitým okrajom, na vrchole končistá, dlhá 50 až 120 mm a široká do 30 mm. Na líci je tmavozelená, matná, na rube sivozelená, žliazkato bodkovaná, na oboch stranách roztrúsene chlpatá.
Zložené súkvetie tvorí chocholík. Úbory sú lúčovité, s priemerom 40 až 65 mm, umiestnené jednotlivo na koncoch konárikov chocholíka. Lôžko úboru je pologuľovité a bez plievok. Zákrov je dvojradový, zákrovné listene sa škridlicovito prekrývajú. Vonkajšie zákrovné listene sú čiarkovité, tupé, dlhé do 8 mm, na vrchole sú suchoblanito lemované. Vnútorné zákrovné listene sú kopijovité, tupé, dlhé do 12 mm, široko suchoblanito lemované. Lúčovité kvety sú v počte 18 až 28, sterilné, biele, na vrchole vykrojené, dlhé do 25 mm. Rúrkovité kvety sú obojpohlavné, početné, žlté.
Plodmi sú ihlanovité nažky, dlhé do 3 mm, s 8 až 10 rebrami, bez chocholca.
Rozšírenie.
Králik neskorý je ponticko-panónsky druh s ekologicky vyhraneným a klimaticky homogenným areálom s ťažiskom výskytu v Maďarsku a Rumunsku, odkiaľ zasahuje na juhozápadné a juhovýchodné Slovensko, do Chorvátska, na Ukrajinu a do Bulharska. Splanenie z kultúry bolo zaznamenané v strednej a západnej Európe (Anglicko, Francúzsko, Nemecko, Švajčiarsko, Česko) a v Severnej Amerike.
Na Slovensku dosahuje u nás severnú hranicu rozšírenia. Rastie roztrúsene na Podunajskej nížine (NPR Šúr) a medzi Komárnom a Kolárovom, súvislejšie na Východoslovenskej nížine v povodí Ondavy, Uhu, Bodrogu, Latorice a Tisy.
Ekológia.
Králik neskorý sa rozmnožuje generatívne aj vegetatívne. Obsadzuje miesta s vysokou hladinou podzemnej vody. Vyžaduje výživné, zásadité až neutrálne slatinné a bahnité pôdy. Osídľuje brehové porasty a okraje lužných lesov. Rastie v teplejších nížinách a v pahorkatinách. Kvitne od augusta do októbra.
Králik neskorý je na Slovensku zaradený v kategórii zraniteľný taxón a je chránený zákonom.
Význam a využitie.
Plnokveté formy králika neskorého sa sporadicky pestujú ako okrasné rastliny, charakteristické neskorým obdobím kvitnutia.

</doc>
<doc id="727278" url="https://sk.wikipedia.org/wiki?curid=727278" title="Leucanthemella serotina">
Leucanthemella serotina



</doc>
<doc id="727279" url="https://sk.wikipedia.org/wiki?curid=727279" title="Mraznica (prítok Lesnice)">
Mraznica (prítok Lesnice)

Mraznica je krátky vodný tok v Spišsko-gemerskom krase na území okresu Spišská Nová Ves. Je to pravostranný prítok Lesnice s dĺžkou približne 2,8 km a je tokom VI. rádu. Preteká Národným parkom Slovenský raj.
Priebeh toku.
Potok pramení v severovýchodnej časti Spišsko-gemerského krasu, na východnom okraji geomorfologického podcelku Slovenský raj, na severných svahoch Medvedej hlavy (), v nadmorskej výške približne Prameň sa nachádza v lesnom poraste v závere údolia, pod sedlom Medvedia hlava. Na hornom toku tečie prevažne severným smerom, priberajúc iba menší ľavostranný prítok spod Matky Božej (). V strednej časti pokračuje na sever, no v lokalite Bikšová sa postupne stáča na západ. Tu preteká dolinou, zovretou medzi Čingovom () na severe a Matkou Božou na juhu. Zvlnené koryto sa na dolnom toku stáča na severozápad a vteká do doliny potoka Lesnica, do ktorého sa vlieva v nadmorskej výške približne Dolnou a strednou časťou doliny vedú značené turistické chodníky na Bikšovu lúku. Potok patrí do širšieho povodia rieky Slaná.
Potok pramení a preteká iba územím obce Smižany v okrese Spišská Nová Ves v Košickom kraji.

</doc>
<doc id="727280" url="https://sk.wikipedia.org/wiki?curid=727280" title="Desatinné číslo">
Desatinné číslo

Desatinné číslo je spôsob zápisu čísla pomocou celej časti a desatinnej časti oddelenej desatinnou čiarkou (v anglosaskom svete desatinnou bodkou – tento spôsob zápisu je často používaný vo výpočtovej technike, bez ohľadu na jazyk), napríklad 1,5 alebo 122,35.
Na prvom mieste za desatinnou čiarkou sú desatiny, na druhom stotiny, atď.
Na zápis čísel s periodickým desatinným rozvojom sa niekedy používa symbol pruh nad číslicami, ktoré sa opakujú: 0, .
Pri číslach s neperiodickým rozvojom sa naznačuje pokračovanie rozvoja pomocou troch bodiek: 3,141592…
História.
Mikuláš Koperník používal aj zjednodušený oddeľovač pre čísla reprezentujúce uhlové minúty a sekundy. Bartholomäus Pitiscus údajne okolo roku 1600 použil desatinný oddeľovač. V skutočnosti išlo o oddeľovač rádov (u neho piatich). Podobne Christopher Clavius oddelil iba jeden desatinný zlomok. John Napier v diele Rabdologiæ napísanom pred rokom 1617 už používa desatinný oddeľovač. Henry Briggs používa pre jednotlivé desatinné miesta desatinné zlomky s lomítkom bez zápisu menovateľa. Potom napríklad Ján Caramuel z Lobkovíc použil roku 1670 ako desatinný oddeľovač znak pre znamienko rovnosti.

</doc>
<doc id="727282" url="https://sk.wikipedia.org/wiki?curid=727282" title="Polymázia">
Polymázia



</doc>
<doc id="727283" url="https://sk.wikipedia.org/wiki?curid=727283" title="Mammae erraticae">
Mammae erraticae



</doc>
<doc id="727298" url="https://sk.wikipedia.org/wiki?curid=727298" title="René II. Lotrinský">
René II. Lotrinský



</doc>
<doc id="727299" url="https://sk.wikipedia.org/wiki?curid=727299" title="Mikuláš František Lotrinský">
Mikuláš František Lotrinský



</doc>
<doc id="727302" url="https://sk.wikipedia.org/wiki?curid=727302" title="Trypanozomóza">
Trypanozomóza

Trypanozomóza (tiež trypanozomiáza, trypanosomóza) môže byť:

</doc>
<doc id="727304" url="https://sk.wikipedia.org/wiki?curid=727304" title="Chinuklidín">
Chinuklidín

Chinuklidín je terciárny amín, bicyklická zlúčenina, tvoriaca biely až takmer biely kryštalický prášok. Chinuklidín je súčasťou štruktúry alkaloidov z kôry chinínovníka ("Cinchona succirubra"), ako sú chinín, chinidín, (–)-cinchonidín a (+)-cinchonidín. Dusík chinuklidínu je bázický a nukleofilný, čo je nutné na zhromaďovanie chinínovýchalkaloidov v kyslých tráviacich vakuolách "Plasmodium spp." 

</doc>
<doc id="727305" url="https://sk.wikipedia.org/wiki?curid=727305" title="Roman Kišš">
Roman Kišš

Ing. Roman Kišš (* 23. december 1948, Piešťany) je slovenský elektrotechnik a informatik, známy najmä vďaka návrhu výukového jednodoskového mikropočítača , osobných počítačov PMD 85 a Didaktik Alfa a 16-bitového osobného počítača PC-88 v československom štátnom podniku Tesla Piešťany v 80. rokoch 20. storočia. Prvé tri z týchto zariadení zohrali významnú úlohu v dejinách československej informatiky a zavádzania výpočtovej techniky do škôl, podnikov a povedomia verejnosti.
Po Nežnej revolúcii pôsobil 30 rokov v Kanade a v Spojených štátoch v rôznych IT firmách, je 10-násobným držiteľom ocenenia Microsoft Most Valuable Professional (MVP).
Životopis.
Pochádza z piešťanskej podnikateľskej rodiny, jeho otec aj starý otec boli po februári 1948 väznení pre ukrývanie majetku. Ako 14-ročný sa presťahoval na internát do Bratislavy, kde absolvoval elektrotechnickú priemyslovku, a v roku 1972 aj odbor elektrické stroje a prístroje na Elektrotechnickej fakulte SVŠT (dnes FEI STU). Počas základnej vojenskej služby sa zoznámil s problematikou integrovaných obvodov vďaka učebnici, ktorú našiel v knižnici, keď v kasárňach trávil vianočné sviatky pre porušovanie disciplíny. Získal tu tiež svojich prvých 5-tisíc Kčs za zlepšovacie návrhy v oblasti elektrotechniky.
Po svadbe pôsobil krátko v Banskej Bystrici, kde vyvíjal zariadenia pre kravíny, následne pracoval ako stredoškolský učiteľ v Banskej Štiavnici, kde vyučoval štyri prevažne dievčenské triedy programovanie, niekoľko málo chlapcov zároveň trénoval v kulturistike. Neskôr sa ako zamestnanec Závodov priemyselnej automatizácie podieľal na výstavbe atómovej elektrárne vo Voroneži, kde vyvinul 1-bitový programovateľný logický automat Prolog, využívaný okrem inej automatizácie napr. aj pre riadenie fontán.
V roku 1976 nastúpil do Tesly Piešťany potom, čo si v lietadle náhodou sadol vedľa jej riaditeľa. Šlo o relatívne veľký podnik s 5-tisíc zamestnancami, v tom čase považovaný za špičkové pracovisko československého elektrotechnického priemyslu. Kišš tu začínal ako testovací technik integrovaných obvodov.
PMI-80.
Začiatkom 80. rokov sa v ČSSR zavádzal do výroby obvod MHB 8080, čs. klon 8-bitového mikroprocesora Intel 8080 z roku 1974. Domáce konštrukcie mikropočítačov s týmto obvodom však zatiaľ neexistovali. Roman Kišš, inšpirovaný článkom v nemeckom odbornom časopise, sa mimo svojej oficiálnej pracovnej náplne pustil na prelome rokov 19801981 do vývoja prototypu minimalistického jednodoskového mikropočítača PMI-80 („piešťanský mikropočítač Intel 8080“). Materiál na stavbu získal využitím nevyhovujúcich súčiastok z výroby a výmenou s kolegami (napr. vrecková kalkulačka OKU 205, ktorej 9-ciferný displej a klávesnica poslúžili ako jednoduché vstupno-výstupné zariadenie).
Neskôr v priebehu roku 1981 potom založil v piešťanskej Tesle aj školiace stredisko, prvé svojho druhu vo vtedajšom Československu, kde si účastníci týždenného školenia mohli z pripravenej sady súčiastok postaviť vlastný exemplár PMI-80 a naučiť sa základy jeho programovania v strojovom kóde 8080. Svoje znalosti mohli absolventi následne odovzdať ďalej v mieste svojho pôsobenia, takže školenia svojou mierou prispeli k naštartovaniu vlny záujmu o mikropočítačovú techniku v 80. rokoch v ČSSR.
PMD 85.
V roku 1982, v rámci prípravy na konferenciu v Prahe, navrhol zapojenie videoprocesora, umožňujúceho formou grafického dema interaktívne predviesť možnosti československých dynamických pamätí, pričom dokázal obísť potrebu drahých a embargovaných zahraničných obvodov. Videoprocesor, cyklicky načítavajúci obrazové dáta z pamätí a transformujúci ich do podoby videosignálu pre monitor resp. TV modulátor, mu následne poslúžil ako základ osobného počítača s grafickým výstupom, PMD 85 („piešťanský mikropočítač displejový“ resp. „personálny mikropočítač displejový“; číslo 85 bolo odvodené od počítača , na ktorom Kišš pracoval), kde súčasne inovatívne riešil potrebu obnovovania (refresh) dynamických pamätí. Počítač bol zároveň navrhnutý tak, aby v ňom boli využiteľné aj mimotolerantné obvody (DRAM, EPROM), tvoriace veľkú časť vtedajšej produkcie. Prvé prototypy nového počítača vznikli v Tesle Piešťany v roku 1983 a vo vedení vtedajšieho centrálne plánovaného elektrotechnického priemyslu spôsobila ich prezentácia veľký rozruch, keďže návrh kompaktných osobných počítačov bol pridelený rozsiahlym tímom v iných podnikoch a zo strany Tesly Piešťany takáto iniciatíva, navyše už v štádiu funkčného prototypu nebola očakávaná. "„V momente, ako sme dokončili prezentáciu, sme museli odísť k ministrovi elektrotechnického priemyslu Milanovi Kubátovi urobiť prednášku aj jemu,“" spomína Roman Kišš. Aj spätne je presvedčený, že PMD 85 bolo z hľadiska architektúry len približne tri roky pozadu za dobovými západnými počítačmi, čo považuje za úspech.
V ďalších rokoch vzniklo k PMD 85 množstvo periférií – okrem iných zásuvný ROM modul s programovacím jazykom Pascal; rozharnia pre viaceré tlačiarne; rozhranie lokálnej počítačovej siete pre potreby školských učební; disketová jednotka vrátane podpory pre beh Mikrosu, čs. klonu operačného systému CP/M; programátor EPROM 8708; emulátor jednočipových mikropočítačov radu MCS-48; rôzne moduly pre riadenie, meranie a zber dát – pričom na vývoji niektorých z nich sa Roman Kišš rovnako podieľal.
Didaktik Alfa.
Po odovzdaní PMD 85 do výroby, najprv v Tesle Piešťany, neskôr v Tesle Bratislava, kontaktovalo Romana Kišša výrobné družstvo Didaktik Skalica s požiadavkou aby im pomohol vytvoriť počítač ako didaktickú pomôcku do škôl, tak, aby „komerčne nekonkuroval“ PMD 85, no zároveň s ním zostal kompatibilný na úrovni softvérového vybavenia. V tejto neoficiálnej spolupráci vznikol v roku 1983 počítač Didaktik Alfa, predstavujúci vylepšený klon vyrábaného PMD 85-1 a zároveň základ širšieho radu počítačov Didaktik zo Skalice. Zo strany výrobného družstva na vývoji participovali Ing. Ľudovít Barát a Mgr. Martin Peťovský.
PC-88.
V rámci Tesly Piešťany potom pracoval ešte na návrhu IBM PC kompatibilného počítača PC-88, odvodeného od prvého modelu IBM 5150 a opäť vyvinutého s dôrazom na využitie súčiastkovej základne vtedajšej RVHP. Počítač sa však už do roku 1989 nestihol dostať do sériovej výroby (na rozdiel od PP 06 z VÚVT Žilina alebo TNS HC-16 z JZD Slušovice, ktoré však využívali aj dovozové západné obvody), vznikla len 200-kusová séria pre vnútropodnikové použitie.
IT kariéra v Kanade a USA.
Po novembri 1989 došlo pre stratu pôvodných trhov, náhlu konkurenciu modernejšej a lacnejšej dovozovej spotrebnej elektroniky vrátane osobných počítačov a divokú privatizáciu k prudkému úpadku väčšiny československých elektrotechnických vývojových a výrobných podnikov. Roman Kišš v tejto situácii nadobudol presvedčenie, že na Slovensku inžinierov a ďalších tvorivých pracovníkov nečaká perspektívna budúcnosť, vo veku 42 rokov sa preto rozhodol emigrovať do Kanady, kde od roku 1972 žila jeho sestra. Za peniaze z čs. patentov si kúpil auto, o ktoré však zakrátko pri nehode prišiel. V Kanade tak začínal prakticky bez peňazí a od nuly, neoficiálne navštevoval vysokoškolské prednášky na Torontskej univerzite, keď vyučujúceho zo Švajčiarska presvedčil, aby mu dovolil na škole pracovať, výmenou za čo mohol zadarmo navštevovať prednášky. Z hardvérového inžiniera sa postupne vypracovával na softvérového.
Z Kanady sa následne presunul do kalifornského Silicon Valley, kde pracoval v back office organizácie VISA, neskôr sa venoval budovaniu aplikačných frameworkov a metadátami riadených architektúr postavených na technológiách spoločnosti Microsoft pre viaceré americké a svetové finančné spoločnosti. Publikoval vývojárske články na portáloch Code Project, Stack Overflow a MSDN a je 10-násobným držiteľom ocenenia Microsoft Most Valuable Professional (MVP).
Návrat na Slovensko.
Po pandémii COVID-19 v rokoch 20202022 sa vrátil späť na Slovensko. Okrem iných aktivít sa na SPŠE Piešťany venuje výuke študentov robotiky v oblasti programovania a práce s cloudovou platformou Microsoft Azure.
Osobný život.
Je ženatý, s manželkou majú syna a dcéru.

</doc>
<doc id="727307" url="https://sk.wikipedia.org/wiki?curid=727307" title="Povstalecký ústup cez Prašivú, Chabenec a Ďumbier">
Povstalecký ústup cez Prašivú, Chabenec a Ďumbier

Povstalecký ústup cez Prašivú, Chabenec a Ďumbier boli presuny zbytkov povstaleckých síl, ktorými sa tieto chceli na začiatku novembra 1944 vyhnúť nemeckému zajatiu po kolapse Slovenského národného povstania. Dňa 28. októbra vydal veliteľ 1. čs. armády na Slovensku gen. Rudolf Viest na Donovaloch rozkaz na prechod na partizánsky spôsob boja. Následne sa zbytky povstaleckých síl snažili viac či menej neorganizovane vo väčších či menších jednotkách ustúpiť Nízkymi Tatrami na východ, prípadne na juh do masívu Poľany, kde prebiehal posledný organizovaný odpor povstalcov. Dňa 3. novembra boli v Pohronskom Bukovci Nemcami zajatí vojenskí velitelia povstania gen. Rudolf Viest a gen. Ján Golian pri pokuse prejsť z Nízkych Tatier na Poľanu. Časť 2. čs. paradesantnej brigády spolu s Hlavným štábom partizánskeho hnutia prechádzala 9.10. novembra za mimoriadne náročných zimných podmienok (50 cm snehu) z liptovskej strany cez Chabenec na pohronskú stranu Nízkych Tatier, pričom mrazom a vyčerpaním zahynulo viac ako 80 členov brigády a komunistický politik Ján Šverma, aby si vytvorili základňu na južných svahoch Nízkych Tatier.
 Celkovo zahynuli stovky povstalcov a tisíce padli do zajatia. Bola to jednoznačne najťažšia etapa partizánskeho boja, počas ktorej bolo partizánske hnutie zdecimované, no nie zlikvidované.
Predohra.
18.22. októbra 1944 začali nemecké vojská generálnu ofenzívu proti Povstaniu z 11 smerov. Nemecké jednotky v sile štyroch divízií obkľúčili zostávajúce slobodné územie SNP (strategický trojuholník ZvolenBanská BystricaBrezno s krycím menom Zuzana) a dosiahli prevahu vojenskej techniky, najmä ťažkých zbraní a letectva.
Na porade štábu 1. československej armády na Slovensku 22. októbra v Banskej Bystrici bolo pod tlakom nemeckých útokov prijaté rozhodnutie, že jednotky 1., 2., 4., 5. a 6. taktickej skupiny (TS) povstaleckej armády ustúpia do obranných postavení na horských svahoch Starohorských vrchov, Nízkych Tatier a Veľkej Fatry so štábom na Donovaloch. Kolapsu povstaleckých síl sa nepodarilo zabrániť. 25. októbra odletel na rozkaz mjr. Tótha do ZSSR 1. čs. stíhací pluk, čím Nemci získali úplnú leteckú prevahu. V ten istý deň Hlavný štáb partizánskych oddielov nariadil všetkým partizánskym oddielom presunúť sa do tyla Nemcov a vykonávať tam bojovú a diverznú činnosť. 26. októbra nemecká skupina Schill bez boja obsadila Zvolen a po prekonaní opevnenej línie BadínVlkanová bránenej len príslušníkmi 2. čs. paradesantnej brigády a niekoľkými tankistami vstúpili ráno 27. októbra do Banskej Bystrice. Hlavné povstalecké sily chaoticky ustúpili na Donovaly. 
V noci z 27. na 28. októbra 1944 vrchný veliteľ 1. čs. armády na Slovensku gen. Rudolf Viest vydal rozkaz o prechode armády na partizánsky spôsob boja. Tento rozkaz sa však už nepodarilo jednotkám doručiť.
Priebeh.
28. októbra sa začal neorganizovaný ústup z Donovalov. Jednotky a jednotlivci sa za hmlistého a daždivého počasia presúvali rôznymi smermi v snahe uniknúť Nemcom.
Lietadlá.
Na Donovaloch sa v kritických októbrových dňoch nachádzali ľahké pozorovacie lietadlá, ktoré boli 28. októbra 1944 ráno zničené. Podľa povstaleckého prokurátora Samuela Korbela, priameho účastníka udalostí na Donovaloch, boli tieto lietadlá, ktoré mohli byť použité na evakuáciu povstaleckého velenia, zničené povstaleckými vojakmi, ktorí vinili velenie "„zo strašného nešťastia a kritizovali, že použili vojenské nákladné autá na odvážanie svojho luxusného nábytku na Donovaly, zatiaľ čo nebolo dosť vozidiel na transport žien, detí a ranených.“"
Generáli Viest a Golian.
28. októbra 1944 v skorých ranných hodinách gen. Rudolf Viest, gen. Ján Golian, ktorí sa odmietli pripojiť k 2. čs. paradesantnej brigáde, ako aj ďalší dôstojníci (plk. Karol Pekník, pplk. Souhrada, kpt. Jaroslav KrátkyZdena, npor. M. Petro) opustili v sprievode Vysokoškolského strážneho oddielu Športhotel na Donovaloch. Pochod smeroval na východ, cez Polianku na Kozí chrbát a Prašivú a mal namierené do priestoru masívu Poľany. Prvé dni sa pochod nestretol s nemeckými oddielmi, ale musel prekonávať útrapy počasia. 31. októbra 1944 nastala v mieste medzi Sopotníckou a Medzibrodskou dolinou prestrelka
s nemeckými jednotkami. Z nesmiernej fyzickej námahy sa Rudolfovi Viestovi zhoršila dlhoročná trombóza dolných končatín. 2. novembra 1944
predpoludním, počas zastávky Vysokoškolského strážneho oddielu na Litofovej holi, bol oddiel prepadnutý a rozbitý nemeckou jednotkou. Do zajatia padli veliteľ oddielu, npor. M. Cambel, kpt. Jaroslav KrátkyZdena, ako aj npor. M. Petro. 2. novembra 1944 generáli Viest a Golian spolu
so skupinou vojakov zostúpili do Pohronského Bukovca, kde po konečne našli úkryt s možnosťou prezliecť sa. V tejto obci boli povstaleckí generáli na druhý deň3. novembra 1944 zajatí nemeckým Einsatzkommandom 14.
2. čs. paradesantná brigáda a Hlavný štáb partizánskych oddielov.
Jednotky 2. čs. paradesantnej brigády dislokované na Donovaloch pod velením Vladimíra Přikryla sa spolu s Hlavným štábom partizánskych oddielov rozhodli presunúť sa 28. októbra z Donovalov na základňu Jegorovovej brigády pod Prašivou.
Počas pochodu došlo k zrážkam s Nemcami na Kozom Chrbáte a na Prašivej. Napriek tomu sa v tábore Jegorovovej brigády podarilo zhromaždiť 700 príslušníkov brigády a ďalšie menšie jednotky a jednotlivcov. Zhromaždení vojaci a partizáni pre absenciu zásob mali získavať potraviny násilnými rekvizíciami v Kľačanoch, Dúbrave, Svätom Kríži a Lazisku, proti čomu sa postavil plk. Vladimír Přikryl.
29. októbra 1944 sa konala pod Prašivou porada Hlavného štábu partizánskych oddielov za účasti vojakov plk. Alexeja Nikitiča Asmolova, plk. Vladimíra Přikryla, styčného dôstojníka Červenej armády I. SkripkuStudenského a politických predstaviteľov Karola Šmidkeho, Jána Švermu, Bohumila Laušmana a Rudolfa Slánskeho, kde došlo k premenovaniu štábu na Hlavný štáb partizánskeho hnutia v Československu. Plk. Asmolov zároveň prevzal velenie nad všetkými prítomnými jednotkami vrátane 2. čs. paradesantnej brigády.
9. novembra zaútočili Nemci Ľupčianskou dolinou. 1. prápor 2. čs. paradesantnej brigády utrpel pri prepade značné straty a salaše, kde povstalci prebývali, boli vypálené. Nastal chvatný ústup a presun cez masív Chabenca na južnú stranu Nízkych Tatier. Nemecké prenasledovanie prekazila hmla a zlé počasie. Prechod cez Chabenec sa uskutočňoval v nepredstaviteľných podmienkach, za mrazu, vetra, v hlbokom snehu. Zahynulo viac ako 100 ľudí, z toho 83 príslušníkov 2. čs. paradesantnej brigády, pod Chabencom zahynul aj komunistický politik Ján Šverma (jediný poslanec predvojnového Národného zhromaždenia, ktorý položil svoj život v aktívnom boji proti fašizmu). 2. čs. paradesantná brigáda prišla počas novembrových pochodov aj o bojovú zástavu. Podľa pamätí plk. Asmolova sa partizánom napriek zimným podmienkam podarilo cez Chabenec pretlačiť do Lomnistej doliny jeden 85 mm kanón, ktorý bol neskôr využitý na obranu štábu HŠPH v Lomnistej doline.
Štáb partizánskej brigády Jánošík.
Štáb partizánskej brigády Jánošík sa v posledných októbrových dňoch nachádzal v Jasenskej doline. 28. októbra zanechal Jasenskej doline strážny oddiel pri sklade potravín na čele s Vladom Veleckým a vydal sa na pochod z Jasenskej doliny cez Chabenec k oddielom brigády. Kolóna zahŕňala aj 17 koní naložených nákladom a 1 mulicu. Počas namáhavého pochodu cez hrebeň Nízkych Tatier smerom na východ v podmienkach predčasnej zimy došlo k strate 16 koní, prežil len jediný a mulica. 1. novembra 1944 došlo k stretu s nemeckou jednotkou pri chate M. R. Štefánika (už zničenej zásahom delostreleckého granátu), kde v boji zahynuli sovietsky radista Vasiľ Babkin, 16ročný partizán z Valaskej Juraj Perichta a 3 ďalší partizáni a údajne 26 Nemcov. Štáb brigády ustúpil do Vajskovskej doliny a odtiaľ sa presunul cez obce Bystrá a Mýto pod Ďumbierom do Pohorelej, kde partizáni zakúpili 24 volov a následne sa 12. novembra štáb usídlil v doline Staníkovo a nadviazal spojenie so všetkými štyrmi oddielmi brigády v priestore Liptovskej Tepličky, Pohorelej a Veľkého boku. 
Nemecké hlásenia.
Večerné hlásenia nemeckého veliteľa na Slovensku podávali udalosti nasledovne::
Dohra.
Slovenské národné povstanie bolo koncom októbra porazené a partizánske hnutie prežívalo začiatkom novembra najvážnejšiu krízu. Do zajateckých, koncentračných, pracovných táborov a väzníc sa v konečnom dôsledku dostalo asi 30 000 občanov Slovenskej republiky, priamych účastníkov povstania, no aj nevinných civilistov, ktorí sa len nachádzali v priestoroch „očisťovaných“ nacistickými jednotkami.
Zajatí povstaleckí generáli Viest a Golian boli po vypočúvaní prevezení do Bratislavy, kde pokračovali ďalšie výsluchy, následne boli odtransportovaní do Berlína. Odtiaľ boli pravdepodobne prevezení do koncentračného tábora Flossenburg. Ďalší osud generálov nie je známy, pravdepodobne zahynuli v Nemecku na jar roku 1945.
Hlavný štáb partizánskeho hnutia sa po prechode Chabenca usídlil v Lomnistej doline, kde postupne nadviazal spojenie s partizánskymi jednotkami pôsobiacimi v tejto oblasti, znovu ich sformoval a aktivizoval ich činnosť.
2. čs. paradesantná brigáda sa rozmiestnila na južných svahoch Nízkych Tatier v priestore Krpáčovo, Lom, Vajskovská dolina. V bojoch na Priehybke 28. novembra a na Krpáčove 30. novembra utrpela značné straty. Spolu s Hlavným štábom partizánskeho hnutia sa 19. februára 1945 v priestore Brezna spojila s postupujúcou Červenou armádou.
Gustáv Husák sa po prechode Chabenca odtrhol so skupinkou od hlavného prúdu a 4 dni blúdil, aby sa následne 8 dní skrýval spolu s Bortelom, Lokvencom, Hýllovou a Frischovou v Hornej Lehote. Po prehliadkach obce príslušníkmi SS sa presunul do Dolných Žemberoviec, kde sa v ilegalite skrýval až do oslobodenia obce 21. decembra 1944 Červenou armádou.
Proces s vedením protištátneho sprisahaneckého centra na čele s Rudolfom Slánskym.
Smrť Jána Švermu počas prechodu Chabenca bola jedným z bodov obvinenia generálneho tajomníka ÚV KSČ Rudolfa Slánskeho počas komunistického vykonštruovaného „Procesu s vedením protištátneho sprisahaneckého centra“ v rokoch 19511952. Rudolf Slánský sa pod nátlakom a mučením ku všetkým obvineniam pred súdom priznal:
Rudolf Slánský bol odsúdený na smrť a 3. decembra 1952 popravený.
Švermovo.
Na počesť tragicky zosnulého Jána Švermu niesla obec Telgárt v rokoch 19481991 názov "Švermovo".
V umení.
Slovenský výpravný historickovojnový seriál Povstalecká história z roku 1984, kde na scenári s Jozefom Bobom spolupracoval aj prominentný historik Viliam Plevza, zobrazuje povstalecký ústup cez Chabenec a smrť Jána Švermu v záverečnom dieli "„Blízko je deň“".

</doc>
<doc id="727309" url="https://sk.wikipedia.org/wiki?curid=727309" title="Vzpieranie zvierat">
Vzpieranie zvierat

Vzpieranie sa je pohyb, pri ktorom zviera skloní hlavu a zdvihne zadné končatiny do vzduchu, pričom zadnými nohami zakopáva. Najčastejšie sa vyskytuje u bylinožravcov, ako sú kone, hovädzí dobytok, jelene, kozy a ovce. Väčšina výskumov tohto správania bola zameraná na kone a hovädzí dobytok.
Vzpieranie môže mať rôznu intenzitu, od mierneho zdvihnutia oboch zadných nôh až po spustenie hlavy medzi predné nohy, vyklenutie chrbta a niekoľkonásobné kopnutie. Pôvodne išlo prevažne o správanie proti predátorom a pri hre, ale s domestikáciou sa stalo aj problémom správania jazdeckých koní a žiadaným správaním vzpínajúcich sa koní a býkov. Ak je silné, môže jazdca zosadiť alebo dokonca zhodiť a môže vážne zraniť zviera, jazdca alebo oboch.
Dôvody vzpierania sa.
Vzpieranie sa, hoci pod sedlom predstavuje potenciálne nebezpečnú neposlušnosť, je prirodzeným aspektom správania sa koňa. Zvieratá sa vzpierajú z viacerých dôvodov. Vo voľnej prírode sa môže používať ako obranný mechanizmus proti predátorom, ako sú napríklad pumy, ktoré útočia skokom na chrbát zvieraťa. Týmto správaním zviera zhodí predátora zo svojho chrbta. Môže sa používať aj ako mechanizmus hry a obrany teritória stáda.
Aby človek mohol bezpečne jazdiť na koni, musí byť kôň znecitlivený na prítomnosť niečoho na svojom chrbte a tiež sa musí naučiť nezakopávať oboma zadnými nohami, keď je pod sedlom. Napriek tomu, keďže inštinkt je tu vždy prítomný, k vzpieraniu môže stále dochádzať z rôznych dôvodov:
Bežní jazdci sa musia naučiť vyjazdiť a opraviť jeden alebo dva jednoduché výčiny, pretože ide o pomerne častú formu neposlušnosti. Ďalej, niekedy sa od koňa skutočne vyžaduje pohyb podobný vzpieraniu: kone, ktoré preskakujú prekážku, v skutočnosti používajú takmer rovnakú činnosť ako vzpieranie, keď sa vystrelia do vzduchu, len sa vykonáva s pokročilým plánovaním na vyššiu a väčšiu vzdialenosť. Klasický drezúrny pohyb známy ako kapriolet je tiež veľmi podobný nízkemu vzpriečeniu, ktoré kôň vykonáva, keď vyrazí oboma zadnými nohami.
Riešenia vzpierania sa.
Vzpieranie koní, najmä ak je vyvolané strachom, bolesťou alebo vzrušením, je vo všeobecnosti menej závažnou neposlušnosťou, pokiaľ nie je dostatočne silné na to, aby jazdca odstavilo, a vtedy ide o nebezpečný čin. Ak je vzpieranie vopred premysleným činom koňa a stane sa nežiaducim zvykom (napríklad keď sa kôň naučí vzpierať jazdca, aby už nemusel pracovať), musí ho profesionálny tréner preškoliť.
Je dôležité okamžite riešiť problém s vybočením. Aj v prípade dobrého dôvodu ide o potenciálne nebezpečnú neposlušnosť, ktorú nemožno podporovať alebo nechať pokračovať. Jazdec si však musí byť istý, že nie je vyvolaná bolesťou alebo zlým jazdením. Mal by sa posúdiť aj plán vychádzok koňa, pretože extra vychádzka umožní koňovi uvoľniť extra energiu predtým, ako jazdec nasadne. V určitých prípadoch (napríklad na výstave, keď kone nie je možné dlhšie vyviesť) môže krátke vyvedenie koní pomôcť upokojiť prebytočnú energiu, čo umožní jazdcovi nasadnúť a bezpečne jazdiť.
Ak je príčinou zlé jazdenie, osobitná pozornosť a zlepšenie rovnováhy a pomôcok jazdca pomôžu odstrániť zmätok, a tým zabrániť správaniu. Ak je problémom zle padnúca výstroj, je potrebné ju upraviť výstroj, aby sa nielen zastavilo vzpieranie, ale aj zabránilo ďalším zraneniam, ktoré môžu vzniknúť v dôsledku zlého výstroja.
Kôň zvyčajne dáva najavo, že sa chystá vzpierať, tým, že skloní hlavu, spomalí alebo zastaví a nadmerne zhrbí chrbát. Pri takomto varovaní môže jazdec zasiahnuť v počiatočnom štádiu tým, že podporí pohyb vpred alebo krúženie. Aj pri menšom varovaní môže jazdec zabrániť vzpieraniu tým, že pomocou jednej priamej opraty potiahne hlavu koňa do strany a nahor a otočí ho do malého kruhu. Tento postup sa niekedy nazýva „zastavenie jednou opratou“. Ak jazdec ťahá hlavu koňa nahor oboma opratami, krk koňa je silnejší a je pravdepodobné, že sa jazdec prevráti cez hlavu koňa. Otočením koňa nabok má jazdec väčšiu páku a kôň sa pri otáčaní nemôže ľahko vybočiť. Tento postup sa dá použiť aj na zastavenie koňa, ktorý sa začal vzpierať. Keď kôň prestane vzpierať, treba ho požiadať, aby sa pohol dopredu – pohyb dopredu sťažuje vzpieranie a odrádza od tohto správania. Použitie pozitívneho trestu, napríklad zámerné uvedenie koňa na chvíľu do dutého rámca zámerným zdvihnutím hlavy a zhrbením chrbta koňa, môže odradiť alebo znížiť silu a závažnosť vzpierania. Ukázalo sa, že zdvíhanie hlavy alebo vyvíjanie tlaku na hlavu smerom nahor a do strán s cieľom vytvoriť nepríjemné pocity bezprostredne po vzpieraní odrádza od vzpierania v budúcnosti. Od vzpierania môžu odrádzať aj niektoré výcvikové pomôcky, ako napríklad gagový hryzák, určité typy martingalov alebo najmä na poníkoch môže odradiť od vzpierania aj nadmerná kontrola.
V počiatočných fázach výcviku koní sa niekedy vyskytuje vzpieranie, ktoré je často spôsobené nepríjemným novým pocitom z kusu sedla, ktorý zvyčajne prestane po zvyknutí si. Ak správanie vychádza z frustrácie, ktorá vzniká z nedôsledného alebo chýbajúceho posilňovania alebo trestania, potom by sa mohla zaviesť osobitná pozornosť zo strany ošetrovateľa, napríklad dôsledný plán posilňovania.
Ak ide o zlé jazdenie, osobitná pozornosť a zlepšenie jazdcovej rovnováhy a povelov pomôže odstrániť zmätok, a tým zabrániť tomuto správaniu. Ak je problémom zle padnúca výstroj, potom je potrebná úprava výstroje, ktorá spôsobuje nepohodlie, aby sa nielen zastavilo vzpieranie, ale aby sa zabránilo ďalším zraneniam, ktoré môžu vzniknúť v dôsledku nevhodnej výstroje.
Dôsledky chronického vzpierania sa.
Na koňoch, ktoré sú chronickými a sústavnými vpieračmi, sa nedá jazdiť bezpečne, a ak sa nedajú preškoliť, stávajú sa nevhodnými na akýkoľvek druh bežného jazdenia. Takéto zviera má len málo možností, a preto sa môže stať nechceným pre mnohých kupujúcich. Osudom takéhoto zvieraťa tak môže byť humánna eutanázia alebo predaj na bitúnok.
V niektorých prípadoch sa kôň, ktorý sa nedá preškoliť na to, aby necválal, môže predať dodávateľovi rodeových koní. Paradoxne, takéto kone často dosahujú vysokú cenu vo svete vzpierajúcich sa koní, pretože sú často ľahko ovládateľné na zemi, ale veľmi šikovné a zručné pri odháňaní jazdcov, čo umožňuje kovbojovi získať vysoké skóre, ak sa jazdec dokáže udržať. Na rodeových aukciách, ako je napríklad Miles City Bucking Horse Sale, prinesie rozmaznaný jazdecký kôň, najmä ten, ktorý je mohutne stavaný, najvyššiu cenu a má dlhú kariéru v rodeu.

</doc>
<doc id="727310" url="https://sk.wikipedia.org/wiki?curid=727310" title="Chagasova choroba">
Chagasova choroba

Chagasova choroba (tiež americká trypanozomóza, juhoamerická trypanozomiáza) je trypanozomiáza, ktorá je spôsobená prvokom, bičíkovcom "Trypanosoma cruzi", ktorý je prenášaný plošticou (bzdochou) rodu "Triatoma" "spp." Človek sa nakazí trypanozómou "T. crusi" z výkalov bzdochy "Triatoma spp." (sterkorálna infekcia). Pokiaľ dôjde ku infekcii organizmu cez očnú spojovku, dôjde ku jednostrannému opuchu očného viečka. Príznaky sú najskôr nešpecifické a diferenciálna diagnostika bez mikrobiologického alebo biochemického vyšetrenia je náročná: vyvíja sa horúčka a bolesti svalov. Po skončení akútnej fázy nasleduje latentná fáza, ktorá môže trvať desať až štrnásť rokov. 
Parazit "Trypanosoma cruzi" sa rozmnožuje v tkanivách, pričom poškodzuje vnútorné orgány: dochádza k poškodeniu tráviacej sústavy (vytvorí sa megakolon, obrovské zväčšenie hrubého čreva) a srdca (kardiomyopatia, ktorá vedie ku smrti neliečených pacientov). Až u tretiny ľudí s chronickou infekciou sa vyvinú srdcové zmeny a u 1 z 10 sa vyvinú tráviace, neurologické alebo zmiešané zmeny, ktoré môžu vyžadovať špecifickú liečbu.
Odhaduje sa, že asi 6 až 7 miliónov ľudí na celom svete, väčšinou v Latinskej Amerike, je infikovaných "Trypanosoma cruz"i, parazitom, ktorý spôsobuje Chagasovu chorobu, ktorá sa môže prenášať plošticou "Triatoma spp.", ako aj orálne (potravou), počas tehotenstva alebo pôrodu (z matky na dieťa), krvou a krvnými produktmi, transplantáciou orgánov a laboratórnymi nehodami.Chagasova choroba je pomenovaná po Carlosovi Chagasovi, brazílskom lekárovi a výskumníkovi, ktorý 14. apríla 1909 po prvýkrát diagnostikoval chorobu u človeka. 14. apríla je Svetový deň Chagasovej choroby.
Liečivá proti Chagasovej chorobe.
Chagasova choroba je liečiteľná, ak sa antiparazitárna liečba začne včas, v akútnej fáze. Pri chronickej infekcii môže liečba a sledovanie potenciálne zabrániť alebo obmedziť progresiu ochorenia a zabrániť prenosu, napríklad počas tehotenstva a pôrodu. 
Existujú dva hlavné typy liečby Chagasovej choroby:
Antiparazitná liečba funguje najlepšie, keď sa začne včas, ale možno ju použiť v ktoromkoľvek štádiu ochorenia. V Spojených štátoch sú k dispozícii dve liečby:
Dve súčasné liečivá, benznidazol a nifurtimox, boli objavené pred polstoročím. Sú účinné proti ochoreniu, ak sa podajú krátko po infekcii a zdajú sa byť účinné v chronickej asymptomatickej fáze ochorenia. Majú však významné nevýhody, medzi ktoré patria:
Na zlepšenie liečby v krátkodobom a strednodobom horizonte sa skúmajú nové režimy užívania benznidazolu na zníženie vedľajších účinkov.
Chagasova choroba sa môže liečiť benznidazolom alebo nifurtimoxom. Obidva lieky zabíjajú parazita a sú plne účinné pri liečbe choroby, ak sa podajú včas v akútnej fáze, a to aj v prípade vrodeného prenosu. Ich účinnosť sa však znižuje, čím dlhšie je človek infikovaný; nežiaduce reakcie sú tiež častejšie vo vyššom veku. Liečba je tiež indikovaná u pacientov, u ktorých bola infekcia reaktivovaná (napríklad v dôsledku imunosupresie), a počas skorej chronickej fázy, vrátane dievčat a žien v plodnom veku (pred alebo po tehotenstve), aby sa zabránilo vrodenému prenosu.
Dospelým s infekciou, najmä tým, ktorí nemajú žiadne príznaky, by sa mala ponúknuť liečba, pretože antiparazitárne lieky môžu tiež zabrániť alebo obmedziť progresiu ochorenia. V iných prípadoch je potrebné zvážiť potenciálne prínosy pri prevencii alebo oddialení rozvoja Chagasovej choroby oproti dĺžke liečby (do 2 mesiacov) a možným nežiaducim reakciám (vyskytujúcim sa až u 40 % dospelých). Benznidazol a nifurtimox sa nemajú podávať tehotným ženám alebo ľuďom so zlyhaním obličiek alebo pečene. Nifurtimox je tiež kontraindikovaný u ľudí s neurologickými alebo psychiatrickými poruchami. Okrem toho je potrebná špecifická celoživotná liečba a sledovanie srdcových, tráviacich alebo neurologických prejavov.
Nifurtimox.
Nifurtimox je antibiotikum a antiprotozoikum zo skupiny nitrofuránov. Ide o derivát 5-nitro-2-karbaldehydu, ktorý je stabilizovaný kondenzáciou s derivátom hydrazínu za vzniku Schiffovej bázy (aldimínu). Charakter derivátu hydrazínu ovplyvňuje lipofilitu zlúčeniny, rozpustnosť vo vode a v tukoch a následne prechod cez biologické membrány buniek. Tiež má vyýnam pri adsorpcii liečiva na parazita a schopnosť redukcie nitroskupiny v polohe 5. Poloha nitroskupiny (v polohe 5) a charakter aromatického cyklu (furán) sú zásadné pre účinok nitrofuránov: nitroskupina v inej polohe alebo zámena aromatického cyklu za iný aromát vedie na zúčeniny s nižšou účinnosťou.
Nifurtimox sa v organizme redukuje (redukcia nitroskupiny na príslušný anionradikál) za vzniku reaktívnych foriem kyslíka (ROS), pričom k redukcii a tvorbe ROS dochádza aj v bunkách človeka, kde však vďaka dostatku kyslíka a prítomnosti antioxidačných ochranných mechanizmov, dochádza ku spätnej oxidácii aniómradikálu na nitroskupinu a kde sú prítomné antioxidačné ochranné mechanizmy, ktoré nemá k dispozícii "Trypanosoma cruzii". V trypanozóme teda dochádza ku poškodeniu bunkových membrán mechanizmom peroxidácie lipidov naviazaním hydroperoxidovej skupiny do vinylovej pozície nemasýtených mastných kyselín, ktoré sú súčasťou fosfolipidov bunkových membrán. 
Nežiaduce účinky nifurtimoxu sú: anorexia, vracanie, strata pamäti, poruchy spánku a kŕče. Nežiaduce účinky sa vyskytujú až u polovice pacientov.
Benznidazol.
Benznidazol je antibiotikum a antiprotozoikum zo skupiny nitroimidazolov, pričom ide o jedinú látku z tejto skupiny, ktorá má nitroskupinu v polohe 2, nie v polohe 5. Benznidazol sa široko používa v Južnej Amerike. 
Prevencia Chagasovej choroby.
V súčasnosti neexistujú žiadne vakcíny alebo lieky, ktoré by mohli zabrániť Chagasovej chorobe. Kľúčové stratégie na prevenciu Chagasovej choroby zahŕňajú kontrolu vektorov (v Latinskej Amerike), krvný skríning pred transfúziou a transplantáciou, testovanie a liečenie dievčat, žien v reprodukčnom veku, novorodencov a súrodencov matiek s infekciou, a informovanie, vzdelávanie a komunikácia pre komunity a zdravotníkov.
Ak cestujete alebo navštevujete vidiecke oblasti v južnej alebo Strednej Amerike, nezabudnite:
Veľký rezervoár parazitov "T. cruzi" u voľne žijúcich zvierat v celej Amerike znamená, že infekciu nemožno eradikovať. Namiesto toho sú cieľom verejného zdravia eliminácia prenosu na ľudí, včasný prístup k zdravotnej starostlivosti a celoživotné sledovanie infikovaných ľudí.
Neexistuje žiadna vakcína na prevenciu Chagasovej choroby. "T. cruzi" môže infikovať mnoho druhov ploštice "Triatoma spp.", z ktorých väčšina sa vyskytuje v Amerike. Vektorová kontrola bola v Latinskej Amerike najúčinnejšou metódou prevencie. Krvný skríning je potrebný na prevenciu infekcie prostredníctvom transfúzie, transplantácie orgánov a vrodeného prenosu a na zvýšenie detekcie a starostlivosti o postihnutú populáciu na celom svete.
V závislosti od geografickej oblasti WHO odporúča nasledujúce prístupy k prevencii a kontrole:
Náklady na lekársku starostlivosť o pacientov s chronickými srdcovými, tráviacimi, neurologickými alebo zmiešanými formami ochorenia boli vypočítané ako &gt; 80 % vyššie ako náklady na postrek reziduálneho insekticídu na kontrolu vektorov a prevenciu infekcie.
Zdravotnícki pracovníci pracujúci na prvej úrovni starostlivosti (primárna zdravotná starostlivosť) zohrávajú kľúčovú úlohu pri posilňovaní odhaľovania, liečby, sledovania a oznamovania prípadov.
Posúdenie dostupnej diagnostiky (vrátane rýchlych sérologických alebo chemiluminiscenčných testov, testov molekulárnej biológie) a nákladovo najefektívnejších algoritmov je základom pre zvýšenie včasnej detekcie prípadov.
Podpora biomedicínskych, psychosociálnych a environmentálnych štúdií zameraných na determinanty a rizikové faktory Chagasovej choroby je nevyhnutná na identifikáciu nových prístupov k prevencii a kontrole.
Národné informačné systémy sú nevyhnutné na monitorovanie počtu akútnych a chronických prípadov a aktívnych ciest prenosu, ale sú zavedené len v 6 zo 44 krajín, ktoré doteraz prípady nahlásili.
Externé odkazy.
__VYNÚTIŤOBSAH__

</doc>
<doc id="727311" url="https://sk.wikipedia.org/wiki?curid=727311" title="Trypanozomiáza">
Trypanozomiáza



</doc>
<doc id="727312" url="https://sk.wikipedia.org/wiki?curid=727312" title="Trypanosomiáza">
Trypanosomiáza



</doc>
<doc id="727316" url="https://sk.wikipedia.org/wiki?curid=727316" title="Martin Campbell">
Martin Campbell

Martin Campbell (* 24. október 1943, Hastings, Hawke's Bay) je novozélandský režisér, producent a herec. Preslávil sa predovšetkým réžiou dvoch bondoviek ' (1995) a ' (2006).
Životopis.
V 70. rokoch natočil Campbell svoje prvé filmy, ktorých charakter bol častokrát béčkového typu. V roku 1988 režíroval triler "Trestní zákon" s Garym Oldmanom a Kevinom Baconom. V žánri pokračoval snímkou "Bezmocnosť" (1991), ktorá zostala relatívne nepovšimnutá. Jeho sci-fi film "Útek z Absolomu" s Rayom Liottom v hlavnej úlohe získal v roku 1995 nomináciu za najlepší sci-fi film. Od roku 1995 bol zručný filmár zapojený do úspešných trhákov ako "", prvý James Bond s Pierceom Brosnanom, triumf, ktorý znovu spustil ságu bondoviek, neskôr "Zorro: Tajomná tvár", ktorý umožnil Antoniovi Banderasovi dosiahnuť svoj prvý veľký osobný úspech v Hollywoode. Martin Campbell bol najatý pre pokračovanie z roku 2005, "Legenda o Zorrovi." V roku 2000 zažil Campbell neúspech s dobrodružným trilerom "Vertical Limit" (2000), no úspech lámal až "Casino Royale", prvý film Daniela Craiga ako agenta 007. Obdobie od 10. rokov 21. storočia boli desaťročím neúspechov, počas ktorého natočil film Mela Gibsona "Na hrane temnoty" (2010), sci-fi snímku "Green Lantern" (2011) a v menšej miere aj "Cudzinec", geopolitický triler s Jackiem Chanom a Pierceom Brosnanom v hlavných úlohách. Medzi Campbellove novšie projekty patria "Zrodená pre odplatu" (2021), "Zabijakova pomsta" (2022), "Dirty Angels" (2024) a dielo "Cleaner", ktorého premiéra sa konala 21. februára 2025.

</doc>
<doc id="727317" url="https://sk.wikipedia.org/wiki?curid=727317" title="Mwera (etnikum)">
Mwera (etnikum)

Mwerovia sú etnická a jazyková skupina Bantuov. Pochádzajú z okresov Ruangwa a Nachingwea v regióne Lindi. Usadili sa však aj v severnom regióne Mtwara a východnom regióne Ruvuma v Tanzánii, ako aj pozdĺž rieky Ruvuma medzi Tanzániou a Mozambikom.
Podľa ústnej tradície sú Mweri bantuský národ, ktorý pochádza z okolia Albertovho jazera na severe Ugandy. V neskorom stredoveku sa presťahovali na juh a dostali sa až k jazeru Malawi (Nyasa). Tam sa usadili do dvoch komunít: Mwera v blízkosti Nyasy a pobrežna Mwera, ktorá sa usadila medzi jazerom a pobrežím Indického oceánu. Slovo „"Mwera“" doslova znamená „obyvatelia vnútrozemia“ (ďaleko od pobrežia). Tých Mwerov, ktorí žijú na pobreží, nazývajú ostatní Mwerovia „Wamwera“. Je známe, že sú to mierumilovní ľudia, ktorých migrácia a rozmiestnenie obyvateľstva boli v minulosti ovplyvnené násilím a konfiškáciami, ktoré im boli spôsobené.
V roku 2001 sa počet obyvateľov Mwery odhadoval na 469 000. Hovoria jazykom mwera, nazývaným aj "Kimwera", "Mwela" alebo "Chimwera". Ide o bantunský jazyk, ktorý patrí do rodiny jazykov nigersko-konžskej skupiny. Mwerský jazyk obsahuje hodnoverný čas.
Náboženstvo.
Ľudia z kmeňa Mwera mali tradičné náboženstvo, ktoré existovalo až do 19. storočia. S príchodom nemeckej koloniálnej nadvlády v Tanzánii nemeckí kresťanskí misionári zaviedli medzi Mwerov kresťanstvo a získali konvertitov. Po prvej svetovej vojne sa však v Tanzánii začala britská koloniálna vláda, ktorá všetkých nemeckých misionárov vyhnala. Misie Mwerov boli opustené, islamskí misionári vyplnili medzeru najmä v pobrežných oblastiach, získali moslimských konvertitov a zaviedli medzi Mwerov polygýniu. Väčšina súčasných Mwerov vyznáva sunnitský islam, malé menšiny praktizujú kresťanstvo alebo svoje tradičné náboženstvo.
Spoločnosť a kultúra.
Mwerovia nechovajú dobytok ani domáce zvieratá, pretože ich tradičný región je zamorený muchami Tse-tse. Namiesto toho sa venujú lovu a rybolovu. Žijú v skupinkách oválnych chatrčí z drevených kolov, trávnatej slamy a miestneho blata. V súčasnej spoločnosti si Mwerovia osvojili samozásobiteľské poľnohospodárstvo. Čoraz viac Mwerov sa tiež presťahovalo do miest a pracujú ako námezdní robotníci.
Rozprávanie príbehov a hádanky sú dôležitými aspektmi kultúry Mwerov. Majú rituály prechodu, ako napríklad "Likomanga" pre chlapcov a "Chikwembo" pre dievčatá, ktoré znamenajú ich vstup do dospelosti, po ktorom nasleduje rýchle manželstvo krátko po zasvätení.
Historicky boli ženy mwerskej kultúry známe používaním disku na pery, pri ktorých sa v dievčenskom veku prepichla horná pera a postupne sa zväčšovala tak, aby sa do nej zmestili rôzne veľkosti pevných diskov. V tomto smere sa podobali na susedný národ Makonde.
Hudba.
Ľudia z kmeňa Mwera, podobne ako Makonde, ktorí žijú v údolí Rovuma, majú historickú hudobnú tradíciu. Pozoruhodný je ich lamelofón so siedmimi kovovými klávesmi, ktorý sa nazýva "Luliimba". Toto zariadenie je pozoruhodné, pretože jeho dizajn a konštrukčné prvky sa nápadne podobajú na "Saron", ktorý sa nachádza v juhovýchodnej Ázii a južnej Ázii, čo naznačuje možnú historickú kultúrnu výmenu medzi pobrežnou južnou Afrikou a pobrežnou juhovýchodnou Áziou. Nie je jasné, či táto výmena prebiehala z Afriky do Ázie, alebo naopak.
Spôsoby života.
Oblasť Mwera je jedným z najredšie osídlených regiónov Tanzánie, kde na kilometer štvorcový pripadá len desať ľudí. Zrážky sú veľmi slabé a rieky, ktoré pretekajú ich domovom, počas obdobia sucha vysychajú, čo núti ľudí, aby boli závislí od vodných nádrží, ktoré im zabezpečujú bežný prísun vody.
„Mwera“ je slovo, ktoré znamená „tí, ktorí žijú na pevnine“ ďaleko od pobrežia. Mwera sú všeobecne známi ako veľmi pokojní ľudia. Žijú v malých oválnych chatrčiach so slamenými strechami z trávy. Stavba domu Mwera je rodinný projekt. Muži narežú tyče na rám domu, ženy nazbierajú trávu na doštičkovanú strechu a mladí chlapci vykopú hlinu, ktorou vyplnia hlinené steny.
Podľa tradície sa niektoré druhy stromov nesmú používať na stavbu domov. Zdá sa, že dôvodom tohto zákazu je presvedčenie, že v takomto dome by mohol strašiť zlý duch. Zjavným prínosom zákazu je ochrana týchto vybraných stromov pred vyhynutím.
Mwera sa živí prevažne poľnohospodárstvom, pestuje kukuricu a arašidy. Kvôli muchám tse-tse nie je možné chovať dobytok. Väčšinu mäsa získavajú z lovu a rybolovu. Kešu orechy sú hlavnou peňažnou plodinou, ale predaj dreveného uhlia je dobrým príjmom aj pre tých, ktorí žijú do 20 km od pobrežných miest.
Mwera je matrilineárna spoločnosť, v ktorej manželstvo vyžaduje, aby sa manžel presťahoval do sídla manželky. Deti dostávajú meno po matkinom bratovi, strýkovi z matkinej strany, ktorý je zodpovedný za dôležité rituály a obrady. Chlapci aj dievčatá prechádzajú tradičnými iniciačnými rituálmi, ktoré formujú ich kultúrnu identitu ako mužov a žien.
Voľný čas je vyplnený pitím čaju a potulovaním sa po obchodoch na trhu v centre dediny. Je to čas návštev, hier, rozprávania príbehov a vybavovania záležitostí.

</doc>
<doc id="727318" url="https://sk.wikipedia.org/wiki?curid=727318" title="Parížska modrá">
Parížska modrá

Parížska modrá (nazývaná aj berlínska alebo pruská modrá) je názov pre jednu z mnohých modrých farieb. Jej číselný kód je 1056 a chemicky ide o hexakyanidoželeznatan železitý (Fe4[Fe(CN)6]3). Táto modrá patrí k najjasnejším a možno povedať, že je svojím odtieňom veľmi blízka syntetickej ultramarínovej.
Farba bola objavená v roku 1706 Johannom Jacobom Diesbachom a Johannom Konradom Dippelom v Kráľovskej alchymistickej dielni v Berlíne. Výroba sa začala o rok neskôr. Jej tvorcovia ju nazvali „Berlínska modrá“. Keďže sa ňou začali farbiť uniformy pruskej armády, rýchlo sa stala známou a získala druhý názov „pruská modrá“. Od začiatku sa pruskou modrou farbili textílie, pridávala sa do atramentov, tlačiarenských farieb, niektorých druhov šmoliek atd.
Stále sa bežne používa. Medzi umelcami sa používa najmä v olejomaľbe a temperovej maľbe. Ak sa objavuje na obrazoch datovaných pred rokom 1707, ide o falzifikát. V medicíne sa používa ako protilátka pri používaní toxických ťažkých kovov, napríklad tália.

</doc>
<doc id="727319" url="https://sk.wikipedia.org/wiki?curid=727319" title="Mwera">
Mwera

Mwera môže byť:

</doc>
<doc id="727320" url="https://sk.wikipedia.org/wiki?curid=727320" title="Gloria Jean Watkins">
Gloria Jean Watkins



</doc>
<doc id="727321" url="https://sk.wikipedia.org/wiki?curid=727321" title="Bell Hooks">
Bell Hooks



</doc>
<doc id="727322" url="https://sk.wikipedia.org/wiki?curid=727322" title="Gloria Watkins">
Gloria Watkins



</doc>
<doc id="727325" url="https://sk.wikipedia.org/wiki?curid=727325" title="Partializmus">
Partializmus

Partializmus alebo parcializmus () je sexuálny fetišizmus s výhradným zameraním na konkrétnu časť tela inú ako pohlavné orgány. Partializmus je kategorizovaný ako fetišistická porucha v DSM-5 organizácie American Psychiatric Association iba vtedy, ak spôsobuje osobe významné psychosociálne utrpenie alebo má škodlivé účinky na dôležité oblasti jej života. V DSM-IV sa považoval za samostatnú parafíliu ("not otherwise specified"), ale bol zlúčený DSM-5 do fetišistickej poruchy. Jedinci, u ktorých sa prejavuje parcializmus, niekedy opisujú anatómiu, ktorá ich zaujíma, ako pre nich rovnako alebo viac eroticky príťažlivú ako pohlavné orgány.

</doc>
<doc id="727326" url="https://sk.wikipedia.org/wiki?curid=727326" title="Konvenčná sexuálna aktivita">
Konvenčná sexuálna aktivita

Konvenčná sexuálna aktivita, slangovo (z angličtiny) tiež vanilla sex, je označenie pre sexuálne správanie, ktoré daná kultúra, subkultúra či jednotlivec považuje za bežné a zvyčajné (či už heterosexuálne alebo homosexuálne). Predstava, čo tento pojem skrýva, sa v závislosti na posudzovateľovi líši. Často sa ako konvenčný sex označuje taký sex, ktorého súčasťou nie sú praktiky BDSM, fetišizmu aleno kink sexu.
Výraz vanilla sex.
Časopis "British Medical Journal" definuje „vanilla sex“ ako „slangový výraz homosexuálov pre sex, ktorý neprekračuje hranice vzájomnej masturbácia, orálneho a análneho sexu“. Pokiaľ je v partnerskom vzťahu jeden z partnerov v sexe otvorenejší a druhý naopak preferuje klasické, tradičné a konvenčné sexuálne aktivity, je možné sa stretnúť s výrazom "vanilla partner" pre partnera uprednostňujúceho tradičnejšie aktivity. Názov vanilla sex vychádza z vanilkovej príchuti, ktorá sa používa ako základ pri výrobe zmrzliny. Obdobne ako je vanilková zmrzlina so základným a najjednoduchším druhom zmrzliny bez zodpovedajúcej chuti, je aj vanilkový sex základným/tradičným správaním.

</doc>
<doc id="727327" url="https://sk.wikipedia.org/wiki?curid=727327" title="Nitrozlúčenina">
Nitrozlúčenina

Nitrozlúčenina je dusíkatý derivát uhľovodíkov s nitroskupinou, –NO2 (väzba prostredníctvom atómu dusíka), ktorá môže byť okrem iných prvkov pripojená k uhlíku, dusíku (ako v nitramínoch: "N"-nitrozlúčeniny) alebo kyslíku (estery kyseliny dusičnej: "O"-nitrozlúčeniny; ak nie je špecifikovaná, zvyčajne ide o "C"-nitrozlúčeniny).
K nitrozlúčeninám sa nezaraďujú izomérne nitrity, estery kyseliny dusitej, pretože u nich sa zoskupenie atómov viaže prostredníctvom atómu kyslíka a nie dusíka: R-ONO. Naopak, estery a amidy kyseliny dusičnej sa medzi nitrozlúčeniny zaraďujú.
Nitroskupina.
Nitroskupina je charakteristickou skupinou atómov, ktorá sa u nitrozlúčenín viaže atómom dusíka na iné atómy, pričom najbežnejšie ide o atóm uhlíka (v tomto prípade ide o aromatické, alifatické alebo alicyklické nitrozlúčeniny: "C"-nitrozlúčeniny), resp. atóm kyslíka (za vzniku esterov kyseliny dusičnej) alebo atóm dusíka (za vzniku amidov kyseliny dusičnej, ktoré sa nazývajú nitramíny).
Nitroskupina obsahuje atóm dusíka v hybridizácii sp2, pretože substituenty okolo atómu dusíka sú v jednej rovine (koplanárna trigonálna koordinácia atómu dusíka). Obidva atómy kyslíka sú od atómu dusíka rovnako ďaleko, z čoho vyplýva, že obidve väzby N-O majú rovnaký poriadok a obidva atómy kyslíka majú rovnaký elektrický náboj.
Nitroskupina patrí medzi polárne funkčné skupiny, pretože má celý kladný náboj na dusíku a rovnaký parciálny záporný náboj na atómoch kyslíka.
Keďže je nitroskupina uskupenie veľmi elektronegatívnych atómov, nitroskupina má silný záporný indukčný efekt a záporný mezomérny efekt je daný schopnosťou konjugácie π elektrónov nitroskupiny s konjugovanými π elektrónmi vo zvyšku molekuly.
"C"-nitrozlúčeniny.
"C"-nitrozlúčeniny majú nitroskupinu viazanú na atóm uhlíka. Podľa toho, či sa nitroskupina viaže na aromatický alebo alifatický reťazec sa "C"-bitrozlúčeniny rozdeľuje na:
Medicinálna chémia nitrozlúčenín.
Nitroskupina sa považuje za všestrannú a jedinečnú funkčnú skupinu v medicinálnej chémii. Napriek histórii používania v terapeutikách má nitroskupina problémy s toxicitou a často sa kategorizuje ako štrukturálna výstraha alebo toxikofór a dôkazy týkajúce sa liekov obsahujúcich nitroskupiny sú dosť rozporuplné. Vo všeobecnosti sa lieky obsahujúce nitroskupiny vo veľkej miere spájajú s mutagenitou a genotoxicitou. V tejto súvislosti sa vynaložilo úsilie smerom k vzťahom štruktúra-mutagenita alebo štruktúra-genotoxicita. Súčasný pohľad na nitroskupinu pokrýva rôzne aspekty nitrozlúčenín, ich bioreduktívne aktivačné mechanizmy, ich toxicitu a prístupy k boju proti problémom s ich toxicitou. Okrem toho nitrozlúčeniny našli uplatnenie v oblasti protirakovinových, antituberkulárnych a antiparazitických liečiv spolu s patentovým prieskumom hypoxiou aktivovaných proliečiv obsahujúcich nitroskupiny.

</doc>
<doc id="727328" url="https://sk.wikipedia.org/wiki?curid=727328" title="Sekundárne pohlavné znaky">
Sekundárne pohlavné znaky

Sekundárne pohlavné znaky sú znaky odlišujúce príslušníkov opačného pohlavia rovnakého druhu, ktoré však, na rozdiel od primárnych pohlavných znakov, nie sú priamou súčasťou rozmnožovacej sústavy. Vytvárajú sa v priebehu dospievania, čo je pri ľuďoch v období puberty.
Rozdiel vo vzhľade samca a samice daný sekundárnymi pohlavnými znakmi sa nazýva pohlavný dimorfizmus.
Ľudské sekundárne pohlavné znaky.
V období pohlavného dozrievania (puberty) je pri oboch pohlaviach spoločný rast telesného ochlpenia v podpazuší a v pubickej oblasti.
U mužov ovplyvňuje sekundárne pohlavné znaky predovšetkým hormón testosterón a patria k ním hlavne:
U žien zahŕňa sekundárne pohlavné znaky:
Kcvývinu sekundárnych pohlavných znakov niekedy nemusí prísť, napr. keď dôjde pred pubertou ku kastrácii.

</doc>
<doc id="727329" url="https://sk.wikipedia.org/wiki?curid=727329" title="Sex medzi prsia">
Sex medzi prsia

Sex medzi prsia je sexuálna praktika realizovaná buď v rámci predohry, alebo ako nepenetračný sex, ktorá zahŕňa stimuláciu mužského penisu stlačeného medzi ženskými prsiami (zvyčajne smerom k tvári).

</doc>
<doc id="727330" url="https://sk.wikipedia.org/wiki?curid=727330" title="Parcializmus">
Parcializmus



</doc>
<doc id="727331" url="https://sk.wikipedia.org/wiki?curid=727331" title="Prsný fetišizmus">
Prsný fetišizmus



</doc>
<doc id="727332" url="https://sk.wikipedia.org/wiki?curid=727332" title="Sótadov maliar">
Sótadov maliar

Sótadov maliar je konvenčné meno atického maliara váz, činného v polovici 5. storočia pred Kr.
Sótadov maliar, jeden z najvýznamnejších umelcov klasického Grécka, bol pomenovaný po aténskom hrnčiarovi Sótadovi, známeho svojimi podpismi ("Sotades epoiesen" alebo "epoeie" – „vyrobil“) na vázach, v ktorého dielni pracoval. Jeho podpis so slovesom "egrafsen" – „maľoval“ sa dodnes nenašiel. Diela tohto maliara sa nachádzajú na širokej škále tvarov keramiky, vyzdobil niekoľko rytónov, nádob s vymodelovanými časťami (napr. rytón so sfingou, British Museum 1873,0820.265, Londýn), tiež červenofigúrový astragalos (British Museum 1860,1201.2), na ktorom je zobrazený muž so skupinou tancujúcich žien. Jeho dielom je i unikátna súprava kylikes s maľbami na bielom podklade, objavená v aténskej hrobke, dnes vystavená v londýnskom Britskom múzeu. Maliar tieto vázy vyzdobil s obzvlášť jemnou kresbou a farebnosťou.
Jeden z týchto rytónov (British Museum 1892,0718.1) vo svojom interiéri (tonde) zobrazuje priesvitne odetú nymfu siahajúcu po jablku na strome interpretovanú ako hesperidku, strážkyňu "Zlatých jabĺk Hesperidiek", ktoré udeľovali nesmrteľnosť tým (ako napr. Heraklovi), ktorí ich zbierali. Na druhom kylixe (British Museum 1892,0718.2 ) je zobrazená scéna o Polyeidovi a Glaukovi. Veštec (Polyeidos) bol zaživa pochovaný s mŕtvolou Glauka, syna Minoa. Polyeidos oživí chlapca bylinkou po tom, čo je svedkom, ako had týmto spôsobom oživí svoju družku. Na tomto vázovom obraze Sótadov maliar rúca hranicu bytia. Polyeidos aj Glaukos sú nažive, krčia sa na kamienkovej podlahe mohyly označenej na povrchu trojnožkou a sledujú hady plaziace sa dolu. Polyeidos, ktorý drží palicu vo zdvihnutej pravej ruke, je pripravený na hady zaútočiť, ale zastavil sa, aby ich sledoval. Maliar váz tu ponúka pohľad na mohylu, ako keby bola dutá a priehľadná, čo je samozrejme nemožné. Na ďalšom (British Museum 1892,0718.3) sa z pôvodnej scény (v tonde) zachovali len fragmenty. Scéna zobrazuje muža v strede, ktorého napadol príšerný had, týčiaci sa medzi trstinou napravo. Z otvorenej papule hada sa valí oblak plameňa alebo pary. Muž je nahý s výnimkou plášťa zo zvieracej kože uviazaného okolo jeho ramien a čiapky podobnej včeliemu úľu na hlave. Zachováva si obranný postoj, ľavú ruku má zahalenú v plášti, aby si chránil bok, zatiaľ čo v pravej ruke drží zrejme kameň. Aj keď na týchto vázach farebná výzdoba (polychromia) vekom vybledla, stále z nich cítiť istú živosť (maliar aj v mýtických témach dokáže nájsť zvláštny zmysel pre sviežosť a ľudskosť).
Sótadov maliar patril medzi priekopníkov tzv. vytlačovanej výzdoby (za použitia formovej terakotovej „pečiatky“), ktorá sa v Aténach po prvýkrát objavila tesne pred polovicou 5. storočia pred Kr. Ornamenty tu vo všeobecnosti pozostávajú z malých a jednoduchých motívov, ako sú rozety, sústredné kruhy, palmety, vajíčka alebo akési jazýčky. Vytlačovaná výzdoba sa zvyčajne objavuje v interiéroch nádob na pitie (Sótadov maliar ich touto technikou vyzdobil asi desať).
Iné projekty.
 

</doc>
<doc id="727334" url="https://sk.wikipedia.org/wiki?curid=727334" title="Paruman">
Paruman

Paruman () je malý rod rastlín ktorý zastupuje byliny z čeľade astrovité ("Asteraceae"). Taxonomicky je tento rod radený do tribusu "Anthemideae" v podčeľadi astrovaté ("Asteroideae").
Opis.
Druhy rodu paruman sú jednoročné až trváce, aromatické, trsnaté byliny. Podzemok je tenký, drevnatý, rozkonárený, výbežky sú zakoreňujúce. Byľ je jednotlivá, priama alebo vystúpavá, zvyčajne rozkonárená, vysoká 5 až 45 cm.
Listy sú byľové, striedavé, stopkaté alebo sediace. Čepeľ je v obryse podlhovastá, vajcovitá, elipsovitá alebo lopatkovitá, jeden až trikrát perovito strihaná. Segmenty sú čiarkovité a končisté.
Úbory sú lúčovité, stopkaté, jednotlivé. Zákrov je pologuľovitý až miskovitý, s priemerom 6 až 10 mm. Zákrovné listene sú v počte 22 až 45, v troch až štyroch radoch, vajcovité až podlhovasté. Lôžko úboru je pologuľovité až kužeľovité. Lúčovité kvety sú piestikovité (vzácne sterilné), lúče sú podlhovasté, biele. Rúrkovité kvety sú obojpohlavné, početné, žlté, korunná rúrka je valcovitá, na vrchu s päťzubým korunným lemom.
Plodmi sú vajcovité, slabo stlačené, rebrovité nažky bez chocholca.
Rozšírenie.
Areál rozšírenia rodu paruman zahŕňa oblasti od Makronézie cez severozápadnú Európu a Stredomorie po Kaukaz.
Na Slovensku tento rod zastupuje iba pestovaný druh paruman spanilý ("Chamaemelum nobile").
Zoznam druhov.
V rámci rodu eviduje databáza semenných rastlín POWO tieto dva druhy:

</doc>
<doc id="727335" url="https://sk.wikipedia.org/wiki?curid=727335" title="Chamaemelum">
Chamaemelum



</doc>
<doc id="727336" url="https://sk.wikipedia.org/wiki?curid=727336" title="Hutiansky potok (prítok Holubnice)">
Hutiansky potok (prítok Holubnice)

Hutiansky potok je vodný tok vo Volovských vrchoch na území okresu Spišská Nová Ves. Je to pravostranný prítok Holubnice v povodí Hornádu s dĺžkou približne 3,6 km a je tokom VI. rádu. Na hornom toku preteká chráneným územím Knola, na zvyšku ochranným pásmom Národného parku Slovenský raj.
Priebeh toku.
Potok pramení v severozápadnej časti Volovských vrchov, v geomorfologickom podcelku Knola, na severozápadných svahoch Veľkej Knoly (), v nadmorskej výške približne Prameň sa nachádza v lesnom poraste v závere doliny, pod hrebeňom, vedúcom z Veľkej Knoly západným smerom na Viničiar (). Od prameňa a prakticky celým svojim tokom tečie severným smerom a zakrátko opúšťa chránený areál Knola. Na strednom toku, už v podcelku Havranie vrchy, preteká údolím, ktoré na východe tvorí masív Muráňa (), na západe výbežky Haniskovej (), zo svahov ktorých je Hutiansky potok napájaný krátkymi prítokmi. Onedlho priberá ďalší, významný ľavostranný prítok spod sedla Čertova hlava a smeruje už bez významnejších prítokov na sever, dolinou zovretou Malým Muráňom () a Hýľom (). Vteká do doliny riečky Holubnica, do ktorej sa v nadmorskej výške približne vlieva ako jej pravostranný prítok. Na dolnom a strednom toku vedú dolinou značené turistické chodníky. Potok patrí do širšieho povodia rieky Slaná.
Potok preteká iba katastrálnym územím mesta Spišská Nová Ves v okrese Spišská Nová Ves, patriaceho do Košického kraja.

</doc>
<doc id="727341" url="https://sk.wikipedia.org/wiki?curid=727341" title="Pruská modrá">
Pruská modrá



</doc>
<doc id="727342" url="https://sk.wikipedia.org/wiki?curid=727342" title="Berlínska modrá">
Berlínska modrá



</doc>
<doc id="727346" url="https://sk.wikipedia.org/wiki?curid=727346" title="Oceánografický ústav v Paríži">
Oceánografický ústav v Paríži

Oceánografický ústav v Paríži () je vedecká inštitúcia v Paríži, ktorú v roku 1906 založil monacký princ Albert I. Sídli na adrese 195, "Rue Saint-Jacques" v 5. obvode. Inštitút spravuje "Fondation Albert Ier, Prince de Monaco". Sídlo postavené v rokoch 19081911 je chránené ako historická pamiatka.
História.
Albert I. bol priekopníkom oceánografie. Organizoval kurzy pre študentov a prednášky pre verejnosť. Prvá séria sa konala na Národnom konzervatóriu umenia a remesiel v roku 1903. Úspech viedol v Paríži k založeniu výskumného a výukového centra – oceánografického ústavu.
Budova.
Výstavba sídla ústavu bola zahájená v roku 1908 a dokončená roku 1911. Nachádza sa v 5. obvode na okraji Latinskej štvrti, na križovatke Rue Saint-Jacques a Rue Gay-Lussac. Je súčasťou „Kampusu Curie“, ktorý združuje ďalšie vedecké inštitúcie. Tento kampus sa nachádza na pozemkoch bývalého kláštora vizitantiek, ktoré získala Parížska univerzita za pomoci štátu, mesta Paríža a monackého kniežaťa Alberta I. Univerzita postúpila kniežaťu ako jednému z mecenášov pozemok o výmere 1000 m² na stavbu sídla oceánografického ústavu.
Budovu navrhol architekt Henri-Paul Nénot, ktorý je tiež autorom budov novej Sorbonny a susedného Geografického ústavu, ktorý je s oceánografickým ústavom symbolicky spojený dvojitým oblúkom (Zem a Oceán). Budova je neobvykle v štýle talianskeho renesančného paláca z tehál a kameňa, doplneného vysokou štvorcovou vežou. Výzdoba na fasáde predstavuje úlohu inštitúcie: šíriť vedeckú kultúru týkajúcu sa mora, sú tu kraby, medúzy, morskí koníci a tiež chobotnice, ktoré zdobia kované dvere.
Sídlo inštitútu slávnostne otvoril 23. januára 1911 princ Albert I. a francúzsky prezident Armand Fallières.
Súčasťou budovy sú dve posluchárne, laboratóriá zodpovedajúce trom oblastiam (fyzikálna oceánografia, morská biológia a fyziológia morskej biodiverzity), špecializovaná knižnica-mediálna knižnica, chovné nádrže v suteréne a služobné byty (riaditeľ a správca).
Činnosť.
Poslaním Oceánografického ústavu v Paríži je rozvíjať a propagovať znalosti o oceánoch, ponúka verejnosti pravidelné prednášky (vedcov alebo prieskumníkov), semináre, publikácie a knižnicu venovanú moru. V rokoch 19772010 pôsobilo v suteréne inštitútu aj oceánografické múzeum Centre de la mer et des eaux, ktoré ponúkalo akvária, výstavy, filmy alebo každoročné fórum námorných remesiel. Oceánografický ústav v Paríži je sídlom Medzinárodnej komisie pre vedecký prieskum Stredozemného mora (CIESM).
Organizácia.
Oceánografický ústav je riadený správnou radou, ktorej prezidentom je od roku 2020 Philippe Taquet. Jeho čestným prezidentom je suverénne monacké knieža, od roku 2005 je ním Albert II. Výkonným riaditeľom je Robert Calcagno. Okrem toho existuje aj vedecká rada, na čele ktorej stojí od roku 2020 Philippe Cury.

</doc>
<doc id="727348" url="https://sk.wikipedia.org/wiki?curid=727348" title="Oceánografický ústav (Paríž)">
Oceánografický ústav (Paríž)



</doc>
<doc id="727351" url="https://sk.wikipedia.org/wiki?curid=727351" title="Graviditofília">
Graviditofília

Graviditofília, gravidofília, maiesiofília alebo maieusofória je kontext, v ktorom je tehotenstvo vnímané jednotlivcami alebo kultúrami ako erotický fenomén. Môže zahŕňať sexuálnu príťažlivosť k ženám, ktoré sú tehotné alebo sa zdajú byť tehotné, príťažlivosť k laktácii alebo príťažlivosť k určitým štádiám tehotenstva, ako je oplodnenie alebo pôrod.

</doc>
<doc id="727352" url="https://sk.wikipedia.org/wiki?curid=727352" title="Polyeidos">
Polyeidos

Polyeidos alebo Polyidos () môže byť:

</doc>
<doc id="727353" url="https://sk.wikipedia.org/wiki?curid=727353" title="Gravidofília">
Gravidofília



</doc>
<doc id="727354" url="https://sk.wikipedia.org/wiki?curid=727354" title="Polyidos">
Polyidos



</doc>
<doc id="727355" url="https://sk.wikipedia.org/wiki?curid=727355" title="Amfenikol">
Amfenikol

Amfenikol (tiež amfenikolové antibiotikum) je antibiotikum, ktoré pôsobí ako inhibítor prokaryotickej proteosyntézy tak, že inhibuje tvorbu peptidovej väzby. Medzi amfenikolové antibiotiká patrí chloramfenikol, azidamfenikol a tiamfenikol. K chloramfenikolu existujú aj proliečivá: chloramfenikol palmitát a chloramfenikol sukcinát sodný.
Chloramfenikol sa používa ako „antibiotikum poslednej voľby“, keď zlyhali všetky ostatné spôsoby terapie. Vyvoláva nebezpečnú a smrteľnú aplastickú anémiu. Chloramfenikol palmitát sa používa vo forme vodnej suspenzie pre deti, pretože nemá horkú chuť ako samotný chloramfenikol. Chloramfenikol sukcinát sa používa vo forme sodnej soli na prípravu vodných roztokov určených na infúzne podanie. Tiamfenikol sa dnes už nepoužíva. Azidamfenikol sa používa ako oftalmologikum v očnom lekárstve.

</doc>
<doc id="727356" url="https://sk.wikipedia.org/wiki?curid=727356" title="Verónica Llinás">
Verónica Llinás

Verónica Llinás (* 23. september 1960, Buenos Aires, Argentína) je argentínska filmová, divadelná a televízna herečka a komička. Je dcérou spisovateľa Julia Llinása a maliarky Marthy Peluffo.
Na Slovensku je známa svojím účinkovaním v telenovele "Žena na úteku" ako teta Bernarda.

</doc>
<doc id="727357" url="https://sk.wikipedia.org/wiki?curid=727357" title="Žofia Bátoriová">
Žofia Bátoriová

Žofia Bátoriová zo Somlyó (* 1629, Somlyó – † 14. jún 1680, Mukačevo) bola manželkou sedmohradského kniežaťa Juraja II. Rákociho. Zároveň bola dcérou Andreja Bátoriho a Anny Zakreszkej. Bola taktiež neterou kniežaťa Gabriela Bátoriho.
Život.
V meste Szilágysomlyó sa spoznala sa s Jurajom II. Rákocim ako vtedajším kapitánom Veľkého Varadína. Ich spoločná svadba prebehla dňa 3. februára roku 1643 v meste Alba Iulia. Na žiadosť svojho svokra Juraja I. Rákociho však čoskoro prestúpila z katolíckeho náboženstva na reformovanú vieru. Po smrti svojho manžela v roku 1660 sa so spolu s vlastným synom Františkom I. Rákocim rozhodla pre konverziu na rímsky katolicizmus, pričom po odchode zo Sedmohradska sa utiahla na svoje uhorské majetky. Zároveň sa postavila na stranu vtedajšieho uhorského kráľa Leopolda I. Pod vplyvom jezuitov však prenasledovala protestantských kazateľov na panstve rodu Rákoci. Nasledovali taktiež represie voči protestantským nevoľníkom. Práve to bol dôvod, prečo sa činnosť kolégia v Šarišskom Potoku musela viesť tajným spôsobom.
V roku 1671 sa jej podarilo úspešne zachrániť jej vlastného syna, ktorý bol zapletený do Vešeléniho sprisahania a to zaplatením výkupného v hodnote 1 000 forintov a prijatím nemeckej zbrojnošov na vlastných hradoch. Neskôr sa dostala pod vplyv jezuitského predstaviteľa protireformácie a to Imricha Kissa. Jej nevesta Helena Zrínska však ako katolíčka nemohla zostať na Mukačevskom dvore práve vtedy, keď prejavila zhovievavosť voči protestantským nevoľníkom.
Na sklonku svojho života urobila všetko pre to, aby zabránila plánovanému sobášu medzi Helenou Zrínskou a Imrichom Tökölim. Napokon však skonala dňa 14. júla roku 1680. Pochovali ho spolu s jej vlastným synom Františkom I. Rákocim v krypte jezuitského Kostola Najsvätejšej Trojice v Košiciach, ktorý založila. Dňa 15. júna roku 1682 sa uskutočnil sobáš Heleny Zrínskej a Imricha Tököliho na hrade Palánok v Mukačeve. Stalo sa tak dva roky po jej smrti.

</doc>
<doc id="727361" url="https://sk.wikipedia.org/wiki?curid=727361" title="Karol III. (Lotrinsko)">
Karol III. (Lotrinsko)

Karol III. Lotrinský známy ako "Veľký" (* 18. februára 1543, Nancy† 14. mája 1608) bol vojvoda lotrinský od roku 1545 až do svojej smrti.
Život.
Bol najstarším preživším synom Františka I. Lotrinského a Kristíny Dánskej. Jeho matka vládla ako regentka v čase Karolvej maloletosti.
V čase jeho detstva mu umrela jeho vlastná prastará matka menom Filipa z Gelderlandu, čo pre Karola znamenalo budúce dedičstvo. Jeho dynastia si privlastňovala Jeruzalemské kráľovstvo a používala dokonca titul vojvodu z Kalábrie, čo znamenalo nárok na neapolský trón. Navyše mali nárok na vojvodstvo Gelderland, ktoré zdedili po Karolovi III. z Egmontu ako vojvodovi vojvodovi z Gelderlandu.
Na žiadosť Karola III. vytvoril pápež Klement VIII. titul "lotrinského prímasa" a to pápežskou bulou zo dňa 15. marca roku 1602. Pôvodne bol titul udelený Karlovi Lotrinskému, ako jeho synovi. V roku 1607 pripadol tento titul biskupovi z diecézy Toul.
Rodina.
Karol sa oženil s Klaudiou Francúzskou ako dcérou francúzskeho kráľa Henricha II. a jeho manželky Kataríny Medicejskej. Mali spolu až deväť detí:

</doc>
<doc id="727362" url="https://sk.wikipedia.org/wiki?curid=727362" title="Materské mlieko">
Materské mlieko

 
Materské mlieko je mlieko produkované laktáciou v mliečných žľazách uložených v prsiach slúžiacich k výžive novonarodeného potomka. Materské mlieko je prirodzená strava pre novorodenca, ktorá by mala poskytnúť všetky potrebné látky pre rast organizmu. Materské mlieko je novorodencovi predávané pomocou dojčenia, počas ktorého je postupne uvolňované číre vodnatejšie mlieko k uhaseniu smädu a neskôr tučnejšie tzv. zadné mlieko. Pre správny vývoj dieťaťa sa v súčasnosti odporúča minimálne polročné úplné dojčenie.
Hormonálna regulácia.
Tvorba materského mlieka je ovplyvnená prolaktínom, jeho uvolňovanie z prsnej žľazy potom oxytocínom. Hladiny prolaktínu je možné ovplyvniť liekmi – predovšetkým agonistami dopamínu – ktoré sa používajú k zástave laktácie. Oxytocín je ďalej zodpovedný za rozvoj citového vzťahu matka/dieťa.
Imunitné zložky materského mlieka.
Okrem živín sa v materskom mlieku nachádzajú rôzne imunitné zložky. Môžeme v ňom nájsť cytokíny, protilátky, solubilné receptory, rastové faktory i imunitné bunky. Vďaka týmto zložkám materské mlieko pôsobí pozitívne na vývoj novorodenca, posilňuje jeho imunitný systém pri infekciách a podieľa sa aj na vývoji jeho imunitného systému. Okrem toho sa v materskom mlieku nachádzajú aj rôzne bakteriálne kmene, ktoré pôsobia na ustanovenia mikrobioty čreva a na jej toleranciu imunitným systémom jedinca.
Cytokíny a solubilné receptory.
V materskom mlieku sa vyskytuje mnoho cytokínov, ktoré hrajú esenciálnu úlohu v správnom vývoji imunitného systému potomka, vývoju jeho tráviceho traktu a ustanoveniu orálnej tolerancie. V mlieku sa nachádzajú najmä protizápalové cytokíny ako sú TGF-β, IL-7, IL-10, IL-18 a G-CSF. Nájdeme tu ale aj cytokiny prozápalové ako sú TNF-α, IL-6, IL-8, IL-12, IL-2 a IFN-γ. Okrem nich sa v mlieku nachádzajú aj ďalšie cytokíny ako sú IL-1β, IL-4, IL-5, IL-13, GM-SCF a M-CSF. Väčšina z týchto molekúl je sekretovaná epiteliálnymi bunkami mliečnej žľazy alebo imunitnými bunkami nachádzajúcimi sa v mlieku, iné sa do mlieka dostávajú z periférnej krvi matky.
Rovnako ako celková kompozícia mlieka, aj zloženie cytokínov v mlieku sa mení v priebehu laktácie av závislosti od zdravia matky. Na zloženie cytokínov v mlieku majú vplyv aj alergie matky.
V mlieku sa nachádzajú okrem iného TGFβ, IL-10, IL-6 a solubilné CD14, ktoré prispievajú k vývoju tolerancie k ustanovujúcej sa mikrobiote a antigénom z potravy.
Najviac abundantnými cytokínmi v materskom mlieku sú cytokíny z rodiny TGF-β. Koncentrácia sa líši počas obdobia dojčenia a medzi individuálnymi matkami. Väčšina TGF-β cytokínov sa v mlieku vyskytuje v latentnej forme a aktivuje sa až v žalúdku dojčaťa. TGF-β cytokíny majú protizápalovú úlohu, majú schopnosť inhibovať diferenciáciu naivných T lymfocytov do Th1 a Th2 subtypov a zároveň stabilizovať Foxp3 expresiu a ovplyvňovať diferenciáciu regulačných T lymfocitov.
Ďalším protizápalovým cytokínom nachádzajúcim sa v mlieku je IL-10. Tento cytokín podporuje prežívanie a proliferáciu B lymfocytov, inhibuje Th1 odpoveď, znižuje expresiu MHC II molekúl na monocytoch, čo vedie k zníženiu antigénnej prezentácie a všeobecne inhibuje vývoj makrofágov, T lymfocytov a NK buniek. Ďalej IL-10 v mlieku reguluje odpoveď k ustavujúcej sa mikrobiote.
IL-6 sa v materskom mlieku vyskytuje prvé 3 mesiace po pôrode. Podporuje produkciu IgA v čreve dojčaťa a indukuje folikulárne T pomocné lymfocyty v germinálnych centrách. Okrem iného stimuluje epiteliálne bunky mliečnej žľazy na transport IgA do mlieka.
Vo vysokých koncentráciách sa v kolostri vyskytuje Il-1β. IL-1β podporuje diferenciáciu regulačných T lymfocytov a spolu s ostatnými cytokínmi v mlieku (TGF-β, IL-10 a IL-6) je asociovaný s ustanovením tolerancie ku kravskému mlieku.
Vzhľadom na to, že IL-2 stimuluje rast a vývoj T lymfocytov a NK buniek a ovplyvňuje diferenciáciu v Th1/Th2, hrá významnú úlohu vo vývoji imunitného systému potomka.
IL-8 je chemoatraktant, ktorý hrá dôležitú úlohu v migrácii materských leukocytov z periférnej krvi matky do materského mlieka.
Pri infekcii dojčaťa alebo matky sa mení zloženie mlieka (zvýšené hladiny cytokínov IL-4, IL-6 a IL-8). Zvýšená koncentrácia IL-8 môže ovplyvňovať adherenciu a diapedézu maternálnych leukocytov do slizničného imunitného systému asociovaného s črevom.
Cytokiny v mlieku regulujú zápalové procesy, hojenie rán, predchádzajú alergiám a sepse, ovplyvňujú hematopoézu a podieľajú sa na vývoji thymu. Cytokiny v mlieku sú okrem iného dôležité pre proliferáciu črevného epitela, pri jeho oprave, maturácii a udržaní jeho bariérovej funkcie.
Okrem cytokínov materské mlieko obsahuje niekoľko solubilných cytokínových receptorov. Tieto solubilné receptory regulujú signalizáciu cytokínov z mlieka a stimulujú najmä bunky vrodeného imunitného systému potomka. Ide o solubilné IL-6R, TNF-RI, TNF-RII, IL-1RA, CD14, TLR2. Úloha týchto solubilných receptorov v materskom mlieku nie je do detailu preskúmaná, ale zdá sa, že sú dôležité pre tlmenie prozápalovej imunitnej odpovede v potomkovi. Solubilné CD14 a TLR2 prispievajú k vývoju tolerancie voči ustanovujúcej sa mikrobiote.
Protilátky.
Materské mlieko obsahuje najmä sekretórny variant IgA, ktorý tvorí až 25% proteínovej zložky ľudského materského mlieka. Tieto sIgA sú špecifické proti antigénom, s ktorými sa matka stretla vo svojom tráviacom trakte. Do mlieka sa protilátky dostávajú z plazmatických buniek produkujúcich sIgA, ktoré sídlia v mliečnej žľaze, do ktorej migrovali z gastrointestinálneho traktu. Materské mlieko teda obsahuje protilátky proti enterobaktériám a ďalším baktériám nachádzajúcich sa v čreve matky. Okrem toho obsahuje aj protilátky proti vírusom, parazitom a niektorým antigénom z potravy. Do mlieka sa tiež dostávajú protilátky proti patogénom z respiračného traktu. IgA v materskom mlieku je tiež protektívna proti vývoju alergií.
Okrem IgA materské mlieko obsahuje aj IgG protilátky. Tie sú produkované buď lokálne v mliečnej žľaze alebo sa do mlieka dostávajú z periférnej krvi transportom cez mliečnu žľazu. Materské mlieko obsahuje najmä varianty IgG2 a IgG4. Ďalej sú v mlieku obsiahnuté tiež IgM protilátky.
Protilátky v materskom mlieku majú preukázateľný vplyv na zdravie dojčaťa. Poskytujú mu totiž priamu ochranu proti niektorým patogénom, poskytujú ochranu najmä proti hnačkovým ochoreniam, zamedzujú adherencii "Candida albicans" k epiteliálnym bunkám ústnej dutiny dojčaťa a znižujú novorodeneckú úmrtnosť najmä v treťom svete.
Imunitné bunky.
Celkový počet buniek v mlieku sa pohybuje v rádoch tisícov až miliónov na 1 mililiter, pričom v kolostri (mlieko vylučovanom v prvých dňoch po pôrode) je voči maturovanému mlieku buniek viac. Denne tak potomok príjme až milióny buniek, ktoré môžu ovplyvňovať jeho vývoj. Bunky sa v mlieku vyskytujú v rôznych štádiách diferenciácie od buniek kmeňových s pluripotentným potenciálom až po bunky plne diferencované. Najväčšou zložkou buniek v mlieku sú bunky epiteliálne, nájdeme tu ale aj až 2% kmeňových buniek a buniek imunitných. Percentuálne zastúpenie imunitných buniek v materskom mlieku sa líši v priebehu laktácie podľa potrieb dojčaťa, pokiaľ napríklad u dojčaťa alebo u matky prebieha infekcia, v materskom mlieku nájdeme väčšie percento imunitných buniek, ktoré by mali posilniť ochranu potomka pred infekciou.
Najväčšie zastúpenie imunitných buniek v mlieku tvoria najmä bunky vrodenej imunity. Ide o neutrofily s percentuálnym zastúpením 40-60%, makrofágy tvoriace 30-47% a ďalej bunky adaptívnej imunity, ktoré tvoria 5-9% imunitných buniek v mlieku. Z lymfocytov sa v materskom mlieku vyskytujú najviac T lymfocyty (72-94%). V mlieku ale boli nájdené aj B lymfocyty a NK bunky.
Z makrofágov sa v mlieku vyskytujú skôr tie s protizápalovým fenotypom, ktoré pomáhajú ustanovovať homeostatické tolerogénne prostredie brániace vzniku imunopatologických stavov dojčaťa. Makrofágy v mlieku exprimujú MHC II molekuly a môžu tak zastávať funkciu antigén prezentujúcich buniek a podieľať sa tak na vývoji imunitného systému potomka alebo pri iniciácii imunitnej odpovede na sliznicu čreva, kam sa z mlieka dostávajú saním. Okrem MHC II exprimujú aj kostimulačné molekuly CD40 a CD86. Makrofágy v mlieku majú vysokú fagocytickú aktivitu a dokážu spontánne produkovať faktor stimulujúci kolónie granulocytov a makrofágov (GM-CSF).
V materskom mlieku sa vyskytujú oba hlavné typy T lymfocytov – CD4+ i CD8+, pričom vyššie percentuálne zastúpenie tu majú CD8+ T lymfocyty. Okrem toho sa v mlieku vyskytujú aj regulačné T lymfocyty, γδ T lymfocyty, MAIT a ILC. Prítomnosť týchto špecifických bunkových typov vyskytujúcich sa predovšetkým v črevnom imunitnom systéme by mohla byť daná tým, že sa imunitné bunky dostávajú z tráviaceho traktu do mliečnej žľazy transepiteliálnou migráciou tzv. gut-mammary gland axis. V mlieku sa vyskytuje väčšie percento aktivovaných T lymfocytov (efektorových aj pamäťových) ako naivných. T lymfocyty z mlieka kompenzujú nedostatok efektorových T lymfocytov dojčaťa a chráni ho tak pred infekciami. Navyše môžu v tele potomka zotrvávať až do jeho dospelosti a podieľať sa na vývoji jeho adaptívneho imunitného systému. Regulačné T lymfocyty z mlieka sa podieľajú na zachovaní maternálneho mikrochimerizmu v potomkovi a pôsobia na jeho imunitný systém smerom k tolerancii voči napr. ustanovujúcej sa črevnej mikrobiote.
Z B lymfocytov mlieko obsahuje najmä „class-switched“ pamäťové B lymfocyty. Väčšina z nich prešla terminálnou diferenciáciou smerom k plazmatickým bunkám a je aktivovaná. Tieto plazmatické bunky exprimujú najmä IgG (oproti vyššiemu zastúpeniu IgA protilátok v materskom mlieku, ktoré sú sekretované IgA plazmatickými bunkami v mliečnej žľaze). B lymfocyty v mlieku by mohli pomáhať v prevencii proti prenosu infekcii z matky na potomka počas dojčenia a podieľať sa na antigénnej prezentácii v tele dojčiat a podieľať sa tak na vývoji imunitného systému.
Konzumácia dospelými.
Reštaurácie a recepty.
Menšina ľudí, vrátane majiteľov reštaurácií Hansa Lochena zo Švajčiarska a Daniela Angerera z Rakúska, ktorý prevádzkuje reštauráciu v New Yorku, používala ľudské materské mlieko alebo aspoň obhajovala jeho používanie ako náhradu kravského mlieka v mliečnych výrobkoch a receptoch. Výrobca zmrzliny v londýnskej Covent Garden s názvom The Licktators začal vo februári 2011 predávať zmrzlinu s názvom Baby Gaga. Každá porcia stála 14 libier. Všetko mlieko darovala pani Hileyová, ktorá zarábala 15 libier za každých 280 gramov a nazývala ho „skvelým bojovníkom proti recesii.“ Zmrzlina sa vypredala hneď v prvý deň. Napriek úspechu novej príchute úradníci Westminsterskej rady stiahli produkt z ponuky, aby sa uistili, že je, ako uviedli, „vhodný na ľudskú spotrebu.“ Tammy Frissell-Deppeová, rodinná poradkyňa špecializujúca sa na pripútavé rodičovstvo, vydala knihu s názvom "A Breastfeeding Mother's Secret Recipes" (2000), ktorá poskytuje rozsiahly súhrn podrobných receptov na jedlá a nápoje s obsahom ľudského materského mlieka. Ľudské materské mlieko sa nevyrába ani nedistribuuje priemyselne ani komerčne, pretože jeho používanie ako potraviny pre dospelých sa vo väčšine kultúr na svete považuje za nezvyčajné a väčšina ľudí takúto prax neschvaľuje.
V Kostarike sa uskutočnili pokusy o výrobu ľudského syra a pudingu z materského mlieka ako alternatívy k odstaveniu.
Kulturisti.
Hoci neexistujú žiadne vedecké dôkazy o tom, že materské mlieko je pre dospelých prospešné, podľa niekoľkých spravodajských zdrojov z roku 2015 ho kulturisti používajú pre svoju nutričnú hodnotu. V článku ABC News z februára 2015 jeden bývalý súťažný kulturista povedal: „Nie je to bežné, ale poznám ľudí, ktorí to robili. Určite sa o tom dosť hovorí na internetových fórach o kulturistike.“ Kulturistov nazval „zvláštnym druhom jedincov“ a povedal: „Aj keď tento typ vecí nie je vôbec podložený výskumom, sú náchylní na tradície z posilňovní a ochotní to vyskúšať, ak existuje nejaký potenciálny účinok.“ V čase písania tohto článku bola v USA cena materského mlieka získaného z mliečnych bánk, ktoré mlieko pasterizujú a podstupujú drahé kontroly kvality a bezpečnosti, približne 10 USD/ml a cena na alternatívnom online trhu, kupovanom priamo od matiek, sa pohybuje od 1 do 4 USD za americkú tekutú uncu (0,03 – 0,14 USD/ml), v porovnaní s kravským mliekom, ktoré stojí približne 3,44 USD za americký galón (0,0269 USD za americkú tekutú uncu; 0,0009 USD/ml)
Erotická laktácia.
Zo sexuálnych dôvodov sa niektoré páry rozhodli vyvolať laktáciu mimo tehotenstva prostredníctvom praktiky nazývanej „erotická laktácia“.

</doc>
<doc id="727363" url="https://sk.wikipedia.org/wiki?curid=727363" title="Alžbeta Amália Hesensko-darmstadtská">
Alžbeta Amália Hesensko-darmstadtská

Alžbeta Amália Hesensko-darmstadtská (* 20. marec 1635, Gießen, Bádenské markrabstvo, Svätá rímska ríša nemeckého národa† 4. august 1709, Neuburg an der Donau, Bavorské kurfirstvo) bola rodom hesensko-darmstadtská princezná a po sobáši s falckým kurfirstom Filipom Viliamom napokon ako falcká kurfirstka.
Život.
Alžbeta Amália sa narodila v Neues Schloss v Gießene ako dcéra Juraja II. Hesensko-darmstadtského a jeho manželky Žofie Eleonóry Saskej. Medzi jej súrodencov patrili Ľudovít VI. Hesensko-darmstadtský ako budúci vládca Hesenska a taktiež Anna Žofia, abatiša z Quedlinburgu.
Alžbeta Amália bola prísne vychovaná zo strany vlastnej matky, ktorá bola konfesijne zbožnou luteránkou. Mala atraktívny vzhľad vďaka nápadným plavým vlasom, čo bola zvláštnosť, ktorú si udržala až do staroby a ktorú zdedili aj jej dcéry a to Eleonóra Magdaléna a Dorota Žofia.
Dňa 3. septembra 1653 sa uskutočnil jej sobáš spolu s Filipom Viliamom, ktorý sa po čase stal falckým kurfirstom. Jej manžel bol starší približne o dvadsať rokov a zároveň bol dedičom Falckého kurfirstva, jedného z najvýznamnejších štátov na území Svätej ríše rímskej.
Dňa 1. novembra roku 1653 konvertovala na katolícku vieru a to za prítomnosti kurfirsta a kolínskeho arcibiskupa Maximiliána Henricha Bavorského.
Spisovateľ William Nakatenus jej neskôr venoval vlastné dielo známe ako "Nebeská palmová záhradka".

</doc>
<doc id="727365" url="https://sk.wikipedia.org/wiki?curid=727365" title="Gabriel Corrado">
Gabriel Corrado

Gabriel Andrés Corrado (* 12. december 1960, Buenos Aires, Argentína) je argentínsky herec, producent a moderátor.
Na Slovensku je známy svojím účinkovaním v telenovelách "Manuela", "Čierna perla", "Milady", "Divoký mesiac" a "Maximo v mojom srdci".

</doc>
<doc id="727366" url="https://sk.wikipedia.org/wiki?curid=727366" title="Linezolid">
Linezolid

Linezolid je nové syntetické antibiotikum s osobitným mechanizmom účinku, ktoré patrí do skupiny oxazolidínových antibiotík. Linezolid je blokátor tvorby iniciačnho komplexu translácie. Linezolid je rezervné antibiotikum, ktoré sa smie používať, ak zlyhajú všetky ostatné antibiotiká. Dávkovanie linezolidu je 600 mg liečiva dvakrát denne perorálne alebo intramuskulárne.
Antibiotické spektrum linezolidu.
Linezolid predstavuje alternatívu penicilínov a glykopeptidov na liečbu závažných infekcií grampozitívnymi organizmami, najmä na meticilín rezistentný S"tafylococcus aureus", vankomycín rezistentné enterokoky, multirezistentné pneumokoky. Linezolid sa používa pri septických stavoch, infekciách dolných dýchacíchciest, katétrových infekciách, infekciách kože a mäkkých tkanív. Linezolid pôsobí na anaeróbne koky a korynebaktérie, "Listeria monocytogenes".
Linezolid je účinný proti:
Linezolid sa používa pri komunitných a nozokomiálnych pneumóniách.
Farmakokinetika linezolidu.
Linezolid sa podáva perorálne aj parenterálne. Absorpcia prebieha rýchlo a výrazne, biologická dostupnosť dosahuje takmer 100 %. Maximálna plazmatická koncentrácia je dosiahnutá po 2 hodinách od perorálneho podania liečiva. Disribučný objem predstavuje 40 až 50 litrov, takže sa približuje objemu celkovej telesnej vody. Väzba liečiva na plazmatické proteíny predstavuje 31 %. Linezolid sa metabolizuje hlavne oxidáciou, vylučuje sa prevažne močom (materská látka predstavuje 30 %, metabolity predstavujú 50 %), 10 % látky sa vylučuje stolicou vo forme metabolitov. Biologický polčas linezolidu je 4 až 6 hodín.
Farmakodynamika linezolidu.
Linezolid sa viaže na 23S časť podjednotky 50S bakteriálneho ribozómu, konkrétne na A-pozíciu, čím zabraňuje vzniku funkčného 70S iniciačného komplexu. Linezolid má mechanizmus účinku odlišný od všetkých ostatných antibiotík, ktoré neoatria do skupiny oxazolidínových antibiotík.
Zatiaľ čo väčšina široko známych antibiotík (makrolidy, chloramfenikol) inhibuje syntézu bakteriálnych proteínov v štádiu predlžovania peptidového reťazca, linezolid pôsobí včas silnou interakciou s 50S ribozomálnou podjednotkou. V iniciačnom kroku bakteriálnej translácie je 50S podjednotka spojená s fMet-tRNA a komplexom zloženým z 30S ribozomálnej podjednotky a mRNA za vzniku funkčného iniciačného komplexu. Linezolid interaguje s väzbovým miestom P peptidyl-tRNA na podjednotke 50S s mikromolárnou afinitou (a nemá žiadnu afinitu k podjednotke 30S). Táto interakcia zabraňuje väzbe fMet-tRNA na toto miesto počas tvorby iniciačného komplexu. V štúdii bolo presné väzbové miesto objasnené in vivo zosieťovaním fotolabilného derivátu linezolidu naviazaného na podjednotku 50S. Zistilo sa, že linezolid špecificky interaguje s 23S rRNA zatiaľ neidentifikovaným mechanizmom.
Nežiaduce účinky linezolidu.
Medzi nežiaduce účinky linezolidu patrí nauzea, zvracanie, hnačka, bolesti hlavy. Ďalšie sú prejavy hematotoxicity: trombocytopéniapri liečbe trvajúcej viac ako dva týždne. ´Dalej sa môže vyskytnúť myelosupresia, periférna neuropatia (pri podávaní dlhšom ako 8 týždňov), zápal očného nervu, serotonínový syndróm.
Interakcie.
Linezolid je neselektívny inhibítor monoamínoxidázy (MAO), preto by sa nemal užívať spolu s inými inhibítormi monoamínoxidázy A alebo monoamínoxidázy B (ako sú fenelzín, izokarboxazid, selegilín, moklobemid) a dva týždne po skončení užívania týchto antidepresív.
Príbuzné látky.
Novou látkou zo skupiny oxazolidinónov je tedizolid, ktorý je účinný aj proti MRSA, ktoré sú rezistentné na linezolid.

</doc>
<doc id="727367" url="https://sk.wikipedia.org/wiki?curid=727367" title="Oxazolidínové antibiotikum">
Oxazolidínové antibiotikum

Oxazolidínové antibiotikum je nový typ antibiotika, ktoré je účinné aj proti multirezistetným kmeňom baktérií a pôsobí zvlástnym mechanizmom, ktorý nie je spoločný s inými skupinami antibiotík: ide o blokátor tvorby iniciačného komplexu pri translácii. K tejto skupine antibiotík patrí linezolid a tedizolid. Jedná sa o rezervné antibiotiká, ktoré sa nesmú používať, ak existuje iná účinná alternatíva. 

</doc>
<doc id="727369" url="https://sk.wikipedia.org/wiki?curid=727369" title="Karol III. Lotrinský">
Karol III. Lotrinský



</doc>
<doc id="727370" url="https://sk.wikipedia.org/wiki?curid=727370" title="Skindles">
Skindles

Skindles bol hotel v anglickom meste Maidenhead na brehu rieky Temža v grófstve Buckinghamshire pri moste Maidenhead Bridge. Pôvodne to bol Orkney Arms postavený v roku 1743. William Skindle ho v roku 1833 zmenil zo zájazdového hostinca na módny hotel. V 20. storočí sa stal neslávne známym ako miesto pre milenecké schôdzky. Medzi jeho hostí patrili Winston Churchill a princezná Margaret. Medzi hudobníkov, ktorí tu vystupovali, patrili The Stranglers, The Rolling Stones a The Strawbs. Hotel sa objavuje vo filme Kind Hearts and Coronets. Skindles sa spomína v hre R. C. Sherriffa Journey's End: „V Skindles sme trochu tancovali a vypili veľa portského a hlienu.“
V roku 2006 ho kúpil developer za niečo vyše 30 miliónov libier, ale v roku 2009 ho prevzala írska banka Nationwide, aby sa pokúsila získať späť úver vo výške 40 miliónov libier. Nehnuteľnosť bola následne prevedená na írsku banku NAMA. Spoločnosti Barratt Homes a National Grid si potom zabezpečili opciu pre spoločný developerský projekt na väčšine pozemku, zahŕňajúci bývanie a hotel. V júli 2013 rada South Bucks prijala projekt rozvoja zameraný na bývanie, ale tvrdila, že by uprednostnila rekonštrukciu samotného hotela Skindles. Taktiež tvrdila, že akékoľvek návrhy na búranie by museli byť „dôkladne odôvodnené“.
V lete 2013 sa stav hotela začal ďalej zhoršovať, pričom časti strechy sa začali rúcať pod opakovaným zvetrávaním spôsobeným nedávnymi tuhými zimami, ktoré zasiahli Spojené kráľovstvo. Budova bola spustnutá približne od polovice 90. rokov 20. storočia. Pozemok hotela bol ponúknutý na predaj v novembri 2013 po tom, ako vypršala opcia spoločnosti Barratt. Vo februári 2014 ho kúpila stavebná spoločnosť Berkeley Group.
Demolácia Skindles a čistenie okolia sa začalo 18. októbra 2015, aby sa vytvoril priestor na výstavbu takmer 300 domov, kancelárskych priestorov, reštaurácie a chodníkov pozdĺž Temže. Reštaurácia na mieste starého hotela bola odkúpená v roku 2018 a premenená na francúzsku brasseriu s názvom "Roux at Skindles".
Súvisiace mená.
Počas prvej svetovej vojny dostala obľúbená kaviareň "Café de la Commerce des Houblons" v Poperinge od britských dôstojníkov prezývku Skindles. Tabuľa s týmto názvom tam stála až do roku 1990.
Po hoteli Skindles bol pomenovaný aj závodný kôň.

</doc>
<doc id="727371" url="https://sk.wikipedia.org/wiki?curid=727371" title="Inhibítor prokaryotickej proteosyntézy">
Inhibítor prokaryotickej proteosyntézy

Inhibítor prokaryotickej proteosyntézy (tiež translačný supresor) je antibiotikum, ktoré sa viaže na rôzne časti prokaryotického ribozómu v rôznych fázach translácie, čím zabraňujú syntéze bielkovín v cytoplazme baktérie.
Oxazilidinové antibiotiká.
Oxazilidinové antibiotiká sú blokátory tvorby iniciačného komplexu translácie. Oxazolidinóny inhibujú spustenie syntézy peptidového reťazca, keď sa na seba naväzujú ribozóm, mRNA a aminoacyl-tRNA. Oxazolidinóny pôsobia baktériostaticky na grampozitívne baktérie.
Tetracyklínové antibiotiká.
Tetracyklínové antibiotiká blokujú prístup aminoacyl-tRNA ku mRNA. Pôsobia baktériostaticky na široké spektrum patogénov.
Aminoglykozidy.
Aminoglykozidové antibiotiká spôsobujú chybné priradenie aminoacyl-tRNA ku danému kodónu, čoho dôsledkom je vznik proteínu s nesprávnou sekvenciou aminokyselín. Aminoglykozidy pôsobia baktériocídne. Súúčinné hlavne na gramnegatívne baktérie.
Amfenikoly.
Amfenikolové antibiotiká inhibujú peptidyltransferázu. Amfenikoly pôsobia baktériostaticky na široké spektrum mikróbov.
Makrolidy.
Makrolidové antibiotiká zabraňujú posunu mRNA na ribozóme. Makrolidy pôsobia prevažne baktériostaticky, pričom sa používajú hlavne na grampozitívne baktérie. Makrolidy sú účinné aj na intracelulárne parazity ako chlamýdie a mykoplazmata. 

</doc>
<doc id="727372" url="https://sk.wikipedia.org/wiki?curid=727372" title="Alžbeta Amália Hesensko-Darmstadtská">
Alžbeta Amália Hesensko-Darmstadtská



</doc>
<doc id="727375" url="https://sk.wikipedia.org/wiki?curid=727375" title="Avex">
Avex



</doc>
<doc id="727376" url="https://sk.wikipedia.org/wiki?curid=727376" title="AVEX">
AVEX



</doc>
<doc id="727377" url="https://sk.wikipedia.org/wiki?curid=727377" title="Metra Blansko">
Metra Blansko



</doc>
<doc id="727378" url="https://sk.wikipedia.org/wiki?curid=727378" title="Tesla Bratislava">
Tesla Bratislava



</doc>
<doc id="727379" url="https://sk.wikipedia.org/wiki?curid=727379" title="Tesla Brno">
Tesla Brno



</doc>
<doc id="727380" url="https://sk.wikipedia.org/wiki?curid=727380" title="Tesla Čalovo">
Tesla Čalovo



</doc>
<doc id="727381" url="https://sk.wikipedia.org/wiki?curid=727381" title="Tesla Dunajská Streda">
Tesla Dunajská Streda



</doc>
<doc id="727382" url="https://sk.wikipedia.org/wiki?curid=727382" title="Tesla Elektroakustika">
Tesla Elektroakustika



</doc>
<doc id="727383" url="https://sk.wikipedia.org/wiki?curid=727383" title="Tesla Halič">
Tesla Halič



</doc>
<doc id="727384" url="https://sk.wikipedia.org/wiki?curid=727384" title="Tesla Hloubětín">
Tesla Hloubětín



</doc>
<doc id="727385" url="https://sk.wikipedia.org/wiki?curid=727385" title="Tesla Holešovice">
Tesla Holešovice



</doc>
<doc id="727386" url="https://sk.wikipedia.org/wiki?curid=727386" title="Tesla Hradec Králové">
Tesla Hradec Králové



</doc>
<doc id="727387" url="https://sk.wikipedia.org/wiki?curid=727387" title="Tesla Jihlava">
Tesla Jihlava



</doc>
