<doc id="203650" url="https://sk.wikipedia.org/wiki?curid=203650" title="D-Night">
D-Night

D-Night je slovenská eurodance hudobná skupina pôvodom z Košíc. 
Biografia.
Skupina vznikla v roku 1995 v zostave troch hudobníkov: Patrik Jopek, Robo Jopek a Martin Hybben a začiatkom roka 1996 sa k nim pridal rapper Ľubo Liba a speváčka Katka Kalafutová, čím vznikla formácia, ktorá úspešne pôsobila až do roku 1999. Ich kariéra bola však dočasne prerušená kvôli študijným povinnostiam členov.
Po niekoľkoročnej pauze sa skupina vrátila na hudobnú scénu koncom roka 2002, tentoraz v novej zostave so speváčkou Janou Jackovou. Ich návrat bol sprevádzaný úspešnou skladbou „Comin’ Back“. V máji 2003 vydali ďalší singel „Tancuj v rytme samba“, ku ktorému natočili videoklip v réžii Maja Hurajta.
V roku 2024 vydali s novou speváčkou Petronelou Hajtoovou singel a videoklip s názvom „Layback“.

</doc>
<doc id="203651" url="https://sk.wikipedia.org/wiki?curid=203651" title="Mohamadou Seye">
Mohamadou Seye



</doc>
<doc id="203658" url="https://sk.wikipedia.org/wiki?curid=203658" title="Robert Altman">
Robert Altman

Robert Altman (* 20. február 1925, Kansas City, Missouri, USA – † 20. november 2006, Los Angeles, Kalifornia) bol americký herec, scenárista, producent a režisér osemkrát nominovaný na Oscara, držiteľ ceny Zlatý glóbus i ceny Emmmy.
Veľa rokov pracoval ako televízny režisér. V americkom filme sa presadil až vojnovou tragikomédiou z čias Kórejskej vojny "M.A.S.H." z roku 1970 (ktorá neskôr inšpirovala aj vznik rovnomenného známeho televízneho seriálu, ale už bez jeho účasti). V roku 1975 natočil úspešný film "Nashville".
V roku 2006 obdržal Oscara za celoživotné dielo.

</doc>
<doc id="203659" url="https://sk.wikipedia.org/wiki?curid=203659" title="Jack Palance">
Jack Palance

Jack Palance (* 18. február 1919, Lattimer Mines, Pensylvánia, USA – † 10. november 2006, Montecito, Kalifornia, USA) bol americký herec.

</doc>
<doc id="203663" url="https://sk.wikipedia.org/wiki?curid=203663" title="Exchangeable image file format">
Exchangeable image file format

Exif (z anglického Exchangeable image file format) sú metadáta pridávané digitálnymi fotoaparátmi do jednotlivých vytvorených súborov. Podporované formáty sú JPEG, TIFF, RIFF a WAVE. Podporované nie sú JPEG 2000 a PNG.
Štruktúra Exif pochádza zo súborového formátu TIFF. Mimo Exif (Exif dat) existujú aj podobné formáty metadát TIFF, TIFF/EP a DCF.
Exif navrhlo japonské priemyselné združenie JEIDA, verzia 2.1 z júna 1998, verzia 2.2 z apríla 2002. I keď v súčasnosti špecifikáciu žiadne priemyselné združenie alebo organizácia pre normalizáciu oficiálne nespravuje, využíva ju prakticky každý výrobca fotoaparátov. Špecifikácii chýba podpora pre filmové formáty a obrázky s vyššou farebnou hĺbkou.
Pretože metadáta sú vložené priamo v nasnímanom súbore, môžu sa pri prípadných úpravách v softvéri zmeniť, alebo aj stratiť. 
Pri použití Exif-u v obrázkoch JPEG sa Exif dáta ukladajú do segmentu 0xFFE1, kde je v podstate uložený súbor TIFF. V súboroch TIFF privátny tag 0x7869 definuje podobrázkový adresár, ktorý ukladá hlavné Exif dáta. Exif v JPG zaberá presnú veľkosť 64kB.
Obsah Exif.
Exif dáta ukladajú široké spektrum informácií:

</doc>
<doc id="203685" url="https://sk.wikipedia.org/wiki?curid=203685" title="Tereziánsky urbár">
Tereziánsky urbár

Tereziánsky urbár bolo nariadenie Márie Terézie z roku 1767 upravujúce jednotne v celej krajine vzťahy medzi zemepánmi a ich poddanými.
Prvotnou myšlienkou, ktorá viedla Máriu Teréziu k vydaniu tohto reformného nariadenia bol jej záujem na zlepšení hospodárskej situácie Uhorska. K nemu mali napomôcť aj zvýšené výbery daní. V úsilí zabezpečiť a zvýšiť odvod daní vzrastal záujem viedenského dvora na zmene postavenia poddaných. Na sneme v r. 1764 – 1765 vystúpila preto panovníčka s návrhom, aby v zmysle už zabudnutého zákona z r. 1723 sa postavenie poddaných všade upravilo urbármi, pričom si vyhradzovala právo hlavného dozoru pri ich schvaľovaní. 
Uhorská šľachta však považovala vzťah medzi zemepánmi a poddanými za vzťah čisto súkromnoprávny a nemienila na danom stave nič meniť.
Mária Terézia však bola pevne rozhodnutá situáciu riešiť. Dvor využil sťažnosti poddaných v niektorých zadunajských stoliciach (ktoré vyústili do otvorenej rebélie) a vydal pre ne v rokoch 1765 a 1766 čiastkové urbáre. V januári 1767 pristúpila Mária Terézia k vydaniu jednotného nariadenia – tereziánskeho urbáru.
Základnou črtou tereziánskej urbariálnej reformy bol úmysel uviesť dávky a povinnosti poddaných voči zemepánovi do určitého pomeru s rozsahom pôdy, ktorú mal v úžitku. Urbár súčasne stanovil maximálnu hranicu feudálnej renty. Poddanské dávky a povinnosti sa určili jednotne pre celú krajinu. Pôda, ktorú poddaní využívali, sa v urbári delila na tzv. intravilán, "domový grunt", a extravilán, "chotárny grunt", teda polia a lúky. Sedliak hospodáriaci na celej usadlosti, bol povinný odpracovať ročne na panskej pôde (tzv. dominikáli) 52 dní so záprahom alebo 104 dní pešo. Na polovicu, štvrtinu alebo osminu usadlosti bola robota na panskom úmerne nižšia. Želiari s domom museli na panskom odpracovať ročne 18 dní, želiari bez domu 12 dní. Poddaní sa na tri dni v roku museli zúčastniť aj poľovačky svojho zemepána (ako nadháňači), zároveň boli povinní odviezť mu z poľa deviatok (teda jednu desatinu z úrody), a tiež doviezť z hory drevo. Sedliaci a želiari s domom museli za "domový grunt" platiť zemepánovi ročne jeden zlatý ako peňažnú rentu. Okrem deviatku boli poddaní povinní odovzdávať zemepánom aj tzv. dary: dve sliepky, dva kapúny, holbu topeného masla a kopu vajec (t.j. 5 tuctov, 5x12=60 vajec). Tridsať usadlostí spoločne odovzdávalo ročne jedno teľa. Tieto naturálne dávky mohli byť po dohode so zemepánom vymenené za financie. 
Zavádzanie urbára narazilo spočiatku na mimoriadne ostrý odpor uhorskej šľachty. Na Slovensku sa najviac búrila šľachta v Bratislavskej, Nitrianskej a Hontianskej stolici. Odvolávajúc sa na tradície protestovala proti zavádzaniu reforiem a žiadala zachovanie súčasného stavu. Napokon pod vplyvom okolností i neústupnosťou panovníčky sa podvolila. Do roku 1774 zaviedli tereziánsky urbár vo všetkých slovenských stoliciach.

</doc>
<doc id="203699" url="https://sk.wikipedia.org/wiki?curid=203699" title="Carlos Santana">
Carlos Santana

Carlos Augusto Alves Santana (* 20. júl 1947, Autlán de Navarro, Jalisco, Mexiko) je pôvodom mexický gitarista, je držiteľom ceny Grammy.
Jeho sláva začala koncom 60. a začiatkom 70. rokov, keď bol členom skupiny Santana, ktorá vo svojej tvorbe spájala salsu, rock, blues a jazz fusion. Zvuk kapely bol charakteristický práve jeho zvláštnym, bluesovým štýlom hry na sólovú gitaru s hudobným pozadím, ktoré tvorili typicky latinskoamerické perkusiové nástroje ako sú napríklad timbales a conga.
Tento štýl interpretácie si Carlos Santana zachoval aj vo svojej sólovej tvorbe v nasledujúcich desaťročiach, v ktorých dokázal na seba upútať pozornosť fanúšikov populárnej hudby aj hudobnej kritiky.
V roku 1998 bola skupina Santana uvedená spolu s Carlosom Santanom, Jose Chepito Areasom, Davidom Brownom, Mike Carabellom, Greggom Roliem a Michaelom Shrievem do "Rokenrolovej siene slávy".
Časopis "Rolling Stone" dal v roku 2003 Carlosa Santanu na 15. miesto v rebríčku 100 najlepších gitaristov všetkých čias.

</doc>
<doc id="203704" url="https://sk.wikipedia.org/wiki?curid=203704" title="Buddy Miles">
Buddy Miles

Buddy Miles narodený ako George Allen Miles (* 5. september 1947, Omaha, Nebraska, USA† 26. február 2008, Austin, Texas) bol americký rockový a funkový bubeník. 
Hral v zostave Jimiho Hendrixa Band of Gypsys, ktorá bola hudobne činná od roku 1969 do Hendrixovej smrti v roku 1970.

</doc>
<doc id="203706" url="https://sk.wikipedia.org/wiki?curid=203706" title="Zoznam obvodov Maďarska">
Zoznam obvodov Maďarska

Toto je zoznam obvodov v Maďarsku. Obvody boli zavedené v roku 1994 a zanikli v roku 2013, kedy ich nahradili okresy.

</doc>
<doc id="203709" url="https://sk.wikipedia.org/wiki?curid=203709" title="Deukalión (mytológia)">
Deukalión (mytológia)

Deukalión alebo zastarano Deukalion (, ) je v gréckej mytológii syn Titana Prometea a manžel Pyrrhy, dcéry Titana Epimethea a jeho manželky Pandory. 
Grécka mytológia hovorí, že Deukalión sa so svojou ženou Pyrrhou stali zakladateľmi nového ľudského rodu potom ako sa Zeus, najvyšší boh na Olympe rozhodol vyhubiť ľudstvo. Zeus chcel zničiť ľudí, lebo mu pripadali slabí a nerozumní. Lenže Prometeus mal ľudí rád, bol ich stvoriteľom, preto im daroval oheň a naučil ich pracovať a vzdelávať sa. 
Druhýkrát chcel Zeus zničiť ľudí, lebo už boli silní a rozumní, ale hlavne preto, že prestali uctievať svojich bohov. Zoslal na ľudstvo potopu. Našťastie sa o tom včas dozvedel Prometeus a Zeus mu nijak nemohol zabrániť, aby stihol vopred varovať svojho syna Deukalióna a jeho manželku Pyrrhu. Na jeho radu Deukalión postavil veľkú archu, pripravil zásoby jedla a s Pyrrhou do archy nastúpil. Deväť dní a deväť nocí sa valili prívaly vody, ktoré ničili všetko živé. Keď vody ustúpili, archa sa zachytila na vrchole hory Parnas (tiež aj Parnassos /"Παρνασσός").
Deukalión a Pyrrha sa zachránili, ale trápila ich skaza a smrť všetkého živého. Obetovaním sa poďakovali Diovi za záchranu, čím si ho naklonili a on ich nechal ďalej žiť. Poslal k nim božieho posla Herma so správou, že im splní akékoľvek želanie. Poprosili ho, nech opäť nechá osídliť svet ľuďmi. Zeus im vyhovel. Vyzval ich, aby šli vpred a za seba hádzali kosti matky zeme. Pochopili, že ide o kamene a začali ich hádzať za seba. Z Deukaliónových kameňov vznikali muži a z kameňov hádzaných Pyrrhou vznikali ženy. 
Deukalión a Pyrrha sa stali rodičmi synov Helléna a Amfiktyóna. Hellén, uznávaný ako praotec všetkých Grékov, mal troch synov: Dóra - praotca Dórov, Aiola - praotca Aiolov a Xoutha, ktorý mal synov Ióna a Achaia - praotcov Iónov a Achájcov. 
Práve od Helléna je odvodený názov krajiny Ellada alebo Hellas (ΕΛΛΑΔΑ/ ΗΕΛΛΑΣ), čo znamená "Zem slnka" (Hellios/ Ηελλιος– slnko, Las/ Λας – zem). Pre ostatné krajiny známe ako Grécko. Tento názov je odvodený z latinského "Graeci", ako nazvali Rimania všetkých obyvateľov Grécka, podľa malého kmeňa "Graikov" na západnom pobreží Épeiru s ktorým pravdepodobne prišli prvýkrát do styku. 
Takto podľa mytológie vznikol národ Helénov, teda Grékov.

</doc>
<doc id="203710" url="https://sk.wikipedia.org/wiki?curid=203710" title="Halové majstrovstvá sveta v atletike 2008">
Halové majstrovstvá sveta v atletike 2008

Halové majstrovstvá sveta v atletike 2008 boli v poradí dvanáste sa konali v španielskej Valencii. Slovensko na MS reprezentovala štvorica atlétov, prekážkarka Miriam Bobková, osemstovkár Jozef Repčík, trojskokan Dmitrij Vaľukevič a guliar Milan Haborák. Najlepší výsledok dosiahol Dmitrij Vaľukevič, ktorý obsadil vo finále súťaže trojskokanov 5. miesto, výkonom 17,14 m, ktorým o 1 cm zlepšil vlastný najlepší tohtoročný slovenský výkon. 
Súťažné dni.
7. marec - 9. marec 2008.

</doc>
<doc id="203713" url="https://sk.wikipedia.org/wiki?curid=203713" title="Duke Nukem II">
Duke Nukem II

Duke Nukem je akčná počítačová hra pre PC vydaná firmou Apogee Software. Hra bola vydaná 3. decembra roku 1993. Hra je delená na štyri epizódy, pričom prvá epizóda bola tiež šírená formou shareware. Titul nepredstavoval príbehového nasledovníka prvej hry Duke Nukem I, išlo iba o druhú hru v poradí zo série Duke Nukem.

</doc>
<doc id="203714" url="https://sk.wikipedia.org/wiki?curid=203714" title="WikiLeaks">
WikiLeaks

WikiLeaks je nezisková mediálna organizácia, ktorá na rovnomennej webovej stránke zverejňuje utajované dokumenty, uniknuté (ang. leak) tajné správy a médiá z anonymných zdrojov. Od spustenia stránky v decembri 2006 (vtedy z Islandu a pod hlavičkou Sunshine Press) narástla jej databáza dokumentov za 10 rokov na viac ako 1,2 mil. dokumentov.
WikiLeaks využíva internet na ochranu a zachovanie anonymity svojich zdrojov. Technické riešenie WikiLeaks je založené na softvéroch, ktoré zahŕňajú MediaWiki, Freenet, PGP a Tor. Teraz sú servery WikiLeaks umiestnené vo Švédsku. Pentagon označuje WikiLeaks za hrozbu pre americkú národnú bezpečnosť a aj preto bol zakladateľ, hovorca a šéfredaktor Julian Assange, 11. apríla 2019 zatknutý v Londýne.
Hodnotenie.
Wikileaks obdržala chválu, ako aj kritiku. Organizácia vyhrala niekoľko cien, vrátane "The Economist's" New Media Award in 2008 a Amnesty International's UK Media Award v roku 2009. V roku 2010, bol Julian Assange (zakladateľ wikileaks) menovaný za "Readers' Choice" pre "TIME's Person of the Year". V dňoch nátlaku na portál, bola spísaná internetová petícia, žiadajúca o zastavenie mimosúdneho nezákonného nátlaku na WikiLeaks, kde sa nazbieralo vyše 600 000 podpisov. Zástancovia WikiLeaks v médiach a na akademickej pôde ju chvália za odhalenie štátnych a podnikových tajomstiev, za to, že zvyšuje transparentnosť, podporuje slobodu tlače a vylepšuje demokratické odhalenia právd, zatiaľ čo sa stavia mocným inštitúciám.
Zároveň, niektorí politici činnosť WikiLeaks označujú ako hrubé porušenie medzinárodného práva na ochranu národnej bezpečnosti, keďže tento server zverejnil zoznam miest dôležitých pre americkú národnú bezpečnosť a taktiež pre svetovú bezpečnosť.
V roku 2011 bol portál WikiLeaks nominovaný na nobelovú cenu mieru. Snorre Valen (Nórsky poslanec) povedal, „Vďaka odhaleniam ohľadom korupcie, porušovania ľudských práv a vojnových zločinov, WikiLeaks je prirodzeným nominantom na Nobelovú cenu za mier“.
Stránka beží na softvéri MediaWiki, hosťuje na serveroch PRQ švédskeho poskytovateľa internetových služieb.
WikiLeaks na Slovensku.
WikiLeaks Slovensko vznikla v januári 2013. Je založená na prekladoch anglických textov týkajúcich sa Slovenska. Iniciátorom a koordinátorom projektu je mimovládna organizácia Inštitút ľudských práv.
Disclaimer.
WikiLeaks nie je projektom nadácie Wikimedia Foundation a nie je s ňou v žiadnom vzťahu.

</doc>
<doc id="203716" url="https://sk.wikipedia.org/wiki?curid=203716" title="Transplantácia">
Transplantácia

Transplantácia môže byť:

</doc>
<doc id="203719" url="https://sk.wikipedia.org/wiki?curid=203719" title="EXIF">
EXIF



</doc>
<doc id="203720" url="https://sk.wikipedia.org/wiki?curid=203720" title="Exif">
Exif



</doc>
<doc id="203722" url="https://sk.wikipedia.org/wiki?curid=203722" title="Michael Ventris">
Michael Ventris

Michael George Francis Ventris (* 12. júl 1922, Wheathampstead, Spojené kráľovstvo - † 6. september 1956, Hatfield) bol britský architekt a klasický filológ, ktorý sa spolu s Johnom Chadwickom zaslúžil o rozlúštenie lineárneho písma B a sprístupnil tak písomné pamiatky mykénskej civilizácie.
Životopis.
Po otcovi bol Angličan, po matke mal čiastočný poľský pôvod. Bol jazykovo veľmi nadaný, ovládal angličtinu, poľštinu, nemčinu, francúzštinu, neskôr aj ďalšie jazyky, popri tom aj klasickú gréčtinu a latinčinu. V roku 1939 začal študovať architektúru, ale štúdium dokončil až po vojne v roku 1948.&lt;br&gt; 
Počas druhej svetovej vojny pôsobil ako príslušník vojenského letectva (Royal Air Force) vo funkcii leteckého navigátora, po vojne pracoval na ministerstve školstva ako projekt školských budov. 
Lúštenie krétskeho písma.
V roku 1949 sa začal vážne zaoberať lúštením krétskeho písma. Najprv vypracoval stav bádania na základe výsledkov práce iných bádateľov, v rokoch 1950 – 1952 sa so všetkými silami venoval rozlúšteniu písma. Na základe matematicko-štatistických postupov vypracoval základnú „mriežku“ znakov lineárneho písma B, ktorých zistil asi 80 a tak dokázal, že nejde o hláskové ale slabičné písmo. Postupne dokázal, že lineárne písmo B je slabičné a používali ho najstarší Gréci – Achájski Gréci, známi z Homérovej Illiady. 
Ventris pri lúštení lineárneho písma B postupoval dosť neštandardne, pretože o výsledkoch, ku ktorým dospel vo svojej práci, okamžite informoval odborníkov, ktorí sa zaoberali tým istým problémom. Od roku 1952 s ním spolupracoval pri lúštení krétskeho písma ďalší klasický filológ John Chadwick.
Zahynul 6. septembra 1956 pri automobilovej havárii vo veku 34 rokov.

</doc>
<doc id="203727" url="https://sk.wikipedia.org/wiki?curid=203727" title="Uhorské korunovačné klenoty">
Uhorské korunovačné klenoty

Uhorské korunovačné klenoty alebo korunovačné insígnie sú súbor symbolických predmetov, ktoré sa odovzdávali novokorunovanému uhorskému panovníkovi pri korunovácii.
Vo všeobecnosti sa pod korunovačnými klenotmi rozumie koruna, žezlo a jablko. V skutočnosti je korunovačných klenotov viac. Okrem spomenutých sa pri akte korunovácie používali i ďalšie predmety, ako boli symbolické či skutočné zbrane, odevy, bohoslužobné predmety (knihy, kríže), na ktoré novokorunovaný panovník prisahal, či relikvie (ostatky svätých).
Medzi korunovačné insígnie uhorských kráľov patrí koruna, plášť a meč sv. Štefana, žezlo a krajinské jablko.
Plášť a meč sv. Štefana.
Oba predmety tvoria súčasť korunovačných klenotov. Plášť sa zdá byť jediným predmetom, ktorý bezpečne pochádza z obdobia panovania sv. Štefana. Dôkazom toho je na brokátovom, bohato vyšívanom plášti vyšitý nápis, že pôvodný kňazský ornát, z ktorého plášť prešili, daroval Štefan so svojou manželkou Gizelou kostolu Panny Márie v Stoličnom Belehrade. Meč používaný pri akte korunovácii bol krátky, pochádzajúci z Benátok z polovice 16. storočia. Pôvodný meč, ktorý bol použitý pri korunovácii sv. Štefana, sa stratil, no pri inventarizácii umeleckých artefaktov klenotnice Pražského hradu bol objavený meč vikingského tvaru s kostenou ozdobou na rukoväti. Zistilo sa, že tento meč vlastnil už rímskonemecký cisár a český kráľ Karol IV. a v zozname jeho pamiatok z r. 1355 je zapísaný ako "gladius beati Stephani regis" (meč svätého kráľa Štefana). Je možné, že je to skutočný meč prvého uhorského kráľa.
Žezlo.
Je tvorené drevenou, strieborným plechom pokrytou a jemným zlatým filigránom ozdobenou palicou a na ňu pripevnenou guľou z pravého horského krištáľu. Na guli s priemerom 7 cm sú vyryté tri sediace levy. Z gule vsadenej do zlatého orámovania visia zlaté retiazky ukončené zlatými guľôčkami. Rukoväť pochádza z obdobia 11. – 12. storočia a guľa, ktorá pochádza z oblasti dnešného Iránu, vznikla okolo 10. storočia.
Krajinské jablko.
Pochádza z obdobia panovania uhorského kráľa Ľudovíta I. Veľkého z Anjou (1342 – 1382). Tvorí ho mosadzná guľa s pozláteným povrchom a zlatým dvojramenným krížikom. Na guli sa nachádzajú dva erby rodu Anjouovcov.

</doc>
<doc id="203729" url="https://sk.wikipedia.org/wiki?curid=203729" title="Bratislavské korunovácie">
Bratislavské korunovácie

Bratislavské korunovácie boli slávnostné udalosti súvisiace s korunovaním uhorského panovníka v Bratislave (Prešporku) v období rokov 15631830.
Po bitke pri Moháči v auguste roku 1526 a tureckej okupácii južných oblastí Uhorska (vrátane Budína, korunovačného mesta Stoličného Belehradu a Ostrihomu - sídla arcibiskupa) sa nanajvýš aktuálnou javila potreba ustanovenia nového správneho centra krajiny. Malo to byť mesto, v ktorom by bola zaručená bezpečnosť panovníka a cirkevných hodnostárov a súčasne čo najbližšie k Viedni. Voľba padla na Bratislavu.
Na moháčskych poliach zahynul i uhorský kráľ Ľudovít II. Jagelovský, ktorý nezanechal dediča. Novým kandidátom na uvoľnený trón sa pre uhorské stavy stal švagor zosnulého kráľa Ferdinand I. Práve toho zvolili za nového kráľa v bratislavskom františkánskom kostole 17. 12. 1526. I keď on bol ešte korunovaný v Stoličnom Belehrade, nasledujúci akt korunovácie nového uhorského kráľa (Maximiliána II., Ferdinandovho syna) sa už konal v Bratislave.
Bratislava ako nové mesto korunovácií zažila v tomto období svoj najväčší rozmach. Stala sa snemovným mestom kráľovstva, sídlom kráľa, arcibiskupa a najdôležitejších inštitúcií krajiny. 
Prehľad bratislavských korunovácií 1563 – 1830.
V prešporskom Dóme sa v období rokov 1563 - 1830 uskutočnilo celkove devätnásť kráľovských korunovácií (jedenásť panovníkov, vrátane Márie Terézie, a osem kráľovských manželiek).

</doc>
<doc id="203730" url="https://sk.wikipedia.org/wiki?curid=203730" title="Almolonga">
Almolonga

Almolonga je v súčasnosti neaktívny stratovulkán, nachádzajúci sa v západnej časti Guatemaly, asi 10 km severovýchodne od vulkánu Santa María. Vulkán je tvorený prevažne andezitmi a jej vrchol je ukončený pleistocénnou kalderou s priemerom 3,3 km. Kaldera je obklopená mladšími ryolitovými až dacitovými lávovými dómami, z nich najmladší a jediný aktívny v historickej dobe je "Cerro Quemado". Približne pred 2 000 rokmi došlo k jeho čiastočnému kolapsu. Posledná erupcia sa odohrala v roku 1818, v súčasnosti sa v oblasti Cerro Quemado vyskytujú hydrotermálne pramene.

</doc>
<doc id="203731" url="https://sk.wikipedia.org/wiki?curid=203731" title="Skalné rytiny v Alte">
Skalné rytiny v Alte

Skalné rytiny v Alte sú súčasťou rozsiahlejšieho archeologického náleziska v meste Alta v oblasti Finnmark v Nórsku. Pochádzajú z praveku a sú jedinými takto známymi starými pamiatkami, aké sa na území Nórska nachádzajú. Prvú rytinu objavili až na začiatku 70. rokov 20. storočia. 
Na území náleziska je múzeum, v ktorom sa nachádza expozícia o živote miestnych ľudí a historickom vývoji. Súčasťou prehliadky múzea je aj prechádzka po drevenom chodníku okolo rytín. Prehliadka spojuje niekoľko miest, kde sa rytiny nachádzajú.
V nálezisku je v súčasnosti až niekoľko tisíc rytín rôzneho dáta. Od roku 1985 sú rytiny súčasťou svetového kultúrneho dedičstva UNESCO.

</doc>
<doc id="203743" url="https://sk.wikipedia.org/wiki?curid=203743" title="Nitrianska pahorkatina">
Nitrianska pahorkatina

Nitrianska pahorkatina je geomorfologický podcelok Podunajskej pahorkatiny. Tvorí pás územia medzi riekami Váh a Nitra.
Geografická poloha.
Severná časť Nitrianskej pahorkatiny sa nachádza v relatívne širokom priestore medzi pohoriami Tribeč a Považský Inovec. Na východnom okraji územia tečie rieka Nitra a podcelok sa dá približne vymedziť mestami Nitra, Nové Zámky, Sereď, Hlohovec, Topoľčany, Bánovce nad Bebravou a Partizánske. Na severe Nitrianska pahorkatina hraničí so Strážovskými vrchmi a jeho podcelkami Nitrické vrchy a Zliechovská hornatina, na západe leží Považský Inovec a jeho podcelky Vysoký Inovec, Nízky Inovec, Krahulčie vrchy a Inovecké predhorie. Rovinaté oblasti začína na juhozápade ležiaca Dolnovážska niva, južným smerom nadväzuje Podunajská rovina a juhovýchodným smerom pokračuje Podunajská pahorkatina Nitrianskou nivou. Východným smerom následne tvorí zreteľnú hranicu pohorie Tribeč a jeho podcelky Zobor, Jelenec, Veľký Tribeč a Rázdiel a v údolí Nitry na severe územia susedí Oslianska kotlina (podcelok Hornonitrianskej kotliny).
Z územnosprávneho hľadiska sa väčšina Nitrianskej pahorkatiny nachádza v Nitrianskom kraji, na západe však čiastočne aj v Trnavskom kraji a na severe aj v Trenčianskom kraji. Na území Nitrianskej pahorkatiny sú okresy: Nitra, Topoľčany, Bánovce nad Bebravou, Partizánske, Hlohovec, Galanta, Šaľa a Nové Zámky.
Členenie.
Nitrianska pahorkatina ako geomorfologický podcelok sa delí na 7 geomorfologických častí:
Prírodné podmienky.
Zväčša zvlnený reliéf Nitrianskej pahorkatiny je ako stvorený pre poľnohospodárstvo. V južných častiach oblasti je pôda tvorená černozemami, v severnejších územiach zas hnedozemami. Aj klimatické podmienky mimoriadne nahrávajú poľnohospodárskej činnosti – priemerná teplota v januári sa pohybuje v rozmedzí 14 stupne Celzia, v júli 1820 stupňov Celzia. Priemerné zrážkové úhrny sú 600 ročne.
Toto predurčenie nezostalo nevyužité. Územie sa skutočne intenzívne využíva na poľnohospodárstvo, z pôvodných dubových porastov ostali len zvyšky v podobe hájov. Nitra sa dokonca považuje za centrum slovenského poľnohospodárstva s jedinou slovenskou univerzitou, zameranou na túto činnosť a s výstaviskom Agrokomplex.
Chránené územia.
Na území Nitrianskej pahorkatiny leží niekoľko maloplošných chránených území:
Osídlenie.
Najdôležitejšími mestskými sídlami v oblasti sú Nitra, Hlohovec, Topoľčany, Partizánske a Bánovce nad Bebravou. Ostatné okresné mestá, ktorých okresy ležia v oblasti Nitrianskej pahorkatiny sa buď nachádzajú mimo tejto oblasti, alebo je ich zaradenie sporné. Najmä v okolí Nitry sú archeologické náleziská pravekých a ranostredovekých osídlení, vrátane veľkomoravských dvorcov a hradísk. 
Doprava.
Dôležité komunikácie vedú najmä krajským mestom Nitra; od Trnavy na Zlaté Moravce vedie medzinárodná cesta E 58 v trase rýchlostnej cesty R1 a zo severu na juh vedie cesta I/64 (Prievidza – Nové Zámky). Juhozápadným okrajom pahorkatiny vedie cesta I/75 (Šaľa – Nové Zámky) a na severe prechádza cesta I/9 (Trenčín – Prievidza). Železničná doprava je zastúpená najmä regionálnymi traťami, južným okrajom vedie železničná trať Bratislava – Štúrovo. Cez Nitru vedú trate Leopoldov – Kozárovce i trať do Prievidze, na ktorú sa pripája trať do Trenčína. 

</doc>
<doc id="203744" url="https://sk.wikipedia.org/wiki?curid=203744" title="Tŕnie (osada)">
Tŕnie (osada)

Tŕnie je farmárska osada na západnom Slovensku, administratívne prináležiaca k obci Lukáčovce v okrese Nitra. Nachádza sa na okraji lukáčovského chotára, v blízkosti vlakovej zastávky Andač, ktorá je súčasťou železničnej trate na úseku
Leopoldov - Lužianky. 
Geografická poloha.
Osada Tŕnie - súčasť obce Lukáčovce - sa nachádza pri neudržiavanej spevnenej ceste (neodporúča sa po nej ísť, ak nie je cieľom práve Tŕnie) medzi Lukáčovcami a Andačom. Je to vo vyústení doliny tvorenej potokom Blatina, v oblasti, kde tento potok pretekajúci cez Lukáčovce ústi do potoka Andač.
V blízkosti osady prechádza jednokoľajná železničná trať spájajúca Leopoldov s Lužiankami.
Z hľadiska geomorfologického členenia Slovenska sa Tŕnie nachádza v oblasti Nitrianskej pahorkatiny.
Z územnosprávneho hľadiska patrí osada pod obec Lukáčovce v okrese Nitra.
Obyvateľstvo.
Obyvateľstvo tejto osady sa zaoberá prevažne farmárstvom a poľnohospodárstvom. Využíva tak prirodzený potenciál oblasti Nitrianskej pahorkatiny pre oblasť poľnohospodárstva.

</doc>
<doc id="203745" url="https://sk.wikipedia.org/wiki?curid=203745" title="Tŕnie (časť Lukáčoviec)">
Tŕnie (časť Lukáčoviec)



</doc>
<doc id="203746" url="https://sk.wikipedia.org/wiki?curid=203746" title="VM Telecom">
VM Telecom

VM Telecom, s.r.o. je švajčiarsko-nemecká telekomunikačná spoločnosť pôsobiaca na slovenskom trhu. 
VM Telecom, s.r.o. priniesla v roku 2007 ponuku hlasových služieb VIPTel. Služby VIPTel predstavujú inovatívne programy pevných liniek s geografickými telefónnymi číslami (napríklad s predvoľbou 02/ pre Bratislavu) založené na technológii VoIP. Programy sú určené hlavne pre spoločnosti, ktoré chcú komunikovať moderne a optimalizovať náklady, podniky s viacerými pobočkami ktoré uvítajú volania vo vlastnej sieti zadarmo, callcentrá so špecifickými požiadavkami, ale aj domácnosti.
Okrem hlasových služieb ponúka k programom VIPTel aj VoIP telefóny a zaradenia, ústredne VIPTel Cloud a VIPTel PBX, špeciálne telefónne čísla, komplexné telekomunikačné riešenia a poradenstvo na mieru.

</doc>
<doc id="203748" url="https://sk.wikipedia.org/wiki?curid=203748" title="Savinien Cyrano de Bergerac">
Savinien Cyrano de Bergerac

Savinien Cyrano de Bergerac, vlastným menom Hector-Savinien de Cyrano, literárny pseudonym Cyrano de Bergerac, (* 6. marec 1619 Paríž – † 28. júl 1655 Sannois Francúzsko), bol francúzsky spisovateľ, okrem iného aj autor satiricko-utopických cestopisov.
Životopis.
Savinien II sa narodil v roku 1619, bol pokrstený v Paríži. Pochádza zo šiestich súrodencov ako štvrtý v poradí. Nie je istým ani fakt, či pochádzal z Gaskonska, v ktorom sa nachádza mestečko Bergerac. Bol synom Abela de Cyrano, pána z Mauvières a Bergeracu, a Espérance Bellangerovej. Základné vzdelanie získal od miestneho kňaza, kde s ním študoval jeho priateľ a neskorší biograf Henri Lebret. Neskôr sa dostal do Paríža, kde študoval na kolégiu Dormans-Beauvais v Latinskej štvrti. Tu bol jedným z jeho učiteľov Jean Grangier, ktorého neskôr zosmiešnil v komédii "Le Pédant joué" (Oklamaný pedant). Vo veku devätnásť rokov vstúpil do gardového pluku a v rokoch 1639 a 1640 slúžil vo vojenských kampaniach, ktoré boli súčasťou tridsaťročnej vojny. Po roku 1640 Cyrano de Bergerac opustil vojenskú dráhu a venoval sa iba literatúre, najmä dráme, ktorú písal v prísne klasickom štýle.
Medzi rokmi 1640 a 1653 bol jeho blízkym priateľom Charles Coypeau d'Assoucy, spisovateľ a hudobník, ktorý sa staral o jeho vzdelávanie. Neskôr sa obaja v zlom rozišli a písali na seba satirické texty. Podozrenia z homosexuality sa nezakladajú na žiadnych konkrétnych údajoch. Tieto vznikli až v 20. storočí na základe domnienok. 
Postavu "Cyrana z Bergeracu" preslávil francúzsky dramatik Edmond Rostand veršovanou divadelnou hrou Cyrano de Bergerac (1897). Na motívy tejto hry vznikli aj početné filmové spracovania. Predlohou pre postavu Roxany v hre E. Rostanda bola Cyranova sesternica, ktorá žila s jeho vlastnou sestrou Catherinou de Bergerac v konvente Dcér kríža. Reálnou postavou bol aj barón Christian de Neuvillette, ktorý spolu so Cyranom bojoval v kampani roku 1640.
Savinien Cyrano de Bergerac zomrel 28. júla1655 v Sannois u svojho bratranca Pierra II de Cyrano, pričom nie je isté, že jeho ostatky previezli do Paríža.

</doc>
<doc id="203751" url="https://sk.wikipedia.org/wiki?curid=203751" title="Ace Frehley">
Ace Frehley

Paul Daniel Frehley známy ako Ace Frehley (* 27. apríl 1951, Bronx, New York – † 16. október 2025, Morristown, New Jersey) bol americký rockový gitarista a bývalý člen americkej skupiny Kiss, ktorá bola založená v New Yorku v roku 1973. V skupine pôsobil medzi rokmi 1973 až 1982.
Životopis.
Aj po odchode zo skupiny Kiss mal Frehley dosť úspešnú sólovú hudobnú kariéru, ktorú si udržal aj tým, že sa opätovne spojil so skupinou v roku 1996 na veľmi vydarenom spoločnom koncertnom turné ich najslávnejšej zostavy. Jeho druhé pôsobenie v skupine trvalo do roku 2002 keď od nej odišiel v závere "Farewell Tour". Od tejto chvíle ukončil aj svoju sólovú kariéru.
Ace sa narodil a vyrastal v Bronxe. Bol najmladší z troch detí. Ako mladík bol Frehley v newyorských uliciach členom pouličného gangu nazvaného "The Duckies". V tomto gangu bol s ním aj Steven Edward Duren, neskôr známy ako Blackie Lawless, frontman heavy metalovej skupiny W.A.S.P.). 
Frehleyovci boli rodina hudobníkov a tak sa stalo, že Paul dostal svoju prvú elektrickú gitaru ako trinásťročný na "Vianoce" roku 1964. Na gitaru sa učil hrať sám. Ace uvádza, že jeho hudobnými vzormi boli Jeff Beck a Pete Townshend.
Od začiatku 70. rokov popri práci hral Ace Frehley v niekoľkých miestnych skupinách. V roku 1972 mu jeho kamarát Bob McAdams ukázal inzerát na sólového gitaristu v týždenníku "The Village Voice". Bob a Ace šli na konkurz na "10 East 23rd Street", kde stretli trio Paul Stanley, Gene Simmons a Peter Criss. Ace (ktorý mal vtedy na nohách obuté topánky rozličných farieb, jednu červenú a druhú oranžovú) bol na prvý pohľad nezaujímavý, ale skupine sa pozdávala Aceho interpretácia hry na gitaru. Asi po troch týždňoch mu oznámili, že je prijatý na post sólového gitaristu. 
Okolo januára 1973 sa vtedy bezmenná skupina rozhodla pre názov "KISS". Ace pre skupinu navrhol aj logo s dvoma bleskami. Objavili sa špekulácie okolo analógie medzi týmito dvoma bleskami a znakom ozbrojenej teroristickej organizácie nacistickej Tretej ríše "SS", Frehley však kategoricky poprel akúkoľvek súvislosť. Skupina, ovplyvnená glam rockovou érou, sa rozhodla na vystúpeniach používať mejkap a kostýmy fiktívnych postáv. Ace si okolo očí namaľoval štylizované trblietajúce hviezdy. Po dotvorení vizuálu jeho postavy sa Ace Frehley stal v skupine stelesnením postavy „Space Ace“, alebo aj "mimozemšťana z planéty Jendell".

</doc>
<doc id="203759" url="https://sk.wikipedia.org/wiki?curid=203759" title="Santo Tomás">
Santo Tomás

Santo Tomás je masívny, čiastočne erodovaný stratovulkán, nachádzajúci sa v juhozápadnej časti Guatemaly, niekoľko kilometrov juhovýchodne od vulkánu Santa María. Komplex Santo Tomás je tvorený 4 km širokou kalderou a niekoľkými dacitovo-ryolitovými lávovými dómami. najmladší z dómov je "Cerro Zunil", ktorý je zároveň najvyšší bod komplexu - meria 3 542 m. Nie je doložená žiadna aktivita v historickej dobe, no v oblasti sú aktívne solfatáry a horúce pramene.

</doc>
<doc id="203765" url="https://sk.wikipedia.org/wiki?curid=203765" title="IRŠ TLIS">
IRŠ TLIS



</doc>
<doc id="203766" url="https://sk.wikipedia.org/wiki?curid=203766" title="TLIS">
TLIS



</doc>
<doc id="203768" url="https://sk.wikipedia.org/wiki?curid=203768" title="Mark van Bommel">
Mark van Bommel

Mark Peter Gertuda Andreas van Bommel známy aj pod menom Mark van Bommel (* 22. apríl 1977, Maasbracht, Holandsko) je holandský futbalista. V súčasnosti je hráčom talianskeho klubu AC Milán.
Je ženatý (Andra), má 2 synov (Thomas, Ruben) a dcéru (Renee). 

</doc>
<doc id="203769" url="https://sk.wikipedia.org/wiki?curid=203769" title="FK Spartak Vráble">
FK Spartak Vráble

FK Spartak Vráble je slovenský futbalový klub, aktuálne hrajúci III. ligu, skupina Západ. Trénerom mužstva je Vincent Debnár. 

</doc>
<doc id="203770" url="https://sk.wikipedia.org/wiki?curid=203770" title="Študentské rádio">
Študentské rádio

Študentské rádio (staršie "internátne rozhlasové štúdio" alebo "internetové rádio študentov", skratka IRŠ) je rozhlasová stanica tvorená študentmi vysokých škôl a vysielajúca hlavne pre vysokoškolákov.
História.
Najväčší rozmach internátne rozhlasové štúdiá dosiahli v 80. rokoch minulého storočia, keď boli alternatívou k štátom kontrolovaným masmédiám. V tom čase existovalo IRŠ prakticky na každom vysokoškolskom internáte. Prvou súťažou pre fonoamatérov a kolektívy IRŠ bola súťaž Fonorallye. 
V roku 1985 vznikla celoslovenská súťaž Amatérsky zvukový záznam, ktorá sa delila na viacero kategórií – prípravu zvukových nahrávok podľa štandardov medzinárodnej súťaže CIMES a Fonorallye, súťaž v pohotovosti. 
Na podnet zástupcov IRŠ vznikla v roku 1987 nová súťaž, nezávislá od AZZ, s názvom Štúdiorama. V roku 1992 sa zo Štúdioramy stala Amafona, ktorá zahŕňala okrem vysokoškolských štúdií aj stredoškolské. IRŠ sa aktívne zúčastňovali aj na všeobecných rádioamatérskych súťažiach RadioRally a Fonorama. V 90. rokoch IRŠ postupne prenechali miesto komerčným rádiostaniciam, ktoré v počiatkoch výdatne zásobili skúsenými pracovníkmi.
Po zániku fonoamatérskeho hnutia a časti študentských rádií sa v roku 2004 uskutočnil pilotný ročník novej celoslovenskej súťaže internátnych rádií pod názvom RádioRallye. Tá väčšinovo nadväzuje na koncept AZZ a Štúdioramy, nakoľko jej kategórie sú založené na kategóriách medzinárodnej súťaže Soundhunters (predtým CIMES). Obnovila aj koncept Fonorallye, teda súťaže v pohotovosti, a medzi jej kategórie sa pridalo aj živé vysielanie zo štúdia hostiteľského IRŠ.

</doc>
<doc id="203771" url="https://sk.wikipedia.org/wiki?curid=203771" title="Stredná hoľa">
Stredná hoľa

Stredná hoľa () je vrch v Nízkych Tatrách. Leží nad Šumiacom, približne juhozápadne od Svitu. 
Poloha.
Nachádza sa vo východnej časti Nízkych Tatier, v geomorfologickom podcelku Kráľovohoľské Tatry a časti Kráľova hoľa. Leží v Banskobystrickom kraji, v okrese Brezno a na katastrálnom území obce Šumiac. Najbližšími sídlami sú južne situované obce Vaľkovňa a Šumiac, severne sa nachádza Liptovská Teplička. Vrch je súčasťou Národného parku Nízke Tatry.
Opis.
Stredná hoľa leží v hlavnom hrebeni Kráľovohoľských Tatier, medzi Orlovou () a Kráľovou hoľou (). Južným smerom susedí Dudlavá skala (), západným leží Ždiarna (), Orlová, Bartková () a Andrejcová (), severným Holica (), Opálené (), Kolibisko () a Dzurová () a východným Úplaz (), Tri kopce () a Kráľova hoľa (). Severné svahy masívu odvodňujú prítoky Čierneho Váhu, voda z južných odteká Ždiarnym potokom do Hrona. Vrcholom vedie Cesta hrdinov SNP. 
Výhľady.
Hrebeň i vrcholovú časť pokrýva nízka hôľnatá vegetácia s množstvom skalnatých polí, umožňujúce nerušený kruhový rozhľad. Pri vhodných podmienkach je možné pozorovať mnohé vrcholy Nízkych Tatier, no tiež Levočské vrchy, Vysoké a Západné Tatry, Chočské vrchy, Oravskú Maguru, Malú Fatru, Kremnické vrchy, Poľanu, Veporské a Stolické vrchy, no tiež vrchy v severnom Maďarsku.

</doc>
<doc id="203772" url="https://sk.wikipedia.org/wiki?curid=203772" title="Internátne rozhlasové štúdio">
Internátne rozhlasové štúdio



</doc>
<doc id="203774" url="https://sk.wikipedia.org/wiki?curid=203774" title="John Candy">
John Candy

John Franklin Candy (* 31. október 1950, Toronto, Ontário, Kanada – † 4. marec 1994, Durango, Mexiko) bol kanadský zabávač a herec známy svojimi hlavne komediálnymi postavami. Zomrel v roku 1994 na srdcový kolaps.

</doc>
<doc id="203775" url="https://sk.wikipedia.org/wiki?curid=203775" title="Autotransformátor">
Autotransformátor



</doc>
<doc id="203776" url="https://sk.wikipedia.org/wiki?curid=203776" title="Spartak Vráble">
Spartak Vráble



</doc>
<doc id="203777" url="https://sk.wikipedia.org/wiki?curid=203777" title="Raúl Juliá">
Raúl Juliá

Raúl Rafael Juliá y Arcelay [IPA: ra'ul rafa'el xu'lia i aɾse'lai], známy ako Raúl Juliá (* 9. marec, 1940, San Juan, Portoriko – † 24. október, 1994, Manhasset, New York, USA) bol americký herec portorického pôvodu, držiteľ ceny "Zlatý glóbus". Hral viacero dramatických, komických a muzikálových postáv v divadle, filme a v televízii.

</doc>
<doc id="203779" url="https://sk.wikipedia.org/wiki?curid=203779" title="Adolescentné moratórium">
Adolescentné moratórium

Adolescentné moratórium je vývojová fáza človeka, počas ktorej dochádza k "odloženiu" vstupu do "dospelosti" (teda prijatia vážnych záväzkov, zodpovednosti za svoj život a podobne) na neskôr, napr. kvôli štúdiu. Moratórium môže byť viac či menej dobrovoľné alebo vynútené.

</doc>
<doc id="203782" url="https://sk.wikipedia.org/wiki?curid=203782" title="Rekonštrukcionizmus">
Rekonštrukcionizmus

Rekonštrukcionismus je náboženský smer, ktorý sa snaží nadviazať na predkresťanské náboženstvá a obnoviť ich praktizovanie v súčasnom svete. Člení sa na mnoho smerov, ktoré spolu v skutočnosti, okrem základnej myšlienky rekonštrukcionizmu, nemajú nič spoločného, preto sa o rekonštrukcionizme dá len ťažko hovoriť ako o jednotnom smere, ale ide skôr o súhrnne označenie niekoľkých náboženských smerov, ktoré majú spoločné (hore uvedené) znaky.
U obnovovaných náboženstiev ide niekedy pozorovať odklon od pôvodnej podoby daného náboženstva (polyteizmus) a v menšej či väčšej miere sa v prejavujú prvky pluralizmu, henoteizmu či monolatrie.

</doc>
<doc id="203784" url="https://sk.wikipedia.org/wiki?curid=203784" title="Colorado (album)">
Colorado (album)

Colorado je tretí štúdiový album českej rockovej skupiny Kabát, ktorý 7. septembra 1994 vydalo hudobné vydavateľstvo Monitor EMI.

</doc>
<doc id="203796" url="https://sk.wikipedia.org/wiki?curid=203796" title="Pac-Man">
Pac-Man

Pac-Man je japonská plošinová počítačová hra vyvinutá spoločnosťou Namco. Prvýkrát bola uvedená v Japonsku 22. mája 1980. Veľmi skoro sa stala populárnou, neskôr až kultovou hrou. Stala sa symbolom všetkých počítačových hier, predlohou pre mnoho mutácií, populárnych piesní či pre televízny seriál. Pac-Man vo svojej dobe vytvoril úplne nový typ hry, pretože v dobe vzniku Pac-Mana bola väčšina hier typu "strieľačky", alebo sa podobali Pongu (prvá primitívna hra na TV).
Jeho tvorca "Toru Iwatani" tvrdil, že väčšina hier bola príliš násilná, preto chcel urobiť hru, ktorá by násilie postrádala a bola by prijateľná aj pre ženy.
Princíp hry.
Hráč ovláda žlté koliesko s ústami a okom, Pac-Mana, v bludisku vyplnenom bodkami tzv. pac-dotmi, ktoré má Pac-Man za úlohu všetky zjesť. Tým postupuje do ďalšieho levelu (opäť v rovnakom bludisku). V bludisku sa tiež pohybujú štyria farební duchovia, ktorí sa poväčšine snažia Pac-Mana dobehnúť (každý svojím vlastným spôsobom). Na začiatku hry je v bludisku iba červený duch a ostatní sú zavretí v akomsi domčeku uprostred obrazovky, postupne sa však do bludiska dostanú všetci. Keď Pac-Mana ktorýkoľvek z nich chytí, hráč stráca jeden z troch životov a začína znova uprostred bludiska, ale bodky, ktoré už zjedol, sa znova neobjavujú. Na obranu proti duchom sú v každej úrovni štyri väčšie bodky, ktoré môže Pac-Man zjesť – duchovia potom na chvíľu zmodrajú a Pac-Man môže pre zmenu naháňať ich (a pri kontakte ich zjesť). Po zjedení ducha z neho zostanú len oči, ktoré sa vrátia doprostred bludiska, a tam sa duch obnoví. Vpravo a vľavo na hracej ploche sú vchody do tunela, ktorými môže Pac-Man aj duchovia prechádzať z jednej strany na druhú (t. z. keď vojdú na jednej strane, objaví sa na strane opačnej).
V mieste, odkiaľ Pac-Man začína hrať, sa občas objavuje ovocie, ktoré mu pridá body. Za každú zjedenú bodku je desať bodov, za prvého ducha je 200 bodov, za druhého ducha 400 bodov, za tretieho 800 a za posledného 1600. Za 10000 bodov dostane hráč život navyše.

</doc>
<doc id="203804" url="https://sk.wikipedia.org/wiki?curid=203804" title="ŠK Futura Humenné">
ŠK Futura Humenné

ŠK Futura Humenné bol slovenský futbalový klub. Zanikol v roku 2015.
Klub bol založený v roku 1903 ako HAC Humenné (Homonnai Athlétikai Club).
V rokoch 1993 - 2000 hralo Humenné v najvyššej Slovenskej futbalovej lige, vtedajšej Mars Superlige, z ktorej bolo vyradené v dôsledku skracovania ligy na 10 tímov.
Pod vtedajším názvom FC Chemlon Humenné vyhral klub v roku 1996 Slovenský pohár vo finále proti Spartaku Trnava (2-1; hralo sa vo Vranove nad Topľou). Následne klub zdolal v 1. kole Pohára víťazov pohárov albánsky celok Flamurtari Vlora (po víťazstvách 1-0 doma a 2-0 vonku). V 2. kole sa stretli s gréckym klubom AEK Atény v dvoch zaujímavých zápasoch (vonku prehra 0-1, doma prehra 1-2), po ktorých postupoval favorit. Humenné sa v domácom zápase ujalo vedenia už v 19 sekunde zápasu gólom legendy klubu Pavla Diňu, no ani kvalitný výkon vo zvyšku zápasu nestačil domácim na postup.
V dôsledku finančných problémov bol klub v júli 2009 preradený do 2. ligy (tretej najvyššej futbalovej súťaže).
V roku 2011 došlo k rapídnym zmenám, klub prevzali nové osoby po bývalom vedení a momentálne prebieha konsolidácia kádra, čo sa týka A-tímu ako aj mládeže. Došlo taktiež k zmene realizačných tímov jednotlivých družstiev. Novým majiteľom sa stal Michal Paraska a manažérom Martin Friga. A-Tím momentálne hráva najvyššiu regionálnu súťaž na Východnom Slovensku.
Zostava.
"Aktuálne k sezóne 2011-12"
Štatistiky.
Umiestnenia v Mars superlige:
Aktuálne umiestnenie v súťažiach:

</doc>
<doc id="203806" url="https://sk.wikipedia.org/wiki?curid=203806" title="Radoslava">
Radoslava

Radoslava je ženské krstné meno. Meniny na Slovensku má 6. marca.
Mená Radoslav, Radoslava majú slovanský pôvod a význam mien je „radujúci(a) sa, sláviaci(a) radosť“. Radoslavy oslovujeme Radka, Slávka.

</doc>
<doc id="203812" url="https://sk.wikipedia.org/wiki?curid=203812" title="Ovocná ulica">
Ovocná ulica

Ovocná ulica je ulica:

</doc>
<doc id="203816" url="https://sk.wikipedia.org/wiki?curid=203816" title="Cream">
Cream

Cream bola britská rocková skupina, v ktorej hrali gitarista Eric Clapton, basgitarista Jack Bruce a bubeník Ginger Baker. Táto skupina je oslavovaná ako prvé rockové trio, ktoré patrí do kategórie superskupín. 
Ich hudobný štýl je charakterizovaný ako hybrid blues, popu a psychedelického rocku. Je kombináciou Claptonovej bluesovej gitary, silného Bruceovho hlasu a jeho dynamickej hry na basovú gitaru a džezom ovplyvnených rytmov bubeníka Gingera Bakera. Skupina Cream má predaných na celom svete viac ako 35 miliónov hudobných nosičov a zároveň bola prvou skupinou v hudobnej histórii, ktorá získala platinový album (za album "Wheels of Fire"). Najväčšími hitmi skupiny boli skladby „I Feel Free“, „Sunshine of Your Love“, „White Room“, „Crossroads“ a „Badge“.
Skupina Cream spolu s The Jimi Hendrix Experience ovplyvnili vývoj populárnej hudby ťažkými technicky prepracovanými hudobnými témami, ktoré boli inšpiráciou pre ich súčasníkov z konca 60. rokov, ako boli skupiny Led Zeppelin, Deep Purple a The Jeff Beck Group. Ich štúdiové albumy museli byť v dobe ich nahrávania limitované časom, skutočný význam pre hudobnú kultúru mali koncertné vystúpenia skupiny Cream. Ich niekedy až 20 minútové improvizácie sa stali podnetom pre vznik prvých diel progresívneho rocku, pre skupiny ako boli The Allman Brothers Band, Rush, Grateful Dead, Phish, či heavy metalových skupín ako bola skupina Black Sabbath.
Hudobnou stanicou VH1 bola skupina Cream umiestnená na 16. pozíciu medzi 100 najväčšími hardrockovými umelcami.
Roku 1993 bola skupina Cream uvedená do Rokenrolovej siene slávy.
Vo februári 2006 skupina získala cenu Grammy za ich prínos a vplyv na vývoj modernej hudby.

</doc>
<doc id="203817" url="https://sk.wikipedia.org/wiki?curid=203817" title="Preklápací obvod RS">
Preklápací obvod RS



</doc>
<doc id="203818" url="https://sk.wikipedia.org/wiki?curid=203818" title="Preklápací obvod RST">
Preklápací obvod RST



</doc>
<doc id="203819" url="https://sk.wikipedia.org/wiki?curid=203819" title="Preklápací obvod D">
Preklápací obvod D



</doc>
<doc id="203820" url="https://sk.wikipedia.org/wiki?curid=203820" title="Preklápací obvod JK">
Preklápací obvod JK



</doc>
<doc id="203821" url="https://sk.wikipedia.org/wiki?curid=203821" title="Preklápací obvod T">
Preklápací obvod T



</doc>
<doc id="203822" url="https://sk.wikipedia.org/wiki?curid=203822" title="Kimi Räikkönen">
Kimi Räikkönen

Kimi-Matias Räikkönen (* 17. október 1979, Espoo, Fínsko) prezývaný „Ice Man“ je bývalý fínsky pilot formuly 1, ktorý naposledy jazdil za tím Alfa Romeo Racing (bývalý tím Sauber). V roku 2007 získal s tímom Scuderia Ferrari titul majstra sveta.
Kariéra.
Už ako 4-ročný jazdil na motokárach, kde dosiahol výrazné úspechy: vyhral Fínske majstrovstvá, majstrovstvá Škandinávie aj európsku Veľkú cenu. Jazdil aj vo formule Ford (1999) a v roku 2000 sa stal víťazom britskej formule Renault. V roku 2007 sa stal prvýkrát majstrom sveta F1, počas svojho angažmá v tíme Ferrari. Medzi jeho ďalšie úspechy patrí zisk druhého miesta v majstrovstvách sveta v rokoch 2003 a 2005, oboje vo farbách tímu McLaren. Za svoju kariéru jazdil v tímoch Sauber (2001), McLaren (20022006) a od roku 2007 za Scuderiu Ferrari, kde mal mať pôvodne zmluvu až do konca roku 2010, ale po sezóne 2009 zaujal jeho miesto voFerrari španiel Fernando Alonso. Po dvojročnom pretekaní v majstrovstvách sveta v rely a NASCAR sa vrátil do F1, kde sa pripojil k tímu Lotus (2012). Po dvoch sezónach v tíme Lotus, zamieril opäť k Ferrari ako kolega Fernanda Alonsa. Od sezóny 2015 do 2018 bol kolegom Sebastiana Vettela vo Ferrari. Od sezóny 2019 do 2021 jazdil pre tím Alfa Romeo Racing s Antoniom Giovinazzim. V septembri v roku 2021 oficiálne ohlásil ukončenie kariéry v F1.

</doc>
<doc id="203823" url="https://sk.wikipedia.org/wiki?curid=203823" title="Klopný obvod RS">
Klopný obvod RS



</doc>
<doc id="203824" url="https://sk.wikipedia.org/wiki?curid=203824" title="Klopný obvod RST">
Klopný obvod RST



</doc>
<doc id="203825" url="https://sk.wikipedia.org/wiki?curid=203825" title="Klopný obvod D">
Klopný obvod D



</doc>
<doc id="203826" url="https://sk.wikipedia.org/wiki?curid=203826" title="Klopný obvod JK">
Klopný obvod JK



</doc>
<doc id="203827" url="https://sk.wikipedia.org/wiki?curid=203827" title="Klopný obvod T">
Klopný obvod T



</doc>
<doc id="203828" url="https://sk.wikipedia.org/wiki?curid=203828" title="Astabilný preklápací obvod">
Astabilný preklápací obvod



</doc>
<doc id="203829" url="https://sk.wikipedia.org/wiki?curid=203829" title="Astabilný klopný obvod">
Astabilný klopný obvod



</doc>
<doc id="203830" url="https://sk.wikipedia.org/wiki?curid=203830" title="Monostabilný preklápací obvod">
Monostabilný preklápací obvod



</doc>
<doc id="203831" url="https://sk.wikipedia.org/wiki?curid=203831" title="Monostabilný klopný obvod">
Monostabilný klopný obvod



</doc>
<doc id="203832" url="https://sk.wikipedia.org/wiki?curid=203832" title="Bistabilný preklápací obvod">
Bistabilný preklápací obvod



</doc>
<doc id="203833" url="https://sk.wikipedia.org/wiki?curid=203833" title="Bistabilný klopný obvod">
Bistabilný klopný obvod



</doc>
<doc id="203834" url="https://sk.wikipedia.org/wiki?curid=203834" title="Bryndzová nátierka">
Bryndzová nátierka

Bryndzová nátierka (iné názvy: liptovská nátierka; nespisovne [bohemizmy]: "bryndzová/liptovská pomazánka"; nárečovo: "šmirkas", "šmirkáš", "šmírkás", "šmirkás", "šmirkáz", "šmirkaz", "körözet", "kerezet"; , ) patrí medzi typické jedlá slovenskej kuchyne, ale pripravuje sa aj v Maďarsku, Rakúsku a iných stredoeurópskych kuchyniach. Pre Slovensko je typická tým, že sa pripravuje z ovčej bryndze. Okrem toho obsahuje maslo, nakrájanú cibuľu, mletú červenú papriku, poprípade iné koreniny.
Etymológia.
Slovenské názvy začínajúce sa na "šmir"-/"šmír"- vznikli z nemeckého slova "Schmierkäse" [šmírkäz(e)], ktoré znamená rozotierateľný syr. 
Slovenské názvy "körözet" a "kerezet" vznikli z maďarského slova "körözött", ktoré doslova znamená obkolesený.
Liptauer.
Liptauer je nemecký (rakúsky) názov slovenskej bryndzovej nátierky, i keď pôvodne zrejme označoval čistú bryndzu dovážanú do Viedne z Liptova (po nemecky "Liptau"). Najväčšiu popularitu má dnes Liptauer v Rakúsku, najmä v jeho východnej časti, kde je bežne dostupný v obchodoch, či ako stolová lahôdka podávaná s chlebom k vínu a pivu. Pravá slovenská bryndzová nátierka obsahuje bryndzu, nakrájanú cibuľu, červenú papriku a maslo, a má mať naoranžovatelý vzhľad a mierne štipľavú chuť. Dnešný rakúsky Liptauer sa však postupne vzďaľuje od pôvodnej receptúry, keďže sa vyrába z kravského mlieka a sú do neho pridávané rôzne "nové" prísady ako tuniak apod.

</doc>
<doc id="203835" url="https://sk.wikipedia.org/wiki?curid=203835" title="Žinčica">
Žinčica

Žinčica (nárečovo: žintica, žentyca) je prevarená srvátka z ovčieho mlieka. Ide o vedľajší produkt spracovania ovčieho mlieka.
Srvátka (kvapalina, ktorá vzniká z mlieka po oddelení syra) sa ešte raz prevarila. Keď sa na povrchu kotlíka začali objavovať bubliny prestala sa ohrievať. Varechou sa zozbierala vrchná, hustá vrstva tzv. urda. Táto sa potom miešala a ochladila v inej nádobe - takto vzniká jemná žinčica. Z nej sa niekedy vyrábalo aj ovčie maslo. Zmiešaním sladšej a staršej žinčice vznikala kyslá žinčica.
V regiónoch Šariš a Spiš sa urda neodlievala, takto vznikala seknutá (=zrazená, zubatá) žinčica.
Na salašoch sa pila z črpákov. Okrem potraviny a nápoja slúžila ako liek pri žalúdočných a pľúcnych chorobách.
Zvyšok žinčice sa dával psom a sviniam.

</doc>
<doc id="203836" url="https://sk.wikipedia.org/wiki?curid=203836" title="Antonín Hajn">
Antonín Hajn

PhDr. Antonín Hajn (* 24. júl 1868, Solnice – † 26. marec 1949, Praha) bol český novinár a politik.
Život.
Hajn bol syn tesára. Absolvoval gymnázium v Chrudime a neskôr vyštudoval dejiny na filozofickej fakulte Pražskej univerzity (dnes Karlova univerzita). V roku 1901 bol promovaný na doktora filozofie. V roku 1893 bol zatknutý a postavený pred súd pre velezradu spolu s ďalšími troma zakladateľmi anarchistického spolku pokrokovej študentskej mládeže Omladina (Karel Stanislav Sokol, Dr. Alois Rašín a Josef Škába) a odsúdený na 18 mesiacov žalára.
Od roku 1897 bol členom Radikálnej pokrokovej strany a začal vydávať stranícky týždenník, a neskôr denník "Samostatnost". V rokoch 1905-09 redigoval aj stranícky časopis "Pokroková revue". V rokoch 1908-1912 bol predsedom České strany štátoprávne pokrokovej, nástupkyne predchádzajúcej strany. V rokoch 1907-1911 bol členom rakúsko-uhorskej Ríšskej rady a v Čechách poslancom zemského snemu.
Počas prvej svetovej vojny bol činný v domácom odboji. V období vzniku Česko-Slovenska bol od 14. novembra 1918 do 15. apríla 1920 členom Revolučného národného zhromaždenia. Poslancom zostal aj v neskorších čs. parlamentoch, až do roku 1935.
Jeho brat, Alois Hajn, bol členom pokrokového hnutia mládeže, novinárom a členom Sociálno-demokratickej strany.
Osobnosť.
Hajn bol jednou z významných osobností reformných Čiech konca 19. storočia. Zaujímal sa najmä o sociálne otázky. Bol jedným z vodcov študentského hnutia a neskôr radikálneho pokrokového hnutia.
Masaryk o Hajnovi.
Tomáš Garrigue Masaryk nepriamo pripisuje Hajnovi zásluhy o zakreslenie dnešných slovenských hraníc:
"Když jsem roku čtrnáct chtěl jet za hranice, to už jsem docela rozhodně počítal se Slovenskem. Ale abych měl jaksi plnou moc v tomto směru něco dělat, chtěl jsem vědět, co tomu říkají jiní poslanci a politikové, a sondoval jsem u nich. Mluvil jsem s Antonínem Hajnem za státoprávníky; Hajn byl hned a plně při věci a řekl mi, že má u generálního štábu známeho důstojníka, který by nám mohl nakreslit mapu příštího Slovenska z hlediska národnostního, strategického a tak. Opravdu mi pak přinesl mapu, na které byly nakřesleny příští hranice plavajzem; a naše dnešní hranice se kryjí skoro přesně s těmi na té mapě." (Karel Čapek - Hovory s T.G. Masarykem, Čs. spisovatel, Praha 1969, strana 104)

</doc>
<doc id="203839" url="https://sk.wikipedia.org/wiki?curid=203839" title="Kemetizmus">
Kemetizmus

Kemetizmus alebo ojedinele kemeticizmus je novopohanský náboženský smer, ktorý vznikol v 60. – 70. rokoch. Vychádza z pôvodného egyptského náboženstva a naväzuje na jeho odkaz a tradície. Samo označenie kemetizmus vychádza z pôvodného označenia Egypta, ktoré používali jeho obyvatelia – "Kemet" (Čierna zem – podľa farby úrodného bahna, každoročne prinášaného Nílom).
Princípy kemetizmu.
Poriadok (Maat).
Dôležitou súčasťou tohoto náboženstva je princíp maat. Maat bola v starovekom Egypte bohyňou pravdy a zosobňovala poriadok. Samotné slovo maat je len ťažko preložiteľné a spája v sebe pravdu, poriadok, harmónii, spravodlivosť a stabilitu. Maat reprezentuje to, čo je správne a nutné pre správny beh vecí.
Maat je princíp starý niekoľko tisícročí a už pre starovekých Egypťanov bol veľmi dôležitý. Je jedným zo základných kameňov tohoto náboženstva a jeho dodržovanie malo zaistiť stabilitu sveta a jeho riadny chod. O dôležitosti tohoto princípu hovorí aj fakt, že i sám faraón, ktorý bol bohom na zemi, bol tomuto princípu podriadený a bol de facto zodpovedný za jeho dodržovanie.
Princíp maat v sebe pojí nielen poriadok kozmický, ale aj pozemský a nasledovanie tohto princípu znamená riadiť sa zákonmi a pravidlami štátu, ľudskej spoločnosti a morálky. Bol to teda nielen základný kameň egyptského náboženstva ale aj egyptskej spoločnosti.
Bohovia.
Pôvodné egyptské náboženstvo bolo polyteistické, ale v súčasnosti sa (podobne ako tomu je všobecne v rekonštrukcionizme) dochádza k odklonu od tejto predstavy a viac či menej je vnímanie bohov ovplyvnené pluralizmom, henoteizmom alebo monolatriou, aj keď sú aj takí, ktorí sa vracajú k pôvodnému polyteizmu. Hoci môže byť pohľad na bohov rôzny, pre všetkých kemetistov je vymedzenie ich atribútov rovnaké ako pre starých Egypťanov.
Zahraničné kemetistické organizácie.
Kemetizmus nie je jednotný a existuje niekoľko organizácií. Nedá sa povedať, že spolu nijak nekomunikujú, rovnako ako sa nedá povedať, že áno. Každá má trochu odlišnú doktrínu a existujú nezávisle od seba.
Kemetic Orthodoxy.
KO je v súčasnosti zrejme jednou z najväčších a najvýznamnejších kemetistických organizácií a združuje v sebe veľa ľudí z mnohých štátov. Na čele tejto organizácie stojí osoba používajúca časti faraónskych titulov (Hekatawy I.). Tá v 80. rokoch 20. storočia založila túto organizáciu.
Ta Noutri.
Ide o francúzsku organizáciu, ktorá bola založená na počiatku 3. tisícročia. Názov organizácie znamená v preklade „Zem bohov“ (podľa francúzskej transkripcie egyptčiny) a ide o jeden z pôvodných názvou Egypta.
Esetino spoločenstvo.
Esetino spoločenstvo je trochu iný typ kemetistickej organizácie. Na rozdiel od väčšiny ostatných kemetistických organizácií, ktoré usilujú o obnovu staroegyptského náboženstva v jeho „pôvodnej“ podobe, sa zameriavajú predovšetkým na kult bohyne Eset v pojatí, v ktorom sa rozšíril v grécko-rímskom svete. Organizácia bola založená v 70. rokoch 20. storočia v Írsku.
Kemetizmus na Slovensku.
Na Slovensku zatiaľ nie je žiadna kemetistická organizácia a ani žiadna zo zahraničných na Slovensku nemá žiadnych členov (alebo sa o tom zatiaľ nevie). Rovnako ako sa zatiaľ nevie, ak na Slovensku niekto vyznáva tuto vieru.
Zatiaľ máme stránku http://www.kemetizmus.webnode.sk/, ktorú založil stúpenec kemetizmu Dallo.

</doc>
<doc id="203841" url="https://sk.wikipedia.org/wiki?curid=203841" title="Oštiepok">
Oštiepok

Oštiepok je tradičný slovenský valašský výrobok z ovčieho syra. Pôvodne sa vyrába odštipnutím čerstvého sladkého syra, ktorý sa vtlačí do drevenej, ručne vyrezávanej - bačom vyzdobenej okrúhlej formy, kde sa nechá odstáť. Následne sa vyberie a ponorí do teplej slanej vody, nechá sa tam odležať, kým soľ neprenikne úplne dovnútra; potom sa nechá mierne preschnúť. Pobytom v slanej vode získava oštiepok svoju tradičnú trvácnosť, jeho povrch pritom mierne skôrnatie, zväčša zožltne.
Rozdiel medzi oštiepkom a oscypkom.
Rozdiel je v charaktere výroby a v spracovaní. 

</doc>
<doc id="203843" url="https://sk.wikipedia.org/wiki?curid=203843" title="GBAS">
GBAS



</doc>
<doc id="203845" url="https://sk.wikipedia.org/wiki?curid=203845" title="Dočasné štátne zriadenie">
Dočasné štátne zriadenie

Dočasné štátne zriadenie (po česky "Prozatímní státní zřízení") bol oficiálny názov londýnskej exilovej vlády počas existencie Protektorátu Čiech a Moravy a existencie vojnovej Slovenskej republiky počas druhej svetovej vojny. Ustanovil ho 9. júla 1940 Česko-slovenský národný výbor, založený 17. novembra 1939 v Paríži.
Predsedom exilovej vlády bol Jan Šrámek, pre obe obdobia: 21. júl 1940 – 12. november 1942 a 12. november 1942 – 5. apríl 1945.
Do obdobia dočasného štátneho zriadenia patrí aj obdobie dočasného výkonu štátnej moci na oslobodenom území do obnovenia republiky v októbri 1945.
Dejiny.
Medzinárodné pozadie a vznik exilovej reprezentácie.
Necelý týždeň po prijatí Mníchovskej dohody, 4. októbra 1938 vymenoval prezident Edvard Beneš novú (v poradí druhú) vládu na čele s generálom Syrovým a vzápätí abdikoval. 22. októbra potom odletel pravidelnou linkou do Londýna a neskôr do Spojených štátov, kde prednášal na univerzite v Chicagu. Po vyhlásení Slovenského štátu, okupácii českých krajín Nemeckom a Podkarpatskej Rusi Maďarskom bolo zrejmé, že západná politika appeasementu nemôže zastaviť nacistickú rozpínavosť a západné štáty začali prehodnocovať svoj postoj voči Hitlerovi. Britský predseda vlády Chamberlain sa v parlamente vyjadril: "Po prvý raz pristupujú Nemci k vojenskému obsadeniu územia obývaného ľudom, ku ktorému nemajú rasový vzťah. Tieto udalosti musia nutne narušiť medzinárodnú situáciu". Vlády Británie i Francúzska adresovali Nemecku protest, rovnako tak aj Sovietsky zväz (ten však neskôr, po podpise paktu Ribbentrop-Molotov dočasne zmenil stanovisko a 17. novembra 1939 bol česko-slovenský veľvyslanec v Moskve Zdeněk Fierlinger zbavený diplomatického statusu).
Po likvidácii Česko-Slovenska sa Nemecko zameralo na Poľsko; 28. apríla Hitler vypovedal zmluvu o neútočení (odôvodnené predovšetkým sporom o Slobodné mesto Gdansk) a 1. septembra 1939 Nemecko prepadlo Poľsko, čím sa oficiálne začala druhá svetová vojna, 3. septembra vyhlásili Nemecku vojnu Británia a Francúzsko, ale bez konkrétnych činov. 17. septembra bolo Poľsko obsadené aj Sovietskym zväzom z východu (po Curzonovu liniu ) a do začiatku októbra bolo rozdelené medzi Nemecko a ZSSR.
Po obsadení Česko-Slovenska čs. veľvyslanec v Paríži Štefan Osuský odmietol rešpektovať okupáciu a vydať vyslanectvo nemeckým zástupcom (podobne ako Zdeněk Fierlinger v Moskve, Vladimír Hurban v USA a ďalší). Väčšina československých diplomatov, ktorí sa nezmierili s okupáciou, ako aj vojaci a politici, ktorí utiekli z okupovaných českých krajín či Slovenska a zapojili sa do odboja, uznávala potrebu jednotného vedenia. Mnohí (napríklad Fierlinger, Moravec, Ingr) považovali za prirodzené, aby sa hlavou odboja stal bývalý prezident Beneš, no jeho autorita nebola bez pochýb. Najmä nektorí vojaci Beneša vinili z oslabenia štátu, čo viedlo k okupácii, niektorí mali vlastné ambície stať sa vodcami odboja, a Beneša nemali radi ani politickí predstavitelia krajín, v ktorých sa odboj organizoval, lebo skôr sa podieľali na politike appeasementu. Benešovými najväčšími rivalmi zo začiatku boli vyslanec Osuský v Paríži a generál Prchala vo Varšave, no ich autorita sa opierala o vládnuce kruhy v Paríži respektíve vo Varšave a neskôr upadla, keďže tieto krajiny boli samy okupované Nemeckom.
Situácia československého odboja sa výrazne zlepšila po vypuknutí vojny. Vyslanec Osuský 2. októbra 1939 podpísal s Francúzskom dohodu o vytvorení česko-slovenskej armády vo Francúzsku. Veliteľom prvej čs. divízie sa v januári 1940 stal generál Rudolf Viest. V Paríži sa tiež 17. októbra dohodli Edvard Beneš, Jan Šrámek, Štefan Osuský, generál Sergej Ingr, generál Rudolf Viest, Hubert Ripka a Eduard Outrata (a neskôr aj Juraj Slávik) na vzniku Česko-slovenského národného výboru. O mesiac neskôr je národný výbor vytvorený a uznaný francúzskou vládou. Britská vláda uznala Čs. národný výbor 20. decembra. Na jar 1940 došlo k presunu čs. predstaviteľov z Francúzska do Anglicka; 10. mája začalo Nemecko ťaženie voči Francúzsku, boli prepadnuté a okupované tiež Holandsko, Belgicko a Luxembursko. Čs. divízia sa zapojila do vojny a po porážke Francúzska bola časť česko-slovenských jednotiek evakuovaná do Británie. Počas nasledujúceho obdobia vojny sa spomedzi čs. vojakov v Anglicku zapájali do bojov predovšetkým letci.
Exilová vláda v Londýne.
9. júla bolo v Londýne vytvorené Česko-slovenským národným výborom dočasné štátne zriadenie a jeho predstaviteľmi sa stali dočasná vláda, ktorej predsedom bol Jan Šrámek, prezident E. Beneš a štátna rada. Štátna rada česko-slovenská ako poradný orgán prezidenta Beneša (kvázi-parlament) bola vytvorená 21. júla. Jej prvým predsedom bol Rudolf Bechyně (1940 – 1941), neskôr Prokop Maxa (1941 – 1945). V ten istý deň uznala čs. exilovú vládu aj Veľká Británia, no uznanie neobsahovalo vyhlásenie o nulite Mníchovskej zmluvy. Beneš sa však snažil o dosiahnutie uznania kontinuity exilovej vlády s prvorepublikovou.
18. júla 1941, už po prepadnutí Sovietskeho zväzu, došlo k úplnému uznaniu česko-slovenskej exilovej vlády zo strany Sovietskeho zväzu zmluvou podpísanou Zdeněkom Frilingerom a Molotovom. Okrem toho garantovala predmníchovské hranice. 31. júla predbežne exilovú vládu uznali aj Spojené štáty. Zmluvou so Sovietskym zväzom bola vyjadrená kontinuita s prvou republikou a neplatnosť Mníchovskej dohody.
Zásadný vplyv na uznanie nulity Mníchova zo strany západných spojencov mala Operácia Antropoid, atentát na zastupujúceho ríšskeho protektora Heydricha zorganizovaný exilovou vládou, a najmä jeho dôsledky – následný teror a represálie rozpútané na okupovaných územiach, popravy česko-slovenských vlastencov a vypálenie obcí Lidice a Ležáky. Veľká Británia vyhlásila neplatnosť Mníchovskej dohody 5. augusta 1942 a Francúzsky národný výbor Charlesa de Gaulla 29. septembra.
Od konca roku 1941 sa tiež formovali česko-slovenské jednotky v Sovietskom zväze v Buzuluku, ktoré boli v januári 1943 nasadené pod velením Ludvíka Svobodu do oslobodzovacích bojov na východnom fronte. Dr. Edvard Beneš podpísal 12. decembra 1943 v ZSSR zmluvu o priateľstve, vzájomnej pomoci a povojnovej spolupráci. 
V auguste 1944 vypuklo Slovenské národné povstanie (ktorého sa ako člen exilovej reprezentácie zúčastnil napr. gen. Viest) a východný front sa posunul k česko-slovenským hraniciam na jeseň 1944. Prezident Beneš, Jan Masaryk a ďalší predstavitelia exilu v Londýne začiatkom roku 1945 rokovali so zástupcami komunistického odboja v Moskve (Klement Gottwald, Rudolf Slánský) o povojnovom usporiadaní Česko-slovenskej republiky.
Ukončenie činnosti.
Dočasné štátne zriadenie bolo formálne ukončené zvolením Dočasného Národného zhromaždenia. Už predtým, od 5. apríla 1945, keď bol vyhlásený Košický vládny program, ho ale nahradil Fierlingerov Národný front Čechov a Slovákov, založený v Moskve v marci 1945.
Zoznam 300 zvolených členov DNZ bol vydaný vo vyhláške č. 333/1945 Úradného listu I o výsledku voľby do Dočasného Národného zhromaždenia.
Benešove dekréty.
V „dobe neslobody (30. október 1938 – 4. máj 1945), keď bol riadny výkon česko-slovenskej štátnej moci znemožnený“, vydala londýnska exilová vláda aj súbor právnych predpisov Dekréty prezidenta republiky skrátene označovaných ako „Benešove dekréty“;
formu Dočasného štátneho zriadenia upravovali:
Ústavný zákon č. 57/1946 Zb. zo dňa 28. marca 1946, ktorým sa schvaľujú a prehlasujú za zákon dekréty prezidenta republiky, dočasné štátne zriadenie a jeho dekréty ratihaboval (dodatočne, so spätnou platnosťou schválil). Ústava z roku 1920, §54 však predpokladala puristicky ratihabíciu jednotlivých dekrétov a nie celého súboru.

</doc>
<doc id="203846" url="https://sk.wikipedia.org/wiki?curid=203846" title="Höga kusten">
Höga kusten

Höga kusten (doslova „Vysoké pobrežie“) je názov pobrežia na švédskej strane Botnického zálivu. Celá oblasť je unikátna, keďže sa tu už od doby ľadovej pomaly dvíha zem, čo má silný vplyv na celú krajinu. Izostatický výzdvih je spôsobený odľahčením hornín, ktoré nastalo po ústupe ľadovca po skončení poslednej ľadovej doby. 
Od roku 2000 je oblasť s rozlohou súčasťou svetového kultúrneho dedičstva UNESCO.

</doc>
<doc id="203848" url="https://sk.wikipedia.org/wiki?curid=203848" title="Bilingválne gymnázium Milana Hodžu">
Bilingválne gymnázium Milana Hodžu

Bilingválne gymnázium Milana Hodžu je štátne bilingválne gymnázium v Sučanoch s päťročným štúdiom, na ktorom sa vyučuje v anglickom jazyku. Vzniklo v roku 1991 za pomoci Britskej rady. Maturuje sa dvakrát: zo slovenčiny a angličtiny vo štvrtom ročníku a z odborných predmetov v piatom ročníku. Gymnázium sa umiestnilo na popredných priečkach rebríčka INEKO a patrí medzi najlepšie gymnáziá na Slovensku, spolu s Gymnáziom Jura Hronca, Školou pre mimoriadne nadané deti a gymnázium a Gymnáziom Poštová.
História.
Gymnázium vzniklo 1. septembra 1991 za pomoci Britskej rady. Sídli v budove bývalej Hodžovej školy, postavenej aj za spolufinancovania samotného Milana Hodžu. Prvé dva roky bolo gymnázium súčasťou Gymnázia Viliama Paulinyho-Tótha v Martine. V roku 1993 sa osamostatnilo a prijalo názov BASG (Bilingválne anglicko-slovenské gymnázium). To sa neskôr zmenilo na GBAS (Gymnázium bilingválne anglicko-slovenské). 3. decembra 2003 bol škole udelený čestný názov Gymnázium bilingválne anglicko-slovenské Milana Hodžu Sučany. V roku 2005 bola budova zrekonštruovaná, dostala nový náter a boli pristavené nové učebne. Na škole sa znovu objavil nápis „Štátna meštianska škola Hodžova“. Škola po štvrtýkrát zmenila názov 1. februára 2008, tentoraz bola premenovaná na Bilingválne gymnázium Milana Hodžu Sučany (BGMH).
Štúdium.
Štúdium je päťročné a škola prijíma absolventov deviateho a ôsmeho ročníka základných škôl a žiakov kvarty osemročných gymnázií. Študenti sa hneď od prvého ročníka učia v anglickom jazyku na všetkých predmetoch okrem slovenského jazyka, telesnej a etickej alebo náboženskej výchovy. V prvom ročníku navyše absolvujú až 10 hodín angličtiny týždenne. Študenti neskôr maturujú v štvrtom ročníku zo slovenského jazyka a literatúry a z anglického jazyka a literatúry. V piatom ročníku sa maturuje iba z odborných - povinne voliteľných predmetov; taktiež v angličtine. Po úspešnom absolvovaní maturity v štvrtom ročníku dostáva študent doklad o vykonaní všeobecnej jazykovej skúšky v angličtine a po absolvovaní maturity v piatom ročníku získava aj štátnu jazykovú skúšku odbornú.
Pravidelné podujatia.
Gymnázium pravidelne organizuje júnovú Garden Party, ktorá je príležitosťou pre stretnutie rodičov, študentov a pedagógov s bývalými študentmi a tiež pedagógmi školy. Gymnázium taktiež organizuje každoročne tzv. Hodžove dni a Valentínsky ples. Organizuje sa tu aj veľa ďalších podujatí, ktoré si organizujú sami žiaci, ako napr. Hodžafest, Večerná škola a športový Palachfest. Škola navyše organizuje celoslovenskú súťaž pre študentov stredných škôl v písaní esejí pod názvom Hodžova esej. Tá je pod záštitou predsedu vlády Slovenskej republiky a jeho podpredsedu, ktorý sa osobne zúčastňuje na odovzdávaní cien úspešným autorom priamo na gymnáziu v Sučanoch.
Debatný klub.
Debatný klub Sučany je členom siete stredoškolských debatných klubov, ktoré združuje Slovenská debatná asociácia. Založený v roku 1993 ako prvý debatný klub na Slovensku, dnes je nie len najstarším, ale aj najväčším a jedným z najúspešnejších stredoškolských debatných klubov na Slovensku. Jeho členovia sa môžu pýšiť víťazstvami v Slovenskej debatnej lige v rokoch 1996, 1997, 2011, 2012, 2018, 2020, 2021, 2022, 2024 a 2025, účasťou na majstrovstvách sveta v stredoškolskom debatovaní v Grécku, Katare, Škótsku, Južnej Afrike či Thajsku, a úspechmi vo viac než desiatke ďalších medzinárodných podujatí. V roku 2014 sa tímu zo Sučian podarilo prebojovať do celosvetového finále medzinárodnej súťaže International Public Policy Forum.
Karis.
Od januára 2011 vychádza mesačný študentský časopis Karis. Vychádza v tlačenej a internetovej podobe.
Sučany Alumni.
Občianske združenie Sučany Alumni - Spoločnosť absolventov gymnázia v Sučanoch vzniklo v lete 2009 za účelom združovať absolventov, vytvárať nové kontakty so súčasnými študentmi a podporovať školu. Združenie dáva dôraz predovšetkým na osobnostný rozvoj študentov a udržanie kvality školy. Pravidelne sa vyhlasujú súťaže a ocenenia, ktorých sa majú šancu zúčastniť členovia združenia (napr. Student &amp; Staff Alumni Award, Sučany Mastermind, Essay Competition). Každý rok tiež udeľuje aspoň jedno Štipendium Milana Hodžu pre budúceho študenta, ktorému štipendium zabezpečí potrebné finančné prostriedky na cestovné, stravné a ubytovacie výdavky na prvý rok štúdia.

</doc>
<doc id="203853" url="https://sk.wikipedia.org/wiki?curid=203853" title="BGMH">
BGMH



</doc>
<doc id="203855" url="https://sk.wikipedia.org/wiki?curid=203855" title="Amsterdamské kanály">
Amsterdamské kanály

Amsterdamské kanály tvorí viac než sto kilometrov kanálov („gracht“), približne 90 ostrovov a 1500 mostov, ktoré zabezpečili mestu prezývku "Benátky severu". 
Tri hlavné kanály: Herengracht, Prinsengracht a Keizersgracht boli vykopané v 17. storočí počas holandského "Zlatého veku". Tieto kanály vytvárajú koncentrické polkruhy okolo mesta, ktoré sa nazývajú "grachtengordel" (tzv. „kanálový opasok“). Pozdĺž kanálov sa nachádza vyše 1550 pamätihodností a významných budov.
V roku 2010 boli zapísané na zoznam svetového dedičstva UNESCO.
Významné kanály.
Singel.
Singel obkolesoval mesto už v stredoveku. Od roku 1480 do roku 1585 slúžil ako vodná priekopa chrániaca mesto. Na konci 16. storočia sa Amsterdam začal ďalej rozširovať aj za hranice Singlu. Kanál vedie od jazera IJ, neďaleko stanice Amsterdam Centraal až na námestie Muntplein, kde sa vlieva do rieky Amstel. V súčasnosti je prvým a najvnútornejším z polkruhových kanálov, ktoré obchádzajú centrum mesta. 
Keizersgracht.
Keizersgracht (doslova „Cisárov kanál“) je tretí a najširší z kanálov v centre Amsterdamu. Nachádza sa medzi Herengracht a Prinsengracht. Pomenovali ho na počesť Maximiliána I., cisára Svätej ríše rímskej. 
Prinsengracht.
Prinsengracht (doslova „Princov kanál“) je štvrtý a zároveň najdlhší z hlavných amsterdamských kanálov. Väčšina domov pozdĺž kanálu bola vybudovaná počas tzv. zlatého veku Amsterdamu. Mosty prechádzajúce ponad kanál sa nespájajú s ulicami na strane mestskej štvrte Jordaan. 
Medzi turisticky príťažlivé budovy nachádzajúce sa popri kanále patria: kostol Noordkerk, trh Noordermarkt, Dom Anny Frankovej, Westerkerk, najvyšší kostol v Amsterdame; a Homomonument. 

</doc>
<doc id="203867" url="https://sk.wikipedia.org/wiki?curid=203867" title="Ford Mondeo">
Ford Mondeo

Ford Mondeo je osobný automobil strednej triedy vyrábaný automobilkou Ford Motor Company od roku 1993. Model Mondeo je priamym nástupcom modelovej rady Sierra, vyrábanej v rokoch 1982-1993. Model pre Severnú Ameriku má označenie Ford Contour.
Samotný názov Mondeo je odvodený z latinského slova "mundus", ktoré znamená svet.
Mondeo MK I. (1993-1996).
Prvý automobil modelovej rady Mondeo bol vyrobený 8. januára 1993, čím sa výrobca po 22 rokoch opäť vrátil k technológii predného pohonu. Cieľom vedenia automobilky Ford, v súvislosti so zavedením do výroby, bol 15% podiel na trhu v segmente automobilov strednej triedy. 
Od začiatku výroby bol automobil ponúkaný v troch benzínových variantoch motorizácie s technológiou Zetec o objemoch 1.6, 1.8, a 2.0 litra, pričom v obmedzenom počte bol 2.0 motor ponúkaný aj s pohonom všetkých štyroch kolies. 
V roku 1994 pribudla ďalšia pohonná jednotka v podobe benzínového 2.5 V6 motora. Dieselový agregát bol v ponuke iba jeden, 1.8 TD. 
Karosárske varianty prvej generácie predstavovali verzie sedan a kombi (turnier).
Mondeo MK II. (1997-2000).
MK 2 bola výrazne faceliftovaná verzia MK 1 a bola spustená do výroby v roku 1996.
Mondeo MK III. (2000-2007).
Tretia generácia ponúkla verzie sedan, kombi a športovú verziu ST 220. Okrem výraznej vizuálnej zmeny bol inovovaný aj interiér a ponuka motorov.
Mondeo MK IV. (2007–2014).
Najnovšia 4. generácia Mondea prešla v roku 2010 faceliftom, ktorý mierne zmenil prednú masku, nárazníky, predné aj zadné svetlá, no výraznou zmenou prešiel interiér. Rovnako bola vynovená i ponuka motorov, ktoré sú pri rovnakom objeme účinnejšie a výkonnejšie. K dispozícii sú 5 a 6 stupňové manuálne a 6 stupňová automatická prevodovka.
Pozn.: * 5-stupňová manuálna prevodovka, ** 6-stupňová automatická prevodovka, FFV = spaľuje benzín i bioetanol, / - s funkciou overboost.

</doc>
<doc id="203874" url="https://sk.wikipedia.org/wiki?curid=203874" title="Chortycia">
Chortycia

Chortycia (ukrajinsky Хортиця) je najväčší ostrov na rieke Dneper. Nachádza sa na južnej Ukrajine na území mesta Záporožie. Ostrov má pretiahnutý tvar (od severozápadu k juhovýchodu), je nad 12 km dlhý, stredná šírka je približne 2,5 km. 
V 16. storočí vznikla na Chortycii opevnená tvrdza záporožských kozákov, ktorí odtiaľ spravovali Záporožskú Sič. Dnes tu pôsobí Múzeum záporožského kozáctva. V roku 2007 bola Chortycia zvolená jedným z sedem divov Ukrajiny.
Dejiny.
Byzantský imperátor Konštantín VII. Porfyrogennétos v diele "«De administrando imperio»" sa zmieňuje o "ostrove svätého Georia" nižšie dneprovských práhov.
Podľa legendy v roku 972 na Chortycii bol zabitý knieža Sviatoslav Igorevič, keď sa vracal z výpravy na Konštantínopol.

</doc>
<doc id="203881" url="https://sk.wikipedia.org/wiki?curid=203881" title="Delfín Hectorov">
Delfín Hectorov



</doc>
<doc id="203882" url="https://sk.wikipedia.org/wiki?curid=203882" title="Panva (geológia)">
Panva (geológia)



</doc>
<doc id="203884" url="https://sk.wikipedia.org/wiki?curid=203884" title="Lynyrd Skynyrd">
Lynyrd Skynyrd

Lynyrd Skynyrd je americká hudobná skupina, hrajúca tzv. južanský rock. Študentskú kapelu založila v lete v roku 1964 Jacksonville na Floride vtedy ešte pod názvom "My Backyard" skupinka teenagerov v zložení: Ronnie Van Zant (spev), Allen Collins (gitary), Gary Rossington (gitary), Larry Junstrom (basgitara) a Bob Burns (bicie). Inšpiráciou pre ich hudobnú produkciu boli beatové skupiny britskej invázie ako napríklad Free, The Yardbirds, The Rolling Stones a The Beatles, ako aj vplyvy iných hudobných žánrov ako sú hlavne južanského blues a country &amp; western. 
Skupina si menila názvy na "One Percent", či "Noble Five". Názov sa časom ustálil na "Leonard Skinnerd" podľa mena Leonarda Skinnera, učiteľa telocviku a basketbalového trénera členov skupiny na škole "Robert E. Lee High School" v Jacksonville na Floride, z ktorého potom vznikla finálna, typicky južanská verzia v tvare "Lynyrd Skynyrd".
Skupina sa dostala do povedomia verejnosti hlavne v sedemdesiatych rokoch. Ich najznámejšími skladbami boli „Free Bird“ a „Sweet Home Alabama“. Skladba „Free Bird“ sa nachádza na treťom mieste v zozname najlepších gitarových sól časopisu Guitar World. 
20. októbra 1977 pri leteckom nešťastí v blízkosti mestečka McComb v štáte Mississippi zahynuli Ronnie Van Zant, Steve Gaines a Cassie Gaines. Po tejto tragédii sa skupina na desať rokov odmlčala. Od roku 1987 sa v nej vystriedalo množstvo hudobníkov. 13. marca 2006 bola skupina uvedená do Rokenrolovej siene slávy.

</doc>
<doc id="203885" url="https://sk.wikipedia.org/wiki?curid=203885" title="One Piece">
One Piece

One Piece () je japonská manga séria, podľa ktorej neskôr vznikol aj rovnomenný anime seriál. Autorom mangy je Eiičiró Oda. Manga aj anime sú v Japonsku veľmi populárne, získavajú vysoké hodnotenia a majú vysokú sledovanosť. Anime epizódy, manga kapitoly a manga zväzky stále vychádzajú. Dosiaľ bolo vydaných tiež 17 filmov, 4 OVA a niekoľko špeciálov.
Príbeh.
Príbeh je zasadený do obdobia vlády pirátov na oceánoch, ale odohráva sa v imaginárnom svete. "Monkey D. Luffy" je 19-ročný bláznivý chlapec, ktorý sa chce stať „kráľom pirátov“. Stále má so sebou slamený klobúk, ktorý dostal od piráta menom "Shanks", ktorý ho v minulosti zachránil.
Luffy sa teda rozhodol, že si založí vlastnú pirátsku posádku. Ako prvý sa k nemu pridal samuraj "Zoro Roronoa", nasledovaný navigátorkou "Nami", nepoučiteľným klamárom "Usoppom", kuchárom "Sanjim", lekárom "Chopperom" a ďalšími. Ich tím dostal názov "Mugiwara Kaizoku" (slov. doslovne: "Piráti Slameného Klobúka").

</doc>
<doc id="203897" url="https://sk.wikipedia.org/wiki?curid=203897" title="Športová hala Pasienky">
Športová hala Pasienky



</doc>
<doc id="203899" url="https://sk.wikipedia.org/wiki?curid=203899" title="Google knihy">
Google knihy

Google knihy (, staršie "Google Book Search", ešte staršie "Google Print") je vyhľadávacia služba, ktorú poskytuje Google. Cieľom je sprístupniť naskenované (digitalizované) knihy knižníc. V počiatkoch tohto projektu (2004) bolo naskenovaných približne 15 miliónov kníh z najväčších amerických knižníc - knižnica Michiganskej univerzity, Harvardova univerzitná knižnica, Standfordova Green library, Oxfordská Bodleian Library, Newyorská verejná knižnica.
Knihy majú rôzne spôsoby zobrazenia podľa toho ako to umožňuje autorský zákon:

</doc>
<doc id="203900" url="https://sk.wikipedia.org/wiki?curid=203900" title="Inter Hala Pasienky">
Inter Hala Pasienky



</doc>
<doc id="203903" url="https://sk.wikipedia.org/wiki?curid=203903" title="Bohdan Chmelnický">
Bohdan Chmelnický



</doc>
<doc id="203905" url="https://sk.wikipedia.org/wiki?curid=203905" title="Michail Iljič Surkov">
Michail Iljič Surkov



</doc>
<doc id="203910" url="https://sk.wikipedia.org/wiki?curid=203910" title="Rad Bohdana Chmelnického">
Rad Bohdana Chmelnického



</doc>
<doc id="203911" url="https://sk.wikipedia.org/wiki?curid=203911" title="Rad Bohdana Chmelnického (ZSSR)">
Rad Bohdana Chmelnického (ZSSR)



</doc>
<doc id="203916" url="https://sk.wikipedia.org/wiki?curid=203916" title="Alive!">
Alive!

Alive! je štvrtý album skupiny KISS, ktorý je považovaný za ich prelomový, zároveň vo všeobecnosti považovaný za medzník vo vydávaní koncertných albumov. Bol vydaný 10. septembra 1975 ako dvojalbum s koncertnými verziami výberu skladieb, ktoré vyšli na ich prvých troch štúdiových projektoch, "Kiss", "Hotter Than Hell", a "Dressed to Kill". Nahrávky pochádzajú z piatich vystúpení: v Clevelande (Ohio), v Detroite (Michigan), v Tri-Cities (Wyoming), vo Wildwoode (New Jersey) a v Springfielde (Illinois). 
V rebríčku albumov Billboard 200 sa dostal na deviatu pozíciu a udržal sa v ňom 110 týždňov, čo bol najväčší úspech v histórii diskografie skupiny Kiss. 4. decembra 1975 získal tento album od RIAA zlato za predaj 500 000 nosičov, koncom januára 1976 sa mal stať platinovým. V roku 2007 dal časopis Rolling Stone tento album na druhé miesto medzi najlepšími koncertnými albumami všetkých čias. 
Skupina Kiss bola známa svojimi vystúpeniami, ktoré boli teatrálnymi show s explóziami, dymiacou sólovou gitarou, vypľúvaním ohňa, či krvi. Aj keď boli tieto vystúpenia známe, neodzrkadľovalo sa to v predaji ich hudobných nosičov. Skupina Kiss po finančnej stránke viac-menej iba prežívala a situácia sa začala komplikovať po tom ako sa ich vydavateľ Casablanca Records dostal do finančných ťažkostí z realizácie dvojalbumu monológov Johnnyho Carsona. Aj keď bol tento projekt prepadákom vydavateľstvo vtedy dalo predčasne urobiť milióny výliskov tohto albumu. O úspechu dvojalbumu "Alive!" vzhľadom na predaj predchádzajúcich štúdiových albumov malo vydavateľstvo Casablanca Records tiež pochybnosti. Argumentom bola aj cena, nakoľko sa jednalo o dvojalbum, ktorého súčasťou bola aj knižka s fotografiami, ktorá ale zároveň naznačila trend dávať fanúšikom viac ako u albumov iných skupín.
Pár rokov po vydaní tohto albumu gitarista Paul Stanley a basgitarista Gene Simmons potvrdili, že po vydaní "Alive!" úmerne stúpla aj návštevnosť ich koncertov. V dokumentárnom filme " spomína, "že na jednom koncerte v Daytone v štáte Ohio bolo toľko ľudí napchatých na jednom mieste, že ďalší jeden by sa tam dostal iba pomocou obúvaku"".

</doc>
<doc id="203922" url="https://sk.wikipedia.org/wiki?curid=203922" title="Impulzová šírková modulácia">
Impulzová šírková modulácia

Impulzová šírková modulácia alebo pulzno-šírková modulácia alebo pulzná šírková modulácia alebo šírková modulácia, skr. PWM (z angl. "Pulse width modulation") je modulácia periodického signálu zmenou striedy (šírky impulzu) v závislosti od nejakej vstupnej veličiny za účelom prenosu informácie, alebo vysoko efektívnej regulácie elektrického výkonu, dodávaného do záťaže.
Vysoká účinnosť pri regulácii výkonu je daná tým, že regulátor je (v ideálnom prípade) vždy buď úplne uzavretý, alebo úplne otvorený. Nevznikajú v ňom preto tepelné straty v dôsledku úbytku napätia na regulačnom prvku s odporovým charakterom (rezistor, polovodičový priechod), ako je tomu pri spojitých regulátoroch. Je to však vykúpené zložitejším zapojením nespojitých regulátorov, vysokými nárokmi na použité spínacie súčiastky a vysokofrekvenčným rušením, vznikajúcim rýchlym prerušovaním výkonového obvodu, ktoré je potrebné odstraňovať filtrami a elektromagnetickým tienením nespojitého regulátora.

</doc>
<doc id="203923" url="https://sk.wikipedia.org/wiki?curid=203923" title="PWM">
PWM



</doc>
<doc id="203924" url="https://sk.wikipedia.org/wiki?curid=203924" title="Pulzno-šírková modulácia">
Pulzno-šírková modulácia



</doc>
<doc id="203925" url="https://sk.wikipedia.org/wiki?curid=203925" title="Strieda (elektronika)">
Strieda (elektronika)

Strieda (alebo tiež činiteľ plnenia) periodicky sa opakujúceho dvoj-stavového javu, signálu, alebo funkcie je definovaná ako pomer doby trvania "aktívneho stavu" („zapnutý“, log.1, prúd tečie, zariadenie pracuje, hodnota je nenulová, …) voči perióde (dobe opakovania sa) javu. Vyjadruje sa zvyčajne v percentách.
Symbolické vyjadrenie:
strieda formula_1
kde
"D" je "strieda" (z angl. "duty cycle" – pracovný interval);
formula_2 je doba, kedy je funkcia nenulová;
formula_3 je "perióda" funkcie.
Alternatívne k percentuálnemu vyjadreniu sa strieda niekedy udáva aj vo forme pomeru dĺžky trvania stavov „zapnutý“ a „vypnutý“ – napr. 1:1 vyjadruje striedu 50 %, 1:3 25 % a pod.
Príklad: ak je vykurovacie teleso zapnuté vždy 1 sekundu a potom vypnuté 99 s, pracuje so striedou 1/100 = 1 % (alebo 1:99 pri vyjadrení v tvare „zapnutý“:„vypnutý“).

</doc>
<doc id="203926" url="https://sk.wikipedia.org/wiki?curid=203926" title="Strieda">
Strieda

Strieda môže byť:

</doc>
<doc id="203927" url="https://sk.wikipedia.org/wiki?curid=203927" title="Národný front Čechov a Slovákov">
Národný front Čechov a Slovákov

Národný front Čechov a Slovákov (, alebo často len Národný front, ) bolo v rokoch 19451990 združenie politických strán (neskôr aj spoločenských organizácií) v Česko-Slovensku, ktoré bolo pôvodne založené s cieľom prevziať riadenie štátu po druhej svetovej vojne.
Exilová vláda.
O jeho vzniku sa rokovalo od roku 1943. Založený bol na moskovských rokovaniach v marci 1945 pri rokovaniach o Košickom vládnom programe. Už vtedy sa ukázalo, že sa exilová vláda prezidenta Beneša nepresadí, no Beneš samotný s utvorením Národného frontu súhlasil.
Od začiatku mala v Národnom fronte rozhodujúci vplyv Komunistická strana Česko-Slovenska, ktorá ho využila na zjednodušenie prevzatia moci. Svoju moc definitívne posilnila 4.-5. apríla 1945, keď sa presadila voči londýnskemu Dočasnému štátnemu zriadeniu a bol vyhlásený Košický vládny program.
Predsedom vlády Národného frontu bol Zdeněk Fierlinger (sociálny demokrat, no veľmi blízky komunistom) od 5. apríla 1945 do 6. novembra 1945, keď bola nahradená druhou Fierlingerovou vládou.
Povojnová úloha.
Po februári '48 sa Národný front zmenil na jeden z nástrojov totalitného politického systému. Svoju činnosť ukončil 7. februára 1990. Národný front v podstate združoval všetky štátom povolené masové a záujmové organizácie. Zároveň slúžil formálne navonok ako akási komunistická obdoba koalície politických strán v klasických demokratických štátoch.
Od roku 1969 sa organizačne delil na Národný front ČSSR, Národný front ČSR a Národný front SSR.

</doc>
<doc id="203928" url="https://sk.wikipedia.org/wiki?curid=203928" title="Nærøyfjord">
Nærøyfjord

Nærøyfjord je ľadovcový fjord na západe Nórska. Je 17 km dlhý a tvorí jednu z vetiev veľkého Sognefjordu. Je vysoko cenený vďaka takmer neporušenej krajine, preto je vyhľadávanou turistickou oblasťou. 
Od roku 2005 je spoločne s Geirangerfjordom súčasťou svetového kultúrneho dedičstva UNESCO.

</doc>
<doc id="203930" url="https://sk.wikipedia.org/wiki?curid=203930" title="Ratihabícia">
Ratihabícia

"Ratihabícia znamená aj všeobecne privolenie, schválenie."
Ratihabícia (z latinčiny: "ratihabitio", z "ratus" = pevný + "habere" = mať) znamená dodatočné schválenie právneho úkonu alebo predpisu. Na rozdiel od ratifikácie, ktorou sa úkon stáva platným od chvíle ratifikovania, ratihabíciou sa vyslovuje platnosť úkonu od jeho schválenia (teda nie od doby schválenia ratihabície). Samotné procesy ratihabície a ratifikácie sa však nelíšia.
Na ratihabíciu môže byť niekoľko dôvodov. Základným dôvodom je prekročenie právomoci, t. j. stav, keď niekto koná v niekoho mene, ale prekračuje svoju právomoc. Takéto konanie musí byť schválené spätne, a ak sa to stane, je právnym úkonom viazaný ten, kto tento úkon schválil. Zaviazaný je však nie od okamihu schválenia, ale od okamihu konania. Takýto spôsob je možný nielen v prípade, keď konajúca osoba prekročí plnú moc, ale aj v prípade, že konala bez akéhokoľvek oprávnenia konať. Ak k ratihabícii nedôjde (ratihabícia sa vo všeobecnosti nedá predpokladať), je osoba, ktorá takto konala zodpovedná za toto konanie a druhá strana od nej môže vymáhať vzniknuté škody. Forma schválenia nie je predpísaná, ale je vhodné zvoliť písomnú formu.
Druhým dôvodom môže byť, že ratihabíciu nariaďuje zákon, napr. v jurisdikciách s dvojkomorovým parlamentom. V českom práve sa s ratihabíciou stretávame v ústave, je pri zákonných opatreniach senátu priamo vyžadovaná. K prípadom vyžiadania ratihabície dochádza, keďže senátne opatrenia je možné prijímať len v čase neexistencie Poslaneckej snemovne, ktorá následne tieto opatrenia spätne schváli alebo nie. Ak ich neschváli, prestávajú tieto nariadenia platiť dňom vyhlásenia neplatnosti. V takýchto situáciách je ešte možné voliť variant, keď špeciálne opatrenia prestávajú platiť dňom neschválenie. V týchto prípadoch je daná forma schválenoa, ale opatrenia, zákon, atp. vyžadujúce tento úkon majú v období od prijatia do neschválenia plnú platnosť. Neschválením v takomto prípade, nie je automaticky spochybnená predchádzajúca platnosť.
Známym prípadom ratihabície sú tzv. Benešove dekréty, vydávané v období neexistencie voleného zákonodárneho orgánu v rokoch 1941 – 1945 exilovou vládou prezidenta Edvarda Beneša. Tie boli v marci 1946 ratihabované ústavným zákonom č. 57/1946 Zb. Národného zhromaždenia. Táto ratihabícia bola a doteraz je niektorými právnikmi a historikmi považovaná za oficiálny začiatok nového, povojnového právneho poriadku, ktorý v zásade pretrváva dodnes. 

</doc>
<doc id="203931" url="https://sk.wikipedia.org/wiki?curid=203931" title="Ragnarök">
Ragnarök

Ragnarök (v preklade "údel bohov") je v severskej mytológii označenie pre koniec sveta, zánik bohov, poslednú bitku mocností dobra a zla. Podľa legendy má svet byť opäť obnovený, pretože prežije osem dobrých bohov a jeden ľudský pár, ktorý sa pred nebezpečím ukryje v kmeni stromu Yggdrasil.V škandinávskej mytológii , Ragnarök (Americká výslovnosť: / r Æ ɡ n ə ˌ r ɒ k , r ɑː ɡ - / ( počúvanie ) O tomto zvuku ) [2] [3] [4] je séria udalostí, vrátane veľkého boja , predpovedaný na smrť mnohých významných osobností (vrátane bohov Odina , Thora , Týra , Freyra , Heimdalla a Lokiho), prírodné katastrofy a ponorenie sa sveta do vody. Po týchto udalostiach bude svet znovu a znovu plodný, stretnú sa prežívajúci a vracajúci sa bohovia a svet bude znovu osídlený dvoma ľudskými preživšími . Ragnarök je dôležitou udalosťou v severskej mytológii a bol predmetom vedeckého diskurzu a teórie v dejinách germánskych štúdií .
Severný portál kostola Urnes z 12. storočia bol interpretovaný tak, že obsahuje vyobrazenia hadov a drakov, ktoré predstavujú Ragnaröka . O udalosti svedčí predovšetkým Poetická Edda , zostavená v 13. storočí z predchádzajúcich tradičných zdrojov, a Próza Edda , ktorú v 13. storočí napísal Snorri Sturluson . V próze Edda a v jednej básni Poetická edda sa udalosť označuje ako Ragnarök alebo Ragnarøkkr ( stará nórčina pre „Osud bohov“ a „Súmrak bohov“), čo je popularizácia používaná Skladateľom 19. storočia Richardom Wagnerom s titulom poslednej zo svojich oper opery Der Ring des Nibelungen , Götterdämmerung (1876), čo je v nemčine „Súmrak bohov“.
Tradičné podanie.
Bohovia vedia, že Ragnarök je nevyhnutný. Hoci existuje veštba, že na konci sveta dôjde k veľkej bitke, v ktorej budú zničení, predsa sa na ňu pripravujú. 
Veľkosť bohov spočíva v tom, ako vzdorujú osudu, ktorému sa nemôžu vyhnúť. Záverečné štádium života sa ohlási rôznymi zlými znameniami. Najprv príde krutá zima ("fimbulvetr") a takéto zimy prídu tri za sebou bez toho, aby ich vystriedalo leto. Po celej zemi zavládnu kruté boje.
Slnko a mesiac budú prenasledovať vlci a zhltnú ich – nastane tma. Na svet zaútočia tri hlavné mocnosti. Z mora sa vyplazí obrovský had Midgårdsormen (Jörmungandr) v bojovej nálade, čím uvedie do pohybu loď z nechtov mŕtvych Naglfar. Túto loď riadi obor Hrym, kormidelníkom je Loki. Z juhu prichádzajú démon ohňa Surtr so synmi Muspellu. Ale zo všetkých najstrašnejší je vlk Fenrir. V tejto chvíli povstane Heimdall a zatrúbením dá vedieť, že nastává Ragnarök a bohovia sa pripravujú do boja.
Freyr bojuje proti Surtovi, ale padne. Thor bojuje s Midgårdsormenom a obaja sa zabijú navzájom. Fenrir zhltne Odina, zabije ho však jeho syn Vídar. Týr bojuje so psom Garmom (strážca z podsvetia) a privodia si navzájom smrť, rovnako dopadne súboj Lokiho a Heimdalla. Potom Surtr vrhne na celú zem oheň a všetko spáli.
Po Ragnaröku však z oceánu vyvstane nová zem, ktorú zaľudnia ľudia, ktorí sa ukryli v koreňoch jaseňa Yggdrasilu a bohovia, ktorí prežili, spolu s Baldrom a Hödom, navrátilcami z Helheimu, nájdu v troskách Valhally posolstvo Odina – runy.

</doc>
<doc id="203932" url="https://sk.wikipedia.org/wiki?curid=203932" title="Národný front">
Národný front

Národný front môže byť:

</doc>
<doc id="203933" url="https://sk.wikipedia.org/wiki?curid=203933" title="Front national">
Front national

Front national (fr. Národný front) môže byť:

</doc>
<doc id="203934" url="https://sk.wikipedia.org/wiki?curid=203934" title="Frente Nacional">
Frente Nacional

Frente Nacional (šp. Národný front) môže byť:

</doc>
<doc id="203935" url="https://sk.wikipedia.org/wiki?curid=203935" title="National Front">
National Front

National Front (angl. Národný front) môže byť:

</doc>
<doc id="203941" url="https://sk.wikipedia.org/wiki?curid=203941" title="Arborétum Borová hora">
Arborétum Borová hora

Borová hora je účelovým zariadením Technickej univerzity vo Zvolene. Nachádza sa na území miest Sliač a Zvolen v Banskobystrickom kraji v okrese Zvolen vo Zvolenskej pahorkatine. Územie arboréta bolo vyhlásené za chránený areál v roku 1981 s rozlohou 45,5 ha bez ochranného pásma. Na území chráneného areálu platí 3. stupeň ochrany. Borová hora je dendrologické arborétum prevažne s druhmi domácimi na Slovensku, s podchytením ich vnútrodruhovej a zemepisnej premenlivosti, slúži na výučbu, súčasťou je rozárium a zbierka kaktusov a sukulentov.
História.
30. marca v roku 1965 sa začali vysádzať prvé rastliny. Tento dátum je aj oficiálnym dátumom vzniku arboréta.
Rozárium.
Zbierka ruží v rozáriu obsahuje približne 840 odrôd. Genofondovo je zbierka zameraná na ruže vyšľachtené na historickom území bývalého Československa.
Zbierka kaktusov a sukulentov.
Obsahuje taxóny pôvodom zo Severnej Ameriky a Mexika, najmä rody "Echinocereus" a "Mammillaria", ale návštevník môže vidieť aj ukážky sukulentnej flóry z iných oblastí. Expozícia je rozdelená do skupín podľa miesta výskytu.
Kluby.
Pri arboréte vyvíja svoju činnosť od roku 1972 Klub kaktusárov Zvolen.
O rok neskôr v roku 1973 bol založený klub špecializujúci sa na pestovanie ruži - Rosa klub Zvolen.

</doc>
<doc id="203943" url="https://sk.wikipedia.org/wiki?curid=203943" title="Arborétum Mlyňany">
Arborétum Mlyňany

Arborétum Mlyňany Slovenskej akadémie vied je chránený areál pri obci Tesárske Mlyňany a Vieska nad Žitavou v okrese Zlaté Moravce. Má rozlohu , a za chránený areál bol vyhlásený v roku 1951. V súčasnosti je arborétum vedeckým pracoviskom SAV. Pre verejnosť je sprístupnené celoročne, s výnimkou niektorých sviatkov. 
Ide o najvýznamnejšie dendrologické zariadenie Slovenska, v zbierkach ktorého sa nachádza viac ako 2300 druhov drevín zo Stredomoria, Ameriky, Afriky a Ázie. 
Založenie arboréta.
Arborétum Mlyňany bolo založené v roku 1892 uhorským šľachticom dr.Štefanom Ambrózy-Migazzim. Štefan Ambrózy sobášom s Antóniou Migazziovou získal veľkostatok, ku ktorému prikúpil dubovo-hrabový lesík vo Vieske nad Žitavou. V roku 1894 bola dokončená dominanta arboréta - Ambrózyho kaštieľ, a v roku 1905 bola ku kaštieľu dostavaná charakteristická veža. Ako popud k vybudovaniu arboréta boli Ambrózymu jeho časté návštevy a pobyty uprostred vegetácie južného Talianska. Spolu s Ambrózym sa na budovaní od začiatku podieľal aj odborný záhradník Jozef Mišák.
Pôdne pomery.
Arborétum je situované na severnom okraji Podunajskej nížiny. Pôdne pomery arboréta, nie sú príliš vhodné na pestovanie sempervirentov, preto si zakladateľ arboréta nechal dovážať humus, a pre ihličnany a niektoré stálozelené dreviny rašelinu.
Arborétum Mlyňany leží na geologickom útvare mladotreťohornom a to na neogéne zastúpenom ílmi, pieskami a štrkopieskami. 
Štruktúra plochy arboréta.
Arborétum Mlyňany Slovenskej akadémie vied má v súčasnosti rozlohu . Jeho najstaršou časťou je Ambrózyho park, ktorý tvorí jadro parku. Postupne pribúdali aj ďalšie časti. Hlavná prehliadková trasa meria a vedie Ambrózyho parkom, Severoamerickou a Východoázijskou plochou až k východu z parku.
Ambrózyho park.
Rozloha Ambrózyho parku je . Bol založený v pôvodnom dubovo hrabovom lesíku. Postupne sa vyrúbaval pôvodný porast a sadili ušľachtilé dreviny. Do súčasnosti sa zachovali okrajové časti pôvodného porastu. Park obsahuje unikátnu zbierku vždyzelených listnatých drevín a ihličnín. V tejto časti sa nachádza kaštieľ.
Východoázijská plocha.
Rozloha Východoázijskej plochy je . Začala sa budovať v roku 1960.
Oddelenia:
Severoamerická plocha.
Rozloha Severoamerickej plochy je . Bola založená v roku 1974.
Kórejská plocha.
Rozloha Kórejskej plochy je . Je to najnovšia časť parku. Vedie cez ňu samostatný prehliadkový okruh. Bola založená v roku 1985.
Slovenská plocha.
Rozloha Slovenskej plochy je . Je to najnovšia časť parku, začala sa budovať v roku 1992. Vedie cez ňu náučný chodník, označený modrou farbou.
Zdroj.
História, Štruktúra plochy arboréta:

</doc>
<doc id="203944" url="https://sk.wikipedia.org/wiki?curid=203944" title="Ardovská jaskyňa">
Ardovská jaskyňa

Ardovská jaskyňa je významná, aktívna fluviokrasová jaskyňa so známou ponorovou a z veľkej časti i výverovou vetvou, a tiež so senilnými inaktívnymi časťami. Nachádza sa juhovýchodne od Ardova, na juhozápadnom okraji Silickej planiny v Slovenskom krase v masíve Veľkého vrchu (417 m n. m.). V strednotriasových svetlých steinalmských vápencoch bitynsko-ilýrskeho veku ju vytvárali vody občasného vodného toku, ktorý sezónne tečie spod Červenej stráne (398 m n. m.) pri Dlhej Vsi, pričom sa ponára v skupine niekoľkých ponorov v závere tzv. Dlhoveského okrajového polja. Známa je od nepamäti. Nové časti boli objavené v r. 1954. Tok z jaskyne vyviera neďaleko známych výverových častí jaskyne v sezónne aktívnej Ardovskej vyvieračke.

</doc>
<doc id="203946" url="https://sk.wikipedia.org/wiki?curid=203946" title="Čachtická jaskyňa">
Čachtická jaskyňa

Čachtická jaskyňa je jaskyňa a národná prírodná pamiatka v správe SSJ.
Nachádza sa pri obci Čachtice v okrese Nové Mesto nad Váhom v Trenčianskom kraji. Územie bolo vyhlásené v roku 1972 a novelizované v roku 2005 s rozlohou ochranného pásma 451,4765 ha. Je súčasťou CHKO Malé Karpaty.
Najstaršie prieskumné práce pri objavovaní podzemných priestorov v okolí Čachtíc sa datujú od rokov 1912 - 1914, ktoré vústili v auguste 1956 do objavu Čachtickej jaskyne. Blízke okolie jaskyne predstavuje krasovú plošinu s veľkými vyvýšeninami Drapľákom a Skalkou, ktorá sa mierne dvíha západným smerom k chrbtu Čachtického pohoria. Je charakterizovaná dobre vyvinutými škrapmi, krasovými jamami a inými povrchovými krasovými javmi. Tektonická dispozícia podmienila vznik podzemných krasových foriem, jaskýň a priepastí, z ktorých najvýznamnejšia je Čachtická jaskyňa, najdlhšia jaskyňa v Chránenej krajinnej oblasti Malé Karpaty.
Vchod do jaskyne sa nachádza v jednej z krasových jám severne od kóty Drapľák v nadmorskej výške . V súčasnosti dosahuje dĺžka jaskynných chodieb s zvislým rozpätím .
Jaskyňa vznikla v jemnokryštalických až drobnokryštalických strednotriasových vápencoch, ktoré patria k nedzovskej sérii Chočského príkrovu. Jaskynné priestory sú v prevažnej miere menších rozmerov s ojedinelým výskytom dómov a siení. Ich vznik bol podmienený zväčša korozívnou činnosťou presakujúcich vôd pozdĺž tektonických zlomov a puklín. Na niektorých miestach sa zachovali stopy po činnosti prúdiacej vody. V iných častiach podzemných priestorov prebiehal proces tvorby sintrovej výplne vo forme nátekov, stalaktitov a stalagmitov rôznorodých tvarov a veľkostí.
Z biologického hľadiska bola Čachtická jaskyňa málo preskúmaná. Poloha jaskyne, ako aj jej celkový charakter však vytvárajú predpoklad na výskyt zaujímavých foriem suchozemských a vodných bezstavovcov. Aj z pohľadu výskytu zimovísk netopierov patrí blízke okolie jaskyne k významným na Slovensku vďaka početnému zastúpeniu krasových dutín a dostatočných potravinových zdrojov.
V jaskyni bolo dosiaľ zistených osem druhov netopierov. Vo väčšom počte tu zimuje netopier veľký ("Myotis myotis") a podkovár malý ("Rhinolophus hipposideros"). O bezstavovcoch Čachtickej jaskyne sa vie zatiaľ veľmi málo. Z okolia vstupnej šachty jaskyne je známy výskyt stonôžky (Chilopoda) druhu Lithobius forficatus, ktorá patrí k bežným obyvateľom rôznych typov povrchových biotopov, prípadne vchodových partií jaskýň.

</doc>
<doc id="203947" url="https://sk.wikipedia.org/wiki?curid=203947" title="Christian Cantwell">
Christian Cantwell

 
 
 
 
Christian Cantwell (* 30. september 1980, Jefferson City, Missouri, USA) je americký atlét so zameraním na vrh guľou.
Vrcholové podujatia.
Valencia 2008.
Na HMS v atletike 2008 vyhral pokusom z piatej série.
Peking 2008.
Na letných olympijských hrách v Pekingu 2008 získal striebornú medailu výkonom 21,09 m. Na prvého Tomasza Majewskeho strácal 0,42 m.
Londýn 2012.
Na Letných olympijských hrách 2012 v Londýne skončil na štvrtom mieste výkonom 21,19 cm. Pred tretím Američanom Reesom Hoffom mal náskok 8 cm, za druhým Nemcom Davidom Storlom zaostal o 67 cm a za prvým Poliakom Tomaszom Majewskim o 70 cm.

</doc>
<doc id="203951" url="https://sk.wikipedia.org/wiki?curid=203951" title="Maquiladora">
Maquiladora

Maquiladora alebo maquila (šp. maquila = poplatok za mletie; cudzie útraty) je montážny podnik v severnom Mexiku a Strednej Amerike, v ktorom sa montujú importované dielce alebo polotovary, čím sa vyrábajú hotové alebo takmer hotové tovary, ktoré sa potom exportujú.
Pojem sa spája s vytvorením Severoamerického pásma voľného obchodu NAFTA. V súčasnosti v týchto továrňach (je ich vyše 3 000) pracuje viac ako 1 milión Mexičanov. Väčšinou ide o továrne, ktoré produkujú súčiastky na export do USA. Na rozdiel od USA a Kanady je pracovná sila v Mexiku veľmi lacná. Okrem toho nízke, prípadne žiadne, clá a ďalšie poplatky spojené s obchodovaním cez hranice podporujú rast ziskov nadnárodných korporácií. Väčšina maquiladoras leží v tesnej blízkosti mexicko-americkej hranice.
Maquiladoras sú často vo vlastníctve amerických, japonských a európskych firiem, kde pracujú často mladé ženy za hodinovú mzdu 50 amerických centov 9 hodín denne 6 dní v týždni. Napriek týmto negatívnym javom prispela NAFTA k určitým zlepšeniam. V niektorých továrňach sa zlepšili pracovné podmienky zamestnancov spolu s platmi. Napríklad kvalifikovaní pracovníci v textilných maquiladoras dostávajú 1-2 USD za hodinu, pričom pracujú v moderných klimatizovaných priestoroch.
Po prvýkrát sa o maquiladoras začalo hovoriť v 60. rokoch 20. storočia. V polovici 90. rokov bolo vytvorených približne 2000 maquiladoras, v ktorých pracovalo takmer pol milióna pracovníkov. Počas niekoľkých nasledujúcich rokov sa ich počet takmer zdvojnásobil a počet pracujúcich vzrástol viac ako dvakrát.
Maquiladoras sú primárne orientované na produkciu elektronických zariadení, odevov, plastov, nábytku, domácich spotrebičov, autosúčiastok. 90 % tovarov vyprodukovaných v maquiladoras je exportovaných na sever do USA.
Niektoré maquiladoras majú nepriaznivý vplyv na životné prostredie. Vzhľadom na vonkajšie zákony týkajúce sa ochrany životného prostredia v Mexiku, niektoré továrne sú zodpovedné za významné priemyselné znečisťovanie a poškodzovanie životného prostredia v oblasti regiónu severného Mexika.
V posledných rokoch však niektoré maquiladoras stratili svoje čaro pre zahraničných investorov. Podľa dostupných správ viac ako 500 tovární sa muselo v priebehu 90. rokov 20. storočia zavrieť, čím došlo k zrušeniu niekoľko stotisíc pracovných miest. Všetko sa to deje v prospech Číny, kde sa mzda pohybuje v niektorých továrňach vo výške 25 amerických centov za hodinu. Čína tak potvrdzuje a posilňuje svoju úlohu svetovo najlacnejšieho dodávateľa súčiastok.

</doc>
<doc id="203962" url="https://sk.wikipedia.org/wiki?curid=203962" title="Mosonmagyaróvársky obvod">
Mosonmagyaróvársky obvod

Mosonmagyaróvársky obvod (maď. "Mosonmagyaróvári kistérség") je administratívna jednotka, obvod, v Maďarsku v Rábsko-mošonsko-šopronskej župe. Jeho sídlom je mesto Mosonmagyaróvár.

</doc>
<doc id="203964" url="https://sk.wikipedia.org/wiki?curid=203964" title="Malá Bránica (potok)">
Malá Bránica (potok)

Malá Bránica je potok v severovýchodnej časti okresu Žilina, v katastrálnom území obce Belá. Tečie v Krivánskej Malej Fatre rovnomennou dolinou. Je to prítok potoka Bránica, meria 5,5 km a je tokom V. rádu. Celý tok leží v Národnom parku Malá Fatra.
Pramení v Malej Fatre na severozápadných svahoch Veľkého Kriváňa (1 708,7 m n. m.), priamo pod sedlom Bublen (1 510 m n. m.) vo výške približne 1300 0 n. m. Na hornom toku tečie severoseverozápadným smerom cez rovnomennú dolinu, pričom v oblasti západne od sedla Za Kraviarskym (1 230 m n. m.) vytvára vodopád. Na dolnom toku priberá prítok zo severného svahu Kykuly, stáča sa viac na severozápad a na styku Malej Fatry so Žilinskou kotlinou, v podcelku Varínske podolie, v nadmorskej výške približne ústi do Bránice, ktorá tečie z vedľajšej doliny.

</doc>
<doc id="203966" url="https://sk.wikipedia.org/wiki?curid=203966" title="Snilovský potok">
Snilovský potok

Snilovský potok je potok v dolnom Turci, v severnej časti okresu Martin. Je to tok IV. rádu. 
Pramení pod Veľkým Kriváňom (), tečie smerom na juh cez Snilovskú dolinu a pri Trusalovej sa vlieva do Studenca.

</doc>
<doc id="203967" url="https://sk.wikipedia.org/wiki?curid=203967" title="Kľačiansky potok (prítok Váhu)">
Kľačiansky potok (prítok Váhu)

Kľačiansky potok je potok v dolnom Turci. Je to tok III. rádu. 
Pramení na južnom svahu Kľačianskej Magury, na západ od chaty pod Kľačianskou Magurou. Tečie smerom na juh cez Kľačiansku dolinu a pri obci Turčianskych Kľačanoch sa vlieva do Váhu.

</doc>
<doc id="203972" url="https://sk.wikipedia.org/wiki?curid=203972" title="Győrsky obvod">
Győrsky obvod

Győrsky obvod je administratívna jednotka, obvod, v Maďarsku v Rábsko-mošonsko-šopronskej župe. Jeho sídlom je mesto Győr.

</doc>
<doc id="203981" url="https://sk.wikipedia.org/wiki?curid=203981" title="Tomasz Majewski">
Tomasz Majewski

 
 
 
 
 
Tomasz Majewski (* 30. august 1981, Nasielsk) je poľský atlét, ktorý sa venuje vrhu guľou. Je dvojnásobný olympijský víťaz v tejto disciplíne z rokov 2008 a 2012.
Vrcholové podujatia.
Osaka 2007.
Na MS v atletike 2007 skončil na piatom mieste výkonom 20,87 m.
Valencia 2008.
Na HMS v atletike 2008 získal bronzovú medailu vo vrhu guľou výkonom 20,93 metra.
Peking 2008.
Na letných olympijských hrách v Pekingu 2008 získal zlatú medailu výkonom 21,51 m. Vyhral s náskokom 0,42 m pred druhým Christianom Cantwellom.
Londýn 2012.
Štartoval aj na Letných olympijských hrách 2012 v Londýne. Guliarska súťaž prebiehala v piatok 3. augusta. Zvíťazil výkonom 21,89 m, čím o 3 cm prekonal druhého Nemca Davida Storla a pred tretím Američanom Reesom Hoffom mal náskok 76 cm.

</doc>
<doc id="203983" url="https://sk.wikipedia.org/wiki?curid=203983" title="Angela Williamsová">
Angela Williamsová

Angela Williamsová (* 30. január 1980, Bellflower, Kalifornia, USA) je americká šprintérka. 
Na MS v atletike 2007 neštartovala. 
Zlatú medailu získala v behu na 60 metrov na HMS v atletike 2008 časom 7,06 s, čím si zlepšila svoj osobný rekord ešte z roku 2001. 

</doc>
<doc id="203984" url="https://sk.wikipedia.org/wiki?curid=203984" title="Jeanette Kwakyeová">
Jeanette Kwakyeová

Jeanette Kwakyeová (* 20. marec 1983, Londýn, Spojené kráľovstvo) je britská šprintérka. 
Na MS v atletike 2007 skončila v rozbehoch.
Striebornú medailu získala v behu na 60 metrov na HMS v atletike 2008 časom 7.08 s.

</doc>
<doc id="203985" url="https://sk.wikipedia.org/wiki?curid=203985" title="Upland South">
Upland South

Upland South je jeden z regiónov USA, ktorý sa nachádza v severnej časti amerického regiónu Juh.
Zahŕňa štáty Severná Karolína, Tennessee, Virgínia, Kentucky a Západná Virgínia.

</doc>
<doc id="203986" url="https://sk.wikipedia.org/wiki?curid=203986" title="Tahesia Harriganová">
Tahesia Harriganová

Tahesia Harriganová (* 15. február 1982) je šprintérka Britských Panenských ostrovov. 
Na MS v atletike 2007 skončila v rozbehoch. Bronzovú medailu získala v behu na 60 metrov na HMS v atletike 2008 časom 7.09 s.

</doc>
<doc id="203987" url="https://sk.wikipedia.org/wiki?curid=203987" title="Deep South">
Deep South

Deep South je jeden z regiónov USA, ktorý tvorí časť väčšieho regiónu Juh a patria sem štáty Alabama, Georgia, Louisiana, Mississippi a Južná Karolína.

</doc>
<doc id="203988" url="https://sk.wikipedia.org/wiki?curid=203988" title="Gulf Coast (USA)">
Gulf Coast (USA)

Gulf Coast je jedným z regiónov USA, ktorý sa nachádza v okolí Mexického zálivu. Patria sem štáty Texas, Louisiana, Mississippi, Alabama a Florida.

</doc>
<doc id="203990" url="https://sk.wikipedia.org/wiki?curid=203990" title="Pacific States">
Pacific States

Pacific States je jeden z regiónov USA nachádzajúci sa na západnom okraji Spojených štátov. Nachádza sa tu 5 štátov, Aljaška, Kalifornia, Havaj, Oregon a Washington.

</doc>
<doc id="203991" url="https://sk.wikipedia.org/wiki?curid=203991" title="West Coast (USA)">
West Coast (USA)

West Coast alebo Západné pobrežie je jedným z regiónov USA, reprezentuje najzápadnejšiu časť krajiny. Patria sem štáty Kalifornia, Oregon, Washington a Aljaška. Niekedy sa sem zahŕňajú aj štáty Arizona a Nevada.

</doc>
<doc id="203992" url="https://sk.wikipedia.org/wiki?curid=203992" title="East North Central States">
East North Central States

East North Central States je jeden z regiónov USA, časť regiónu Midwest, ktorý obsahuje štáty Illinois, Indiana, Michigan, Ohio a Wisconsin.

</doc>
<doc id="203993" url="https://sk.wikipedia.org/wiki?curid=203993" title="West North Central States">
West North Central States

West North Central States je jeden z regiónov USA, časť regiómu Midwest a obsahuje štáty Iowa, Kansas, Minnesota, Missouri, Nebraska, Severná Dakota a Južná Dakota.

</doc>
<doc id="203994" url="https://sk.wikipedia.org/wiki?curid=203994" title="Gulf Coast">
Gulf Coast



</doc>
<doc id="203995" url="https://sk.wikipedia.org/wiki?curid=203995" title="Mountain States">
Mountain States



</doc>
<doc id="203996" url="https://sk.wikipedia.org/wiki?curid=203996" title="Cyperská gréčtina">
Cyperská gréčtina

Cyperská gréčtina (Κυπριοτικά - Kypriotika, Κυπριοτική γλώσσα - Kypriotiki glossa) je jazyk Cyperských Grékov. Hovorí ním 750 000 ľudí na Cypre a je používaný aj v štátoch kde sa cyperskí Gréci vysťahovali. Avšak tento jazyk nie je bežne používaný v úradnom styku a médiach, preferuje sa dimotiki (gréčtina z Grécka). Cyperskí Gréci sa teda nachádzajú v diglosií. Síce je dimotiki úradným jazykom, všetci Gréci z Cypru sa medzi sebou rozprávajú po cypersky. Cyperská gréčtina sa používa doma, na ulici ba aj v školách cez prestávky, niekedy i v televízii. Tento jazyk vychádza zo starogréckeho koiné jazyka a je mu príbuznejší, ako dimotiki, čo vykazujú hlavne gramatické vlastnosti.
Dejiny.
Cyperčina sa začala vyvíjať v 7. stor. po Kr., keď sa už jazyk koiné, používaný všetkými Grékmi rozpadol. Od byzantskej gréčtiny sa začal separovať práve v spomínanom 7. stor., keď Cyprus ovládli Arabi a vládli tam až do 10. stor. Jazyk sa teda vyvíjal úplne oddelene od Konštantínopolskej gréčtiny, z ktorej sa neskôr vyvinula moderná gréčtina. Grékom sa Cyprus podarilo oslobodiť až v 10. stor. V r. 1192 tu však vzniklo samostatné kráľovstvo. Tento dekrét bol spísaný práve v Cyperskej gréčtine. V r. 1196 Cyprus ovládli križiaci a znemožnili tak ďalšie spojenie s Konštantínopolom. To sa podarilo až v r. 1204, keď sa znovuvytvorila Byzantská ríša. Keď v 15. stor. Byzanciu ničili Turci, ovládli Cyprus Benátčania a tak ochránili tamojších Grékov od moslimov. Do Cyperskej gréčtiny sa však dostávali aj talianske slová, ktoré pretrvali dodnes. V r. 1571 však ostrov ovládli Turci a tak sa do cyperčiny dostali mnohé turecké slová. Turci Cyprus držali až do 19. stor., kedy ho opustili po Britskom víťazstve. Počas nadvlády Britov sa do jazyka dostalo aj pár anglických slov. Briti konečne ostrov opustili v r. 1960 a prenechali ho Grékom, ktorí prijali za úradnú reč dimotiki, aby sa tak zblížili s Gréckom. Cyperská gréčtina je totiž dosť vzdialená od dimotiki.
Jazyk.
Cyperská gréčtina má niektoré znaky turečtiny a aj taliančiny, no väčšina jazyka pochádza z gréckeho jazyka koiné. Cyperčina má na rozdiel od dimotiki aj mäkčene. Zapisuje sa gréckou abecedou. Prvý úradný spis v prvej forme tohto jazyka bolo spísanie dekrétu v r. 1192. Počas stredoveku tu taktiež vznikli prvé literárne diela v tomto jazyku. Prví autori píšuci v tomto jazyku boli Leontios Makeras a Jeorjos Vustronios. 
Príklady lexiky:
"cyperská gréčtina - prepis do latinskej abecedy / moderná gréčtina - prepis do latinčiny - slovenčina"

</doc>
<doc id="203997" url="https://sk.wikipedia.org/wiki?curid=203997" title="East South Central States">
East South Central States

East South Central States je jeden z regiónov USA. Patria sem štáty Alabama, Kentucky, Mississippi a Tennessee.

</doc>
<doc id="203998" url="https://sk.wikipedia.org/wiki?curid=203998" title="West South Central States">
West South Central States

West South Central States je jeden z regiónov USA. Patria sem štáty Arkansas, Louisiana, Oklahoma a Texas.

</doc>
<doc id="204001" url="https://sk.wikipedia.org/wiki?curid=204001" title="Polyfunkčný bytový dom Liptov">
Polyfunkčný bytový dom Liptov

Polyfunkčný bytový dom Liptov je obytný súbor v centre mesta Liptovský Mikuláš.
Nachádza sa na ulici M. Martinčeka v tesnej blízkosti nákupného centra Hypernova v mestskej časti Staré mesto, v lokalite Západ. Stavba bola skolaudovaná v decembri 2005, jej súčasťou je 82 bytových jednotiek a 9 nebytových priestorov na prízemí (obchodné prevádzky - napr. kaviareň, predajňa športových potrieb; kancelárie). 
Okrem spomenutého nákupného centra sa v tesnej blízkosti bytového domu nachádzajú daňový úrad, dom kultúry a kino Nicolaus. Výhodou je výborná dopravná dostupnosť, nakoľko je lokalizovaný pri hlavných dopravných líniách mesta.

</doc>
<doc id="204002" url="https://sk.wikipedia.org/wiki?curid=204002" title="Minerálna voda">
Minerálna voda

Minerálna voda je voda, ktorá sa od ostatných podzemných vôd podstatne odlišuje svojimi vlastnosťami, predovšetkým vyšším obsahom rozpustených minerálnych látok a teplotou. Táto voda môže prirodzene vyvierať, alebo byť čerpaná z prírodných žriedeľ. Podľa medzinárodných konvencií a noriem sú za minerálne vody považované tie, ktoré v 1 litri vody obsahujú viac ako 1
g rozpustených pevných látok alebo 1 g rozpusteného CO2 (minimálne 1000 mg/l).
Z hydrogeologického hľadiska je mineralizovaná podzemná voda spojená s litostratigrafickými formáciami a štruktúrami (zásadne odlišnými od povrchových), v ktorých získala fyzikálne charakteristiky a chemické zloženie zásadne odlišné od ostatných vôd v tom istom geologickom regióne.
Obsahuje minerály alebo iné rozpustené zložky, ktoré zvýrazňujú jej chuť alebo jej liečebné účinky. Podľa slovenskej legislatívy musí byť mikrobiologicky bezchybná, mať pôvod v podzemnej vrstve a získaná zo zdroja vyhláseného osobitným predpisom. Mnohé minerálne vody obsahujú vápnik dôležitý pre zdravé kosti. V niektorých je horčík potrebný na pravidelnú činnosť srdca, nervov i svalov a zvyšuje odolnosť organizmu. Slovensko je bohaté na pramene rozličných minerálnych vôd, niektoré kúpeľné miesta sú svetoznáme. Niektoré minerálne vody majú liečivé účinky, napr. v Piešťanoch a v Trenčianskych Tepliciach sa liečia choroby pohybovej sústavy.
Rozdelenie.
Podľa obsahu rozpustených minerálnych látok sa delia na:
Zoznam minerálnych vôd.
Pramenité vody a stolové vody na Slovensku.
Vyššie spomenuté normy na Slovensku určujú, že označenie minerálna voda môže niesť len voda, ktorá má obsah minerálov vyšší ako tisíc miligramov na liter. Voda, ktorá má nižšiu mineralizáciu sa nemôže označovať ako minerálna voda, ale ako pramenitá voda alebo stolová voda. V zahraničí takáto norma nemusí platiť, preto stolová voda by mohla byť označená ako minerálna.

</doc>
<doc id="204003" url="https://sk.wikipedia.org/wiki?curid=204003" title="Cigeľka">
Cigeľka

Cigeľka môže byť:

</doc>
<doc id="204006" url="https://sk.wikipedia.org/wiki?curid=204006" title="Fatra">
Fatra

Fatra môže byť:

</doc>
<doc id="204009" url="https://sk.wikipedia.org/wiki?curid=204009" title="Hummel">
Hummel

Hummel môže byť:

</doc>
<doc id="204012" url="https://sk.wikipedia.org/wiki?curid=204012" title="František Valachovič">
František Valachovič

Prof. Ing. František Valachovič, DrSc. (* 1919 – † 1979) bol slovenský banský odborník a vysokoškolský pedagóg.
Oženil sa v Česku, manželka Marie Staňková z Ostravy.
V rokoch 1946-1962 pracoval vo viacerých banských podnikoch. V roku 1961 sa stal profesorom a v roku 1972 mu bol udelený titul DrSc. Od roku 1962 pôsobil na Katedre dobývania ložísk a geotechniky na Banskej fakulte Vysokej školy technickej v Košiciach, na ktorej zastával v rokoch 1963-1964 funkciu prorektora.
Bol odborníkom na teóriu i prax banských diel a dobývanie ložísk nerastných surovín. Rozpracoval novú metodiku skúmania deformačných vlastností hornín v podmienkach priestorového namáhania. Je spoluautorom československého vynálezu panelovej výstuže banských diel.
Je autorom mnohých publikácií, napríklad Razenie banských diel.
Deti Peter († 2020) a Paula.

</doc>
<doc id="204014" url="https://sk.wikipedia.org/wiki?curid=204014" title="Päťuholník">
Päťuholník

}&lt;/math&gt;
Päťuholník alebo pentagón je jeden zo základných rovinných geometrických útvarov; mnohouholník s piatimi vrcholmi a stranami. Súčet jeho vnútorných uhlov je presne 540° (3π).
Päťuholníky môžu byť pravidelné alebo všeobecné
Matematické vzťahy.
Pre pravidelný päťuholník
Obsah inak
formula_3
formula_4
tiež
formula_5
strana a
formula_6
tiež
formula_7
 Pomer dĺžok uhlopriečky a strany je rovný zlatému rezu
 Jedna uhlopriečka pretína druhú tak, že dĺžky vzniknutých častí sú v pomere zlatého rezu
Uhlopriečky pravidelného "'päťuholníka" v jeho vnútri vymedzujú oblasť, ktorá má taktiež tvar pravidelného päťuholníka. 
"Vnútorné" a "vonkajšie" päťuholníky majú rovnaký stred (geometria), sú opačne orientované a dĺžky ich strán sú v pomere formula_8.
História.
Pravidelný päťuholník vždy hral významnú úlohu v mystike a symbolike. Od pravidelného päťuholníka je tiež odvodený symbol pentagramu, využívaný v pythagorejské sekte ako poznávací znak. Jedným z dôvodov, prečo bol pravidelný päťuholník uctievaný, bolo zrejme to, že sa v ňom hneď na niekoľkých miestach ukazuje "najdokonalejší pomer" - zlatý rez.
Konštrukcia.
Konštrukcia pravidelného päťuholníka bola známa už v starovekom Grécku.
Jedna z metód zostavenia pravidelného päťuholníka:

</doc>
<doc id="204018" url="https://sk.wikipedia.org/wiki?curid=204018" title="Andrej Ján Bäumler">
Andrej Ján Bäumler



</doc>
<doc id="204019" url="https://sk.wikipedia.org/wiki?curid=204019" title="Jon Anderson">
Jon Anderson

John Roy "Jon" Anderson (* 25. október 1944, Accrington, Anglicko, Spojené kráľovstvo) je britský hudobník, skladateľ a spevák, člen legendárnej rockovej skupiny Yes. Spolupracoval s hudobníkmi a skupinami ako King Crimson, Vangelis, Dream Theater, Peter Machajdík, Tangerine Dream a Toto. S gréckym hudobníkom Vangelisom spolupracoval približne 20 rokov, vytvorili duo Jon &amp; Vangelis.
V roku 2008 bolo vydané vo vydavateľstve Hudobného fondu CD slovenského hudobného skladateľa Petra Machajdíka NAMAH , na ktorom hosťuje aj Jon Anderson. 

</doc>
<doc id="204025" url="https://sk.wikipedia.org/wiki?curid=204025" title="Gorani">
Gorani

Gorani sú slovanskí moslimovia kultúrne príbuzní Macedóncom. Žijú hlavne v Srbsku a v Severnom Macedónsku.
Ich počet je asi 60 000

</doc>
<doc id="204027" url="https://sk.wikipedia.org/wiki?curid=204027" title="Geirangerfjord">
Geirangerfjord

Geirangerfjord je ľadovcový fjord na západe Nórska v Møre og Romsdal. Je 15 km dlhý, a tvorí jednu z vetiev veľkého Storfjordu. Geirangerfjord je jedno z najnavštevovanejších turistických miest v Nórsku. 
Od roku 2005 je spoločne s Nærøyfjordom súčasťou svetového kultúrneho dedičstva UNESCO.

</doc>
<doc id="204028" url="https://sk.wikipedia.org/wiki?curid=204028" title="Muzeálna slovenská spoločnosť">
Muzeálna slovenská spoločnosť

Muzeálna slovenská spoločnosť (MSS) bola vedecká spoločnosť založená v roku 1893 v Martine.
V roku 1895, kedy začala svoju činnosť, sa prvým predsedom stal katolícky kňaz Andrej Kmeť, ktorý sa zaslúžil o jej aktívnu činnosť. Združovala záujemcov o zbieranie, zhromažďovanie, odborné opatrovanie a sprístupňovanie pamiatok materiálnej a duchovnej kultúry Slovákov. Hlavnými cieľmi spoločnosti boli založenie národného múzea, knižnice a organizovanie výskumnej vlastivednej a muzeologickej činnosti. Nahrádzala tiež činnosť zrušenej Matice slovenskej. Založila Slovenské národné múzeum a jeho správcovia boli poverení vedením múzea práve vedením MSS. Prvé priestory, kde MSS sprístupnila svoje zbierky, boli ešte na pôde Národného domu, neskôr v roku 1908 bola verejnosti sprístupnená prvá budova Slovenského národného múzea postavená z korunovej zbierky. Jej otvorenia sa Andrej Kmeť už nedožil.
Vydávala periodiká Časopis Muzeálnej slovenskej spoločnosti a Sborník Muzeálnej slovenskej spoločnosti, na ktorý nadviazal poradím ročníkov Zborník Slovenského národného múzea.
Po roku 1918 sa jej činnosť prelínala s činnosťou novozaloženej Matice slovenskej a Slovenského národného múzea. Až do roku 1948 spravovala Slovenské národné múzeum v Martine, kedy bolo toto múzeum poštátnené. V roku 1960 bola zrušená, pričom jej muzeálne zbierkové fondy boli už vo fondoch Slovenského národného múzea v Martine, archívne fondy boli zaradené prevažne do Štátneho slovenského ústredného archívu v Bratislave, menšia časť do iných štátnych archívov.

</doc>
<doc id="204029" url="https://sk.wikipedia.org/wiki?curid=204029" title="Paralelný port">
Paralelný port

Paralelný port alebo "paralelné rozhranie, centronics, paralelný interfejs, LPT port, printer port" a pod. je označenie komunikačného rozhrania, používaného hlavne v počítačoch najmä pre pripojenie tlačiarne. Paralelný port patrí medzi tzv. legacy porty (zastarané porty). Výraz paralelný vychádza z faktu, že dáta sa prenášajú paralelne po viacerých vodičoch naraz.
Paralelný port má 8 dátových signálov a niekoľko riadiacich signálov, ktoré riadia komunikáciu ("handshake") a signalizujú stav pripojeného zariadenia. Vo svojej dobe paralelný port predstavoval komunikačné rozhranie s vysokou prenosovou rýchlosťou (niekoľko desiatok kB/s, t. j. niekoľko sto kbit/s), preto sa k nemu pripájali okrem tlačiarní aj iné zariadenia vyžadujúce rýchly prenos dát (napr. skener). Niekedy sa používal aj na prenos dát medzi dvomi počítačmi, najmä kvôli nízkej cene a dostupnosti LPT portu na každom počítači (v čase, keď sieťové karty boli drahé a neboli samozrejmou súčasťou každého PC). Hlavným obmedzením bola najmä maximálna prípustná dĺžka kábla, asi 2 metre.
Dnes je paralelný port už vytlačený modernejšími rozhraniami, najmä USB.
Technické detaily.
Jednosmerné a obojsmerné režimy.
Pre paralelný port je definovaných niekoľko režimov, medzi ktorými je možné prepínať príslušným nastavením hardvéru, obvykle z nastavovacej utility BIOSu.
SPP (Standard Parallel Port).
Tradične bola dátová zbernica paralelného portu jednosmerná – dáta sa dali prenášať len z počítača do tlačiarne. Napriek tomu boli na porte 4 riadiace signály obojsmerné, čo sa často využívalo najmä pri prepojení dvoch PC.
Bidirectional.
V klasickom paralelnom porte je možnosť do dátového registra nielen zapisovať, ale aj čítať. Hardvér portu je však skonštruovaný tak, že jednotlivé bity dátového portu sú trvalo budené dvojčinným výstupom, takže nie je možné bez poškodenia vnútiť portu stav zvonka, a čítanie len vrátilo hodnotu naposledy zapísanú do dátového registra.
Pomerne jednoduchou úpravou sa dalo aj u pôvodného paralelného portu (ktorý bol skonštruovaný z bežných TTL logických obvodov typu 74xx) dosiahnuť, že pri nastavení jedného z bitov riadiaceho registra prešiel budič dátovej linky (74LS374) do vysokoimpedančného stavu, čo umožňovalo prečítať priamo stav dátových pinov, t. j. sa port v tom okamihu správal ako vstupný.
Tento režim implementovali aj viacerí výrobcovia rozširujúcich kariet, ale nikdy nebol formálne štandardizovaný.
EPP (Enhanced Parallel Port).
Potreba obojsmernej komunikácie a lepšej previazanosti hardwaru a softwaru na strane PC vyústila v takú definíciu existujúcich signálov rozhrania, ktorá umožňovala zo strany PC priamo zapisovať a čítať do/z registrov pripojeného zariadenia (samozrejme za spolupráce hardvéru a firmvéru pripojeného zariadenia). Lepšie využitie signálov, presnejšie časovanie ako aj ovládač využívajúci prerušenie umožnili zvýšiť prenosovú rýchlosť zhruba až desaťnásobne, t. j. na niekoľko stoviek kByte/s.
ECP (Extended Capability Port).
Pri štandardizácii paralelného portu (IEEE-1284) bol do štandardu prevzatý režim EPP a po miernych úpravách bol premenovaný na ECP. Spolu s možnosťou priameho prenosu dát z pamäte PC (DMA) dosahuje prenosová rýchlosť zhruba 250 kB/s (2,5 Mbit/s).
Konektor a popis signálov.
Zapojenie pinov (pinout) pre konektor DB25 je nasledovný:
Niektoré nástrahy pri používaní LPT.
Pri úvodnom teste systému (POST) je detegovaná prítomnosť LPT portu zápisom určitých hodnôt (obvykle 0x55 a 0xAA) do dátového registra portu, čo sa prejaví aj navonok zmenou stavov jednotlivých pinov, napríklad pri „teplom“ resete PC (tlačidlom alebo softwarovo). S týmto musia konštruktéri pripojených zariadení rátať.
Operačný systém Windows XP v niektorých jeho revíziách má po inštalácii zapnutú automatickú detekciu pripojenia zariadenia na LPT port, čo spôsobuje občasnú nečakanú zmenu stavu niektorých signálov.
Adresácia v osobnom počítači.
V PC je paralelný port tradične mapovaný niektorú z týchto troch adries:
Je možné mať zapojených viac portov súčasne, aj keď typicky býva prítomný len jeden. Tradične je BIOSom (a následne DOSom) detegovaná prítomnosť portov v horeuvedenom poradí, a v poradí akom sú nájdené jednotlivé porty, sú zaznamenané do interných tabuliek a je im pridelené symbolické meno LPT1 až LPT3 (pričom LPT1 má aj „alias“ PRN). Neplatí teda jednoznačné priradenie adresy k symbolickému menu, čo býva zdrojom problémov u zle napísaných programov, ktoré s týmto počítajú. Typicky však bázová adresa 0x3bc nepoužíva a bola použitá len u pôvodného PC.
Jednotlivé čísla prerušení tiež nie sú obvykle prísne dodržiavané, a najmä s ohľadom na preplnenosť prerušovacieho priestoru v PC a vzhľadom na to že väčšina softwaru prerušenie vôbec nepoužíva, sú zdieľané aj s inými zariadeniami (napr. zvuková karta alebo sieťová karta)(čo však mnohokrát bolo zdrojom nepríjemných a ťažko diagnostikovateľných problémov).
U operačného systému Windows už tieto pravidlá neplatia, a je možné použiť bez vážnejších problémov aj viac LPT rozhraní aj na netypických adresách.
História.
Rozhranie vyvinula spoločnosť Centronics, ktorá bola priekopníkom v oblasti tlačiarní (pripisuje sa jej vynález ihličkovej tlačiarne), začiatkom 70-tych rokov, t. j. ešte v dobe pred PC. Na strane tlačiarne bol použitý 36-pinový konektor firmy Amphenol, ktorý sa stal štandardom; ale na strane počítača konektor dlhú dobu nebol štandardizovaný.
Keďže v čase vývoja IBM PC bolo toto rozhranie už štandardom na pripojenie tlačiarní, IBM implementovalo do prvého PC aj toto rozhranie. Pomerne nečakane bol paralelný port integrovaný spolu s grafickou kartou (typu MDA). U ďalších modelov a u klonov od iných výrobcov už mal paralelný port samostatnú rozširujúcu kartu, alebo bol často integrovaný spolu s jedným alebo viacerými sériovými portami. Rozšírenie a popularita PC mala za následok zjednotenie konektora typu DB25 (Canon 25 female) na strane počítača.
Aj keď sa jednalo o veľmi rozšírené a populárne rozhranie, formálne bolo štandardizované až pomerne neskoro v 90-tych rokoch, ako IEEE-1284.
Dnešné použitie.
V dnešných PC je paralelný port pokladaný za zastaraný (legacy port), a preto ho už nikde nenájdeme. V oblasti pripojenia tlačiarní, ale aj pre iné účely, bol úplne vytlačený jednoduchšie použiteľným USB portom.
Paralelný port je najmä u vývojárov elektronických zariadení mnohokrát využívaný aj netypickým spôsobom, napr. na simuláciu niektorých sériových rozhraní (SPI, JTAG) ktoré typicky nemajú natívnu podporu v bežných PC, a to priamym ovládaním jednotlivých pinov portu (tzv. "bit-bang"). Takéto využitie je v moderných operačných systémoch založených na Windows NT problematické, keďže tieto operačné systémy izolujú samotný hardware od aplikácií vrstvou ovládačov, a je potrebné použiť zvláštny „sprístupňujúci“ ovládač.
Pre účely pripojenia starších zariadení (tlačiarní) sú vyrábané prevodníky („káble“, čo je nepresné označenie, keďže takýto „kábel“ obsahuje elektroniku ukrytú obvykle v krytke konektora) USB-LPT. Tieto však majú často problematické ovládače a neumožňujú použitie inak, ako na pripojenie tlačiarne (t. j. bit-bang režim nie je obvykle možný).

</doc>
<doc id="204030" url="https://sk.wikipedia.org/wiki?curid=204030" title="LPT">
LPT



</doc>
<doc id="204031" url="https://sk.wikipedia.org/wiki?curid=204031" title="Barbara Meierová">
Barbara Meierová

Barbara Meierová (* 25. júl 1986 Amberg) je nemecká modelka s mierami 83-61-92. Je víťazkou nemeckej televíznej reality show s názvom "Germany's Next Top Model 2007".

</doc>
<doc id="204033" url="https://sk.wikipedia.org/wiki?curid=204033" title="Barbara Meier">
Barbara Meier



</doc>
<doc id="204035" url="https://sk.wikipedia.org/wiki?curid=204035" title="Heidi Klumová">
Heidi Klumová

Heidi Klumová (* 1. jún 1973, Bergisch Gladbach, Nemecko) je nemecká topmodelka, moderátorka, podnikateľka, módna návrhárka, producentka, príležitostná herečka a speváčka. 
V roku 2005 sa vydala za speváka Seala, s ktorým sa na začiatku apríla roku 2012 rozviedla. Majú spolu štyri deti.
Objavila sa na titulnej strane všetkých významných módnych magazínov ako Vogue, Elle, Marie Claire, Sports Illustrated, Cosmopolitan, InStyle. Navrhla vlastné kolekcie šperkov, oblečenia, topánok, parfumov a plaviek.

</doc>
<doc id="204036" url="https://sk.wikipedia.org/wiki?curid=204036" title="Heidi Klum">
Heidi Klum



</doc>
<doc id="204038" url="https://sk.wikipedia.org/wiki?curid=204038" title="Štefan Mišík">
Štefan Mišík

 
Štefan Mišík, tiež Missik (* 1. december 1843, Ondrášová – † 27. júl 1919, Spišská Kapitula) bol slovensky historik, etnograf a cirkevný hodnostár.
Študoval filozofiu a teológiu v Spišskej Kapitule. V roku 1868 bol vysvätený za kňaza, potom pôsobil ako kaplán v Nemeckej Ľupči, Ružomberku, Námestove, Hniezdnom. Od roku 1874 bol správcom farnosti v Hnilci a od roku 1919 pôsobil ako kapitulný vikár v Spišskej Kapitule. V rokoch 19081919 bol predsedom Muzeálnej slovenskej spoločnosti.
Zaoberal sa staršími dejinami Spiša, cirkevnými dejinami. Bojoval proti maďarizácii cirkevného života a proti slovenskej politickej pasivite. Zozbieral spišské povesti a ľudové piesne, ktoré patria k základným zbierkam slovenského folklóru. V náboženskej oblasti písal najmä homiletickú literatúru.
Po Štefanovi Mišíkovi bolo v roku 2005 pomenované Cirkevné gymnázium Štefana Mišíka v Spišskej Novej Vsi.

</doc>
<doc id="204039" url="https://sk.wikipedia.org/wiki?curid=204039" title="František Richard Osvald">
František Richard Osvald

František Richard Osvald, pseud. "Bystron, Dobreznámy, Dobrovoľný, Drahotin Piov, R. Hodrušský, Veritas, Východohora, Zadumený, Známy" (* 3. október 1845, Hodruša-Hámre – † 14. apríl 1926, Trnava) bol slovenský kultúrny pracovník, vydavateľ, redaktor, publicista a cirkevný hodnostár.
Život.
Narodil sa v rodine Mateja Osvalda a jeho manželky Kataríny rodenej Boldišovej. V rokoch 18651869 študoval teológiu v Ostrihome. V roku 1869 bol vysvätený za kňaza a pôsobil ako kaplán v Starom Tekove, Drégelypalánku, Vrábľoch, Majcichove a Zavare. V rokoch 18801916 pôsobil v Teplej, od roku 1917 bol kanonikom, od roku 1919 generálnym vikárom v Trnave a od roku 1921 pápežským protonotárom, riaditeľom kňazského seminára a prípravovne učiteliek. Bol spoluzakladateľom Spolku svätého Vojtecha, v rokoch 18781879 jeho správa a v rokoch 19181926 bol predsedom a čestným predsedom SSV. Od roku 1900 bol aj čestným členom Slovenskej katolíckej jednoty v Johnstowne, v rokoch 19191926 predsedom Muzeálnej slovenskej spoločnosti i Matice slovenskej. V rokoch 19201921 pôsobil aj ako senátor Národného zhromaždenia za Slovenskú ľudovú stranu.
Pracoval ako vydavateľ a redaktor viacerých časopisov (napr. Kazateľ, Kazateľňa, Literárne listy). Najprv písal príležitostné básne, neskôr sa venoval literárnohistorickej a literárnokritickej publicistike. K 100. výročiu založenia Slovenského učeného tovarišstva zostavil 3. zväzky almanachu Tovarišstvo. Ako filológ sa zaoberal historickou gramatikou, lexikológiou a slovenskými nárečiami. V roku 1910 bol Spolkom svätého Vojtecha poverený revíziou slovenského prekladu biblie. Venoval sa aj cirkevnému školstvu. Prekladal náboženskú literatúru z maďarčiny a nemčiny.

</doc>
<doc id="204040" url="https://sk.wikipedia.org/wiki?curid=204040" title="Røros">
Røros

Røros je mesto v kraji Sør-Trøndelag v Nórsku, ktorý spravuje rovnomennú obec. Počet obyvateľov dosiahol v roku 2005 5632 osôb. Pri Rørose sa vlieva do Glommy zľava rieka Håelva. 
Røros je najchladnejším miestom v Nórsku. Je to spôsobené predovšetkým nadmorskou výškou okolo 600 m a kontinentálnou klímou. V tejto časti krajiny sa už neuplatňuje vzduch miernych šírok, ktorý sa formuje pri pobreží, od ktorého je Røros oddelený pomerne vysokým pohorím. 
Mestom prechádza železničná trať a diaľnica 30 a 31.
Røros je známe svojimi medenými baňami, je jedným z dvoch nórskych význačných banských miest, v ktorom ťažba začala už v 17. storočí (druhým mestom je „strieborné mesto“ Kongsberg). Ťažba v Rørose trvala 333 rokov a bola ukončená až roku 1977. 
Po zničení švédskymi vojskami v roku 1679 bolo mesto znovu postavené. Z tohto obdobia má mesto 80 drevených domov, z ktorých väčšina stojí okolo jedného nádvoria. Mnohé zo zachovaných domov si ponechali tmavé priečelia zo smolných klád, ktoré im dodávajú stredoveký vzhľad. 
Mesto a jeho obyvateľov preslávil medzi nórskou verejnosťou na prelome 20. storočia spisovateľ Johan Falkberget, ktorý prerozprával príbeh o ťažko skúšaných baníkoch, ktorí stoja na najnižšej priečke sociálneho rebríčka.
Veľké množstvo turistov navštevuje Røros v zime, kedy sa v meste konajú tradičné zimné trhy.
V roku 1980 bolo mesto Røros zapísané na zoznam svetového kultúrneho dedičstva UNESCO.

</doc>
<doc id="204045" url="https://sk.wikipedia.org/wiki?curid=204045" title="Kódex kánonického práva">
Kódex kánonického práva

Kódex kanonického práva ( "Codex iuris canonici (CIC)") je systematický súbor cirkevného práva Rímskokatolíckej cirkvi. Prvýkrát bol vydaný v roku 1917 pápežom Benediktom XV. Nové prepracované vydanie, ktoré zohľadňuje zmeny po Druhom vatikánskom koncile, bolo promulgované 25. januára 1983 a vstúpilo do platnosti v prvý adventný deň roku 1983 za pápeža Jána Pavla II. 
V roku 2016 boli niektoré kánony kódexu upravené tak, aby boli v súlade s Kódexom kánonov východných cirkví. Úpravu vykonal rímsky pápež František v motu proprio "O súlade kódexov" ( "De concordia inter Codices").
Pendantom pre východné katolícke cirkvi je Kódex kánonov východných cirkví.
Historický vývoj.
V prvom tisícročí neexistoval jednotný cirkevný zákoník, iba miestne cirkevné právne predpisy miestnych cirkví, doplnené dekrétmi pápeža. Až v stredoveku boli tieto predpisy postupne zoskupené do zbierok ako Liber Extra (1234), Liber Sextus (1298) a Clementinae (začiatok 14. storočia). Väčšina nariadení bola založená na rímskej justičnej praxi cisára Justinána I. z roku 533. Viedli k začatiu príslušných súdnych konaní vo forme inkvizície na kolégiálnych cirkevných súdoch.
CIC 1917.
Kánonické právo až do r. 1917 existovalo vo forme rôznych právnych zbierok po názvom Corpus Iuris Canonici. V roku 1904 rozhodol pápež Pius X. o potrebe vytvorenia jednotného a jediného zákonníka. Spracovaním poveril komisiu kardinála Pietra Gasparriho, ktorá po 13 rokoch predložila výsledok svojej práce pápežovi Benediktovi XV.. Zákonník byl vyhlásený v máji 1917, účinným sa stal o rok neskôr.
Tento zákonník sa obvykle označuje skratkou "CIC 1917", niekedy taktiež "CICB" („B“ ako Benedicti podľa Benedikta XV.), vzhľadom na potrebu odlíšenia od neskorších verzíí. Obsahuje 2414 odstavcov, nazývaných „kánony“.
CIC 1983.
Základy nového zákonníka boli prejednané už v rokoch 1962-1965 na Druhom vatikánskom koncile, bol však dokončený až v roku 1983: 25. januára 1983 pápež Ján Pavol II. zákonník vyhlásil, do účinnosti vstúpil 27. novembra 1983. Obsahuje 1752 článkov (kánonov), voči predchádzajúcej verzii sa viac zaoberá partikulárnym cirkevným právom, pričom je zdôraznený princíp všeobecného kňazstva každého veriaceho kresťana.
Rozdelenie CIC 1983.
Kódex se skládá zo 7 kníh (častí):
Zmeny a novelizácie v CIC 1983.
Kódex bol zatiaľ novelizovaný týmito predpismi: v rámci motu proprio Jána Pavla II. "Ad tuendam fidem" z roku 1998, v rámci motu proprio Benedikta XVI. "Omnium in mentem" z roku 2009, v rámci motu proprio pápeža Františka "Mitis Iudex Dominus Iesus" z roku 2015, "De Concordia inter Codices" z roku 2016, "Magnum principium" z roku 2017, Com"e "una Madre amorevol"e (4. 6. 2016) o rozšírení dôvodov na odvolanie biskupa; Vos estis lux mundi (7. 5. 2019) o povinnosti oznamovať sexuálne delikty klerikov a rehoľníkov; Spiritus Domini (1. 10. 2021) o prístupe žien k ustanoveným službám lektorátu a akolytátu; Competentias quasdam decerner"e (11. 2. 2022), ktorým sa menia niektoré kánony CIC a CCEO; Praedicate Evangelium (19. 3. 2022), o zmene štruktúry Rímskej kúrie; Vultum dei quaerere (29. 6. 2016) o kontemplatívnom živote v ženských kláštoroch; Pascite gregem Dei (23. 5. 2021) o zmenách v 7. knihe CIC (trestné právo). Okrem toho treba CIC 1983 interpretovať aj vo svetle viacerých reskriptov pápežov ("rescriptum ex audientia") Benedikta XVI. a Františka v niektorých ďalších záležitostiach a vo svetle samostatných apoštolských konštitúcií, upravujúcich niektoré záležitosti ("Divinus perfectionis Magister, Spirituali militum curae") a inštrukcií kongregácií Rímskej kúrie (napr. "Potestas Ecclesiae" z roku 2001).

</doc>
<doc id="204046" url="https://sk.wikipedia.org/wiki?curid=204046" title="Kódex kánonov východných cirkví">
Kódex kánonov východných cirkví

Kódex kánonov východných cirkví (lat. "Codex Canonum Ecclesiarum Orientalium (CCEO)") je systematický súbor cirkevného práva východných katolíckych cirkví. Promulgovaný bol 18. októbra 1990 pápežom Jánom Pavlom II. Do platnosti vstúpil 1. októbra 1991. Kódex je súborom právnych ustanovení, ktoré sú spoločné pre všetky východné katolícke cirkvi; v mnohých prípadoch ale dáva možnosť, aby si jednotlivé cirkvi sui iuris kodifikovali vlastné partikulárne právo. Kódex kánonov východných cirkví je záväzný pre všetkých východných katolíkov a v niektorých špecifických prípadoch aj pre rímskokatolíkov.
6. januára 1996 vydala Kongregácia pre východné cirkvi výklad k bohoslužobným predpisom obsiahnutým v kódexe pod názvom Inštrukcia na aplikáciu bohoslužobných predpisov Kódexu kánonov východných cirkví.
Pendantom pre Rímskokatolícku (latinskú) cirkev je Kódex kánonického práva ("Codex Iuris Canonici").

</doc>
<doc id="204048" url="https://sk.wikipedia.org/wiki?curid=204048" title="Maquiladoras">
Maquiladoras



</doc>
<doc id="204049" url="https://sk.wikipedia.org/wiki?curid=204049" title="Maquila">
Maquila



</doc>
<doc id="204050" url="https://sk.wikipedia.org/wiki?curid=204050" title="Súostrovie Vega">
Súostrovie Vega

Súostrovie Vega () sa nachádza v Nórsku blízko severného polárneho kruhu. Tvorí ho tucet ostrovov.
Tunajšie ostrovy boli osídľované už od praveku napriek tomu, že krajina bola nehostinná. Ľudia sa živili prevažne rybolovom, zakladali dediny a postupne utvárali krajinu, ktorá bola kvôli svojej jedinečnosti v roku 2004 zapísaná na zoznam svetového kultúrneho dedičstva UNESCO.

</doc>
<doc id="204055" url="https://sk.wikipedia.org/wiki?curid=204055" title="Astronomická ulica">
Astronomická ulica

Astronomická ulica je ulica v Bratislave, v mestskej časti Ružinov.
Ohraničená je hlavnými komunikáciami Vrakunská cesta, Ružinovská cesta a ulicami Súhvezdná, Obežná a Družicová. Na ulici sa nachádza konečná zastávka tzv. ružinovskej električkovej radiály - "Astronomická".
Pomenovaná je po vednom odbore, astronómii a vznikla v polovici 60-tych rokov minulého storočia, kedy sa na nej vybudoval murovaný trojpodlažný dom.

</doc>
<doc id="204060" url="https://sk.wikipedia.org/wiki?curid=204060" title="Osemuholník">
Osemuholník

Osemuholník je jeden zo základných rovinných geometrických útvarov, tzv. polygón; mnohouholník s ôsmimi vrcholmi a stranami. Súčet jeho vnútorných uhlov sa rovná 1080°. Osemuholníky môžu byť pravidelné alebo všeobecné
Pravidelné osemuholníky.
Majú rovnako dlhé strany a rovnaké uhly (135°).

</doc>
<doc id="204063" url="https://sk.wikipedia.org/wiki?curid=204063" title="Budapeštiansky obvod">
Budapeštiansky obvod



</doc>
<doc id="204064" url="https://sk.wikipedia.org/wiki?curid=204064" title="We Are the Champions">
We Are the Champions

„We Are the Champions“ je skladba, ktorá bola prvýkrát vydaná v roku 1977 na štúdiovom albume "News of the World" od britskej skupiny Queen. Žánrovo je skladba zaradená v hardrocku a heavymetale do subžánru, ktorý sa nazýva power ballad. Skladba patrí medzi najznámejšie songy skupiny a je dodnes používaná ako hymnus pre uvádzanie víťazov športových, ale aj spoločenských súťaží.
V rebríčkoch Spojeného kráľovstva sa skladba umiestnila na 2. priečke, v rebríčku USA, Billboard Hot 100 je singel na štvrtom mieste.
Hudobným základom piesne „We Are the Champions“ je klavírny part Freddie Mercuryho, ktorý je podfarbený rytmikou nahranou Rogerom Taylorom (bicie) a Johnom Deaconom (basová gitara). Sólová gitara Briana Maya je skôr v úzadí harmonizovaná hlavne v záverečnom refréne.
Druhou v tomto prípade tiež "A" stranou singlu, na ktorom bola táto skladba vydaná je ďalší populárny song od skupiny Queen s názvom „We Will Rock You“. Tieto dve krátke skladby boli na koncertoch aj vo vysielaniach rádií často hrávané v jednom celku.

</doc>
<doc id="204067" url="https://sk.wikipedia.org/wiki?curid=204067" title="Fernsehturm (Berlín)">
Fernsehturm (Berlín)

(Berliner) Fernsehturm je televízna veža v centre mesta Berlín neďaleko námestia Alexanderplatz. Bola postavená v rokoch 1965-1969 vo vtedajšej Nemeckej demokratickej republike.
Pôvodná výška veže bola 365 metrov, po inštalácii antény v 90. rokoch sa výška zmenila na 368 metrov. Je to štvrtá najvyššia voľne stojaca stavba v Európe, po moskovskej veži Ostankino, kyjevskej televíznej veži a veži v Rige. Nachádza sa tu pozorovateľňa a otáčajúca sa reštaurácia v strede gule. Pozorovateľňa je vo výške 204 metrov nad zemou a viditeľnosť je 42 km počas jasného dňa. Reštaurácia, ktorá sa otočí raz za 20 minút, sa nachádza niekoľko metrov nad pozorovateľňou. Pôvodne sa otáčala raz za hodinu, rýchlosť bola neskôr zdvojnásobená a strojnásobená.
Vnútri sa nachádzajú dva výťahy, ktoré vyvezú návštevníkov hore za 40 sekúnd. Veža je členom asociácie World Federation of Great Towers.

</doc>
<doc id="204072" url="https://sk.wikipedia.org/wiki?curid=204072" title="Vladimír Durdík st.">
Vladimír Durdík st.



</doc>
<doc id="204073" url="https://sk.wikipedia.org/wiki?curid=204073" title="Vladimír Durdík ml.">
Vladimír Durdík ml.



</doc>
<doc id="204075" url="https://sk.wikipedia.org/wiki?curid=204075" title="Vladimír Durdík">
Vladimír Durdík

Vladimír Durdík môže byť:

</doc>
<doc id="204076" url="https://sk.wikipedia.org/wiki?curid=204076" title="We Will Rock You">
We Will Rock You

„ We Will Rock You “ je singel napísaný gitaristom Brianom Mayom, ktorú v roku 1977 nahrala skupina Queen ako úvodný song pre svoj štúdiový album "News of the World". Skladba je zložená zo silnej rytmickej sekcie bicích nástrojov a tlieskajúcich rúk spojenej so spievaným viachlasom, pripomínajúcim chorál, ktorý spieva ústrednú tému, ktorá je zároveň jej názvom. V originálnej nahrávke bol efekt hromadného spevu a tlieskania dosiahnutý viacnásobným spojením nahrávky a pridaním ozveny do tejto časti zúčastnených členov na nahrávaní v štúdiu. 
Na koncertoch a vo vysielaní v rádiách bývala táto skladba spájaná spolu s nasledujúcim songom „We Are the Champions“, ktorý bol s ním vydaný aj ako ďalšia "A" strana na singli. Na živých vystúpeniach a neskôr aj v štúdii vznikla rýchlejšia verzia tejto skladby, s rýchlejším tempom a so sprievodom bicích nástrojov a gitár. Táto verzia je nahraná na koncertných albumoch "Live Killers" (1979), "Queen on Fire - Live at the Bowl" (2004), "Queen Rock Montreal" (2007) a štúdiová verzia nahraná v programe "John Peel's show" v rozhlasovej stanici "BBC Radio 1" sa objavila v roku 1992 v talianskom bootlegu "Queen - We Will Rock You"
Skladba „We Will Rock You" je považovaná za významnú v histórii populárnej hudby. Časopisom Rolling Stone bola v roku 2004 umiestnená na 330. miesto medzi "500 najlepšími skladbami všetkých čias" a RIAA umiestnila tento song na 146. miesto zoznamu "piesní storočia".
Použitie skladby.
„We Will Rock You“ môžeme počuť pri zápasoch hlavne kolektívnych športov, či súpereniach v rôznych show, v reklamných spotoch (v spote pre firmu Pepsi Cola skladbu nahrali Britney Spears, Pink a Beyoncé Knowles, účinkoval v ňom aj Enrique Iglesias). Skladba naznačuje mobilizujúcu atmosféru vo viacerých filmoch. Motívy piesne môžeme nájsť v skladbe „Good Boys“ od skupiny Blondie, sample z nej použil dvakrát aj rapper Eminem v skladbách „Till I Collapse“ a „Puke“ (album Encore). 

</doc>
<doc id="204077" url="https://sk.wikipedia.org/wiki?curid=204077" title="Jakabov palác">
Jakabov palác

Jakabov palác je neogotická budova v Košiciach stojaca na rohu Mlynskej a Štefánikovej ulice, neďaleko niekdajšieho koryta Mlynského náhonu.
História.
Budovu sám pre seba navrhol staviteľ Peter Jakab, autor mnohých eklektických budov. Stavba bola dokončená v roku 1899. Pri stavbe boli použité aj vyradené kamenné časti z Dómu svätej Alžbety, pri rekonštrukcii ktorého získal Jakab stavebný materiál.
Do roku 1968 palác stál na brehu Mlynského náhonu, čím sa vytvárala nádherná idyla. Náhon bol však v roku 1968 zrušený a palác odvtedy stojí na okraji rušnej štvorprúdovej komunikácie.
Po oslobodení mesta Sovietskou armádou bol istý čas sídlom prezidenta obnovenej Česko-Slovenskej republiky Edvarda Beneša.
V rokoch 1992 – 2000 v budove sídlila Britská rada ("British Council") a v súčasnosti sa využíva na významné spoločenské podujatia.
Palác patrí medzi národné kultúrne pamiatky.
Majitelia.
Palác vlastnil Peter Jakab až do roku 1908, keď sa Jakabovci odsťahovali z Košíc, predali palác Hugovi Bárkánymu. Po druhej svetovej vojne palác prešiel do majetku mesta. Po roku 1989 si na palác uplatnila nárok Katarína Póšová – dcéra Barkányiho. V roku 1996 súd rozhodol, že Jakabov palác patrí do dedičstva po Bárkányovcoch, v roku 1999 naopak rozhodol, že nepatrí a roku 2001 zase že patrí. Mesto Košice rozsudok napadlo.
V roku 2005 súd rozhodol, že palác patrí mestu, ale údajná majiteľka sa proti rozhodnutiu odvolala. Od roku 2010 súd opätovne rozhodol, že patrí budova mestu Košice. V roku 2014 bola podaná žaloba od domnelých vlastníkov z Južnej Ameriky. V roku 2019 súd rozhodol, že palác mestu nepatrí. Mesto sa voči tomuto rozsudku odvolalo, v liste vlastníctva z roku 2021 je uvedené, že pamiatka je vo vlastníctve mesta Košice. V marci 2025 dovolací súd uznal nesprávne posúdenie a vrátil spor na krajský súd.

</doc>
<doc id="204079" url="https://sk.wikipedia.org/wiki?curid=204079" title="François Boucher">
François Boucher

François Boucher (* 29. september 1703, Paríž, Francúzsko – † 30. máj 1770, Paríž) bol francúzsky maliar, významný predstaviteľ rokoka. 
Prvý kráľovský maliar, obľúbenec Madame de Pompadour, neskôr rektor Akadémie. Okrem portrétov francúzskej šľachty maľoval mytologické témy lásky v nežných pastelových farbách.

</doc>
<doc id="204081" url="https://sk.wikipedia.org/wiki?curid=204081" title="Eleonóra Magdaléna Falcko-neuburská">
Eleonóra Magdaléna Falcko-neuburská

Eleonóra Magdaléna Terézia Falcko-neuburská, (* 6. január 1655, Düsseldorf, Nemecko - † 19. január 1720, Viedeň, Rakúsko) bola falcká komtesa z rodu Wittelsbachovcov, najstaršia dcéra falckého kurfirsta Filipa Viliama Falcko-Neuburského a jeho druhej manželky Alžbety Amálie Hesensko-Darmstadtskej.
Rodina.
Ako dvadsaťjedenročná sa 14. decembra 1676 v bavorskom Passau vydala za druhýkrát ovdoveného cisára Leopolda I. Habsburského. Z tohto manželstva sa narodilo desať detí:

</doc>
<doc id="204087" url="https://sk.wikipedia.org/wiki?curid=204087" title="Rádio Jerevan">
Rádio Jerevan

Rádio Jerevan () je fiktívna rozhlasová stanica, vymyslená za éry socializmu pre potreby vtipov. Kým v ZSSR boli vtipy typu rádio Jerevan bežné aj na nepolitické témy (svokra, sex, národnostné stereotypy a pod.), v zahraničí sa ujali hlavne politické vtipy. Spopularizovala ich najmä rozhlasová stanica Slobodná Európa. Rádio Jerevan v jej vtipoch symbolizovalo nástroje socialistickej propagandy (Tlačová agentúra Sovietskeho zväzu, Rudé právo a pod.) - správy boli smiešne prekrútené alebo hlúpe vďaka kúzlu nechceného.
"Jedno ráno počas bilaterálnych mierových rokovaní sa prezidenti USA a ZSSR rozhodli pretekať v behu. Sovietsky prezident prehral. Rádio Jerevan potom ohlásilo: „V bežeckých pretekoch sa náš milovaný súdruh Brežnev umiestnil na čestnom druhom mieste, zatiaľ čo prezident USA skončil predposledný!“"
Najslávnejšou formou vtipov o Rádiu Jerevan boli odpovede na pomyselné otázky poslucháčov:
"Otázka na Rádio Jerevan: Je pravda, že u vás v Jerevane rastie obilie ako telegrafné stĺpy?"
"Odpoveď: V princípe áno. Niekedy aj hustejšie."
Rádio Jerevan celkom zľudovelo a jeho nečakané odpovede sa udržali aj po páde socializmu a mimo politickú rovinu. Stačí nahradiť slová ako „Sovietsky zväz“ menom zamestnávateľa…
"Otázka na Rádio Jerevan: Vraj je firma X ako éra elektriny. Je to pravda?"
"Odpoveď: V princípe áno. Do práce sa chodí s odporom, na plat sa čaká s napätím a vedenia sa dotknúť nemôžeš."
Kapela.
S humorom sa po sovietskom rádiu nazvala aj česká agro-metalová kapela z Potštejna Radio Jerevan založená v roku 1999.
Odkazy.
http://bandzone.cz/radiojerevan 

</doc>
<doc id="204095" url="https://sk.wikipedia.org/wiki?curid=204095" title="Večer trojkráľový alebo Čo len chcete">
Večer trojkráľový alebo Čo len chcete



</doc>
<doc id="204096" url="https://sk.wikipedia.org/wiki?curid=204096" title="Wraith">
Wraith

Wraithovia sú fiktívna rasa zo seriálu Stargate Atlantis, ktorý voľne nadväzuje na seriál Hviezdna brána a z hry Apex Legends. Je to mimozemský humanoidný druh, nachádzajúci sa v galaxii Pegasus, kam odleteli Antikovia.
Druh vznikol mutáciou DNA z rasy podobnej ľuďom, ktorú spôsobil mimozemský druh hmyzu, nazývaného Iratuzský chrobák. Vďaka mutácii sú Wraithovia schopní získavať životnú energiu vysávaním z ľudských obetí, ktoré následne zostarnú a zomrú.
Život však vedia aj vracať ale tým oslabujú sami seba.
Antikovia na boj proti nim vytvorili replikátorov;tý sa však obrátili proti nim.

</doc>
<doc id="204108" url="https://sk.wikipedia.org/wiki?curid=204108" title="Hodnoverné miesto">
Hodnoverné miesto

Hodnoverné miesta alebo vierohodné miesta (lat. "loca credibilia") boli verejné právnické inštitúcie v stredovekom Uhorsku, zriaďované pri kapitulách alebo kláštorných konventoch. Disponovali autentickou pečaťou a na požiadanie stránok, z príkazu cirkevnej alebo svetskej vrchnosti, vykonávali splnomocňovanie alebo inú úradnú činnosť považovanú za právoplatnú v oblasti uhorského svetského práva.
Zriadenie inštitúcie.
Hoci už na začiatku 11. storočia vydala ostrihomská a nitrianska kapitula niekoľko listín, majúcich charakter písomností hodnoverných miest, za ich formálne ustanovenie treba považovať 21. článok modifikovanej Zlatej buly Ondreja II. z roku 1222, ktorým panovník ustanovoval inštitúcie vydávajúce písomné svedectvá opatrené hodnovernou pečaťou. 
Spočiatku bol ich počet neobmedzený (najviac sa rozširovali po tatárskom vpáde v roku 1241), čo však malo za následok oslabovanie dôvery v ich pôsobenie. Preto kráľ Ľudovít I. Veľký z Anjou zákonom z roku 1351 zakázal menším konventom vykonávať takúto činnosť, vykonal revíziu pečatí, a následne určil, že hodnovernými miestami môžu byť na území Slovenska iba tieto inštitúcie: Bratislavská kapitula s pôsobnosťou pre územie súčasného západného Slovenska a severozápadného Maďarska, Nitrianska kapitula s pôsobnosťou v časti západného Slovenska a na strednom Slovensku a Spišská kapitula pre severné a východné Slovensko. Dopĺňať ich mali konventy v Hronskom Svätom Beňadiku (západné, stredné a južné Slovensko), na Zobore pri Nitre (západné Slovensko), v Jasove (východné a juhovýchodné Slovensko a severné Maďarsko), v Lelesi (východné Slovensko a východné Maďarsko), v Kláštore pod Znievom (stredné a severné Slovensko) a v Šahách (južné Slovensko). Okrem týchto miest činnosť na území Slovenska vyvíjali i hodnoverné miesta sídliace na území dnešného Maďarska – ostrihomská, budínska a stoličnobelehradská kapitula.
V 1. polovici 16. storočia mnohé konventy v dôsledku tureckej okupácie upadali a boli nútené svoju činnosť prerušiť. K jej obnoveniu dochádzalo v priebehu 18. storočia. Po zrušení rehole jezuitov v roku 1773 zanikol turčiansky konvent v Kláštore pod Znievom a vierohodné miesto bolo preložené do Banskobystrickej kapituly, ktorá až do roku 1802 vydávala listiny pod menom pôvodného hodnoverného miesta.
Činnosť hodnoverných miest.
K povinnostiam hodnoverných miest patrila starostlivosť o im zverené písomnosti, vyhotovovanie a vydávanie overených odpisov dokumentov a základné právne rady. Hodnoverné miesta boli tiež pomocníkmi pri úradnom konaní (napr. právne zastupovanie). Organizácia kancelárií hodnoverných miest bola veľmi jednoduchá. Pri kapitulách tvorili jeho personál kanonici, lektor, kustód a notár (vo väčších kanceláriách i pisár). Za vydanie listín zodpovedal lektor, kustód opatroval pečatidlo a bol správcom archívu. Pri konventoch kanceláriu viedli prior a kustód.
Počas úradného konania museli byť prítomní všetci členovia kancelárie, pričom notár alebo pisár zaznamenával všetky výpovede. Potom vyhotovil koncepty listín, ktoré najprv museli prečítať všetci prítomní a až potom mohla byť príslušná listina vyhotovená ako čistopis. Právoplatnou sa stala až po opätovnom prečítaní a podpise aspoň troch členov kancelárie.
Archívy hodnoverných miest boli spravidla uložené v sakristii kapitulných či konventných chrámov. Okrem samotného vydávania listín kancelárie viedli i protokoly o vydaných písomnostiach.
Zánik a význam hodnoverných miest.
Kapituly vykonávali činnosť hodnoverných miest až do zániku tejto inštitúcie zákonom o kráľovských verejných notárstvach z roku 1874. Na Slovensku sú archívy hodnoverných miest uložené v Slovenskom národnom archíve v Bratislave, okrem archívu hodnoverného miesta nitrianskej a spišskej kapituly, ktoré sú na pôvodných miestach. Archívy zoborského a šahanského konventu sa do súčasnosti nezachovali. Archívy hodnoverných miest obsahujú veľmi cenný a bohatý písomný materiál k dejinách Slovenska.
Existencia a činnosť hodnoverných miest mala, napriek svojmu pôsobeniu pri kapitulách a konventoch, výsostne svetský a občiansky obsah práce. Hodnoverné miesta boli zvláštnosťou stredovekého Uhorska a nemali obdobu v žiadnom inom európskom štáte.

</doc>
<doc id="204109" url="https://sk.wikipedia.org/wiki?curid=204109" title="Osemuholnik">
Osemuholnik



</doc>
<doc id="204111" url="https://sk.wikipedia.org/wiki?curid=204111" title="Drevený kostol v Urnese">
Drevený kostol v Urnese

Drevený kostol v Urnese (nórsky: "Urnes stavkirke") je drevený stĺpový kostol v Nórsku. Bol postavený už v prvej polovici 12. storočia, čím sa radí medzi najstaršie kostoly tohto druhu na svete. 
Od roku 1979 je drevený kostol súčasťou svetového kultúrneho dedičstva UNESCO.

</doc>
<doc id="204115" url="https://sk.wikipedia.org/wiki?curid=204115" title="Animal Liberation Front">
Animal Liberation Front

Animal Liberation Front (ALF) je skupina radikálnych ochrancov práv zvierat, ktorí uskutočňujú priame akcie na ich oslobodenie a ochranu. Ich konania sú často v rozpore so zákonom ako napríklad oslobodzovanie zvierat z laboratórií a kožušinových fariem, sabotáže testovacích a výskumných zariadení a ďalšie. Tieto akcie bývajú označované ako ekoterorizmus.
Za zakladateľa organizácie je považovaný britský aktivista za práva zvierat Ronnie Lee, ktorý ju v roku 1976 pomenoval. Podľa ALF filozofie môže byť akýkoľvek čin, ktorý podporí oslobodenie zvierat bez ublíženia ľudí a zvierat, považovaný za ALF akciu.
ALF nie je členská organizácia ale skupina odporu bez vodcu. Pôsobí ako zastrešenie pre činy aktivistov. Bunky ALF sú aktívne v 42 krajinách, vrátane Slovenska. Podľa dokumentu "Behind the Mask" z roku 2006 je celé hnutie decentralizované a bez vodcu. Bunky operujú samostatne a môžu sa skladať iba z jedného člena.
V januári 2005 označilo "Americké ministerstvo pre vnútornú bezpečnosť" ALF ako teroristickú hrozbu.
Iné projekty.
 
Ďalšia literatúra a zdroje.
Knihy
Filmy (hrané)

</doc>
<doc id="204120" url="https://sk.wikipedia.org/wiki?curid=204120" title="Pink (speváčka)">
Pink (speváčka)



</doc>
<doc id="204127" url="https://sk.wikipedia.org/wiki?curid=204127" title="Torre Latinoamericana">
Torre Latinoamericana

Torre Latinoamericana je mrakodrap v meste Mexiko. Je to najstaršia budova svojho typu v Mexiku, pochádza z roku 1956 a dosahuje výšku 183 m, má 45 poschodí.

</doc>
<doc id="204128" url="https://sk.wikipedia.org/wiki?curid=204128" title="Stade olympique de Montréal">
Stade olympique de Montréal

Stade olympique (de Montréal) (angl. "Olympic Stadium (of Montreal)") v kanadskom Montreale je športový štadión postavený v roku 1976 pre účely letných olympijských hier. Štadión bol do roku 2004 domácim štadiónom tímu Montreal Expos z kanadskej bejzbalovej ligy. V lete 2007 sa tu hrali zápasy futbalových majstrovstiev sveta hráčov do 20 rokov.

</doc>
<doc id="204129" url="https://sk.wikipedia.org/wiki?curid=204129" title="Tiencin">
Tiencin

Tiencin (slovenský normovaný názov) alebo Tchien-ťin (, ) je mesto pod ústrednou správou (t.j. centrálne spravované mesto na úrovni provincie) na severe Čínskej ľudovej republiky. Leží na rieke Chaj-che na pobreží Pochajského zálivu.
Má rozlohu a v meste žilo v roku 2014 11,5 milióna obyvateľov, v celom obvode 15,17 milióna. 97% obyvateľov tvoria Hanovia.
Etymológia.
Čínsky názov mesta sa skladá zo slov 天 "tchien", čo znamená „nebo“ a 津 "ťin", čo znamená „brod“, a doslova znamená „nebeský/cisársky brod.“
Dejiny.
Cisárske obdobie.
V Tiencine sa v roku 1858 podpísala nerovná Tiencinská zmluva, ktorá bola súčasťou Druhej ópiovej vojny Číny proti Spojenému kráľovstvu, Druhému Francúzskemu cisárstvu, Ruskej ríši a USA a znamenala otvorenie čínskych prístavov vrátane Tiencinu zahraničnému obchodu.
Od polovice 19. storočia bol Tiencin významným prístavom a bránou do hlavného mesta ríše, Pekingu. Počas Povstania boxerov bolo mesto v rokoch 1900 až 1902 sídlom pro-západnej dočasnej vlády s podporou aliancie 8 krajín.
Výbuchy v roku 2015.
Dvanásteho augusta 2015 zasiahli prístavnú zónu mesta, Pin-chaj (v pchin-jine: Binhai), mohutné výbuchy, ktoré majú na svedomí doposiaľ 114 mŕtvych a významné materiálne škody. Čínska vláda neuviedla, čo stálo za explóziami.

</doc>
<doc id="204130" url="https://sk.wikipedia.org/wiki?curid=204130" title="Kemetic Orthodoxy">
Kemetic Orthodoxy

Kemetic Orthodoxy (KO) je jednou z najväčších kemetistických organizácií. Združuje členov z rôznych štátov a podľa vlastnej charakteristiky sa pokúša o čo najpresnejšie navádzanie na staroegyptské náboženské tradície a na ich obnovu. Celkom v tomto duchu v ich čele stojí autorita používajúca tituly a ďalšie atribúty faraóna. Na druhej strane treba poznamenať, že práve v tomto hnutí sa v najväčší miere prejavuje odklon od tradicionalistického (staroegyptskému najbližšieho) poňatia bohov.
Centrum tejto organizácie sa nachádza v meste Chicago, kde bola táto spoločnosť na začiatku osemdesiatych rokov dvadsiateho storočia založená.
Faraón.
V čele KO stojí ich zakladateľka Tamara L. Siuda, ktorá od roku 1988 používa titul Nisut (t. j. „kráľ“, odvodený od titulu nisut-bitej ako súčasti egyptskej kráľovskej titulatúry) a roku 1996 bola na území dnešného Egypta korunovaná. Ako svoje egyptské meno používa meno Hekatawy I. a býva členmi KO označovaná ako „Jej Svätosť“ (Her Holiness). Na rozdiel od starovekých faraónov však vo svojej titulatúre nie je označovaná za božstvo, či stelesnenie božstva, ale za vtelenie kráľovského Ka.

</doc>
<doc id="204131" url="https://sk.wikipedia.org/wiki?curid=204131" title="N Soul tawo">
N Soul tawo

N Soul tawo (, ) je komunikačná veža v Soule v Kórejskej republike. Postavená bola v roku 1969 a pre verejnosť otvorená v roku 1980. Jej výška je 236,7 m a vrchol má vo výške 479,7 m nad morom.

</doc>
<doc id="204132" url="https://sk.wikipedia.org/wiki?curid=204132" title="Binárna sčítačka">
Binárna sčítačka

Binárna sčítačka (iné názvy: dvojková sčítačka, (binárny) sumátor, sčítačka) je kombinačný logický obvod, realizujúci sčítanie čísel, reprezentovaných v dvojkovej číselnej sústave. Tvorí dôležitú súčasť aritmeticko-logickej jednotky (ALU) centrálneho procesora (CPU) počítača.
V prípade použitia dvojkového doplnkového kódovania záporných čísel sa dá sčítačka veľmi jednoducho rozšíriť na sčítačku-odčítačku.
Jednobitové sčítačky.
Polovičná sčítačka.
Polovičná sčítačka (iné názvy: neúplná sčítačka, polosumátor; ) realizuje sčítanie dvoch jednociferných binárnych čísel. Vstupom sú dva jednobitové sčítance ("A", "B"). Výstupom je jednobitový súčet ("S") a jednobitový príznak prenosu do vyššieho rádu ("C", z ).
Polovičná sčítačka odovzdáva ďalej príznak prenosu do ďalšieho rádu, sama však nedokáže spracovať prenos z predchádzajúceho rádu. Nestačí preto na realizáciu viacbitového sčítania.
Booleovský zápis:
formula_1
formula_2
Pravdivostná tabuľka polovičnej sčítačky:
Úplná sčítačka.
Úplná sčítačka (iné názvy: plná sčítačka, úplný sumátor, plný sumátor; ) realizuje sčítanie dvoch jednociferných binárnych čísel s pripočítaním prenosu z predchádzajúceho rádu. Vstupom sú tri jednobitové sčítance: "A", "B", "Ci" (Ci z ). Výstupom je jednobitový súčet ("S") a jednobitový príznak prenosu do vyššieho rádu ("Co", z ).
Úplnú sčítačku je možné zložiť z dvoch polovičných sčítačiek a hradla OR (pozri obr.). Hradlo OR je navyše možné bez vplyvu na funkčnosť nahradiť hradlom XOR, nakoľko kombinácia vstupov (1, 1), pri ktorej by sa ich výstup líšil nemôže v prípade sčítania nastať (buď nastane prenos iba v prvej polovičnej sčítačke, alebo iba v druhej). Na vytvorenie úplnej sčítačky tak stačia 2 typy hradiel, čo je praktické pri ich realizácii.
Úplné sčítačky je možné zreťaziť vedľa seba (výstup Co jednej sčítačky prepojiť so vstupom Ci ďalšej) a realizovať tak sčítanie viacbitových čísel (pozri nižšie).
Booleovský zápis:
formula_3
formula_4
Pravdivostná tabuľka úplnej sčítačky:
Paralelné sčítačky.
Paralelná sčítačka je kombinačný obvod, realizujúci sčítanie viacbitových binárnych čísel.
Sčítačka s propagáciou prenosu.
N-bitová sčítačka s propagáciou prenosu alebo sčítačka so sériovým prenosom (, skr. RCA) vznikne jednoduchým zreťazením N úplných 1-bitových sčítačiek, prepojením výstupu Co úplnej sčítačky n-tého bitu so vstupom Ci sčítačky (n+1). bitu (pozri obr.). Vstupom výslednej N-bitovej sčítačky sú potom dve N-bitové čísla (+ prípadný prenos z predchádzajúceho rádu), výstupom je ich súčet, široký N+1 bitov (N bitov + prenos). Názov je odvodený z princípu – príznak prenosu sa odovzdáva (propaguje) z jedného bitu do druhého.
Sčítačka s propagáciou prenosu je jednoduchá na návrh a realizáciu a teoreticky je rozšíriteľná na ľubovoľný počet bitov. Má však zásadnú nevýhodu: s rastúcou šírkou (a teda počtom zreťazených úplných sčítačiek) priamo úmerne narastá celkové oneskorenie ("doba ustálenia") výsledného obvodu. Signál prenosu prechádza v každej úplnej sčítačke dvoma hradlami, takže korektný súčet sa na výstupe napr. 32-bitovej sčítačky s propagáciou prenosu objaví s oneskorením až 64 čiastkových "hradlových oneskorení", čo by mohlo výrazne obmedzovať "priepustnosť" (maximálny možný počet sčítaní za jednotku času) sekvenčného zariadenia, využívajúceho takýto typ sčítačky. Toto obmedzenie viedlo k snahe navrhnúť N-bitové sčítačky s menším oneskorením.
Sčítačka s predikciou prenosu.
Sčítačka s predikciou prenosu (iné názvy: sčítačka s predvídaním prenosu, sčítačka so zrýchleným prenosom; , skr. CLA) je N-bitová binárna sčítačka, schopná vypočítať súčet v kratšom čase (v jednotkách hradlového oneskorenia) než sčítačka s propagáciou prenosu (RCA). Pri RCA musí každá čiastková 1-bitová sčítačka „čakať“ na korektný príznak prenosu od sčítačky predchádzajúceho bitu. Pri CLA sú (zjednodušene povedané) všetky prenosy medzi rádmi vypočítané súčasne – kombinačným obvodom, nazývaným "jednotka predikcie prenosu" (, skr. LCU).
Výhody:
Nevýhody:
BCD sčítačky.
Pre sčítavanie čísel reprezentovaných v BCD kódovaní, kde je každá desiatková cifra reprezentovaná samostatnou štvoricou bitov, je možné použiť obvod zložený z dvoch 4-bitových úplných binárnych sčítačiek a pomocnej logiky.
Prvá sčítačka binárne sčíta 4-bitové BCD sčítance, pričom pokiaľ je ich súčet ≤ 9, je už jej výstupom platná BCD reprezentácia výsledku. Ak je hodnota súčtu &gt; 9, je k nemu potrebné (v modulo 16 aritmetike) pripočítať hodnotu 6 (a indikovať prenos do vyššieho rádu, "Co"), aby výsledok znova binárne reprezentoval príslušnú desiatkovú cifru súčtu. Toto pričítanie zabezpečuje druhá 4-bitová sčítačka, ktorá má ako jedného sčítanca výstup prvej sčítačky a ako druhého buď hodnotu 0 (00002) alebo hodnotu 6 (01102), pričom prepínanie týchto dvoch hodnôt zabezpečuje pomocná hradlová logika, dekódujúca výstupy prvej sčítačky.
Napr.:
Tento obvod je vhodný pre najbežnejšie BCD kódovanie s bitovými váhami 8-4-2-1 (; skr. NBCD), pri ktorom reprezentácia hodnôt 09 priamo zodpovedá ich zápisom v dvojkovej sústave.
Integrované obvody.
Medzi bežné TTL/CMOS integrované obvody realizujúce binárne sčítačky patria:
Ekvivalenty uvedených obvodov aj ľubovoľné vlastné účelové obvody sčítačiek je dnes možné pohodlne používať aj vo forme komponentov pre programovateľné hradlové polia.

</doc>
<doc id="204133" url="https://sk.wikipedia.org/wiki?curid=204133" title="Sčítačka">
Sčítačka



</doc>
<doc id="204134" url="https://sk.wikipedia.org/wiki?curid=204134" title="Úplná sčítačka">
Úplná sčítačka



</doc>
<doc id="204135" url="https://sk.wikipedia.org/wiki?curid=204135" title="Polovičná sčítačka">
Polovičná sčítačka



</doc>
<doc id="204136" url="https://sk.wikipedia.org/wiki?curid=204136" title="Calgary Tower">
Calgary Tower

Calgary Tower je 191 metrov vysoká voľne stojaca vyhliadová veža v centre kanadského mesta Calgary v provincii Alberta.
Je to zakladajúci člen asociácie World Federation of Great Towers.

</doc>
<doc id="204137" url="https://sk.wikipedia.org/wiki?curid=204137" title="Gold Coast (Austrália)">
Gold Coast (Austrália)

Gold Coast (v preklade "Zlaté pobrežie") je mesto a tzv. Local Government Area v štáte Queensland v Austrálii. Je to druhé najľudnatejšie mesto v štáte Queensland a šieste najľudnatejšie mesto v Austrálii. Má slnečné subtropické podnebie, populárne surfovacie pláže a množstvo turistických atrakcií. Má rozlohu a 569 997 obyvateľov (2017).
Zaujímavosti.
Na pobreží Gold Coast sa natáčal seriál .

</doc>
<doc id="204140" url="https://sk.wikipedia.org/wiki?curid=204140" title="Rialto Towers">
Rialto Towers

Rialto Towers (alebo iba Rialto) je druhá najvyššia zosilnená betónová budova a najvyššia kancelárska budova na južnej pologuli v zmysle po strechu. Nachádza sa na 525 Collins Street v západnej časti centrálnej obchodnej štvrte v meste Melbourne v Austrálii.
Postavená bola v rokoch 19821986, má výšku 251 metrov (270 m s anténou), 63 poschodí a úžitkovú plochu 84 000 m2. Mrakodrap sa skladá z dvoch veží. V roku 1994 bola v južnej veži na 55. poschodí a vo výške 234 m otvorená vyhliadková plošina. V roku 2009 bola namiesto plošiny otvorená reštaurácia. Každoročne sa v budove koná súťaž v behu po schodoch, kde súťažiaci zdolávajú 1 222 až 1 254 schodov na 53. poschodie.

</doc>
<doc id="204141" url="https://sk.wikipedia.org/wiki?curid=204141" title="Torre de Collserola">
Torre de Collserola

Torre de Collserola je veža na kopci Tibidabo v Serra de Collserola neďaleko Barcelony v Katalánsku v Španielsku. Navrhol ju architekt Lord Norman Foster, postavená bola v roku 1992 pre letné olympijské hry 1992. Používa sa predovšetkým ako televízny a rozhlasový vysielač a ponúka aj vyhliadku nad mestom. Anténa na vrchole dosahuje výšku 288,4 m a vrch gondoly, ktorá má 13 poschodí, výšku 152 m. Desiate poschodie gondoly je otvorené pre verejnosť.
Konštrukcia veže je vytvorená kombináciou železobetónu a ocele, ktorá je kotvená aramidovými lanami.

</doc>
<doc id="204142" url="https://sk.wikipedia.org/wiki?curid=204142" title="Stavkirke">
Stavkirke

Stavkirke (, ) je drevený stĺpový kostol typický pre Škandináviu medzi 11.15. storočím. Tvar kostola vychádza zo základov nordickej kráľovskej haly. Neskoršie kostoly majú komplikované stupňovité strechy. Podľa spôsobu stavby stien zo zvislých stĺpov a fošní sa niekedy označuje aj ako stĺpový kostol. Najstaršie zachované drevené kostoly, pochádzajú z 12. storočia. Identifikovaných je asi 1 300 stredovekých kostolov, z ktorých 28 sa zachovalo v Nórsku a niekoľko ďalších v severozápadnej Európe. Archeologické vykopávky naznačujú, že sa mohli nachádzať po celej severnej Európe. V polovici 14. storočia mohlo existovať viac ako 8001 200 drevených kostolov. 
Etymológia.
Termín stavkirke je odvodený od spojenia slova označujúce štruktúru stavby, stĺpov, prekladov a slova kostola/chrámu. Nosné drevené stĺpy sa v starej nórčine označujú slovom "stafr" a v modernej nórčine slovom "stav". Staro nórske slovo "kirkja" pochádza z anglosaského slova "cirice" a západogermánskeho slova "kirikā", ktoré má svoj pôvod v starogréckom slove κυριακόν ("kuriakon") či stredovekého gréckeho slova κυριακόν (δόμα) ("kuriakon" ["doma"]), čo znamená patriaci Pánovi alebo doslovne miesto Pána či Pánov dom. 
Opis.
Stavkirke sa prvýkrát objavuje v priebehu 11. a 12. storočia v škandinávskych regiónoch napríklad na Islande, v Grónsku a v regiónoch, v ktorých vládli Vikingovia. Staršie kostoly sú známe iba z písomných prameňov alebo z archeologických vykopávok. Počas tohto obdobia bolo v Nórsku postavených iba 271 kostolov, z toho 160 stále existuje, zatiaľ čo vo Švédsku a Dánsku bolo 900 kostolov. Od 12. do 14. storočia sa v Škandinávii naďalej stavali drevené kostoly. K zmene výstavby sakrálnych stavieb došlo až na konci stredoveku. Začalo sa s výstavbou románskych alebo gotických katedrál z kameňa alebo tehál podľa nemeckých, francúzskych či anglických vzorov ako napríklad v Lunde, Uppsale, Stavangeri a Trondheime.
Prvé misionárske impulzy prišli z Anglicka a Nemecka. Šírenie kresťanskej viery podporovali nórski králi Hakon I., Olaf I. Tryggvason a Olaf II., ktorí boli pokrstení a vychovaný na dvore v Anglicku. Misionári spočiatku v chrámoch netolerovali synkretizmus. Medzi týmito dvoma vierovyznaniami v Nórsku však nikdy neexistovala zmes obsahu. Stará severské viera a kresťanská viera existovali paralelne dvesto rokov. Cirkev prijala pôvodné pohanské prvky pravdepodobne preto, že veľká časť symboliky a naratívov sa preformátovala na kresťanský obsah.
Najjednoduchšie drevené kostoly pozostávali iba z lode a presbytéria. Zvyčajne šlo bazilikálny pôdorys stavby. Plány väčších kostolov sú niekedy krížové a môžu obsahovať ochodz a apsidu. Dômyselná rámová stavba stavkirke stojaceho na kamennom základe má podopretý vodorovný drevený rám, na ktorom spočívajú štyroch rohových stĺpoch alebo koloch. Stĺpy sú hore spojené obdĺžnikom z trámov, ktoré dotvárajú rám. Všetky prvky sú spojené drevenými spojmi ako je čap a dláb alebo rybinový spoj. Vonkajšie trámy stavkirke sú umiestnené vertikálne, na rozdiel od bežnejšieho zrubového horizontálneho umiestnenia používaného v drevených konštrukciách. Konštrukčnou podstatou dreveného kostola je stĺpová konštrukcia, v ktorej sa pero a drážka vyskytujú vo výplniach stenových panelov. Medzi rohové nosné stĺpy bol v podlahe vložený nosný prah, na ktorom stojí celá stena. Najvyznanejšie stavkirke sa vyznačujú strechou s viacerými poschodiami trojuholníkových rámov, ktoré sa postupne zmenšujú. Rovnako ako drevené kostoly ruskej architektúry aj stavkirke sú veľmi bohato zdobené dekoratívnymi rezbami ako sú akant, palmety, rozviliny alebo zoomorfné motívy, pretože ornamentika pohanských Vikingov bola dodatočne christianizovaná a zároveň vybavená novým výkladom dobových cirkevných autorít. Mnohé z nich majú portály zdobené jemnou drevorezbou a nástennými maľbami, ktoré obsahujú pohanské a kresťanské motívy. Niektoré kostoly mali dokonca aj figurálne drevené tympanóny alebo dračie hlavy pripomínajúce zvieracie hlavy na čeleni drakaru.
Najstarší zachovaný stavkirke je Kostol svätého Ondreja v Greenstede pravdepodobne z 10. alebo 11. storočia. Chrám spadá do prvého stavebného obdobia. Najväčší dochovaný stavkirke je Heddale pôvodne z 13. storočia a katedrála v Skálholte z 11. storočia, ktorá sa však nezachovala a na jej mieste bola postavený nový chrám. Ďalším príkladom dreveného kostola je stavkirke v Borgund z roku 1150 v Sogn og Fjordane. Komplikovaný pôdorys kostola využíva voľne stojace stĺpy v lodi na odporu vysokej centrálnej časti konštrukcie. Niektoré zachované drevené chrámy sa naďalej používajú ako aktívne bohoslužby. V rokoch 16251627 bol vo veľkej miere prestavaný kostol vo Vågå a v rokoch 16301631 bol vo veľkej miere prestavaný kostol vo Fåvang. Vo Švédsku zhorela väčšina stavkirke počas morových epidémií v 17. storočí. V Dánsku sa nezachoval žiaden drevený kostol okrem archeologického nálezu zvyšku základov, podlahy a steny stavkirke pod kostolom v Høring neďaleko Randers.

</doc>
<doc id="204143" url="https://sk.wikipedia.org/wiki?curid=204143" title="Sydney Tower">
Sydney Tower

Sydney Tower (známa aj ako AMP Tower, AMP Centrepoint Tower, Centrepoint Tower alebo Centrepoint) je najvyššia voľne stojaca stavba v meste Sydney a druhá najvyššia v Austrálii (po Q1 Tower v Gold Coast). Zároveň je to tretia najvyššia pozorovacia veža na južnej pologuli (po vežiach Sky Tower a Eureka Tower, hoci pozorovacia plošina je položená o 50 metrov vyššie ako pri Sky Tower). Je členom asociácie World Federation of Great Towers.
Veža stojí vo výške 305 metrov nad centrálnou obchodnou štvrťou Sydney. Je otvorená pre verejnosť a patrí medzi najväčšie turistické atrakcie mesta.
V centre mesta Sydney bola v roku 1981 dokončená televízna veža s celkovou výškou 305 m. Konštrukcia je veľmi originálna: hlavný nosný systém tvorí vnútorné jadro spražené s lanovou obálkou hyperbolického parabolitu. Na tejto konštrukcii je niekoľko podlaží konštrukcie vrcholovej kabíny, z ktorej vychádza anténový nadstavec. Jadro má priemer 6,6 m a je vytvorené zo 46 sudových jednotiek z akustickej ocele s celkovou hmotnosťou 1800 ton. 
Sú v ňom dve schodiská, tri osobné výťahy a nákladný výťah. Výťahy sú dvojpodlažné a majú pri špičkovej rýchlosti 7 m/s kapacitu 2000 osôb za hodinu. Horná kabína má celkom deväť podlaží, z toho štyri sú prístupné verejnosti s kapacitou 960 osôb. Konštrukcia je oceľová so železobetónovými stropnými doskami a má celkovú hmotnosť 2240 ton. Káble sú zvinuté zo silno pozinkovaných drôtov priemeru 7 mm. V spodnej časti je 56 káblov priemeru 114 mm s 235 drôtmi a v hornej časti 56 káblov priemeru 64 mm zvinutých z 55 drôtov. Patrí aj do kultúrneho dedičstva Unesco 

</doc>
<doc id="204144" url="https://sk.wikipedia.org/wiki?curid=204144" title="Q1 Tower">
Q1 Tower

Q1 (znamená Queensland Number One) je mrakodrap v Surfers Paradise, turistickom centre mesta Gold Coast v Austrálii. Je najvyššou budovou v Austrálii a na južnej pologuli.
Je vysoký 322,5 m, je to najvyššia kompletne obytná budova v dvoch zo štyroch kategórií. Predbehla budovu 21st Century Tower v Dubaji ako najvyššiu obytnú budovu. Po strechu má výšku 275 m a 80 poschodí. Na 77. a 78. poschodí sa nachádza vyhliadková plošina. Dokončená bola v novembri 2005.

</doc>
<doc id="204145" url="https://sk.wikipedia.org/wiki?curid=204145" title="Tallinna teletorn">
Tallinna teletorn

Tallinna teletorn (dosl. "Tallinnská televízna veža") je voľne stojaca veža s pozorovacou plošinou v estónskom hlavnom meste Tallinn. Postavená bola preto, aby poskytla lepšie telekomunikačné služby pre letné olympijské hry 1980 v Moskve. Nachádza sa 6 km severovýchodne od centra Tallinnu. Má výšku 314 metrov, podľa niektorých zdrojov 312,6 m.

</doc>
<doc id="204146" url="https://sk.wikipedia.org/wiki?curid=204146" title="Vilniaus televizijos bokštas">
Vilniaus televizijos bokštas

Vilniaus televizijos bokštas (dosl. "Vilniuská televízna veža") je 326,5 metrov vysoká stavba, ktorá sa nachádza vo štvrti Karoliniškės v západnej časti Vilniusu.
Stavba veže bola spustená 31. mája 1974 a dokončená bola 30. decembra 1980.
13. januára 1991 došlo pri veži k masakru, kedy sovietske milície násilne rozohnali demonštráciu za litovskú nezávislosť, zabili pri tom 14 neozbrojených civilistov a okolo 700 ich zranili.
Od roku 2000 býva veža na Vianoce ozdobená ako vianočný stromček.

</doc>
<doc id="204147" url="https://sk.wikipedia.org/wiki?curid=204147" title="Filozofická fakulta Trnavskej univerzity v Trnave">
Filozofická fakulta Trnavskej univerzity v Trnave

Filozofická fakulta Trnavskej univerzity (skr. FF TU) je jedna z fakúlt Trnavskej univerzity v Trnave, ktorá vznikla v roku 1992 pod pôvodným názvom Fakulta humanistiky. Spolu s Pedagogickou fakultou Trnavskej univerzity je zakladajúcou fakultou súčasnej Trnavskej univerzity.

</doc>
<doc id="204167" url="https://sk.wikipedia.org/wiki?curid=204167" title="Tamara Siuda">
Tamara Siuda

Tamara Logan Siuda (* 1970) je zakladateľka a hlavná predstaviteľka americkej kemetistickej organizácie Kemetic Orthodoxy. V rámci organizácie je považovaná za 196. faraóna: je titulovaná titulom "nisut" (tj. „kráľ“, odvodený od titulu "nisut-bitej" ako súčasť egyptskej kráľovskej titulatúry), používa z egyptčiny odvodené meno Hekatawy I. (podľa pravidiel anglickej transkripcie hieroglyfov) zapísané v serechu, jednu kartušu a členmi je označovaná ako „Jej Svätosť“ (Her Holiness). Na rozdiel od starovekých faraónov však v svojej titulatúre nie je označovaná za božstvo či stelesnenie božstva, ale za vtelenie kráľovského Ka.

</doc>
<doc id="204168" url="https://sk.wikipedia.org/wiki?curid=204168" title="Tamara L. Siuda">
Tamara L. Siuda



</doc>
<doc id="204169" url="https://sk.wikipedia.org/wiki?curid=204169" title="Tamara Logan Siuda">
Tamara Logan Siuda



</doc>
<doc id="204170" url="https://sk.wikipedia.org/wiki?curid=204170" title="Kemeticizmus">
Kemeticizmus



</doc>
<doc id="204216" url="https://sk.wikipedia.org/wiki?curid=204216" title="Apikálna dominancia">
Apikálna dominancia

Apikálna dominancia je korelačný vzťah medzi vrcholovým pupencom rastliny a pupencami bočnými, ktoré sú ním inhibované.
Napríklad borovicorasty majú väčšinou silnú apikálnu dominanciu s monopodiálnym rozkonárovaním, ktoré tvorí viac-menej pravidelné prasleny bočných konárov.

</doc>
<doc id="204221" url="https://sk.wikipedia.org/wiki?curid=204221" title="Karol XVI. Gustáv">
Karol XVI. Gustáv

Karol XVI. Gustáv (* 30. apríl 1946, Solna, Švédsko) je švédsky kráľ.
Narodil sa ako najmladší z piatich detí a jediný syn švédskeho princa Gustáva Adolfa a nemeckej princeznej Sibyly Sasko-cobursko-gothajskej. Po nástupe starého otca na švédsky trón a tragickej leteckej nehode svojho otca neďaleko Kodane v Dánsku sa ako štvorročný stal následníkom švédskeho trónu.
Príchod na svet.
Karol Gustáv Folke Hubert bol pokrstený v kráľovskej kaplnke 7. júna 1946 arcibiskupom z Uppsaly a krstom povýšený na vojvodu z Jämtlandu.
Jeho krstnými rodičmi boli: 
Mladosť a vzdelanie.
Po ukončení strednej školy absolvoval dva a pol roka výcviku v kráľovskej švédskej armáde, kráľovskom švédskom námorníctve a kráľovskom švédskom letectve. Dosiahol hodnosť kapitána (v armáde a letectve). Získal kompletné akademické štúdium v histórii, sociológii, politike, financiách a ekonomike na univerzite v Uppsale a v Štokholme. Po štúdiu sa venoval príprave na vládnutie. Zúčastnil sa švédskej misie pri OSN a pracoval pre švédsku agentúru medzinárodnej spolupráce. Pracoval v banke v Londýne, na švédskom veľvyslanectve v Londýne a v švédskej obchodnej komore vo Francúzsku.
Kráľ.
Následne po smrti jeho starého otca kráľa Gustáva VI. Adolfa bol Karol Gustáv 19. septembra 1973 vyhlásený za švédskeho kráľa v kráľovskom paláci v Štokholme.
Sobáš a rodina.
Kráľ sa oženil so Silviou Sommerlathovou, ktorej matka bola Brazílčanka a otec nemecký obchodník. Zoznámili sa na letných olympijských hrách v Mníchove v roku 1972, kde pôsobila ako tlmočníčka. Sobáš sa konal 19. júna 1976 v Štokholmskej katedrále a ceremóniu slúžil arcibiskup z Uppsaly. Od roku 1980 sa kráľ a jeho rodina usadili v Drottningholmskom paláci mimo Štokholmu a kráľovský palác v hlavnom meste používajú ako pracovnú rezidenciu.
Majú spolu tri deti:
Princ Karol Filip sa narodil ako korunný švédsky princ, ale konštitucionálna reforma ho odsunula na druhú priečku za jeho staršiu sestru. Viktória bola povýšená na korunnú princeznú zrušením výsostných práv na trón pre mužských potomkov 1. januára 1980.

</doc>
<doc id="204228" url="https://sk.wikipedia.org/wiki?curid=204228" title="Amfiktyónia">
Amfiktyónia

Amfiktyónia bol náboženský spolok niekoľkých kmeňov v Grécku, ktorý strážil určité posvätné miesto, jeho majetky a pútnikov, ktorí do tohto centra prichádzali, organizoval náboženské slávnosti a hry, zabezpečoval chrám materiálne.
Pomenovanie vzniklo z gréckych slov amfi = okolo + ktizein = zakladám, usadzujem. 
Elidská amfiktyónia.
Amfiktyónie vznikali v starovekom Grécku už v 9. a 8. storočí pred Kr. Najstaršia amfiktyónia vznikla v Elide na Peloponéze a zabezpečovala ochranu Olympie, kde sa konali pravidelne olympijské hry. Kmene, ktoré boli členmi elidskej amfiktyónie zabezpečovali posvätný mier (ekecheiriá), aby sa mohli na olympijských hrách zúčastniť športovci aj pútnici z celého gréckeho sveta. Štát, ktorý porušil posvätný mier, bol vylúčený z olympijských hier.
Délsko-aténska amfiktyónia.
vznikla okolo Apollónovho chrámu na ostrove Délos. Okolo tejto náboženskej inštitúcie sa postupne vytvoril délsky námorný spolok na ochranu gréckych mestských štátov pred útokmi Peržanov. Aténčania každý rok vysielali na ostrov zvláštnu loď s posolstvom a darmi do chrámu.
Pylso-delfská amfiktyónia.
Najslávnejšia amfiktyónia vznikla okolo chrámu bohyne Démétér v Antele pri Termopylskom priesmyku. Na jej ochranu sa spojilo dvanásť kmeňov (Ióni, Dóri, Boióťania, Thessalovia, Lokrovia, Dolopovia, Magneti, Ainianovia a ďalšie). Zástupcovia týchto kmeňov sa schádzali na jar a na jeseň každého roku a spoločne uctievali bohyňu Demétér. Neskôr sa pylská amfiktyónia (nazvaná podľa skráteného pomenovia Termopýl (Pylai – brány) spojila s mladšou amfiktyóniou, ktorá vznikla na ochranu Apollónovej veštiarne v Delfách. Členovia spolku viedli „sväté vojny“ proti kmeňom, ktoré ohrozovali amfiktyóniu: v 6. storočí pred Kr. proti Krisom a v 5. a 4. storočí pred Kr. proti Fókom. Do druhej svätej vojny proti Fókom zasiahol aj macedónsky kráľ Filip II. a po ich porážke v roku 346 pred Kr. získal miesto v amfiktyónii namiesto nich a ich dva hlasy pri hlasovaní v amfiktyónii.

</doc>
<doc id="204234" url="https://sk.wikipedia.org/wiki?curid=204234" title="Antigonos Jednooký">
Antigonos Jednooký

Antigonos Jednooký, (gr. Monofthalmos), alebo aj Kyklop, (* asi 380, † 301 pred Kr.), bol macedónsky vojenský veliteľ a politik v 4. storočí pred Kr.
Antigonos bol veliteľom Alexandra Veľkého a už roku 333 pred Kr. sa stal správcom (satrapa) Frýgie v Malej Ázii. Po Alexandrovej smrti získal ďalšie územia v Malej Ázii (Pamfýliu, Lýkiu a Veľkú Frýgiu) a nakoniec sa stal stratégom (vojenským veliteľom) celej Ázie. Snažil sa udržať jednotu Alexandrovej ríše, ale vo vojnách diadochov porazil Eumena a po vyhlásení „slobody“ gréckych mestských štátov získal vplyv v Grécku. V roku 309 dal odstárniť Alexandrovu sestru Kleopatru, ktorá si robila nároky na vládu, a ovládol Atény. V roku 306 porazil egyptského Ptolemaia I. v bitke pri Salamíne na ostrove Cyprus a spolu so svojím synom Démetriom ako prvý z diadochov prijal kráľovský titul, čím vlastne skončila celistvosť Alexandrovej ríše.
V roku 301 pred Kr. sa proti nemu spojili ostatní diadochovia (Ptolemaios, Lysimachos, Kassandros a Seleukos), v bitke pri Ipse bol ťažko zranený a zakrátko zomrel.

</doc>
<doc id="204242" url="https://sk.wikipedia.org/wiki?curid=204242" title="Antigonos Gonatas">
Antigonos Gonatas

Antigonos II. Gonatas alebo Antigonos II. Gonatás (* 319 pred Kr. – † 239 pred Kr.) bol macedónsky vojenský veliteľ a politik v 4. a 3. storočí pred Kr., kráľ Macedónie (276 – 240 pred Kr.)
Bol vnukom Antigona Jednookého a synom Démétria Poliorkéta. Spolu so svojím otcom bojoval v roku 291 pred kr. v Grécku a v roku 287 sa stal jeho miestodržiteľom. V roku 277 porazil keltské oddiely, ktoré prenikli až k Delfám a pustošili stredné Grécko. Spojil sa s epirským kráľom Pyrrhom proti Lysimachovi, ale až v roku 276 pred Kr. sa stal fakticky macedónskym kráľom. V roku 272 pred Kr. sa spojil so spartským kráľom Areom. Zúčastnil sa Chrémonidovej vojny, v ktorej bojoval proti Aténam a ich spojencami Arkádiou, Achájou a Eleiou, a v roku 265 porazil pri Korinte vojsko svojho bývalého spojenca Area. V roku 262 sa mu podarilo poraziť Ptolemaiovo loďstvo a zmocniť sa Atén. 
Oženil sa s Filou, dcérou Antiocha II., s ktorým sa zúčastnil 2. sýrskej vojny proti Ptolemaiovi II. a v roku 255 s ním uzavrel separátny mier. V roku 250 sa proti Antigonovi spojili achájsky spolok, vedený Arátom a jeho synovec Alexander. 
Antigonos sa pokúšal zjednotiť pod svojou vládou Macedóniu a Grécko, ale pre odpor Sparty a Egypta sa mu to podarilo len čiastočne. Na svojom dvore sústredil viacerých gréckych filozofov a básnikov.

</doc>
<doc id="204244" url="https://sk.wikipedia.org/wiki?curid=204244" title="Antigonos Dósón">
Antigonos Dósón

Antigonos III. Dósón (* 263 pred Kr. – † 221 pred Kr.) bol od roku (229 pred Kr. macedónsky kráľ a vládca v Grécku.
Život.
Bol synom kráľa Kyrény, Démétria Pekného, a synovcom bývalého macedónskeho panovníka Antigona Gonata. Zobral si za manželku vdovu po macedónskom vládcovi Demetriosovi II., Fthíu, a v roku 229 pred Kr. sa stal macedónskym kráľom. Vodca achájskeho spolku Arátos ho pozval do boja proti Sparte a jej kráľovi Kleomenovi III. Podarilo sa mu získať Achájcov, Tessalov, Akarnancov, Bojóťanov, Fókov, Lokrov a Eubojčanov a vytvoril pomerne silný spolok. Obsadil Korint a v roku 223 pred Kr. dobyl a zničil Mantineiu na Peloponéze. V roku 222 pred Kr. zvíťazil nad Spartou pri Selasii a donútil ju vstúpiť do ním vytvoreného spolku. V roku 221 sa pokúšal zastaviť vpád Ilýrov, ale ako 42 ročný zomrel.

</doc>
<doc id="204247" url="https://sk.wikipedia.org/wiki?curid=204247" title="Chrémonidova vojna">
Chrémonidova vojna

Chrémonidova vojna (267-261? pred Kr.), bol konflikt gréckych štátov, nazvaný podľa athénskeho politika Chrémonida, Eteoklovho syna, proti Macedónii, kde vtedy vládol Antigonos Gonatas. Na jednej strane bojovala Macedónia, na strane druhej početná koalícia, ktorú tvorili Atény, Sparta, Élis, Achája, ďalej päť arkadských obcí a Kréta, príp. ešte ďalší spojenci. Túto koalíciu podporoval aj egyptský panovník Ptolemaios II., ktorý chcel predovšetkým oslabiť pozície Antigona Gonata v Grécku. Jeho pomoc gréckym štátom nemala veľký význam. Koaličné štáty vytvorili aj spojeneckú radu ("synedrion"). Na vytváraní protimacedónskej koalície mal podiel aj Chrémonidov brat Glaukón a Aristeides, Mnésitheov syn.
Macedónci mali v pevnostiach na území Atiky rozmiestnené svoje vojenské posádky, ktoré kontrolovali Peiraieus (Pireus). Takisto kontrolovali Akrokorint (korintskú šiju), takže Sparťania nemohli prísť na pomoc Athénčanom. V Sparte bol vtedy kráľom Areus, ktorý sa pokúšal pomôcť Athénčanom, ale neúspešne. V roku 265 pred Kr. (alebo 264) utrpeli Sparťania pri Korinte porážku a Areus padol v boji. Keď Antigonos spustošil athénsky vidiek, Athénčania neboli schopní ďalej odolávať a vzdali sa. Vojna skončila macedónskym víťazstvom v r. 262 pred Kr.(alebo 261). Antigonos dosadil v Athénach v Músaione macedónsku posádku a takisto kontroloval aj ďalšie pevnosti.
Porážka vo vojne znamenala politický, hospodársky aj kultúrny úpadok Athén, ktoré už nemohli pomýšľať na obnovu svojej bývalej slávy a významné postavenie v rámci Grécka.

</doc>
<doc id="204251" url="https://sk.wikipedia.org/wiki?curid=204251" title="Démétrios I. (Macedónia)">
Démétrios I. (Macedónia)

Démétrios I. alebo Démétrios Poliorkétes alebo Démétrios Poliorkétés († 283 pred Kr.) bol macedónsky veliteľ a panovník.
Svoje prímeno Poliorkétés (= Obliehateľ miest) dostal za vývoj obliehacích techník pri dobýjaní mesta Salamíny na ostrove Cyprus. Nazývali ho tiež Megas (= Veľký). So svojím otcom Antigonom Jednookým ("Monofthalmos") bojoval po smrti Alexandra Veľkého počas vojen diadochov o vládu v Macedónii. V roku 307 sa spolu zmocnili Atén a uctievali ich tu ako Bohov Záchrancov ("Theoi Soteres"). V roku 306 zvíťazili v námornej bitke pri cyperskej Salamíne a v roku 305 obaja prijali kráľovský titul. V roku 305/304 obliehal Rodos, pričom si dal vybudovať obrovské obliehacie stroje, ale jeho pokus skončil neústupne a Roďania zo strojov postavili sochu boha Hélia.
V roku 303 sa mu podarilo vytlačiť dovtedajšieho vládcu Kassandra z Grécka a obnovil všegrécky spolok. V roku 301 jeho otec Antigonos zahynul v bitke pri Ipse, Démétrios však opäť ovládol Atény a Boiótiu. V rokoch 293 – 287 bol kráľom Macedónie a Tesálie. V roku 287 vtrhli do Macedónie Lysimachos a epirský kráľ Pyrrhos, vojsko zradilo Démétria a ten sa dostal do Seleukovho zajatia, kde v roku 283 pred Kr. zomrel.
Jeho životopis napísal grécky spisovateľ Ploutarchos, pričom ho porovnáva s rímskym politikom Markom Antoniom.

</doc>
<doc id="204256" url="https://sk.wikipedia.org/wiki?curid=204256" title="Soldat">
Soldat

Soldat je akčná počítačová hra zameraná na hru viacerých hráčov pre platformu Microsoft Windows, ktorá v sebe kombinuje prvky z hier Liero, Scorched Earth, Counter-Strike, Worms, Quake. Hra je vydaná ako shareware a je možné ju voľne stiahnuť a hrať. Registrácia sprístupňuje niektoré estetické možnosti. 
Vývoj.
Autorom Soldata je poľský programátor Michał Marcinkowski, ktorý začal hru tvoriť v novembri 2001 v programovacom jazyku Delphi s použitím knižníc JEDI. Na vývoji dedikovaného servra sa podieľajú aj ďalší vývojári a pri testovaní autorovi vypomáha malý tím betatesterov. 
Verzia 1.0.5b, vydaná 23. augusta 2002, je považovaná za prvú rozšírenú verziu hry, ktorej predchádzalo vydanie niekoľkých beta verzii. Nasledovné verzie obsahovali ďalšie zmeny a prídavky. Rovnováha zbraní je najvýznamnejšou zmenou v novších verziách. Posledná verzia hry je 1.6.8.
Pôvod názvu.
Názov hry Soldat je prekladom slova "vojak" v niektorých jazykoch (nemčina, holandčina, nórčina, švédčina, dánčina, francúzština, slovinčina, afrikánčina, ruština, katalánčina a rumunčina).

</doc>
<doc id="204257" url="https://sk.wikipedia.org/wiki?curid=204257" title="Vilnius TV Tower">
Vilnius TV Tower



</doc>
<doc id="204258" url="https://sk.wikipedia.org/wiki?curid=204258" title="Margaréta II. (Dánsko)">
Margaréta II. (Dánsko)

Margaréta II. (Margrethe Alexandrine Þórhildur Ingrid) (* 16. apríl 1940, Kodaň) je bývalou dánskou kráľovnou, ktorá vládla v rokoch 1972 až 2024. Jej heslo bolo "Guds hjælp, folkets kærlighed, Danmarks styrke" (Božia pomoc, láska ľudu, sila Dánska).
Životopis.
Narodila sa ako najstaršia dcéra kráľa Frederika IX. a Ingrid Švédskej. 
Študovala právo, históriu, politológiu, ekonómiu, archeológiu a sociológiu v Kodani, Cambridge, Århuse, Paríži a v Londýne.
V roku 1967 sa vydala za francúzskeho diplomata Henriho de Laborde de Monpezat, s ktorým má dvoch synov: Frederika a Joachima. 
31. decembra 2023 počas svojho novoročného príhovoru oznámila, že 14. januára 2024 abdikuje a novým panovníkom sa stane jej syn, Frederik.

</doc>
<doc id="204259" url="https://sk.wikipedia.org/wiki?curid=204259" title="Tallinn TV Tower">
Tallinn TV Tower



</doc>
<doc id="204260" url="https://sk.wikipedia.org/wiki?curid=204260" title="Fernsehturm">
Fernsehturm

Fernsehturm (nem. = "televízna veža") môže byť:

</doc>
<doc id="204261" url="https://sk.wikipedia.org/wiki?curid=204261" title="Zoznam najvyšších budov na svete">
Zoznam najvyšších budov na svete



</doc>
<doc id="204272" url="https://sk.wikipedia.org/wiki?curid=204272" title="Australázia (geografia)">
Australázia (geografia)

Australázia (iné názvy: Australoázia, zriedkavo Austrálázia) je geografický termín, ktorý má v závislosti od zdroja niektorú z týchto definícií:
Austrália sa v týchto definíciách vždy myslí vrátane Tasmánie.
Termín zaviedol Charles de Brosses v "Histoire des navigations aux Terres australes" (1756) vo francúzskej podobe "Australasie". Rozumel ním všetky v tom čase nepreskúmané južné územia v Indickom oceáne, teda južne od pevninskej Ázie (zatiaľ čo obdobné územia v Tichom oceáne nazval Polynézia a v Atlantickom oceáne Magelanika). Slovo "Australasie" je zložené zo začiatku latinského slova "australis", teda južný, a zo slova "Asie", Ázia.

</doc>
<doc id="204277" url="https://sk.wikipedia.org/wiki?curid=204277" title="Fellowship of Isis">
Fellowship of Isis

Isidino spoločenstvo (, v skratke FOI) je kemetistická náboženská organizácia, ktorá združuje súčasných nasledovníkov kultu bohyne Isidy (egyptsky Esety). Na rozdiel od väčšiny ostatných kemetistických združení, ktoré usilujú o obnovu staroegyptského náboženstva v jeho „pôvodnej“ podobe, sa zameriava predovšetkým na kult bohyne Isis v pojatí, v akom sa rozšíril po transpozícii do grécko-rímskeho sveta. Okrem egyptských tradícii sú v ňom preto silno zastúpené aj tradície antické.
Organizáciu založila Olivia Robertson v roku 1976 v Írsku, kde sa nachádza aj jej centrum – zámok Clonegal v provincii Leinster v grófstve Carlow. Svojich členov má však aj v mnohých iných krajinách.

</doc>
<doc id="204283" url="https://sk.wikipedia.org/wiki?curid=204283" title="Stýkač">
Stýkač

Stýkač je elektromagneticky ovládaný spínač pre spínanie elektrických obvodov stredného a vysokého výkonu. Princípom činnosti je podobný relé (kovová kotva, mechanicky spriahnutá s jedným alebo viacerými silovými spínacími kontaktmi je pritiahnutá magnetickým poľom cievky), je však skonštruovaný s ohľadom na špecifiká spínania a rozpájania výkonových (silových) elektrických obvodov (potreba zhášania oblúkových výbojov po rozpojení obvodu a pod.)
Hlavné (silové) kontakty stýkača bývajú na rozdiel od relé takmer výhradne spínacie – v neutrálnom stave stýkača sú rozpojené. Okrem hlavných kontaktov majú stýkače často aj pomocné nízkonapäťové (spínacie, rozpínacie, prepínacie) kontakty, slúžiace na signalizačné účely prípadne na spínanie pomocných záťaží.
Kategórie spínaných záťaží.
Pre zjednodušenie výberu stýkača, vhodného pre daný typ záťaže existuje kategorizácia typov spínaných záťaží (podľa IEC 947-4): 

</doc>
<doc id="204284" url="https://sk.wikipedia.org/wiki?curid=204284" title="Stykač">
Stykač



</doc>
<doc id="204285" url="https://sk.wikipedia.org/wiki?curid=204285" title="Mil Mi-8">
Mil Mi-8

Mil Mi-8 (v kóde NATO: "Hip") je ruský (pôvodne sovietsky) viacúčelový vrtuľník strednej triedy, ktorý môže byť použitý i na priamu podporu pozemných vojsk (tzv. gunship).
Vznik a vývoj.
Stroj vznikol na základe požiadaviek Aeroflotu. Prvý prototyp vrtuľníka Mil Mi-8 bol zalietaný 9. júla 1961. Druhý prototyp, ktorý bol vybavený dvoma turbínovými motormi AI-24W, po prvýkrát vzlietol 17. septembra 1962. Typ Mi-8 sa stal najrozšírenejším transportným vrtuľníkom na celom svete. Doteraz slúži v mnohých armádach a civilných organizáciách. Môže byť vyzbrojený blokmi neriadených rakiet a rôznou hlavňovou výzbrojou. Bolo vyrobených približne 13 000 kusov. Neskôr bola vyvinutá verzia s výkonnejšími motormi a lepším prístrojovým vybavením označená Mi-17, ktorá sa však od svojho predchodcu navonok výrazne nelíši.
Nasadenie.
Ruská invázia na Ukrajinu.
Dňa 24.2.2022 zahájilo Rusko na Ukrajine letecké operácie na podporu pozemných vojsk, ktoré sa snažili obsadiť niekoľko ukrajinských miest. Popri bojových lietadlách sa do misií na Ukrajine zapojili aj viacúčelové vrtuľníky Mi-8/17.
Transportné vrtuľníky Mi-8/17 prevážali hneď v prvý deň invázie ruské výsadkové jednotky na letisko Hostomel. Vrtuľníky v nasledujúcich mesiacoch vojny zabezpečovali aj podporu ruským lietadlám Su-34, Su-25 a Su-35S pre prípad, že by tieto stroje boli počas náletov zostrelené a bolo by potrebné evakuovať ich posádku. Jedna z takýchto misií sa stala osudnou pre ruský Mi-8, ktorý sa snažil 4. marca 2022 zachrániť pilota útočného lietadla Su-25SM3 zostreleného v blízkosti mesta Volnovacha.
V priebehu prvých dvoch rokov vojny stratilo Rusko minimálne 39 vrtuľníkov Mi-8/17.
 Afganské vzdušné sily
 Bangladéšske vzdušné sily
 Vzdušné sily Armády Českej republiky
 Vzdušné sily Slovenskej republiky
 Vojenské vzdušné sily ZSSR
Takticko-technické údaje.
Mi-8 je dvojmotorový vrtuľník s jedným nosným rotorom, pre dvoj až trojčlennú posádku a 24 až 28 sediacich cestujúcich (prípadne 12 ležiacich), alebo zodpovedajúci náklad. Trup je tvorený kovovou polškrupinou s niekoľkými oceľovými dielmi. Nosný rotor s piatimi listami je kovový rovnako ako trojlistá vrtuľa vyrovnávacieho rotora. Kolesový podvozok je pevný. Kabína je prístupná bočnými dvermi, v zadnej časti trupu sa nachádza nákladná rampa. Civilné stroje majú inštalovaný aj priehľadný hranol na boku trupu, ktorý slúži ako pozorovateľňa operátorovi žeriavu.

</doc>
<doc id="204288" url="https://sk.wikipedia.org/wiki?curid=204288" title="Mi-8">
Mi-8



</doc>
<doc id="204298" url="https://sk.wikipedia.org/wiki?curid=204298" title="Zaporižžja">
Zaporižžja



</doc>
<doc id="204303" url="https://sk.wikipedia.org/wiki?curid=204303" title="Symbiózne huby">
Symbiózne huby

Symbiózne huby sú huby, ktoré žijú s iným živým organizmom alebo organizmami v symbióze. Organizmus dodáva hube živiny, a huba pre daný organizmus tiež niečo robí. Naopak parazitické huby iba čerpajú živiny.

</doc>
<doc id="204308" url="https://sk.wikipedia.org/wiki?curid=204308" title="Misijná spoločnosť">
Misijná spoločnosť



</doc>
<doc id="204311" url="https://sk.wikipedia.org/wiki?curid=204311" title="Žindava európska">
Žindava európska

 
Žindava európska ("Sanicula europaea") je trváca, drobná bylina z čeľade zelerovité ("Apiaceae").
Vzhľad.
Je to zelerovitá bylina, vyháňajúca z podzemku priamu oblú byľ a listy na dlhých stopkách s okrúhlymi a pätdielnymi čepeľami, jednotlivé diely sú dvojito až trojito zárezovité, ostro zúbkované. Súkvetie je vidlicový vrcholík zložený z okolíkov. Kvety sú drobné, lupienky biele až červenkasté. Plodmi sú guľaté, visiace dvojnažky so zvyškami kalicha na vrchole.
Stanovište.
Tieňomilná rastlina na mierne vlhkých až mierne suchých miestach najmä v bukových a hrabových lesoch, tiež v suchších aspektoch lužných lesov. Vyhľadáva zásadité, často vápenaté pôdy. Kvitne v máji až v júli.
Liečivé účinky.
Pre liečivé účinky sa zbierajú listy ("folium saniculae") alebo celá vňať ("herba saniculae"). Niekedy sa zbiera aj koreň. Droga obsahuje saponíny, veľa trieslovín, horčinu a éterický olej, preto má zvieravé účinky. V minulosti bola oficiálnym prostriedkom proti krvácaniu. V ľudovom liečiteľstve sa používa na liečenie ťažko hojacich sa rán. V nemeckom a rakúskom liečiteľstve sa objavuje ako liečivá rastlina od čias Hildegard von Bingen, odvar vzhľadom na obsah saponínov na vykašliavanie pri zápaloch dýchacích ciest, v zmesi s medom a inými zložkami vzhľadom na triesloviny tiež na prečistenie pri zažívacích problémoch.

</doc>
<doc id="204317" url="https://sk.wikipedia.org/wiki?curid=204317" title="Nukleosyntéza">
Nukleosyntéza

Nukleosyntéza môže byť:

</doc>
<doc id="204322" url="https://sk.wikipedia.org/wiki?curid=204322" title="Erebos">
Erebos

Erebos (lat. Erebus) je v gréckej mytológii boh temnoty. Bol to jeden z prabohov. Jeho temnota obklopovala brehy sveta a vypĺňala jeho najčiernejšie praskliny. Jeho žena Nyx sa s nimi zlučovala, aby priniesla svetu noc, zatiaľ čo jeho dcéra Hémera temnotu každý deň pretrhávala, aby prinášala deň. Erebos je taktiež názov severnej časti Hádesovho kráľovstva.

</doc>
<doc id="204323" url="https://sk.wikipedia.org/wiki?curid=204323" title="Tony Iommi">
Tony Iommi

Frank Anthony „Tony“ Iommi (* 19. február 1948, Birmingham, Spojené kráľovstvo) je britský sólový gitarista známy hlavne pre jeho pôsobenie v heavy metalovej skupine Black Sabbath. Je zároveň jediným členom tejto skupiny, ktorý v nej hral počas celej jej existencie. Iomiho spoluhráč Geezer Butler a ďalší bývalí členovia tejto skupiny: Ronnie James Dio a Vinny Appice absolvovali s ním v roku 2007 svetové turné v skupine s názvom Heaven and Hell.
Život.
Iommi sa narodil v Birminghame ako jediné dieťa britsko-talianskych rodičov Sylvie Maria (rodená Valenti, narodená v Palerme) Iommi a Anthonyho Franka Iommiho. Vyrastal v Birminghamskej mestskej časti Handsworth, kde navštevoval školu Birchfield Road School. Na tej istej škole bol o ročník nižšie aj jeho budúci kolega z kapely Ozzy Osbourne.
Tony Iommi sa začal zaujímať o hru na gitaru už ako tínedžer. K záujmu ho inšpirovali skladby Hanka Marvina a skupiny The Shadows. Ako 17 ročný utrpel Iommi v továrni na výrobu plechov pracovný úraz, pri ktorom prišiel o posledné články prostredníka a prsteníka pravej ruky. Nakoľko je Tony ľavák, používal túto ruku na hmatníku gitary, tento úraz mu spôsoboval bolesti pri tlaku na gitarové struny. Bol presvedčený o tom že ako hráč na gitaru skončil. Jeho šéf z práce, ktorý vedel o tom že si po večeroch privyrába hraním v miestnom pube, mu poradil či by sa nepokúsil o niečo podobné ako v tom období slávny belgický džezový gitarista rómskeho pôvodu, ktorý vystupoval pod umeleckým menom Django Reinhardt. Reinhardt totiž stratil ešte ako malé dieťa pri požiari pohyblivosť v treťom a štvrtom prste na ruke, ktorú používal na hmatníku gitary. Po pokusoch s hraním na gitaru praváckym spôsobom sa Tony nakoniec rozhodol skúsiť používať struny na bendžo, ktoré nie sú také tvrdé a na poškodené prsty si nasadzoval vrchnáky z plastickej hmoty. Časom si na tieto prsty začal špeciálne upravovať vrchnáky z fliaš od čistiacich prostriedkov, neskôr aj krajčírske prsteníky pokryté kožou.
Tony Iommi hrával v niekoľkých blues-rockových kapelách. V rokoch 1964 – 65 to bola skupina The Rockin' Chevrolets, ktorá dostala ponuku pre hrávanie v Nemecku. Tony vtedy zanechal prácu v továrni a stal sa profesionálnym hudobníkom. V rokoch 1966 a 1967 hral v skupine The Rest so svojim bývalým spolužiakom, bubeníkom Billom Wardom. Stretli sa spolu neskôr v roku 1968 aj v ďalšej kapele s názvom Mythology. V čase rozpadu skupiny Mythology zanikla aj ďalšia kapela Rare Breed, v ktorej spieval John "Ozzy" Osbourne a na rytmickú gitaru hral Terry "Geezer" Butler, ktorí spolu s Billom Wardom a Iommim, ďalším gitaristom Jimmy Phillipsom a saxofónistom Alanom "Aker" Clarkom založili skupinu Polka Tulk Blues Company. Iba po dvoch vystúpeniach Clark s Philipsom skupinu opustili a skupina si skrátila meno na Polka Tulk.
V septembri 1968 Iommi, Butler, Ward a Osbourne premenovali skupinu na "Earth". Pod týmto názvom vystupovali do decembra 1968, keď Iommi nakrátko odišiel hrať do skupiny Jethro Tull. S touto skupinou hral iba na jednom koncerte a do skupiny Earth sa vrátil. V roku 1969 v Anglicku pôsobila ešte jedna skupina pod rovnakým názvom a tak sa premenovali z "Earth" na "Black Sabbath". Iommiho predchádzajúci pracovný úraz neskôr spôsobil, že jeho podladená gitara v skladbách skupiny Black Sabbath mala svoj charakteristický zvuk, ktorý sa stal jedným zo znakov pre rockový subžáner, známy dnes ako heavy metal. Iommiho ladeniu sa musel prispôsobiť aj basgitarista Geezer Butler.

</doc>
<doc id="204325" url="https://sk.wikipedia.org/wiki?curid=204325" title="Stred hmotnosti telesa">
Stred hmotnosti telesa

Poloha ťažiska homogénneho telesa je vzhľadom na teleso stála a závisí od toho, ako je v ňom hmotnosť rozložená. Poloha ťažiska dvoch homogénnych telies, ktoré majú rovnakú hmotnosť závisí od ich geometrického tvaru. 
Pri určitom tvare telesa môže byť ťažisko umiestnené aj v bode, ktorý nie je súčasťou tohto telesa.
Keďže poloha ťažiska T súvisí s rozložením hmotnosti v telese, v homogénnom tiažovom poli je tento bod totožný s bodom Sm, ktorý nazývame "stred hmotnosti telesa".

</doc>
<doc id="204335" url="https://sk.wikipedia.org/wiki?curid=204335" title="Pepsi Cola">
Pepsi Cola

Pepsi Cola (alebo skrátene Pepsi) je druh sladkého sýteného nealkoholického nápoja. Nápoj je rozšírený po celom svete a je najväčším konkurentom nápoja Coca-Cola. Vyrába ho spoločnosť PepsiCo. Značka Pepsi vznikla v roku 1903, ale prvý nápoj bol pripravený už v roku 1898 lekárnikom Calebom Bradhamom. V dnešnej dobe existuje niekoľko druhov výrobkov Pepsi ("Pepsi Light", "Pepsi MAX", "Pepsi Gold"," Pepsi Vanilla" a iné.).
Dejiny nápoja a spoločnosti.
Pepsi Colu prvýkrát vyrobil lekárnik Caleb Bradham v roku 1890 a volala sa Pepsi Cola. Názov Pepsi bol vytvorený z gréckeho slova „pepsi“, čo označuje proces trávenia v žalúdku.
V Novom Berne v Severnej Karolíne v roku 1898 vynašiel Caleb Bradham nový nápoj proti nechutenstvu. Počas jedného z miestnych zhromaždení podával tento nápoj vtedy nazývaný „Brad’s Drink“. Postupne sa nápoju dostávalo viacej slávy, až napokon v roku 1898 bol Brad’s drink predstavený trhu. Bol premenovaný na Pepsi-Cola. Tento názov vznikol na základe názvu pepsi, pretože ľudia si mysleli, že má niečo spoločné s pepsínom. Samozrejme, neznamená, že nápoj obsahuje pepsín, ale má podobné ingrediencie. 
Po veľkom úspechu sa Bradham začal zaujímať o to, či môže dostať patent na Pepsi-Colu a ochrannú známku, ale 23. novembra 1902 bol tento návrh zamietnutý, pretože existovala podobná spoločnosť, ktorá vyrábala nápoj Pep-kola, podobný Pepsi Cole. Bradham sa preto rozhodol kúpiť túto spoločnosť, aby mohol svoj milovaný nápoj vyrábať ďalej. V auguste roku 1906 bola schválená prvá ochranná známka na Pepsi. Bradham ako reklamný ťah použil vzorku zdarma pri každej návšteve. Tento nápad bol úspešný, pretože ľudia sa začali vracať k nemu stále častejšie a častejšie a tržby začali zo dňa na deň narastať. Vznikom prvého plniaceho závodu na výrobu Pepsi výroba produktu napreduje a v roku 1907 sa stáva známou v Mexiku. 
Po veľkom úspechu ale spoločnosť Pepsi prechádzala neúspešnými rokmi, sprevádzanými bankrotmi. Po prekonaní ťažkej situácie v roku 1934 otvorila novú plničku za hranicami USA, v Kanade. V roku 1948 sa nápoj Pepsi začal predávať v plechovkách, ktoré sa stali veľmi obľúbenými až dodnes. Neubehlo veľa rokov a značka Pepsi Cola bola známa takmer po celom svete. Takmer po 70 rokoch pôsobenia nápoja na trhu Pepsi vyvinula nové druhy nápojov – Diet Pepsi a Mountain Dew. Toto však neboli jediné novinky, ktoré firma Pepsi predstavila trhu. Na trhu sa začali objavovať prvé dvojlitrové fľaše obľúbeného nápoja. 
Spoločnosť PepsiCo, ktorá celosvetovo zamestnáva viac ako 400 000 zamestnancov, sa v roku 1992 vďaka obratu 21.9 miliárd USD dostali na 23. miesto medzi 500 najdôležitejších spoločností sveta. Za vyše než 30 rokov Pepsi Cola predstavila viacero produktov značky Pepsi Cola – Pepsi light, Pepsi Max, Wild Cherry Pepsi a podobne. V roku 1997 sa novým prezidentom PepsiCo stáva Roger Enrico. Následne spoločnosť prešla najväčšou organizačnou zmenou od svojho založenia. Vznikla samostatná spoločnosť Tricon Global Restaurants, do ktorej sú zo spoločnosti PepsiCo vyčlenené siete reštaurácií KFC, Pizza Hut a Taco Bell. Majiteľmi akcií novej spoločnosti sú stávajúci akcionári PepsiCo. V roku 1999 spoločnosť Whitmann kúpila firmu Pepsi-Cola ČR a Pepsi–Cola SR. Spojením týchto dvoch spoločností vzniká spoločnosť General Bottlers ČR s.r.o. a Pepsi-Cola SR, s.r.o. Česko a Slovensko boli jedny z prvých európskych krajín, v ktorých s veľkým úspechom uviedli na trh Pepsi Twist. Od tejto doby uviedla česká a slovenská pobočka firmy Pepsi Cola na trh ešte dve známe varianty obľúbeného nápoja – Pepsi Twist Light a Mountain Dew.
Pepsi na Slovensku.
V Československu sa prvýkrát v obchodoch objavila Pepsi Cola v roku 1973, plnila sa v plničke Slovlik Malacky. Po revolúcii vstúpila Pepsi Cola International na slovenský trh a bola zaregistrovaná v obchodnom registri ako PEPSI-COLA SR, s.r.o. Slovensko sa stalo prvou krajinou, ktorá samostatne riadila trh predaja a distribúcie výrobkov. Spoločnosť zároveň prechádzala výraznými zmenami, ako napríklad zvolením vlastného Top managementu SR, spustením vlastného výrobného závodu v Malackách (výroba PET, PRB, GRB, Džúsov). Ku koncu roka 2000 vstúpil Pepsi Americas na slovenský trh.

</doc>
<doc id="204336" url="https://sk.wikipedia.org/wiki?curid=204336" title="Pozitívna spätná väzba">
Pozitívna spätná väzba



</doc>
<doc id="204337" url="https://sk.wikipedia.org/wiki?curid=204337" title="Negatívna spätná väzba">
Negatívna spätná väzba



</doc>
<doc id="204338" url="https://sk.wikipedia.org/wiki?curid=204338" title="Pepsi">
Pepsi



</doc>
<doc id="204341" url="https://sk.wikipedia.org/wiki?curid=204341" title="Vojtech Budinský-Krička">
Vojtech Budinský-Krička

Prof. PhDr. Vojtech Budinský-Krička, DrSc. (* 24. júl 1903, Ružomberok – † 5. január 1993, Košice) bol slovenský archeológ a univerzitný profesor. Bol prvým riaditeľom samostatného Štátneho archeologického ústavu od roku 1942.
Život.
Študoval na Univerzite Komenského v Bratislave, tiež na Jagelovskej v Krakove. Najprv sa stal pracovníkom Národného Múzea v Martine, neskôr Československého Štátneho Archeologického Ústavu.
1. marca 1939 sa stal vedúcim Archeologického a Konzervátorského Ústavu v rámci SNM a od vzniku v roku 1942 riaditeľom samostatného Štátneho Archeologického Ústavu až do roku 1951. Medzi 1940 a 1950 profesor na Univerzite Komenského. V roku 1951 ho komunisti uväznili, na príhovor Eisnera ho v roku 1954 pustili. Potom sa stal spolupracovníkom nitrianskeho Archeologického Ústavu. Neskôr (1958) sa stal vedúcim východoslovenského oddelenia tohto ústavu, v ktorom vykonal veľkú časť svojej odbornej práce.
Zaoberal sa hlavne pravekom Východného Slovenska a osídlením Slovanov. Jeho životné dielo obsahuje vyše 300 publikácií skoro zo všetkých oblastí slovenského archeologického bádania. Viedol mnoho zberov a výskumov.

</doc>
<doc id="204342" url="https://sk.wikipedia.org/wiki?curid=204342" title="Sojuz 9">
Sojuz 9

Sojuz 9 () bol sovietsky pilotovaný kozmický let v rámci programu Sojuz. Cieľom letu bolo sledovať, ako sa adaptuje ľudský organizmus na dlhodobé pôsobenie stavu beztiaže. Sojuz 9 otvoril cestu letom kozmických staníc Saľut.
Konštrukcia lode.
Udaná štartovacia hmotnosť bola 6 590 kg. Sedem metrov dlhá loď sa podobne ako ostatné lode Sojuz skladala z troch častí, guľovitého orbitálneho modulu, návratového modulu a servisného modulu. Loď nebola vybavená spojovacím zariadením. Mala svoj padákový systém a brzdiace motory.
Priebeh letu.
Sojuz 9 vyštartoval 1. júna 1970 o 22:00:00 moskovského času (2. júna o 00:00:00 miestneho času a 1. júna o 19:00:00 svetového času) pomocou nosnej rakety Sojuz z kozmodrómu Bajkonur na území Kazachstanu, ktorý bol vtedy súčasťou Sovietskeho zväzu. Išlo o prvý nočný štart v histórii pilotovaných kozmických letov. Kozmická loď bola úspešne navedená na obežnú dráhu Zeme vo výške 206,2 – 219,0 km nad povrchom. Hlavným cieľom misie bolo preskúmať účinky dlhotrvajúceho stavu beztiaže na posádku, stanoviť hodnotu času, ktorý mohli kozmonauti stráviť na obežnej dráhe jednotlivo a ako tím. Na programe boli tiež početné pozorovania Zeme kvôli potrebám národného hospodárstva, napr. búrky, snehové a ľadové polia, geologické snímkovanie. Po navedení kozmickej lode na obežnú dráhu sovietska tlač informovala verejnosť, že pôjde o let jednej kozmickej lode s dvoma kozmonautmi na palube, veliteľom Andrijanom Nikolajevom a palubným inžinierom Vitalijom Sevastianovom. Oficiálne správy sa však nezmienili o plánovanej dĺžke letu, ale len o tom, že bude zameraný na vedecko-technické účely. Sovietska tlač tiež oznámila, že Neil Armstrong posádke poprial všetko dobré. Armstrong bol vtedy na návšteve ZSSR a necelý rok predtým sa stal prvým človekom, ktorý vstúpil na povrch Mesiaca. Sovietska tlač ale túto skutočnosť nepripomenula.
Nikolajev a Sevastianov medzitým vykonali počas 5. a 6. obletu prvú korekciu obežnej dráhy, a to na výšku 214,7 – 269,8 km. Druhá korekcia dráhy sa uskutočnila po manuálnej orientácii lode počas 17. obletu na výšku 247 – 266 km. Kozmonauti odskúšali počas letu rôzne navigačné experimenty, t. j. orientácia posádky podľa hviezd či podľa zemského horizontu. Podrobili sa tiež rôznym fyziologickým a biomedicínskym experimentom, ale aj skúmaniu sociálnych dôsledkov predĺženého pobytu vo vesmíre. Nikolajev a Sevastianov trávili čas aj komunikáciou s ich rodinami pomocou televízneho kanálu, pozeraním majstrovstiev sveta vo futbale, hraním šachu s pozemným strediskom či volením vo voľbách. Poslednú korekciu dráhy vykonali 15. júna počas 208. obletu na výšku 215,1 – 231,4 km. 
Návratový modul kozmickej lode Sojuz 9 pristál 19. júna o 14:58:55 moskovského času (11:58:55 svetového času) v kazašskej stepi pomocou padákového systému a brzdiacich motorov. Miesto pristátia sa nachádzalo približne 75 km západne od mesta Karaganda, konkrétne pri dedinke Intumak. Profil dráhy počas zostupu bol upravený tak, aby preťaženie neprekročilo hodnotu 3 g, pretože sa nevedelo, čo urobí dlhodobý let s ľudským organizmom. Oboch kozmonautov museli z pristávacieho modulu vyniesť, pretože vlastnými silami nedokázali vystúpiť. Posádka bola značne oslabená a trvalo desať dní, kým sa im navrátila ich sila. Na obežnej dráhe obetovali čas na cvičenia v záujme vykonania ich vedeckej práce a reakcie ich tiel na predĺžený pobyt zdôrazňovali dôležitosť udržiavania pravidelného cvičenia. Celkovo strávili na obežnej dráhe 17,5 dňa (424 hodín), počas ktorých 286-krát obleteli Zem. Vo svojej dobe boli svetovými rekordmanmi v dĺžke pobytu vo vesmíre.

</doc>
<doc id="204344" url="https://sk.wikipedia.org/wiki?curid=204344" title="Mandžusko">
Mandžusko

Mandžusko je historická oblasť na severe Číny na území provincií Chej-lung-ťiang, Ťi-lin a Liao-ning, susediaca s Mongolskom, Ruskom a KĽDR. Najvyšším vrchom Mandžuska je hora Päktu-san na hranici so Severnou Kóreou.
Dejiny.
Do 10. storočia sa v Mandžusku stretávali Čínania a Kórejci, neskôr bolo ovládané Kitanmi, Džürčenmi a Mongolmi. Koncom 16. storočia zjednotil Nurhači miestne džürčenské kmene. Jeho potomkovia založili mandžuskú dynastiu Čching, ktorá do roku 1911 vládla v Číne.
Po tom, ako Mandžuovia ovládli Čínu, dynastia Ming bola nahradená mandžuskou dynastiou Čching. Mandžusko bolo síce s ostatnými oblasťami Číny vo formálnom zväzku, qingskí vládcovia však nikdy plne nezačlenili ich vlasť do Číny. Hoci sa mandžuskí vládcovia neskôr silne sinizovali, v polovici 17. storočia ustanovené právne, a do istej miery aj etnické, rozdelenie pretrvalo až do obdobia slabnutia moci čchingskej dynastie v 19. storočí.
Ako sa oslabovala moc Pekingu, veľa periférnych oblastí sa buďto osamostatnilo (ako napríklad Kašgar) alebo prešlo pod kontrolu imperialistických mocností. Na severné oblasti čchingskej dynastie si v priebehu 19. storočia robilo najväčšie nároky cárske Rusko. V roku 1858, po Pekinskej konvencii, ktorá ukončila druhú ópiovú vojnu, bola oslabená Čína prinútená vzdať sa oblastí severne od rieky Amur. Toto sa odohralo v intenciách Aigunskej zmluvy a Rusko získalo kontrolu nad obrovskou časťou zeme nazývanou Vonkajšie Mandžusko. Rusko to však neuspokojilo a s postupným slabnutím čchingskej dynastie vyvinuli ďalšiu snahu o nadobudnutie kontroly nad zvyšnými časťami Mandžuska. Silný ruský vplyv prenikol do Mandžuska spolu s vybudovaním Východočínskej železnice v 90tych rokoch 19. storočia, ktorá spojila Čínu s ruským ďalekým východom cez Charbin do Vladivostoku.
Výsledkom rusko-japonskej vojny zo začiatku 20. storočia (1904 – 1905) bolo nahradenie ruského vplyvu japonským vo Vnútornom Mandžusku. V roku 1906 Japonci vybudovali Južnú mandžuskú železnicu do Port Arthuru. Medzi prvou a druhou svetovou vojnou sa Mandžusko stalo politickým a vojenským bojiskom medzi Ruskom, Japonskom a Čínou. Roku 1917 vtrhli Japonci do Vonkajšieho Mandžuska v reakcii na chaos, ktorý sprevádzal revolúciu v Rusku. Úspechy sovietskych vojsk spolu s americkým ekonomickým tlakom prinútili Japoncov sa z oblasti stiahnuť, Vonkajšie Mandžusko sa však plne vrátilo pod sovietsku kontrolu roku 1925.
V rokoch 1932 – 1945 bolo územie Mandžuska okupované Japonskom ako bábkový štát Mandžukuo. Po porážke a odchode Japoncov sa na územie Mandžuska rozšírila Čínska občianska vojna medzi komunistami a nacionalistami. Počas občianskej vojny komunisti uskutočnili obliehanie Čchang-čchunu, pri ktorom nechali vyhladovať obyvateľov provinčného veľkomesta Čchang-čchun, čo viedlo k približne 150 tisíc úmrtiam medzi civilným obyvateľstvom. Po pripojení územia k Čínskej ľudovej republike sa tri mandžuské provincie stali centrom ťažkého priemyslu v krajine. 

</doc>
<doc id="204345" url="https://sk.wikipedia.org/wiki?curid=204345" title="Andrew Bertie">
Andrew Bertie

Fra' Andrew Willoughby Ninian Bertie (* 15. máj 1929, Londýn – † 7. február 2008, Rím) bol princ a 78. veľmajster Zvrchovaného vojenského Maltézskeho rádu v rokoch 1988 – 2008. Bol tiež Špitálnikom Lurdskej svätyne (angl. "Hospitaller of the Sanctuary of Lourdes").
Študoval na Ampleforth College v Christ Church v Oxforde a na Škole orientálnych a afrických štúdií Londýnskej univerzity. Po vojenskej službe v Škótskej garde pracoval ako ekonomický novinár v City of London, potom nastúpil na vedúci post katedry moderných jazykov (francúzština a španielčina) na Worth School v Sussexe.
Do Maltézskeho rádu bol prijatý v roku 1956 ako Rytier cti a poslušnosti (angl. "Knight of Honour and Obedience"), doživotné sľuby zložil v roku 1981 ako Rytier spravodlivosti (angl. "Knight of Justice"). Od roku 1981 bol člen Zvrchovanej rady, v apríli 1988 bol zvolený za 78. veľmajstra Maltézskeho rádu. Bol len druhým veľmajstrom z britských ostrovov - prvým bol Hugues de Revel v rokoch 1258 až 1277.
Fra’ Andrew Bertie dohliadal na veľké zmeny v Maltézskom ráde, ako napríklad rozšírenie humanitárnych aktivít a reformu ústavnej charty. Kládol veľký dôraz na duchovný život členov Rádu. Počas jeho magistéria sa bilaterálne diplomatické vzťahy Rádu zvýšili zo 49 na 100.
Bol držiteľom mnohých vyznamenaní z viac ako 50 krajín a dynastií. Medzi ne patril "Rád Pia IX.", "Rád zásluh o Taliansku republiku" a "Veľký kríž Čestnej légie".
Veľmajster Andrew Bertie navštívil Slovensko v novembri 1997 na pozvanie slovenského prezidenta Michala Kováča. Navštívil Bratislavu, Trnavu a Nitru. Dostal slovenské štátne vyznamenanie Rad Bieleho dvojkríža I. triedy, prezidentovi Kováčovi veľmajster odovzdal Maltézský rád za zásluhy (lat. "Order pro Merito Melitensi").
Vo februári 2005 sa začal proces jeho blahorečenia. V histórii Rádu je to po prvýkrát, čo sa začal proces kanonizácie niektorého z jeho veľmajstrov.

</doc>
<doc id="204346" url="https://sk.wikipedia.org/wiki?curid=204346" title="Lexa Doig">
Lexa Doig

Alexandra L. Doig (* 8. júna 1973, Toronto, Kanada) je kanadská herečka, známa skôr pod menom Lexa Doig. Asi jej najznámejšia rola je zo seriálu Andromeda "Rommie", ďalej zo seriálu Hviezdna Brána ako Dr. Carolyn Lam.
Životopis.
Lexin otec je pôvodom Škót, jej matka pochádza z Filipín. Narodila sa a vyrastala v Toronte v Ontáriu, kde jej rodina vlastní časť miestneho divadla. Keď mala deväť rokov, po tom ako videla operu "Porgy a Bess", zatúžila sa stať herečkou. V šestnástich sa prihlásila do modelingového konkurzu a bola prijatá. Pred tým ako nechala školu v poslednom ročníku strednej školy točila hlavne reklamy a venovala sa modelingu. Hrala v divadle v predstaveniach "Rómeo a Júlia" a "Arsenic and Old Lace", počas skúšania pre televízne a filmové úlohy.
Jej záľuby sú čítanie, jazda na kolieskových korčuliach a hranie RPG (Dungeons and Dragons). 2. augusta 2003 sa vydala za hviezdu seriálu Hviezdna Brána Michaela Shanksa. 13. septembra 2004 sa im narodila dcéra Mia Tabitha a v marci 2006 syn Samuel David. Rodina žije striedavo v Toronte a vo Vancouveri, kde Michael Shanks točí Hviezdnu Bránu s plánmi na sťahovanie sa v blízkej budúcnosti do Los Angeles.
Kariéra.
Lexa Doig hrala v niekoľkých reklamách a mala malú rolu vo filme producenta Gena Roddenberryho "Earth: Final Conflict", ale jej prvá veľká rola bola v seriáli Williama Shatnera "TekWar", kde hrala "cowgirl", špecialistku na sledovanie a získavanie informácií.
"Keď som odišla z konkurzu, mala som pocit, že som to úplne pokašlala, ale potom mi zavolal môj agent a povedal „Tú rolu máš“. Skákala som od radosti okolo domu svojich rodičov a kričala z plných pľúc. V tú chvíľu som si bola načisto istá, že je to presne to, čo chcem robiť a neohliadať sa späť."
Lexa Doig dostala rolu Tiny Backus v krátkom seriáli "CI5: The New Professionals". V roku 2000 hrala v ďalšom Roddenberryho seriáli Andromeda trojrolu umelej inteligencie vesmírnej lodi zobrazovanej na obrazovkách, ako hologram alebo vlastné vtelenie lode s menom Rommie.
V roku 2001 hrala v horore "Jason X" a potom v niekoľkých epizódach deviatej a desiatej série Hviezdnej Brány doktorku Carolyn Lam. Neskôr sa objavila v úlohe profesorky Wendy Paulsonové v druhej sérii seriálu "The 4400".

</doc>
<doc id="204347" url="https://sk.wikipedia.org/wiki?curid=204347" title="Bryggen">
Bryggen

Bryggen je najstaršia štvrť nórskeho Bergenu. Nachádza sa pozdĺž východného brehu prístavu Vågen. Kedysi bola hlavným centrom obchodu v severnej Európe. Tvoria ju súbežné rady domov s kamennými základmi, za ktorých priečeliami s lomeným štítom sa ukrývajú rekonštruované stavby z hrubých fošní. Napriek prísnemu zákazu používať oheň, mnoho domov oheň zničil, naposledy v roku 1955.
V roku 1979 bolo 58 drevených domov na bryggenskom nábreží zapísaných na zoznam svetového kultúrneho dedičstva UNESCO.

</doc>
<doc id="204348" url="https://sk.wikipedia.org/wiki?curid=204348" title="Australázia">
Australázia

Australázia alebo Australoázia alebo zriedkavo Austrálázia môže byť:

</doc>
<doc id="204356" url="https://sk.wikipedia.org/wiki?curid=204356" title="Praboh">
Praboh

Praboh alebo Prahovia boli základné prvky zeme existovali na počiatku a existujú doteraz. Na začiatku sveta bol najvyšší praboh Chaos. Bol to nehmotný všadeprítomný boh ktorý zároveň ničil aj vytváral. Neskôr z neho vzišli Uranos (Boh nebies), Gaja (Bohyňa zeme), Chronos (Boh času), Erebos (Boh temnoty), Hemera (Bohyňa denného svetla), Nyx (Bohyňa noci), Tartaros (Boh bezodnej priepasti), Eros (Boh lásky), Aiter (Boh najvyšších nebies) a Titáni.

</doc>
<doc id="204359" url="https://sk.wikipedia.org/wiki?curid=204359" title="Solúnske metro">
Solúnske metro

Solúnske metro () je v súčasnosti budovaný systém podzemnej mestskej hromadnej dopravy v druhom najväčšom meste Grécka Solúne (, ). 30. novembra 2024 bola otvorená Linka 1.
Projekt.
Výstavba solúnskeho metra sa začala v júni 2006 a jej ukončenie je naplánované na koniec roku 2024, resp. začiatok roku 2025. Prvá trasa systému pozostáva z dlhej podzemnej železnice s trinástimi stanicami a depom vybudovaným pri konečnej stanici na východe (Votsi). Väčšina trasy () bude razená v dvoch samostatných tuneloch, zvyšok trasy bude vybudovaný hĺbením a zakrývaním. Rozpočet projektu dosiahol v čase podpisu zmlúv (7. apríl 2006) 1,052 miliardy eur.
Solúnske metro bude podobné metru kodanskému alebo doklandskej ľahkej železnici, bude to teda systém bezobslužnej ľahkej koľajovej mestskej hromadnej dopravy. Osemnásť vlakov „bez vodiča“ bude premávať na trase v dvoch samostatných tuneloch. Vozidlá dodá firma AnsaldoBreda S.P.A. Pre zvýšenie bezpečnosti budú nástupištia oddelené od koľajiska sklenenými stenami s automatickými dverami. Projekt je financovaný grécko-talianskym konzorciom pod vedením aténskej dopravnej spoločnosti Attiko metro a. s. (), prevádzkujúcej aténske metro. 
Parkovanie.
Priamo s výstavbou metra je plánované vybudovanie záchytných parkovísk – pri konečnej stanici Nová hlavná stanica 450 a 600 parkovacích miest v štvorposchodových podzemných garážach, v stanici Nea Elvetia 650 miest v trojposchodových parkovacích domoch – a 2000-miestnych podzemných garáží pri stanici Univerzita.

</doc>
<doc id="204360" url="https://sk.wikipedia.org/wiki?curid=204360" title="Antigonovci">
Antigonovci

Antigonovci bola vládnuca dynastia v starovekej Macedónii, ktorá sa sformovala po smrti Alexandra Veľkého. 
Zakladateľom dynastie bol Antigonos Jednooký (gr. – "Monofthalmos"), ktorý po smrti Alexandra Veľkého ovládol najprv Malú Áziu. V roku 306/305 pred Kr. prijal spolu so svojím synom Démétriom Poliorkétom ako prvý z diadochov kráľovský titul. Keď sa pokúšal zmocniť ďalších území, bol v bitke pri Ipse roku 301 pred Kr. porazený a na následky poranenia zomrel. Jeho syn sa takisto pokúšal ovládnuť nielen Malú Áziu, ale aj ďalšie územia. Až Antigonos Gonatas, vnuk Antigona Jednookého, ovládol aj Macedóniu a založil nad ňou vládu Antigonovcov. Musel však bojovať proti jednotlivým gréckym mestským štátom, ktoré sa pokúsili získať samostatnosť (Chrémonidova vojna). Najväčší rozsah a vplyv dosiahla antigonovská macedónska ríša za vlády Filipa V. (vládol 221 – 179 pred Kr.). Zaplietol sa však do vojen s Rímom (tri macedónske vojny) a jeho syn Perseus (vládol 179 – 168 pred Kr.) bol Rímom porazený (bitka pri Pydne v roku 168 pred Kr.), Macedónia bola rozdelená na štyri nezávislé štáty pod kontrolou Ríma a rímsky veliteľ Titus Quinctius Flamininus vyhlásil v ostatnom Grécku nezávislosť gréckych mestských štátov. Macedónska porážka pri Pydne znamenala nadvládu rímskych légií nad macedónskou falangou.
Literatúra.
OLIVA, Pavel, "Řecko mezi Makedonií a Římem", Praha, Academia, 1995. ISBN 80-200-0435-1

</doc>
<doc id="204362" url="https://sk.wikipedia.org/wiki?curid=204362" title="Howard Carter">
Howard Carter

Howard Carter (* 9. máj 1874, Londýn, Spojené kráľovstvo – † 2. marec 1939, Londýn) bol britský archeológ a egyptológ. Je známy vďaka objavu hrobky faraóna Tutanchamóna v Údolí kráľov 4. novembra 1922.
Počiatky kariéry.
Narodil sa v Londýne Marte Joyce (Sands) Carterovej a Samuelovi Carterovi, skúsenému umelcovi, ktorý ho učil remeslu, aby mohol pokračovať v jeho šľapajach.
V roku 1891, keď mal Howard 17 rokov, bol ako talentovaný mladý umelec vyslaný egyptskou výskumnou spoločnosťou asistovať Percy Newberrymu v odkrývaní a zaznamenávaní hrobiek Strednej ríše v Beni Hasan. Už v tak mladom veku bol novátor v zlepšovaní metód duplikovania dekorácií v hrobkách. V roku 1892 pracoval na čas pod dozorom Flindersa Petrieho v El Amarne, hlavnom meste založenom faraónom Achnatonom. V období 1894 - 1899 pracoval s Édouardom Navilleom v Dér el-Bahrí, kde zaznamenával nástenné reliéfy v chráme Hatšepsut.
V roku 1899 bol Carter menovaný prvým hlavným inšpektorom Egyptského pamiatkového úradu. Dozeral na mnoho vykopávok v Tébach (dnes známe ako Luxor), než ho v roku 1904 premiestnili do Inšpektorátu Dolného Egyptu. Carter odišiel od pamiatkového úradu v roku 1905 po vyšetrovaní aféry (známa ako Aféra Saqqara) medzi egyptskými strážnikmi a skupinou francúzskych turistov, v ktorej sa priklonil na stranu egyptských pracovníkov .
Tutanchamónova hrobka.
Po troch ťažkých rokoch zamestnal Cartera Lord Carnarvon, aby dohliadol nad jeho vykopávkami, ktoré začali v roku 1907. Gaston Maspero, ktorý ich zoznámil, chcel zaistiť, že Carter zavedie moderné archeologické metódy a systémy záznamu. Carnarvon financoval Carterove práce v Údolí Kráľov od roku 1914. Tie boli ale prerušené počas prvej svetovej vojny až do roku 1917, kedy boli hlavné práce obnovené. Po niekoľkých rokoch bezvýsledného hľadania bol Carnarvon nespokojný s nedostatkom výsledkov a v roku 1922 dal Carterovi poslednú šancu na nájdenie hrobky, po ktorej pátral.
4. novembra 1922 Carterova výskumná skupina objavila schody vedúce do Tutanchamónovej hrobky (neskôr označenej KV62), ktorá bola najzachovalejšou a najmenej porušenou hrobkou aká sa kedy našla v Údolí kráľov. Telegrafom zavolal Carnarvona, aby prišiel a 26. novembra 1922 spolu s Carnarvonom, jeho dcérou a ostatnými prítomnými urobil „malú trhlinu v hornom ľavom rohu“ vchodu a mohol tak nazrieť do hrobky pomocou sviečky a videl, že množstvo zlatých a ebenových pokladov bolo stále na svojom mieste. Trhlinu spravil dlátom, ktoré dostal od svojej starej mamy k sedemnástym narodeninám. Tá vedela, že jedného dňa vykoná úžasný archeologický objav. Ešte síce nevedel, či je to „hrobka alebo len schránka“, ale videl nádejne vyzerajúci zapečatený vchod medzi dvomi sochami strážcov. Keď sa ho Carnarvon spýtal „Vidíte niečo?“, Carter mu na to odvetil známou vetou: „Áno, vidím prekrásne veci.“
Niekoľko nasledujúcich mesiacov strávili katalogizovaním obsahu predsiene pod „často stresujúcim“ dozorom Pierra Lacaua, ktorý bol generálnym riaditeľom Egyptského pamiatkového úradu. Dňa 16. februára 1923 Carter otvoril zapečatený vchod a zistil, že skutočne vedie do pohrebnej siene a prvýkrát letmo zazrel Tutanchamónov sarkofág. Všetky tieto objavy živo komentovala svetová tlač, avšak väčšinu ich zástupcov držali v hoteloch a jediný H. V. Morton mal povolený prístup k hrobke. Jeho živé popisy dopomohli upevniť Carterovu povesť u britskej verejnosti.
Carterove vlastné zápisky a fotografické dôkazy nasvedčujú tomu, že spolu s Lordom Carnarvonom (vlastným menom: George Herbert) a Herbertovou (jeho ženou) vstúpili do pohrebnej siene tesne po objavení hrobky a ešte pred jej oficiálnym otvorením.

</doc>
<doc id="204372" url="https://sk.wikipedia.org/wiki?curid=204372" title="Harfa">
Harfa

Harfa je strunový hudobný nástroj. Je to jeden z najstarších hudobných nástrojov. Nástroje podobné harfe sa prvýkrát objavili už v Mezopotámii a Egypte pred 5 000 rokmi. Má približne 20 – 38 strún. Harfy sa líšia od ostatných zložených chordofónov tým, že sú ich struny na rezonátor kolmé; napríklad gitara, husle či citera majú struny s rezonátorom rovnobežné. Hráči na harfu sa označujú ako harfisti a harfistky.
História.
Princíp harfy objavili ľudia najskôr už pri jednoduchom brnkaní na tetive luku. Nástroje podobné harfe sa objavujú v Egypte a Mezopotámii asi v roku 3000 pred Kr., tieto nástroje však ešte nemali stĺp. Na sever sa harfy dostali zásluhou Keltov, ktorí ju spoznali na Balkánskom polostrove v 3. storočí pred Kr. Zo Škótska a Írska, kde hru na tento nástroj pestovali bardovia, sa potom rozšírila do zvyšku Európy. V 12. až 14. storočí bola obľúbeným nástrojom trubadúrov a minnesängrova hra na ňu bola jednou z požiadaviek dvorského vzdelania. V stredoveku vedľa seba existovali harfy diatonicky ladené (so siedmimi tónmi v rozmedzí oktávy) a chromaticky ladené (s dvanástimi tónmi v rozmedzí oktávy). Nevýhodou diatonických hárf bola možnosť hrať iba v jednom móde (stupnici), nevýhodou chromatických bol príliš veľký počet strún.
Veľkým pokrokom bolo vynájdenie háčikovej harfy v 17. storočí v Tirolsku v Rakúsku – struny bolo možné predladiť do požadovanej tóniny pripravenými háčikmi. Každá jednotlivá struna sa navyše mohla zvýšiť o poltón pritlačením prsta k malému podvalu umiestnenému na rezonančnej doske.
Stavba a technika hry.
Moderná harfa je približne trojuholníkového tvaru, skladá sa z oporného stĺpu zakončeného ozdobnou hlavicou, krku v podobe ležatého písmena S a rezonančnej skrine (z javorového dreva), ktorá sa zhora rozširuje. Na krku sa nachádzajú otáčavé terčíky, každý s dvoma oceľovými nadstavcami (systém "à fourchette", čiže vidličkový), slúžiaci na preladenie strún.
Nástroj pri hre spočíva medzi kolenami hráča a rezonančnou skriňou je naklonený k pravému ramenu hráča. Pravou rukou sa hrajú vyššie, ľavou nižšie tóny. Tradičné waleské alebo škótske harfy sa však pokladajú na ľavé rameno (hráč tak má nástroj nad srdcom). Na hru na harfe sa používajú všetky prsty s výnimkou malíčka, ktorý je pre hranie príliš krátky a slabý, jeho pohyby sú navyše horšie kontrolovateľné ako pohyby ostatných prstov.
Koncertná harfa má typicky 47 strún, váži približne 36 kilogramov, na výšku meria 1,8 metra, na dĺžku 1,2 metra a na konci rezonátora je široká . Ťah všetkých strún činí dokopy asi 10 000 Newtonov.
Ďalšie typy hárf.
Existujú tiež harfy, ktoré majú dva rady strún, čo umožňuje hranie špeciálnych zvukových efektov, napríklad rýchle opakovanie jedného tónu. Oba rady môžu ale tiež nemusia byť naladené v rovnakej tónine, často sa objavuje jeden rad ladený diatonicky a druhý chromaticky.
Moderná pedálová harfa.
V prvej polovici 18. storočia bola vynájdená pedálová harfa, ktorej struny bolo možné preladiť zošliapnutím pedálov (sprvu piatich). Dodnes používaná sedempedálová harfa bola patentovaná v roku 1810 francúzskym nástrojárom Sébastienom Érardom.
Moderná sedempedálová harfa má 47 strún, ktoré sú diatonicky ladené v ces dur. Na chromatické zvyšovanie tónov slúži sedem pedálov, ktoré sú prepojené tiahlami v dutine stĺpu s otáčacím mechanizmom v krku; ku všetkým rovnomenným strunám patrí vždy jeden pedál (občas aj doplnkový ôsmy vydržiavací pedál). Pedále majú tri polohy, v hornej sa zvuk strún nemení. "Jednoduchým" zošliapnutím pedála sa zvuk struny zvýši o poltón (napr. z ces na c), "dvojitým" zošliapnutím o dva poltóny (napr. z ces na cis).
Všetky struny "ces" sú pre lepšiu orientáciu nafarbené na červeno, všetky struny "fes" modro.
Tabuľka nižšie ukazuje všetky možné polohy pedálov na harfe, ľavá noha ovláda 1., 2. a 3. pedál, pravá noha ovláda 4. až 7. pedál. Na fotografii sú zobrazené dva pedále v I. polohe.

</doc>
<doc id="204373" url="https://sk.wikipedia.org/wiki?curid=204373" title="Holub domáci">
Holub domáci

Holub domáci "(Columba livia f. domestica)" je vták, domestikovaná forma holuba divého. Na Slovensku žije hlavne vo veľkých mestách, mimo miest vzácne na skalách. Je chovaný pre mäso, ako druh zábavy a športu alebo pre poštové účely. Zdivený holub domáci je rozšírený v mestách vo veľkých kŕdľoch a je považovaný za škodcu. Svojim trusom znečisťuje budovy a prenáša choroby.
Výskyt a stav na Slovensku.
Holub domáci obýva veľké mestá Slovenska, hlavne staré centrá, kde hniezdi na historických stavbách a kostoloch. Na sídliskách obsadzuje rôzne výklenky a balkóny moderných budov. V južných oblastiach Slovenska sa vyskytovali vo väčších počtoch už v 30-tych rokoch 20. storočia. Na strednom Slovensku žije len v mestách nad 10 000 obyvateľov.
Najväčšie počty holubov sú na jeseň, v zime ich stavy môžu klesnúť až na štvrtinu jesenných. V Bratislave boli zistené na jeseň v roku 1981 v počte asi 35 000, v roku 1983 asi 33 000 jedincov. Počas zimného sčítania holubov v Bratislave z roku 1985 boli zistené v počte približne 9 100 a roku 2000 asi 9 400 jedincov. Kolónie holubov sú známe i z miest juhovýchodného Slovenska, napríklad pre Košice je odhad populácie holubov asi 100 000 jedincov. 
Mimo miest hniezdil na skalnom brale hradu Devín, na skalnatej časti Sandbergu a neúspešne snažil zahniezdiť na hrebeni Nízkych Tatier v roku 1986. 
Potrava.
Živia sa semenami, obilninami s hladkým povrchom i drobnými farebnými napríklad vika, proso, cirok, ľan i pohánka.

</doc>
<doc id="204374" url="https://sk.wikipedia.org/wiki?curid=204374" title="Desatinná čiarka">
Desatinná čiarka

Desatinná čiarka je matematické znamienko (resp. znak v texte) oddeľujúce celú a desatinnú časť čísla. 
V niektorých krajinách sa namiesto "desatinnej čiarky" používa "desatinná bodka". Pri konverziách údajov je potrebné to mať na pamäti. Použitie oddeľovania desiatkových rádov sa vyvinulo praxou z pozičného desiatkového systému používaného Sumermi v 18. storočí pr. n. l. Systém umožňuje rozdelenie zápisu a tak vzniklo oddelenie celočíselnej časti a zlomkovej neceločíselnej časti hodnoty. Zápis vyzeral podobne ako dnešný zmiešaný zápis so zlomkami, teda napr. 123 35/100. Pri použití desatinného zápisu bol časom vynechaný menovateľ zapisovaný v desatinnej časti a časť za (vtedy ešte nejestvujúcou desatinnou čiarkou) sa odlišovala len rozdielnosťou zápisu celej a desatinnej časti čísla (napr. zápis dnešných 123,35 vyzeral takto 123&lt;ins&gt;35&lt;/ins&gt;, v stredoveku sa v Európe používal zápis s čiarkou nad desatinnou časťou, v staročínskej matematike sa používal zápis v podobe 12335).
V r. 1593 použil Christophorus Clavius vo sínusových tabuľkách a v r. 1595 Bartholomäus Pitiscus vo svojom diele „Trigonometria“ bodku ako oddeľovač desatinných miest. V roku 1617 v práci „Rabdologiae seu numeratio per virgulas libri duo“ použil John Napier – považovaný za objaviteľa logaritmov – prvý raz čiarku a neskôr bodku vo svojich logaritmických tabuľkách, ktoré sa rozšírili do sveta a s nimi i oddeľovanie desatinných miest v podobe, akej ho viac-menej poznáme dnes. Vyskytli sa ešte i historické obdobia, keď sa používala najmä v krajinách Britského impéria tzv. „mid dot“ · – bodka vertikálne v strede riadka – na jednoznačné odlíšenie od čiarky a bodky používanej v niektorých krajinách na oddeľovanie tisícov a miliónov. Sústava SI – Système International (d’Unités) však túto značku pri zjednocovaní zápisov a mier neakceptovala. 
Popri oddelení desatinných miest sa používa vo svete okrem desatinnej čiarky alebo bodky na uľahčenie čitateľnosti veľkých čísel oddelenie trojice rádov pomocou medzery. Zápis číslic je rozdelený do trojíc oddelených medzerou, vyzerá takto 1 256 354,02. 
Hoci sa na uľahčenie čitateľnosti veľkých čísel používa formát čísla s medzerami medzi tisíckami, miliónmi atď. medzi ľuďmi sa udomácnili zjednodušené zmiešané zápisy, v ktorých sa namiesto medzery vyskytuje čiarka alebo bodka. V krajinách so systémom zápisu, používajúcim na oddelenie celej a desatinnej časti desatinnú bodku, používajú ľudia doplnkovo čiarku na oddelenie tisícov, prípadne miliónov (napr. 1,256,354.02 alebo 1'256'354.02). V európskych krajinách, prevažne používajúcich systém zápisu s desatinnou čiarkou, naopak, používajú ľudia na oddelenie tisícov, resp. miliónov zasa bodku (napr. 1.256.354,02). 

</doc>
<doc id="204376" url="https://sk.wikipedia.org/wiki?curid=204376" title="Porsche 911 (993)">
Porsche 911 (993)

Porsche 911 (993) je model automobilky Porsche AG a nástupca modelu Porsche 964. Model 993 bol zároveň posledným Porsche so vzduchom chladeným motorom.
Model 993 bol vyrábaný v prevedeniach Carrera, Targa (odnímateľná strecha) a Turbo. Model Carrera bolo možné objednať ako verziu s pohonom zadnej nápravy, alebo všetkých kolies Carrera4, Carrera4S. Verzia turbo bola štandardne dodávaná iba s pohonom všetkých kolies.
Motor.
Sériove modely Carrera poháňal vzduchom chladený šesťvalcový motor typu boxer o objeme . Menovitý výkon tejto pohonnej jednotky bol 200 kW / 272 PS resp. od roku 1996, 210 kW / 286 PS. Automobilka ponúkala aj výkonnostné úpravy týchto motorov ktoré predstavovali zvýšenie výkonu na 210 kW / 286 PS alebo 221 kW / 300 PS.
993 Turbo bol najvýkonnejší variant modelovej rady, jeho taktiež vzduchom chladený šesťvalec s dvoma turbodúchadlami a medzichladičom, disponoval výkonom 300 kW / 408 PS. Aj pre tento motor mal výrobca v ponuke výkonnostné vylepšenia pod označením WLS1 a WLS2, čo v praxi predstavovalo výkony 316 kW / 430 PS a 331 kW / 450 PS. Tieto výkonnostné úpravy boli základom aj pre vyvíjané pretekárske verzie a model GT2, ktorá bola označovaná aj ako okruhový špeciál pre bežnú premávku.
Táto generácia modelu 911 zároveň ukončila éru vzduchom chladených motorov Porsche, pretože vzhľadom k životnému prostrediu, nemalo ďalej zmysel produkovať motory, ktoré by pri svojich enormných výkonoch už nedokázali plniť prísne ekologické normy a ktorých výkon bol taktiež znižovaný neustále zopnutými vrtuľami chladiaceho systému. Už nasledovná generácia, Porsche 911 (996), bola vyrábaná výhradne iba s vodou chladeným šesťvalcovým boxer motorom.
Karoséria.
Karoséria modelu 993 bola oproti predchádzajúcemu modelu 964 veľkou a nielen u fanúšikov značky vďačne vítanou inováciou. Dizajnér Harm Lagaay, sa síce pri vývoji novej karosérie držal klasických línií predošlej generácie, ale dokázal spojiť klasiku s inováciou, čím zabezpečil modelu 993 značnú popularitu. Táto verzia Porsche 911 je nielen vďaka poslednému vzduchom chladenému motoru, ale aj klasickým líniám Porsche, považovaná za posledné klasické a pravé Porsche 911.
Model 993 pôsobil celkovo veľmi harmonickým a "svalnatým" dojmom, najmä verzia Turbo so svojím výrazným zadným spojlerom. Problematickým sa ukázalo umiestnenie zadných tlmičov výfuku a samotných potrubí v zadnej časti auta, nakoľko malá vzdialenosť medzi nimi a zadnými pneumatikami spôsobovala nadmerné zohrievanie pneumatík a tým negatívne pôsobila na ich životnosť. Nezriedka bolo pri výkonnejších verziách nutné meniť zadné pneumatiky už po . Servisnými strediskami boli následne domontovávané tepelné štíty, tieto však problém s teplotou pneumatík riešili iba čiastočne. Toto však bol jeden z veľmi mála problémov modelu 993, čo potvrdili aj nezávislé testy rôznych skúšobní, kde sa model 911 a nielen generácia 993 umiestňovali na popredných pozíciach v hodnoteniach spoľahlivosti a celkovo si vybudovali image veľmi spoľahlivých vozidiel.
Model 993 bol počas svojej výroby dodávaný v prevedeniach Carrera, Carrera S, Carrera 4S (4x4), Carrera Turbo (4x4), Carrera RS a GT2. Modely Turbo, RS a GT2 sa okrem klasického každodenného používania v bežnej premávke, často vďaka svojim výnimočným jazdným vlastnostiam a výkonom, objavovali aj na okruhoch, kde si získali značnú popularitu a zozbierali mnohé ocenenia. Ostatne ako väčšina verzií modelovej rady Porsche 911.
Carrera S, Carrera 4S.
Verzia 4S vyrábaná v rokoch 1995 – 1998 bola v podstate krížencom klasickej Carrery a Carrery Turbo. Opticky boli verzia 4S a Turbo veľmi podobné, pričom typickým znakom Turba bolo rozmerný zadný spojler na veku motorového priestoru. Týmto verzia S ani 4S nedisponovala.
Ďalšími vylepšeniami verzie 4S oproti klasickej Carrere bol podvozok a vylepšená brzdová sústava s lakovanými strmeňmi z Turbo verzie. Motor zostal pôvodný ako v bežnej Carrere, teda 210 kW / 285PS. 
Interiér verzií S a 4S disponoval už v základe prvkami ktoré boli pre klasickú Carreru za príplatok, napr. el. nastavovanie sedadiel, zadný stierač, kožený interiér, strešný spojler s tretím brzdovým svetlom, klimatizácia, palubný počítač, atď.
Turbo.
Verzia Turbo, vyrábaná od roku 1995, bola najvýkonnejšou verziou modelu 911 série 993. Typickým poznávacím znakom bolo rozmerný zadný spojler na veku motorového priestoru. Tento mal za úlohu dopomáhať pomocou prítlaku stabilite auta pri vysokých rýchlostiach a cielene dopravovať čo najväčšie množstvo prúdiaceho vzduchu k dvom prídavným chladičom, ktoré boli umiestnené priamo pod týmto spojlerom a vybavená nimi bola iba verzia Turbo, nakoľko u bežných verzií 911 (993) nebolo v motorov priestore pre miesto. 
Motor bol doplnený o dve turbodúchadlá, čo autu poskytovalo nadpriemernú dynamiku a výkon hodný pomenovania 911 Turbo. Paradoxne bol motor verzie Turbo oproti klasickej 911, tichší. Skombinovaním dvoch turbodúchadiel a vzájomným časovým zosúladením ich funkcií sa eliminovala aj známa "turbo diera", typický znak klasických starších turbom dopovaných motorov, krivka krútiaceho momentu mala lineárnejší priebeh, vďaka čomu motor dávkoval svoj výkon kontinuálne a v širokom rozsahu otáčok. Trakcia tejto výkonnej varianty bola zabezpečovaná fabrickým pohonom všetkých štyroch kolies. 
Výkon tohoto dvoma turbami dopovaného motora o objeme , bol 300 kW / 408PS. Zákazkové verzie WLS1 a WLS2 (Werksleistungssteigerung), disponovali výkonmi 430PS a 450PS, a boli zároveň základom pre najvýkonnejšiu verziu GT2. 
V oddelení Porsche Exclussive bolo v roku 1995, vyrobených 14 kusov vo vyhotovení kabriolet, poháňané boli turbomotorom z predchádzajúcej generácie modelu 911 (964), karoséria bola rovnaká ako pri pri klasickej 993, ale na zadnej časti auta sa vynímal veľký spojler verzie Turbo a poháňaná bola iba zadná náprava.

</doc>
<doc id="204378" url="https://sk.wikipedia.org/wiki?curid=204378" title="Baroková architektúra">
Baroková architektúra

Baroková architektúra je obdobie architektúry 17. až 18. storočia. Barok bol predovšetkým obdobím monumentálnych stavieb, ktoré porušovali všetky dovtedajšie pravidlá. Vzniklo množstvo cirkevných stavieb (kostoly, kláštory) a takmer rovnaké množstvo svetských stavieb (mestské domy pre vidieckych šľachticov, nazývané „hotely“, paláce, letohrádky, kaštiele, zámky, školy a radnice).
Hlavné črty architektúry.
Ak porovnáme barokovú architektúru s predchádzajúcimi obdobiami (gotika a renesancia), zistíme, že sa snažila o porušovanie dovtedajšej pravidelnosti a striedmosti. Budovy boli stavané na nepravidelných a komplikovaných pôdorysoch, mali množstvo oblúkov a elíps, no na druhej strane architekti stavali budovy symetrické, pretože hlavný dôraz kládli na vonkajší dojem a nie na funkčnosť; a to aj za cenu toho, že niekde vznikla falošná brána, okno či dvere. Pre symetrickosť budovy sa často stávalo, že jedna jej časť bola využívaná ako obytná budova, pokým druhá – hoci vyzerala úplne identicky – bola využívaná ako hospodárska budova.
Ale najdôležitejšou črtou barokovej architektúry je pohyb. Menšie stavby, fontány, ale i sochy bolo potrebné vnímať ako živé organizmy, ktoré treba obdivovať z pohybu – s každým uhlom pohľadu poskytovali iné zobrazenie, iný výraz, inú podobu. V tomto umení sa zmazávali hranice medzi architektúrou, plastikou a maľbou, vďaka čomu vznikali celistvé umelecké diela, v ktorých nebola technika práce dôležitá; podstatný bol len výsledok a hlavne dojem, akým dielo pôsobilo na ľudí (napr. pri rovných stropoch miestností sa freskami vytvárala ilúzia kupoly a pod.).
Výzdoba.
Veľmi rafinovane sa pracovalo so svetlom a priestorom (najmä u chrámov). Tieto stavby boli svetlejšie ako predtým, pričom svetlo bolo jedným zo spôsobov, ako zvýšiť dramatickosť. Steny, kupole a stropy pokrývali maľby znázorňujúce nebo s postavami svätcov alebo mytologických postáv, a vzbudzujúce pocit guľatosti, alebo takmer nekonečne vysokých stropov.
Na výzdobu sa používalo veľmi často zlato, štukatúra, farebné umelé mramory a pestré farby, ktoré len umocňovali pocit pompéznosti, vznešenosti, nadradenosti a nesmierneho bohatstva, a to tak u chrámových, ako aj u svetských stavieb. Okrem toho vzbudzovali často i želaný pocit malosti a ničotnosti, čo bolo považované za správnu cestu k pokore.
Z materiálov sa na stavbu budov používali najmä tehly a malta. Steny boli omietnuté silnou vrstvou malty bez rozdielu stavebného materiálu, z ktorého boli postavené (tehla, kameň alebo oboje), vďaka čomu vznikala bohatá štuková výzdoba. V móde boli aj klenby rôzneho druhu (kupola, kláštorná klenba, krížová klenba), ktoré sa často v rámci stavby prelínali s inými klenbami, čo kládlo vysoké nároky na zručnosť a presnosť staviteľa.
Urbanizmus.
Od stredoveku sa mestá stavali podľa presných plánov, ktoré zohľadňovali potreby obchodu, dopravy a bezpečnosti, no dôraz sa kládol aj na estetickú stránku. Ideálne mesto bolo predmetom štúdií; malo symetrický centrálny pôdorys a ulice a domy sa rozbiehali v tvare hviezdy, alebo šachovnice. V takomto štýle boli postavené nielen európske, ale i mnohé koloniálne mestá, Neuf-Brisach, 1689; Kalmar, 1648, alebo Mannheim, ktorý bol postavený hneď po skončení tridsaťročnej vojny. Medzi najznámejších architektov tejto doby patrili Gian Lorenzo Bernini, Jacques Perret, Salomon de Brosse alebo Nicodemus Tessin starší a Nicodemus Tessin mladší.
V Taliansku sa architekti museli uspokojiť s prestavbou už existujúcich miest, čo často zasahovalo do konečného vzhľadu mesta, ale i do ich plánov, ktoré sa často odkláňali od ideálneho riešenia. V tomto období tu vznikla napr. "Kolonáda" pred chrámom sv. Petra v Ríme (Gian Lorenzo Bernini, 1665) alebo námestie "Santa Maria della Pace" (Pietro da Cortona, 16561657), ktoré sa zmenilo len pretvorením existujúcich starých priečelí domov.
Vo Francúzsku v roku 1635 navrhol Jacques Lemercier mesto a zámok Richelieu a po roku 1665 dal francúzsky kráľ Ľudovít XIV. rozšíriť lovecký pavilón na zámku Versailles. Stavbou poveril architekta Louisa Le Vau a záhrady mal projektovať Andrého Le Nôtre. Ich úlohou bolo vytvorenie sídelného kráľovského mesta. Zámok bol postavený medzi parkom a mestom Versailles, ktoré s ním tvorili harmonický celok, a zámok samotný sa skladal z množstva budov, usporiadaných okolo námestia. Nová architektúra sa prejavila i v Paríži, kde pôsobil architekt Julian Hardouin Mansart. Ten projektoval napr. dve hlavné parížske námestia – Place des Victoires a Place Vendôme.
V Holandsku sa začalo v roku 1607 rozširovanie Amsterdamu, ktoré bolo v tomto období najbohatším obchodníckym mestom v Európe. V roku 1634 bol Štokholm povýšený na hlavné mesto Švédskeho kráľovstva. Ležalo na niekoľkých ostrovoch, pričom na troch hlavných ostrovoch sa nachádzalo stredoveké územie mesta. To sa neskôr rozšírilo na pevninu v podobe šachovnicových ulíc a diagonálnych osí. Prestavby sa ujal Nicodemus Tessin mladší, no ani jemu sa nepodarilo celkom splniť ideál barokového mesta.
Po veľkom požiari Londýna v roku 1666 sa muselo pristúpiť k celkovej rekonštrukcii centrálnej časti Londýna. Ujal sa jej matematik a architekt Christopher Wren. Podľa jeho modelu malo centrum mesta tvoriť šachovnicové usporiadanie ulíc skombinované s koncentrickými námestiami a niekoľkými diagonálnymi osami, no napokon sa tento jeho projekt realizoval len sčasti.
Svetské stavby.
V období baroka vznikalo množstvo svetských stavieb, ktoré mali demonštrovať moc panovníkov, šľachty, ale tiež bohatstvo mešťanov. Stavali sa najmä nájomné domy, mestské paláce pre šľachtu, vily, vidiecke sídla, zámky, ale tiež radnice alebo budovy kolégií a škôl. Stavby v tomto období tvorili jednoliaty celok – sokle, kostra a vonkajšie hrany boli silne zdôraznené, rovnako ako aj sochárska výzdoba, rámovanie dverí a okien, ale hlavne priečelia budov a budovy sa prispôsobovali uliciam, kanálom a námestiam.
V 17. storočí sa v Taliansku nestavali rozsiahle a odvážne rezidenčné zámky. V tejto oblasti prejavili veľkí talianski architekti svoje schopnosti len plánmi, ktoré vypracovali pre Louvre, aby tak konkurovali francúzskym kolegom. Vo Francúzsku sa hlavné časti budov v palácoch zvyčajne nachádzali v zadnom krídle, pričom predné časti budov boli nižšie. Jednotlivé časti domov mali svoje vlastné strechy v rôznych výškach, čím bolo zreteľné členenie stavby. V 17. storočí sa tieto budovy postupne zjednocujú a ich hlavná časť sa presúva dopredu, no prvky baroka tu možno vidieť už omnoho skôr.
Zámok Versailles ovplyvnil vývoj umenia v 17. storočí aj mimo Francúzska, ako vidno napr. na projekte kráľovského zámku Schönbrunn vo Viedni (Johann Fischer von Erlach, 1688) alebo na zámku Trója v Prahe (Jean-Baptiste Mathey, 16791691). Jedinou krajinou, v ktorej nevznikli v tomto období takmer žiadne pozoruhodné svetské stavby, bolo Španielsko, v ktorom protireformácia zrejme viedla k pretrvávajúcemu úpadku. O to pozoruhodnejšie sú niektoré stavby v severných protestantských krajinách, napr. v Nemecku (radnica v Augsburgu), Holandsku (radnica v Amsterdame, Mauritshuis v Haagu). Protestantský barok sa rozšíril i do Anglicka (napr. kráľovský komplex v Greenwichi) a Švédska (budova parlamentu "Riddarhuset" a kráľovský zámok v Štokholme).
Sakrálne stavby.
Rovnako ako svetská, aj sakrálna architektúra súvisela s renesančnými a manieristickými riešeniami stavieb. Za štandardný vzor bol považovaný kostol s ideálnym rámcom – s kombináciou sieňového kostola s kaplnkami a veľkolepou východnou časťou s transeptom, kupolou nad krížením a veľkým chórom. Pri kostoloch sa dbalo najmä na priečelia, no medzi predmety hlavného záujmu patrilo aj interiérové riešenie.
Medzi hlavné príklady takýchto stavieb patria v Taliansku chrám svätého Petra (Carlo Maderno, 16071626), kostol trinitárov San Carlo alle Quattro Fontane (Francesco Borromini) alebo interiér kostola sv. Vavrinca v Turíne (Guarino Guarini, 16681680). Vo Francúzsku boli kostoly spočiatku veľmi strohé, oveľa viac pripomínali renesanciu ako barok. Neskôr sa predsa prejavil i vplyv talianskych umelcov. Domáci architekti (Jacques Lemercier, Étienne Martellange) sa však neuspokojili s typickým talianskym vzorovým kostolom, ale sa vrátili k stavbám raného baroka a ďalej ich rozvíjali vlastnou cestou.
V Španielsku bola architektúra silno ovplyvnená všeobecným úpadkom, ktorý zapríčinila protireformácia, a tak bola ďaleko pozadu za ostatnými európskymi architektúrami. Pokým ostatné štáty brali renesančné dedičstvo za východiskový bod pre rozvoj nového umeleckého smeru, v Španielsku pri ňom zostali a ďalej ho nerozvíjali. Napriek tomu aj tu vznikli stavby ovplyvnené raným talianskym barokom.
V Nemecku sa vďaka pretrvávajúcej nemeckej gotizujúcej neskororenesančnej architektúre objavujú prvé barokové budovy až v 2. polovici 17. storočia, napr. kostol sv. Michala v Mníchove (Friedrich Sustris). V tomto období vznikol aj napr. kostol svätého Kajetána v Mníchove, ktorý postavili podľa talianskeho vzorového kostola. Na juhu krajiny bola architektúra pod výraznejším vplyvom severotalianskeho baroka.
Nové barokové prvky sa neobjavili ani v protireformačnom Poľsku. Aj tu sa stavali najmä vzorové kostoly talianskeho typu alebo s centrálnym pôdorysom podľa starších talianskych kostolov. Hoci priestorové usporiadanie sa takmer nezmenilo, architekti si to vynahradili na neobyčajne plastickom členení múrov, ktoré vytvárali až teatrálne efekty, ako možno vidieť napr. na jezuitskom kostole v Poznani (16771701, Bartłomiej Nataniel Wąsowski). Pre flámske kostoly boli charakteristické bohaté reliéfy, ako napr. na jezuitskom kostole v Antverpách (1613). Vplyv baroka sa tu prejavuje nielen na priečeliach, ale i na reliéfnych ornamentoch.
Centrom novej viery a architektúry sa stalo Holandsko. Ako prvý vznikol kostol vo Willemstade (15811604), no najvýznamnejšou stavbou bol chrám v Charentone (1623, Salomon de Brosse). Protestantské sakrálne umenie čerpalo z práce s priestorom a svetlom, no iným spôsobom ako katolícke umenie: veriaci boli umiestnení v polkruhu tvárou k oltáru, čím sa vytvorila okrúhla scéna zastrešená kupolou.
Oveľa ďalej zašlo sakrálne umenie v Anglicku, a to najmä vďaka stavbám Christophera Wrena. Po veľkom požiari v Londýne jeho budovy zmenili ráz mesta a vtisli mu barokový charakter. Ako príklad možno uviesť kostol sv. Štefana (St. Stephen Walbrook, 16721687). Ide o priestranný kostol s rovnobežníkovým pôdorysom, silne presvetlený, s baldachýnom a klenbou podopretou stĺpmi. Najvýznamnejším a najväčším protestantským kostolom v Európe je však katedrála sv. Pavla v Londýne, ktorej autor mal tiež najväčšie ambície zo všetkých staviteľov. Stala sa najvážnejším konkurentom chrámu sv. Petra v Ríme a taktiež chrámu Saint-Luis-des-Invalides (Dom invalidov) vo Francúzsku. V ostatných európskych prostestantských hlavných mestách sa stavali menej pompézne stavby, napr. štokholmský chrám svätej Kataríny (16561670, Jean de la Vallée).
Krajinná architektúra.
V období baroka sa veľmi dbalo aj na okolie budov a ich splynutie v priestore – krajinnú architektúru. Domy, paláce i chrámové stavby boli včlenené do okolia tak, aby čo najlepšie zapadli, a pre vytvorenie čo najlepšieho dojmu a súmernosti porušovali mnohé dovtedajšie princípy architektúry (napr. priečelie kostolov sa umiestňovalo na bok chrámovej lode, ak umiestnenie budovy nezodpovedalo symetrickému dojmu), a kde to možné nebolo, tam sa vytvárali aspoň falošné prvky (priečelia, stĺporadia), aby sa nepokazil panoramatický vzhľad budov, ulíc, no najmä námestí. Pri vonkajšej úprave budov vznikali zámocké záhrady a parky, ktoré vhodne upravovali rovinatý terén. Stavalo sa mnoho terás, altánkov, ale tiež veľkolepých vstupných schodíšť, a úpravám neušla ani voda, ktorá poslúžila na vytvorenie jazierok, fontán alebo vodných kaskád. Toto všetko spolu tvorilo organický celok, ktorý bol príjemný na pohľad a vzbudzoval dojem skutočnej veľkoleposti.
Architektúra v jednotlivých krajinách.
Talianska architektúra.
Taliansko bolo kolískou nového umeleckého smeru, ktorý vychádzal z diel slávnych umelcov, ako boli napr. Michelangelo alebo Vignola. V tomto období bol dokončený chrám sv. Petra v Ríme, námestie pred týmto chrámom, a mnoho ďalších kostolov.
Raný barok, ktorý mal charakter klasicizujúceho baroka, sa časom zmenil na dynamický barok a jeho hlavné centrum sa koncom 17. storočia presunulo z Ríma na sever krajiny. Jeho vplyv sa prenášal ďalej do Európy, najmä na územie Rakúska, Bavorska, Česka a Slovenska.
Medzi najvplyvnejších talianskych architektov patrili:
Nemecká a rakúska architektúra.
Tu sa centrom barokovej architektúry stali najmä Viedeň, Praha a Salzburg, ale taktiež juh Bavorska. Nový architektonický smer so sebou priniesli talianske rodiny staviteľov a architektov, z ktorých pochádzala aj väčšina prvých rakúskych a nemeckých staviteľov, a neskôr na ich práce nadviazali i domáci architekti.
V tomto období vznikajú také nádherné stavby, ako Schwarzenberský palác, cisársky zámok Schönbrunn, viedenský Belvedér, a mnohé ďalšie šľachtické sídla.
Tu možno medzi najvplyvnejších zaradiť týchto architektov:
Francúzska architektúra.
Vo Francúzsku je barok obdobím kompromisov, čo sa prejavuje i na jeho umení. Bijú sa v ňom na jednej strane absolutistická moc cirkvi a kráľov, no na druhej strane sa silne vzmáhali aj mešťania a obchodníci, ktorých moc sa prejavila aj počas buržoáznej revolúcie v roku 1789. Za hlavné obdobie, v ktorom prevládal barokový štýl stavieb, sa považuje obdobie vlády Ľudovíta XIII., Ľudovíta XIV. a Ľudovíta XV. (16101774).
V tomto období vznikajú také významné stavby, ako je kráľovský palác Louvre, palácový komplex vo Versailles, alebo Dom invalidov ("Saint-Louis-des-Invalides").
Najvýznamnejší francúzski architekti baroka boli napríklad:
Holandská a flámska architektúra.
Holandská baroková architektúra vychádzala z klasickej antickej architektúry a bola ovplyvňovaná skutočnosťou, že Holandsko bolo prvou republikou v severnej Európe. Miesto panovníckeho dvora tak určovali smer, akým sa architektúra a umenie všeobecne uberali, mešťania a obchodníci.
V tomto období tvorili v Holandsku najmä dvaja veľkí architekti – Jacob van Campen a Pieter Post. Ich tvorba sa vyznačovala hlavne používaním detailov prevzatých z iných európskych architektúr (napr. talianskej), ako boli obrovské pilastre, štítové strechy alebo strmé veže, ovplyvnené dielom anglického architekta Christophera Wrena.
Medzi budovy, ktoré boli postavené v tomto období, patria radnica v Amsterdame (1646) a Maastrichte (1658), ale tiež jedna z rezidencií kráľovskej rodiny – palác Huis ten Bosch v Haagu.
Najvýznamnejší holandskí architekti baroka boli napríklad:
Anglická architektúra.
Za anglickú barokovú architektúru sa považujú stavby, ktoré vznikali približne medzi rokmi 1666 a 1713, nakoľko pred rokom 1666 neexistoval v Anglicku žiaden významný barokový architekt. Najväčšou udalosťou, ktorá sprevádzala toto obdobie architektúry, bol pravdepodobne Veľký požiar Londýna v roku 1666. Vďaka rozsiahlym škodám, ktoré oheň napáchal, sa mali možnosť prejaviť noví architekti ovplyvnení barokovým umením, ktoré sa rozvíjalo v kontinentálnej časti Európy. Kontinentálne umenie však nekopírovali, len sa ním inšpirovali, takže v konečnom štádiu v Anglicku vznikali barokové stavby veľmi osobitého charakteru. Medzi najvýznamnejšie stavby, ktoré v tomto období vznikli, patrí katedrála svätého Pavla v Londýne ("St. Paul's Cathedral", (16751711)), hrad Howard v Yorkshire alebo vidiecky dom "Seaton Delaval Hall" v Nornáhľaderlande (1718).
Najvýznamnejší anglickí architekti baroka boli napríklad:
Španielska architektúra.
Španielska baroková architektúra bola silne ovplyvnená katolíckym náboženstvom, ktoré sa prejavovalo takmer na všetkých stavbách, či išlo o budovy cirkevné, alebo svetské. Z tohto obdobia pochádzajú také stavby, ako sú katedrála zvestovania v Granade, katedrála Santiaga de Compostela v Galícii, priečelie univerzity Valladolid (1719), alebo katedrála v Jaén ("Catedral de la Asunción de Jaén").
Najvýznamnejší španielski architekti baroka boli napríklad:
Ruská architektúra.
V Rusku prechádzala baroková architektúra niekoľkými samostatnými obdobiami medzi koncom 16. storočia a prvou polovicou 18. storočia: 
Medzi najvýznamnejších architektov ruského baroka patrili napríklad:
Poľská architektúra.
Poľská baroková architektúra bola poznamenaná ako vytvorením únie medzi Poľskom a Litvou, tak i súperením bohatých mešťanov a šľachty s kráľom. Celkový vývoj architektúry ovplyvnila tiež švédska invázia a okupácia časti krajiny v rokoch 16551660. Medzi najvýznamnejšie poľské barokové stavby patrí Kráľovský palác vo Varšave (zrekonštruovaný v rokoch 15961619), Rzeszówsky palác (1682) alebo predmestský palác "Villa Regia", ktorý postavil Giovanni Battista Trevano pre poľského kráľa Vladislava IV. Vasu v rokoch 16371641. Poľská šľachta zas dala postaviť krásne sídla po celej krajine, napr. hrad Krzyżtopór v dedine Ujazd na juhu Poľska, alebo hrad v Nowom Wiśnicze.
Medzi najvýznamnejších architektov poľského baroka patrili napríklad:
Uhorská architektúra.
Uhorská architektúra bola ovplyvňovaná talianskym barokom, ktorý dostal možnosť sa naplno prejaviť vďaka tureckým nájazdom. Po zdevastovaní častí krajiny bolo treba postaviť nové cirkevné i svetské stavby, ktoré sa snažili prispôsobiť novej móde. Možno to vidieť napr. na jednej z prvých uhorských barokových stavieb – jezuitskom kostole v Trnave, ktorý v rokoch 16291637 postavil architekt Pietro Spazzo podľa talianskeho kostola na "Piazza del Gesù" v Ríme. Medzi ďalšie známe stavby patria napr. jezuitské kostoly v Košiciach (16711684), Győri (16341641), alebo Stoličnom Belehrade (17451751); zo svetských stavieb sú to napr. kráľovský palác] v Budíne (17491769), Grassalkovičov palác] v Gödöllő, alebo Esterházyho palác vo Fertőde.
Medzi najvýznamnejších architektov barokového obdobia v Uhorsku patrili:
Škandinávska architektúra.
Švédsku barokovú architektúru ovplyvnil najmä dvorný architekt Nicodemus Tessin starší a jeho syn Nicodemus Tessin mladší. Ich práca sa vyznačovala zmiešaním francúzskych barokových prvkov s talianskou barokovou architektúrou a osobitými severskými prvkami, ako sú napr. valbové strechy. Z tohoto obdobia pochádza napr. Štokholmský palác (16971760), alebo katedrála v Kalmare (16601700). V Dánsku pôsobil významný domáci architekt Nicolai Eigtved, ktorý sa preslávil ako hlavný architekt kráľovského sídla Christiansborg v Kodani, rovnako ako aj zimného sídla dánskej kráľovskej rodiny – paláca Amalienborg.
Medzi najvýznamnejších architektov barokového obdobia v Škandinávii patrili:

</doc>
<doc id="204379" url="https://sk.wikipedia.org/wiki?curid=204379" title="Paul Allen">
Paul Allen

Paul Gardner Allen (* 21. január 1953, Seattle, Washington, USA – † 15. október 2018, tamže) bol americký podnikateľ a filantrop, ktorý založil spoločnosť Microsoft s Billom Gatesom.
Do roku 2007 sa umiestňoval v desiatke najbohatších ľudí sveta, v rokoch 1999 až 2001 bol na treťom mieste. V roku 2018 bol časopisom "Forbes" označený za 44. najbohatšieho človeka na svete, hodnota jeho majetku je odhadovaná na 21,7 miliárd amerických dolárov.
Investor.
Po odchode z Microsoftu investoval do rôznych podnikov. V roku 1998 sa stal väčšinovým majiteľom káblového operátora Charter Communications, ktorý v roku 2009 zbankrotoval a Allen stratil na tejto investícii 7-8 miliárd dolárov. Podľa časopisu Forbes, to bola jedna z najväčších investičných strát jednotlivca vôbec.Medzi známe firmy, do ktorých investoval patria aj DreamWorks Animation a America Online.
Filantropia.
Mal široké portfólio záujmov a celkovo na filantropiu venoval cez 2 miliardy dolárov. Medzi jeho najdôležitejšie filantropické záujmy patril výskum mozgu, ľudské zdravie, vzdelávanie, umenie, záchrana ohrozených druhov a umelá inteligencia. Už v roku 1988 založil nadáciu "Paul G. Allen Family Foundation". V roku 2010 sa stal signatárom iniciatívy The Giving Pledge, ktorá zaväzuje darovať viac ako polovicu svojho majetku na filantropiu.
Inštitúty Paula Allena.
V roku 2003 založil inštitút na výskum mozgu Allen Institute for Brain Science, ktorému venoval viac ako 500 miliónov dolárov. Z počiatočného cieľa výskumu mozgu rozšíril svoj záujem aj na biológiu bunky a biovedy všeobecne. V roku 2014 založil inštitút na výskum bunky Allen Institute for Cell Science a v roku 2016 výskumnú iniciatívu The Paul G. Allen Frontiers Group. Tieto tri subjekty zdieľajú administratívnu podporu ako jeden Allenov inštitút.
Známym výsledkom týchto inštitútov sú atlasy mozgu.
V roku 2014 založil inštitút na výskum umelej inteligencie Allen Institute for Artificial Intelligence (skr. AI2).
Knihy.
V roku 2011 napísal svoje memoáre .

</doc>
<doc id="204384" url="https://sk.wikipedia.org/wiki?curid=204384" title="Grand-Place (Brusel)">
Grand-Place (Brusel)

Grand-Place alebo Grand'Place (po francúzsky) alebo Grote Markt (po holandsky) je námestie a historické jadro hlavného mesta Belgicka. Dominantným prvkom námestia je gotická radnica z 15. storočia s vysokou vežou, na ktorej je umiestnená socha svätého Michaela, patróna Bruselu. Ďalšou významnou budovou je / .
13. augusta 1695 väčšinu drevených domov zničili streľbou z diel francúzske vojská pod vedením maršala Françoisa de Villeroy. Nepoškodená zostala iba veža radnice a niekoľko kamenných múrov. V nasledujúcich rokoch boli cechové domy na námestí vybudované znovu, tentoraz z kameňa. Aj keď je priečelie každého domu iné, tvoria spolu harmonický architektonický celok.
Roku 1998 bolo námestie vďaka svojej jedinečnosti zapísané na zoznam svetového kultúrneho dedičstva UNESCO.

</doc>
<doc id="204393" url="https://sk.wikipedia.org/wiki?curid=204393" title="Tomsk">
Tomsk

Tomsk () je mesto v Rusku. Nachádza sa na Sibíri má 573 647 obyvateľov (2018). Mesto je významným centrom vzdelávania na Sibíri, nachádza sa tu 7 štátnych a 2 súkromné vysoké školy, ktoré navštevuje 86 000 študentov.
História.
Tomsk bol založený v roku 1604 na príkaz cára Borisa Godunova kozákmi ako ruská vojenská pevnosť. Názov mesto získalo podľa rieky Tom, cez ktorú malo strážiť brod pred Tatármi. Časom sa mesto stalo dôležitou vojenskou základňou pre výpravy do vtedy divokého okolia. Pretože nemalo konkurenciu, pomerne rýchlo sa z neho stalo administratívne centrum a v roku 1804 sa stalo centrom gubernie.
V 30. rokoch 19. storočia sa jeho rast ešte urýchlil, keď v neďalekom okolí bolo objavené zlato. 19. decembra 1917 tu získali moc boľševici. V roku 1918 tu boli aj jednotky československých légií a bielogvardejcov, opäť bola sovietska moc ustavená až ku konci roku 1919.
Významné stavby.
V Tomsku sa nachádza prvá univerzita na Sibíri – funguje už od roku 1880 a má jednu z najväčších knižníc v Rusku.

</doc>
<doc id="204398" url="https://sk.wikipedia.org/wiki?curid=204398" title="Grand-Place">
Grand-Place



</doc>
<doc id="204399" url="https://sk.wikipedia.org/wiki?curid=204399" title="Grand-place">
Grand-place

Grand-place alebo grand’place (doslova „(významom) veľké námestie“) je názov hlavných námestí miest v Belgicku a severnom Francúzsku, špecificky napr.:

</doc>
<doc id="204400" url="https://sk.wikipedia.org/wiki?curid=204400" title="Grand’Place">
Grand’Place



</doc>
<doc id="204402" url="https://sk.wikipedia.org/wiki?curid=204402" title="Antigonos Doson">
Antigonos Doson



</doc>
<doc id="204403" url="https://sk.wikipedia.org/wiki?curid=204403" title="FIAT (automobilka)">
FIAT (automobilka)

FIAT () je talianska automobilka, ktorá vyrába automobily značky Fiat, a ktorá je súčasťou skupiny Fiat Group. Je najväčším výrobcom automobilov v Taliansku. Spoločnosť Fiat Automobiles S.p.A. bola založená v januári 2007, kedy Fiat zreorganizoval svoj automobilový biznis. Avšak prvý automobil Fiat, alebo automobil Fabbrica Italiana Automobili Torino bol vyrobený v roku 1899.
Fiat v Európe.
V rokoch 1915-1918 postavil Fiat svoj závod Lingotto, pričom v tom čase to bol najväčší závod na výrobu automobilov v Európe. Neskôr bol postavený závod Mirafiori, takisto v Turíne.
V súčasnosti sú v predaji tieto modely:
Predaje Fiatu v roku 2011 boli 676 704 (o 17,3% menej oproti predchádzajúcemu roku):
Európsky automobil roka.
Cenu Európske auto roka získala automobilka Fiat Group dvanásťkrát počas posledných 40 rokov, čo je viac ako ostatné automobilky. Deväť z týchto cien získali tieto modely Fiat Automobiles:
Motoršport.
V roku 1971 bol pre Majstrovstvá sveta v rely pripravený model Fiat 124 Sport Spider, s ktorým získala firma Abarth relatívny úspech s dvomi víťazstvami v roku 1972, jedným v roku 1973 a prvým, druhým a tretím miestom v roku 1974 na Rely Portugalska.
Fiat 131 Abarth sa stal veľmi úspešným rely automobilom, ktorý nahradil model 124. Medzi rokmi 1976 až 1981 vyhral Fiat 131 osemnásť súťaží Majstrovstiev sveta v rely, a celkovo vyhral trikrát: v rokoch 1977, 1978 a 1980.
Počas 80. rokov prevzala rolu v motoršporte pre Fiat Group automobilka Lancia. Po dlhej prestávke, v roku 2003 vyhral Fiat Punto S1600 Majstrovstvá Talianska v rely a v roku 2006 vyhral Fiat Grande Punto S2000 Majstrovstvá Európy v relly, ktoré boli nasledované víťazstvami v rokoch 2009,2010 a 2011.

</doc>
<doc id="204404" url="https://sk.wikipedia.org/wiki?curid=204404" title="Honda">
Honda

Honda Motor Company, Ltd. (jap. 本田技研工業株式会社 – transkripia: "Honda giken kógjó kabušiki gaiša") je japonská nadnárodná korporácia, najviac známa ako výrobca automobilov, motocyklov a pohonných zariadení.
Honda bola najväčším výrobcom motocyklov na svete od roku 1959, rovnako ako tiež najväčší výrobca motorov s vnútorným spaľovaním podľa objemu predajov, pričom vyrobila viac ako 14 miliónov motorov s vnútorným spaľovaním každý rok. Spoločnosť sa stala v roku 2001 druhou najväčšou japonskou automobilkou. Na svete je ôsmou najväčšou automobilkou po General Motors, Volkswagen Group, Toyota, Hyundai Motor Group, Ford, Nissan a PSA.
Honda bola prvou automobilkou, ktorá založila svoju špecializovanú luxusnú značku Acura v roku 1986. Okrem produkcie automobilov a motocyklov, Honda tiež vyrába okrem iného aj záhradné príslušenstvo, lodné motory, vodné skútre a generátory.
V roku 2013 investovala Honda 5,7% (6,8 miliardy USD) zo svojich výnosov na výskum a vývoj.
Firmu založil v roku 1948 Soičiro Honda a v súčasnosti zamestnáva 190 338 zamestnancov.

</doc>
<doc id="204405" url="https://sk.wikipedia.org/wiki?curid=204405" title="Hummer">
Hummer

Hummer je značka terénnych automobilov, ktorú chce od automobilky General Motors kúpiť čínska firma Sichuan Tengzhong Machinery. Definitívnu dohodu o predaji podpísali obe spoločnosti v októbri 2009, obchod však ešte museli odobriť príslušné americké a čínske regulačné orgány. 4. februára bolo oznámené, že z predaja zišlo a značka Hummer bude zrušená. Posledné vozidlo Hummer H3 bolo vyrobené 24. mája 2010.
Pôvodný automobil Hummer H1 bol založený na podvozku vojenského terénneho automobilu High Mobility Multipurpose Wheeled Vehicle (HMMWV tiež Humvee). Neskoršie verzie Hummer H2 a Hummer H3 boli založené na podvozku menších civilných verzii automobilov.
Po vojne v Perzskom zálive, prejavila americká verejnosť záujem o civilnú verziu vojenského terénneho automobili HMMWV, čo primälo pôvodného výrobcu vojenskej verzie AM General aby začal konštruovať civilný variant automobilu.
Jeho prvé verzie boli takmer totožné s vojenskou verziou, mali len pohodlnejšie sedadlá a neobsahovali niektoré vojenské prvky, ako vysielačka, vodovzdorná autobatéria apod. Toto vozidlo prešlo rôznymi úpravami od eliminovania verzií (wagon, hard top, sof top,…) až po vývoj nového auta Hummer pod označením H2. Na tomto vozidle bol testovaný aj vodíkový pohon. Potom sa začala pôvodná verzia označovať H1 a verzia s väčším výkonom H1 Alpha. Dnes sa môžeme stretnúť aj s verziou H3, pričom je zaujímavé, že na rozdiel od iných automobiliek vývoj týchto vozidiel postupuje ku stále (rozmerovo) menším vozidlám. 

</doc>
<doc id="204406" url="https://sk.wikipedia.org/wiki?curid=204406" title="Termistor">
Termistor

Termistor je pasívna elektronická súčiastka (špecializovaný typ rezistoru), ktorej elektrický odpor je závislý od teploty. Názov pochádza z angl. "thermistor", ktorý má pôvod v kombinácii slov "thermal" a "resistor"
Podľa povahy teplotnej závislosti sa termistory delia na dva druhy:
Termistory sa konštrukčne líšia od odporových snímačov teploty (skr. "RTD" z angl. "Resistance Temperature Detector"), typickým reprezentantom ktorých je napr. platinový senzor PT100. Zatiaľ čo odporové snímače sú z čistého kovu, termistory sú vyrobené z keramických alebo polymérových materiálov na báze polovodičov. Sú použiteľné v užšom rozsahu teplôt než odporové snímače, v tomto rozsahu sa však vyznačujú rádovo vyššou citlivosťou na zmenu teploty, čo umožňuje ich využitie v špecifických typoch obvodov, kde nemajú priamu náhradu (pozri nižšie).
Vlastnosti.
Výhody (v porovnaní s inými typmi teplotných snímačov):
Nevýhody:
Matematický model teplotnej charakteristiky.
Steinhart-Hartova rovnica.
"Steinhart-Hartova" rovnica je aproximáciou teplotnej charakteristiky termistoru polynómom 3. rádu:
formula_1
kde "T" je teplota v kelvinoch, "R" je odpor v ohmoch, "a", "b", "c" sú Steinhart-Hartove parametre – konštanty, špecifické pre konkrétny termistor (príklad výpočtu konštánt z troch nameraných hodnôt teplota-odpor, pozri ).
Po vyjadrení odporu ako funkcie teploty dostaneme:
formula_2
kde
formula_3 and formula_4
Príklad typických hodnôt konštánt pre NTC termistor s odporom 3 000 Ω pri izbovej teplote (25 °C = 298,15 K):
formula_5
formula_6
formula_7
Integrované senzory teploty.
Na pohodlné, spoľahlivé a presné elektronické meranie teploty v širokom rozsahu dnes už existujú špecializované senzory vo forme integrovaných obvodov. Na meranie teploty sú často oveľa vhodnejšie než klasické diskrétne senzory (termistor, odporový snímač, termočlánok), nakoľko nevyžadujú kalibráciu ani linearizáciu charakteristiky, sú odolné, netrpia starnutím a zapojenie s nimi je v konečnom dôsledku jednoduchšie, opakovateľnejšie a často aj lacnejšie.

</doc>
<doc id="204407" url="https://sk.wikipedia.org/wiki?curid=204407" title="NTC">
NTC

NTC môže byť:

</doc>
<doc id="204408" url="https://sk.wikipedia.org/wiki?curid=204408" title="PTC">
PTC

PTC môže byť:

</doc>
<doc id="204411" url="https://sk.wikipedia.org/wiki?curid=204411" title="Hyundai">
Hyundai

Hyundai (písmom hangul: 현대"Hjondä"; písmom hanča: 現代; IPA /ˈhjʌndɛ/; doslova: „moderný“) je súčasť názvu viacerých, právne spolu nesúvisiacich juhokórejských podnikov, ktoré väčšinou vznikli začiatkom 21. storočia odštiepením od Hyundai Group.
Hyundai Group bola k 1. 4. 2003 rozdelená na nasledujúce skupiny (uvedené sú anglické názvy):
Do konca 20. storočia bola výrobná náplň podniku strojárska výroba, stavba lodí, chemická výroba a elektronika a bol významným svetovým výrobcom automobilov. Firmu založili v roku 1947 ako opravárenský podnik pre nákladné a osobné vozidlá Chung Ju Yung.

</doc>
<doc id="204412" url="https://sk.wikipedia.org/wiki?curid=204412" title="Negastor">
Negastor



</doc>
<doc id="204413" url="https://sk.wikipedia.org/wiki?curid=204413" title="Afektová teória">
Afektová teória

Afektová teória je estetická teória, podľa ktorej je hlavnou úlohou hudby napodobňovať ľudské afekty, teda podnietiť emocionálne stavy u poslucháča. K tomu majú slúžiť modus, rytmus, tempo a harmónia.

</doc>
<doc id="204414" url="https://sk.wikipedia.org/wiki?curid=204414" title="Pozistor">
Pozistor



</doc>
<doc id="204415" url="https://sk.wikipedia.org/wiki?curid=204415" title="Jeep">
Jeep

Jeep je značka výrobcu automobilov a registrovaná ochranná známka koncernu Chrysler. Firma je tradičným a vôbec prvým výrobcom vozidiel SUV.
Slovo "jeep" alebo "džíp" je často používané ako synonymum pre vozidlá podobného tvaru a využitia.

</doc>
<doc id="204417" url="https://sk.wikipedia.org/wiki?curid=204417" title="Lancia">
Lancia

Lancia je talianska automobilka založená v roku 1906 v Turíne, pod názvom "Lancia &amp; C. Fabrica Automobili".
Jej zakladateľmi boli Vincenzo Lancia a Claudio Fogolin. Patrí medzi najstarších výrobcov automobilov vo svete. Je známa ako propagátor technických inovácií (napríklad ako prvá vyrábala vozidlá so samonosnou karosériou, má tiež veľmi dlhú históriu v rallye pretekoch. Od roku 1969 je súčasťou koncernu FIAT. Tak ako väčšina talianskych automobiliek vyrábala i Lancia nákladné a úžitkové vozidla, autobusy, trolejbusy a vozidla pre armádu a to až do roku 1975, od kedy táto časť výroby spadá pod firmu Iveco , ktorú taktiež vlastní FIAT. V dnešnej dobe Lancia vyrába len osobné automobily.
Lancia a prominenti.
Vozidlá slávnej a luxusnej talianskej značky boli veľmi populárne u celebrít ako Caruso, Greta Garbo, Gloria Swanson, Ernest Hemingway, Gary Cooper alebo Max Schmeling. Automobily tejto značky vlastnili tiež pretekári Tazio Nuvolari a Mike Hawthorn alebo výrobca lietadiel Anthony Fokker . V roku 1923 si Franz Kafka zapísal do svojho denníka dojmy z inzerátu na automobil Lancia. Viedenský architekt Adolf Loos v rovnakom roku navrhol vozidlo na báze automobilu Lancia. Erich Maria Remarque ušiel vo svojom vozidle Lancia Dilambda spoločne s Marlene Dietrichovú a jej dcérou z Nemecka do Francúzska a automobilu neskôr venoval aj poviedku.
Albert Speer vlastnil biele športové vozidlo Lancia, rovnako ako podnikateľ a inžinier Robert Blohm, ktorému červená Lancia "splnila jeho životný sen". Bavorský princ Konštantín, ktorý svoje vozidlo Lancia Dilambda Cabriolet používal ešte po druhej svetovej vojne, o ňom vyhlásil, že: "je to auto môjho života" Popularita medzi celebritami neutrpela ani v povojnovom období, kupé a kabriolety značky vlastnili a užívali Gregory Peck, Audrey Hepburnová, Jean-Paul Belmondo, Brigitte Bardotová či Marcello Mastroianni. Vlastnou tvorbou na báze vozidiel sa zaoberali aj karosári ako Elio Zagato a Battista Pininfarina či priemyselný dizajnér Raymond Loewy. Hoci Juan Manuel Fangio prevažne pretekal s vozidlom Mercedes-Benz, v roku 1956 zvíťazil s monopostom Lancia-Ferrari D50 aj súkromne používal automobil značky Lancia, čo aj sám stvárnil vo filme "Fangio". 

</doc>
<doc id="204418" url="https://sk.wikipedia.org/wiki?curid=204418" title="Team Lotus">
Team Lotus

Team Lotus bol britský tím Formuly 1 založený v roku 1954 ako súčasť Lotus Engineering. Tím sa zúčastnil svetového šampionátu Formuly 1 medzi rokmi 1958 a 1994, pričom sa stal jedným z najúspešnejších a najinovatívnejších tímov v histórii tohto športu.
Na Veľkých cenách získal 79 víťazstiev. V počte titulov a víťazstiev je štvrtým historicky najúspešnejším tímom F1 po značkách Ferrari, McLaren a Williams.
Vznik a začiatky (1954–1959).
Colin Chapman, letecký inžinier a konštruktér, založil Lotus Engineering v roku 1952 a čoskoro nato aj Team Lotus. Vstup do Formuly 1 sa uskutočnil v roku 1958, keď tím nasadil monopost Lotus 12. Ich prvé body prišli ešte v tom istom roku. Chapman už od začiatku presadzoval ľahkú konštrukciu, inovácie v aerodynamike a zavesení kolies, čo sa čoskoro ukázalo ako rozhodujúce v boji o tituly.
Prvá továreň spoločnosti bola v starej stajni za železničným hotelom v Hornsey. Lotus sa aktívne a veľmi konkurencieschopne zúčastnil Formuly 1 od roku 1958 do roku 1994.
Zlatá éra – 60. roky.
Jim Clark a Lotus 25 (1962–1965).
Jedným z najvýznamnejších prelomov bola konštrukcia Lotus 25 – prvého monopostu F1 s monokokovým podvozkom. Tento dizajn sa stal štandardom v celom športe.
S týmto autom a vynikajúcim škótskym jazdcom Jimom Clarkom získal Team Lotus:
Clark bol výnimočne talentovaný a lojálny jazdec, ktorého osud tragicky ukončila nehoda v F2 v Hockenheime (1968).
Nástup šampiónov (1968–1973).
Jochen Rindt (1970).
Rindt získal titul posmrtne po svojej smrti v Monze, pričom Lotus 72, ktorý pilotoval, sa stal ikonou 70. rokov – s novým dizajnom vrátane odkrytých chladičov po bokoch auta.
Emerson Fittipaldi (1972).
Brazílčan sa stal najmladším majstrom sveta (do tej doby) a priniesol Lotusu ďalší titul. V tom istom roku získal Lotus aj konštruktérsky pohár.
Zlatá čierna éra a Senna (1977–1986).
V tomto období bol tím známy hlavne kvôli ikonickému čierno-zlatému sponzorstvu John Player Special (JPS) a vynikajúcej technike, hoci čoraz častejšie čelil problémom so spoľahlivosťou.
Mario Andretti (1978).
S revolučným Lotus 79, prvým efektívnym „ground effect“ autom (využívajúcim podtlak na prísavný efekt), získal Andretti titul. Lotus ovládol sezónu, no po smrti Rona Petersona a ďalších technických problémoch išla forma tímu dole.
Ayrton Senna (1985–1987).
Senna jazdil pre Lotus tri sezóny, pričom získal 6 víťazstiev. Hoci auto nebolo schopné konkurovať McLarenu a Williamsu v boji o titul, jeho výkony a pole positions z neho urobili hviezdu.
Úpadok a zánik (1988–1994).
Po odchode Sennu tím čelil výrazným technickým aj finančným problémom. Bez silného výrobcu motora a inovatívneho vedenia Chapmana (ktorý zomrel v roku 1982) sa tím začal pomaly rozpadať. V roku 1986 bola spoločnosť kúpená firmou General Motors. 27. augusta 1993 GM predala Lotus za 30 miliónov libier Luxemburskej spoločnosti A.C.B.N. Holdings S.A., ktorú kontroloval taliansky obchodník Romano Artioli, ktorý tiež vlastnil Bugatti.
V roku 1994, po niekoľkých rokoch s minimálnymi úspechmi, Team Lotus ukončil činnosť.
V F1 vyhral Lotus 7 konštruktérskych titulov majstra sveta a 6 jazdeckých: 

</doc>
<doc id="204419" url="https://sk.wikipedia.org/wiki?curid=204419" title="Veverica obyčajná">
Veverica obyčajná

Veverica obyčajná (iné názvy: veverica stromová, veverica hrdzavá, nepresne: "veverička obyčajná"; lat. "Sciurus vulgaris"), je cicavec z čeľade vevericovité. Obýva celú Palearktídu. Výskyt na Slovensku bol doložený na 73,1 % územia, chýba len v bezlesných oblastiach a v mäkkých lužných lesoch. Je dobre prispôsobená životu na stromoch.
Opis.
Veverica obyčajná dosahuje dĺžku tela 20 –  a dĺžku chvosta má s hmotnosťou 210 – 410 gramov. Chrbát má červenohnedý, sivočervený, hnedý a v niektorých krajinách až čierny. Brucho má biele a chvost huňatý. V zime majú sivý nádych a ušnice majú výraznejšie štetinky. Aktívna je najmä cez deň. Žije na stromoch, kde vie veľmi dobre šplhať a skákať. Pohybuje sa veľmi šikovne aj po tých najvyšších konároch. Pri skokoch jej pomáha udržiavať rovnováhu dlhý huňatý chvost. Rýchlo sa šplhá, ale rýchlo sa pohybuje aj po zemi.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 315 (73,1 % rozlohy Slovenska, do roku 1964 len v 59, 13,7 %) v nadmorských výškach 110 (Číčov) – (vo Vysokých Tatrách).
Biotop.
Veverica obyčajná žije v lesoch rôzneho druhu. Vyhýba sa len mäkkému lužnému lesu a bezlesným oblastiam. Podmienkou je, aby mala k dispozícii stromy vo veku, kedy už plodia. Okrem lesov obýva parky, cintoríny, záhrady a stromoradia so starými stromami.
Správanie.
Stavia guľaté hniezda z vetvičiek, trávy a machu, obýva aj dutiny stromov a staré hniezda. V zime nehibernuje. Počas tuhej zimy veverice čerpajú zo svojich letných a jesenných potravinových zásob, alebo spia v hniezde a sú málo aktívne. V čase rozmnožovania, od februára do septembra, vykazujú najväčšiu aktivitu. Ročne máva 1 – 2 vrhy s 3 – 5 (8) holými, slepými mláďatami. Gravidita trvá 35 – 42 dní. Oči otvárajú po 4 týždňoch a živia sa materským mliekom približne 6 týždňov, osamostatňujú sa v 8. týždni, ako ročné pohlavne dospievajú a žijú priemerne 5 – 6 rokov.. Schopnosť lúskať orechy a šišky je vrodená, ale cvičením sa zdokonaľuje. Pomocou dlhých ostrých pazúrov sa dokáže dokonale šplhať po kmeňoch stromov. Kvôli svojej malej hmotnosti dokáže liezť aj na vysoké, tenké vetvičky.
Potrava.
Zbiera semená, púčiky, kôru a lyko ihličnatých a listnatých stromov, bobule, huby, machy a lišajníky. Konzumuje aj živočíšnu potravu, hmyz, húsenice, článkonožce a vajcia (škrupiny z vajec kvôli vápniku). V čase dostatku potravy si robí zásoby semien aj iných plodov v dutinách stromov.

</doc>
<doc id="204420" url="https://sk.wikipedia.org/wiki?curid=204420" title="Maserati">
Maserati

Maserati S.p.A. je známy taliansky výrobca športových vozidiel. Firmu založili bratia v roku 1914 v Bologni. Sídlo a továreň sa v súčasnosti nachádza v Modene. Patrí koncernu Fiat, respektíve jeho súčasti Alfe Romeo.

</doc>
<doc id="204421" url="https://sk.wikipedia.org/wiki?curid=204421" title="Čung-chuan čung-sin">
Čung-chuan čung-sin

Čung-chuan čung-sin (čínskym písmom 中環中心; angl. The Center) je štvrtý najvyšší mrakodrap v Hongkongu, po budovách Two International Finance Centre (88 poschodí), Central Plaza a Bank of China Tower. Má výšku 346 m a 73 poschodí. Patrí medzi málo mrakodrapov v Hongkongu, ktoré sú postavené z čistej ocele bez betónového jadra. Nachádza sa na Queen's Road Central.

</doc>
<doc id="204423" url="https://sk.wikipedia.org/wiki?curid=204423" title="Porsche">
Porsche

Porsche Automobil Holding SE, často skracované na Porsche SE ( [ˈpɔʁʃə]), a "Societas Europaea" alebo Európska verejná spoločnosť je nemecký výrobca luxusných, športových a superšportových automobilov, vlastnený Piëch-Porsche skupinou. Porsche SE sídli v Zuffenhausene, mestskej časti Stuttgartu, Bádensko-Württembersko.
Porsche SE má jednu hlavnú dcérsku spoločnosť Dr. Ing. h.c. F. Porsche AG (skrátene Porsche alebo Porsche AG), ktorá je zodpovedná za vlastnú produkciu a výrobu automobilov Porsche. Väčšinovým vlastníkom spoločnosti je Volkswagen AG, ktorá vlastní 50% podiel.
Prehľad.
Spoločnosť bola založená ako "Dr. Ing. h. c. F. Porsche GmbH" v roku 1931 Ferdinandom Porsche, rakúskym inžinierom narodeným v Maffersdorfe v časoch Rakúsko-Uhorska (dnes Vratislavice nad Nisou, Česko) a jeho zaťom Antonom Piëchom rakúskym advokátom. Ferdinand Porsche je tiež známy pre dizajn prvého Volkswagenu, ale Béla Barényi o päť rokov neskôr predstavil základný dizajn. V súčasnosti firma vyrába modely športových automobilov 911 (991/2), 718 Boxster,718 Cayman, SUV Cayenne a Macan. Najnovší modelový rad sedan Panamera sa začal vyrábať dňa 20. apríla 2009.
V auguste 2009 sa Porsche SE a Volkswagen AG dohodli na zlúčení v roku 2011 do formy "Integrated Automotive Group".
Poznámka:hrubo vyznačené modely sú súčasné modely

</doc>
<doc id="204424" url="https://sk.wikipedia.org/wiki?curid=204424" title="Solaris Trollino 12">
Solaris Trollino 12

Solaris Trollino 12 je model poľského nízkopodlažného trolejbusu, ktorý sa vyrába od roku 2001.
Konštrukcia.
Na začiatku 21. storočia bol na báze autobusu Solaris Urbino vyvinutý nový nízkopodlažný trolejbus Solaris Trollino 12. Ide o štandardný dvojnápravový trolejbus so samonosnou karosériou. Elektrická výzbroj je u vozidiel I. generácie umiestnená v tzv. „komíne“ v zadnej časti interiéru vozidla. Trolejbusy II. generácie majú už výzbroj umiestnenú na streche vozidla. Na pravej bočnici sa nachádzajú troje dvojkrídlové skladacie dvere.
Existujú tri varianty trolejbusov Trollino 12. Všetky ale majú spoločného výrobcu karosérie (poľská firma Solaris Bus &amp; Coach). Vozidlá označené ako Trollino 12 T sú vybavené jednosmernou elektrickou výzbrojou od poľskej spoločnosti "Trobus Gdynia", alebo od firmy "Ganz-Škoda" (pôvodne "Ganz"). Trolejbus Trollino 12 DC, ktorý má jednosmernú elektrickú výzbroj TV Progress od spoločnosti "Cegelec", existuje iba v jednom exemplári v českej Opave. Tretí variant je označený ako Trollino 12 AC. Tieto vozidlá sú vybavené striedavou elektrickou výzbrojou TV Europulse od firmy "Cegelec" s asynchrónnym trakčným motorom.
V trolejbusoch Trollino 12 M sa nachádza striedavá výzbroj od poľskej firmy "Medcom", s asynchrónnym trakčným motorom typ "STDa280-6B/175" od poľskej firmy "EMIT S.A" Żychlin.
V Bukurešti sa nachádza jediný trolejbus Trollino, ktorý je vybavený elektrickou výzbrojou "Astra" pochádzajúcou z Rumunska.
Niektoré vozidlá môžu byť na želanie zákazníka vybavené pomocným naftovým agregátom, ktorý umožňuje jazdu vozidla aj mimo trolejového vedenia. Môže byť teda využitý napríklad pri mimoriadnych výlukách.
Prototypy.
Tzv. poľský prototyp (respektíve prvý prototyp) vozu Trollino 12 T bol vyrobený v roku 2001, teraz premáva v Gdyni s evidenčným číslom 3001. Tzv. český prototyp (Trollino 12 DC) bol vyrobený v roku 2002. Po skúškach v Ostrave a Opave bol v roku 2003 definitívne predaný do Opavy, kde obdržal evidenčné číslo 84.
Prevádzka.

Poznámka (Gdyňa): vozy Trollino 12 AC obdržali evidenčné čísla 3003, 3005, 3009, 3028, 3030, 3032, 3033, 3036, 3039, 3040, 3081 – 3085

</doc>
<doc id="204426" url="https://sk.wikipedia.org/wiki?curid=204426" title="Mini (auto)">
Mini (auto)

MINI Austin Rover je vozidlo projektované britským konštruktérom gréckeho pôvodu Alecom Issigonisom. Toto vozidlo bolo uvedené na trh v roku 1959. Na začiatku 60. rokov 20. storočia sa stalo jedným z najobľúbenejších európskych áut.
Mini vstúpil na trh v dobe, keď svet (a hlavne Veľká Británia) túžila po malom praktickom aute do mesta. Na to zareagovali značky Austin a Morris, pod týmito značkami sa Mini neskôr produkovalo. Hlavný konštruktér, Alec Issionis navrhol prevratný spôsob konštrukcie tohto nesporne revolučného vozidla. Typ konštrukcie „všetko vpredu“ – to znamená motor, náhon predných kolies aj prevodovka. Prevratné bolo aj umiestnenie motoru naprieč, do tej doby sériovo vôbec neprodukované, ktoré dávalo omnoho viac priestoru pre posádku a umožňovalo čo najmenšie rozmery auta. Mini sa podľa predpokladu stalo predajným trhákom a vyrábal sa až do roku 2001, pričom sa vyrobilo 5,3 miliónov kusov. Od toho roku sa vyrába už pod kontrolou a vedením spoločnosti BMW, ktorá Mini kúpila, úplne nové vozidlo predávané pod značkou Mini vo verziách Cooper, Hatch atď. V roku 2007 prišla nová generácia, ktorá priniesla evolúciu skôr technickú ako dizajnovú. V tom istom roku sa na autosalóne vo Frankfurte predstavila verzia kombi s názvom "Clubman". Ďalej sa chystá uviesť terénne varianty a končia sa prípravy pre kabriolet. Na rozdiel od prvej generácie však Mini vyrábaný po roku 2001 patrí k drahším štýlovým automobilom.
Autori designu nových modelov Mini striktne odmietajú označenie retro. Tvrdia, že súčasný vzhľad týchto vozidiel je len pokračovaním línie prvej generácie.

</doc>
<doc id="204430" url="https://sk.wikipedia.org/wiki?curid=204430" title="Mitsubishi Group">
Mitsubishi Group

Mitsubishi Group (transkripcia: "Micubiši gurúpu") je veľký japonský priemyselný koncern, jeho najznámejšiou časťou je automobilka Mitsubishi Motors.

</doc>
<doc id="204436" url="https://sk.wikipedia.org/wiki?curid=204436" title="Nissan">
Nissan

Nissan Motor Company (jap. 日産自動車株式会社 – transkripcia: "Nissan džidóša kabušiki gaiša", doslovný preklad: "Nissan automobilová akciová spoločnosť"), obyčajne skracované na Nissan, je japonský automobilový výrobca, jeho pôvodný názov bol Dacun (Datsun). V súčasnosti patrí medzi jednu z najproduktívnejších a zároveň jednu z najväčších značiek v Japonsku.
V minulosti predával automobily pod značkou Datsun a je jedným z najväčších výrobcov automobilov vôbec. Sídlo firmy je umiestnené v oblasti Ginza, v Tokiu. V roku 1999 sa Nissan spojil s Renaultom, ktorý v roku 2008 vlastnil 44,4 % akcií spoločnosti. Nissan patrí medzi tri najväčšie automobilky Ázie (tiež známe pod názvom Tri veľké japonské automobilky) súperiace s "Veľkou trojkou" v Spojených štátoch. V súčasnosti je treťou najväčšou automobilkou v Japonsku, pričom vlastní značku Infiniti, ktorá sa zaoberá výrobou luxusných automobilov.
Motory Nissan V6 s usporiadaním šiestich valcov do V sa umiestnil v hodnotení Ward's 10 Best Engines 14 rokov v rade, od založenia ceny. Výrobou autobusov a nákladných áut sa zaoberá samostatná spoločnosť Nissan Diesel.
Dejiny.
Názov Nissan prvýkrát použitý v 30. rokoch.
V roku 1928 Jošisuke Aikawa založil holdingovú spoločnosť Nippon Sangjo (Japonské priemyselné závody). Názov "Nissan" vznikol počas 30. rokov ako skratka z Nippon Sangyo na tokijskom akciovom trhu. Táto spoločnosť bola známy Nissan "Zaibacu", ktorý zahŕňal spoločnosti, ktorých anglický názov znel Tobata Casting a Hitachi. V tom čase spoločnosť kontrolovala zlievarenský trh a trh so súčiastkami na výrobu automobilov, ale Aikawa nevstúpil na automobilový trh do roku 1933.
Nissan sa rozrástol na holding 74 spoločností a bol štvrtým najväčším holdingom v Japonsku počas druhej svetovej vojny.
V roku 1931 Aikawa odkúpil rozhodujúci balík akcií v spoločnosti DAT Motors a v roku 1933 ju spojil s divíziou na výrobu automobilových súčiastok spoločnosti Tobata Casting. Keďže Tobata Casting bola spoločnosťou Nissanu, znamenalo to počiatok výroby automobilov u Nissanu.
Založenie Nissan Motors v roku 1934.
V roku 1934 Aikawa oddelil expandujúcu divíziu na výrobu automobilových súčiastok od Tobata Casting a spojil ju s novou dcérskou spoločnosťou, ktorú nazval Nissan Motor (Nissan). Akcionári novej spoločnosti však nezdieľali Aikawovu víziu o budúcnosti automobilov v Japonsku, tak Aikawa odkúpil podiely všetkých akcionárov Tobata Casting (využitím kapitálu z Nippon Industries) v júni roku 1934. Od toho momentu bol Nissan Motors vlastnený spoločnosťami Nippon Sangyo a Hitachi.
Nissan vyrábal nákladné autá, lietadlá a motory pre japonskú armádu. Hlavné výrobné závody spoločnosti boli presunuté do Číny po tom, čo bola časť čínskeho územia obsadená. Továreň vyrábala stroje pre japonské vojnové úsilie až do doby, než bola obsadená americkými a ruskými silami. Dva roky (v roku 1947 a 1948) spoločnosť niesla názov Nissan Heavy Industries Corp.
Prvé spojenie s Američanmi.
DAT zdedila Kubotovho hlavného inžiniera, ktorým bol Američan William R. Gorham. On spolu s Aikawovou vízie inšpirujúcou návštevou v roku 1908 na Detroitskom autosalóne významne ovplyvnili budúcnosť Nissanu.
Aj keď bolo vždy Aikawovým úmyslom využívať vždy najnovšie technológie na výrobu automobilov z Ameriky, bol to Gorham, kto tento plán vykonával. Všetky stroje, návrhy automobilov a motorov pôvodne pochádzali z Ameriky. Mnoho nástrojov pochádzalo z Grahamovej továrne a Nissan vlastnil licenciu od Grahamu, pod ktorou vyrábal nákladne autá. Nástroje boli do Japonska importované spoločnosťou Mistubishi v záujme Nissanu, ktorý v Yokohame spustil prvú továreň na výrobu áut.
Vzťahy s Ford Motor Company.
V rokoch 1993 až 2002 Nissan spolupracoval s Fordom pri predaji spotrebiteľsky prijateľného minivanu: Mercury Villager a Nissan Quest. Obidva minivany boli vyrobené z rovnakých súčiastok a boli prakticky úplne identické až na niekoľko kozmetických rozdielov. V roku 2002 Ford ukončil produkciu Mercury, verzie Nissanu Quest, aby vytvoril priestor pre budúce modely Freestar a Monterey. Nissan priniesol novú verziu modelu Quest v roku 2004, ktorá bola vytvorená priamo v automobilke a nenadväzovala na žiadny model Fordu.
V roku 1992 Nissan znovu spustil výrobu modelu Terrano s pohonom všetkých kolies, ktorý bol mechanicky a vzhľadom identický s modelom Ford Maverick. Oba modely boli vyrábané v Španielsku. Aj napriek tomu, že výroba Mavericka bola v roku 1998 ukončená z dôvodu malého predaja, Terrano sa udržal v predaji až do roku 2005, keď bol nahradený modelom Nissan Pathfinder.
Spolupráca s Austin Motor Company.
Nissan spolupracoval s tradičnými európskymi automobilkami, aby získal prístup k dizajnom automobilov a motorov (podobne ako napr. Isuzu a Hino, ale napr. Toyota nikdy takto nespolupracovala). Nissan si za partnera vybral Austin zo Spojeného kráľovstva, ktorý sa neskôr transformoval na British Motor Company po spojení s Morrisom. Nissan začal s výrobou modelu Austin 7s v roku 1930, aj keď legitímnosť ich licencie v tom čase je diskutabilná.
Neskôr, v roku 1952 Nissan vstúpil do dobre dokumentovanej dohody s Austinom, ktorá ukladala Nissanu vyrobiť 2000 Austinov z importovaných čiastočne zložených sád a predať ich v Japonsku pod značkou Austin. Dohoda ukladala Nissanu vyrobiť všetky diely Austinu lokálne v dobe najviac tri roky, ktorú Nissan splnil. Nissan vyrábal a predával automobily Austinu sedem rokov. Dohoda taktiež Nissanu dávala právo na používanie patentov Austinu, ktoré Nissan využil pri vývoji jeho vlastných motorov pre modelový rad Datsun. V roku 1953 Austiny vyrobené v Británii boli skladané a predávané, ale v roku 1955 bol na trhu v Japonsku Austin A50 kompletne vyrobený v Nissane, disponujúci o málo väčšou karosériou a novým motorom so zdvihovým objemom . Nissan v rokoch 1953 až 1959 vyrobil 20 855 Austinov.
Pri vývoji motorov Nissan investoval do patentov od Austinu, aby posunul vývoj svojich vlastných moderných motorov za hranice toho, čo ponúkali dizajny motorov rodín Austin A a B. Vrcholom motorov odvodených od Austinu boli nové série s designom modelu A v roku 1967. Tiež v roku 1967 Nissan uviedol svoj nový moderný motor s vačkou v hlave (OHC), motor Nissan L, ktorý aj napriek podobnosti s dizajnom motora Mercedes-Benz OHC bol úplne novým motorom vytvoreným v Nissane. Motor poháňal nový Datsun 510, ktorý pre Nissan získal rešpekt na celosvetovom trhu so sedanmi. Neskôr v roku 1970 Nissan uviedol športové auto Datsun 240Z, ktoré využívalo šesťvalcový variant motorového radu L. Model 240Z bol okamžitou senzáciou a vyniesol Nissan na popredné priečky svetových výrobcov automobilov.
Spojenie s Prince Motor Company.
V roku 1966 sa Nissan spojil s Prince Motor Company, čo do jeho portfólia prinieslo nové modely, Skyline a Gloria. Názov Prince bol opustený, takže nasledujúce modely Skyline a Gloria niesli meno Nissan, ale "Prince" sa stále využíva v názve niektorých distribútorov Nissanu v Japonsku. Na počiatku 90. rokov Nissan vytvoril novú luxusnú značku nazvanú Infiniti.
Expanzia do zahraničia.
V 50. rokoch urobil Nissan rozumné rozhodnutie expandovať na celosvetový trh. Manažment Nissanu skonštatoval, že ich rad malých vozidiel Datsun by splnil nevyslyšané potreby na trhoch v Austrálii a na najväčšom svetovom trhu, v Spojených štátoch. V roku 1958 prvýkrát vystavovali automobily na automobilovej show v Los Angeles a predali niekoľko áut v Spojených štátoch. V roku 1959 sa sformovala dcérska spoločnosť Nissan Motor Corporation U.S.A vedená Yutaka Katayamom. Postupným vylepšovaním ich sedanov spolu s talianskym štýlom a pridávaním športových modelov, ako roadstery Datsun Fairlady, športovým a závody vyhrávajúcim modelom radom 411, Datsun 510 a športovým Datsun 240Z, sa do roku 1970 stal Nissan jedným z najväčších exportérov automobilov.

</doc>
<doc id="204439" url="https://sk.wikipedia.org/wiki?curid=204439" title="Rolls-Royce">
Rolls-Royce

Rolls-Royce je britská spoločnosť na výrobu automobilov, ktorú založili Charles Rolls a Henry Royce v roku 1906. Bola spolu s ďalšími súčasťou rovnako nazývaného medzinárodného koncernu. 
Koncern "Rolls-Royce plc", ktorého akcie sú indexované na FTSE na londýnskej burze, sa dnes venuje skôr výrobe pohonných jednotiek a komponentov pre civilné a vojenské letectvo, ale aj produkcii lodnej techniky a energetiky.
Najslávnejšia je však výroba automobilov v súčasnosti s názvom Rolls-Royce Motor Cars Ltd., ktorá je od roku 2000 súčasťou nemeckého koncernu BMW.

</doc>
<doc id="204440" url="https://sk.wikipedia.org/wiki?curid=204440" title="Rjukjong Hotchel">
Rjukjong Hotchel

Rjukjong Hotchel je hotel v Pchjongjangu v Severnej Kórei. Mala to byť jedna z najväčších stavieb na svete a najväčší hotel vôbec.
Stavba hotela s 3000 izbami a 7 otočnými reštauráciami sa začala v roku 1987. Hotel mal byť otvorený v júni 1989 pri príležitosti Svetového festivalu mládeže. Počas stavby sa vyskytli problémy s postupmi a materiálom, ktoré spôsobili zdržanie. Japonská tlač odhaduje, že bolo preinvestovaných 750 miliónov dolárov, čo sú 2 percentá HDP Severnej Kórey a predpokladá sa, že dôvodom zastavenia stavby v roku 1992 bol nedostatok financií, výpadky elektrickej energie a hladomor.
Hoci budova nie je dokončená, je to 23. najvyššia budova na svete. Je to najväčší a najdrahší betónový skelet, ktorý bol kedy postavený. Bola to prvá budova mimo USA a Kanady, ktorá mala viac ako 100 poschodí.
Na budove sa začalo znova pracovať až v roku 2008 a úplne dokončená mala byť v lete roku 2013, má patriť firme Kempinski AG.

</doc>
<doc id="204441" url="https://sk.wikipedia.org/wiki?curid=204441" title="Košické Olšany">
Košické Olšany



</doc>
<doc id="204442" url="https://sk.wikipedia.org/wiki?curid=204442" title="Vonkajší tepelnoizolačný kontaktný systém">
Vonkajší tepelnoizolačný kontaktný systém

Vonkajší tepelnoizolačný kontaktný systém (angl. skr. "ETICS": External Thermal Insulation Composite System) alebo mimo normy aj (vonkajší) kontaktný zatepľovací systém je technologický postup, ktorý slúži na zlepšenie tepelnotechnických vlastností obvodových plášťov budov. Zhotovuje sa pomocou tepelnej izolácie na báze polystyrénu (EPS, XPS) alebo minerálnej vlny (MW) s konečnou povrchovou úpravou vo forme omietky a bez vetracej vzduchovej medzery.
Tepelne zaizolované objekty prinášajú oproti tepelne nezaizolovaným niekoľko výhod, z ktorých najdôležitejšie sú zvýšenie tepelného odporu konštrukcie, z čoho vyplýva zníženie nákladov na vykurovanie, čím sa vytvárajú podmienky na zlepšenie tepelnej pohody. Tepelnou izoláciou sa predlžuje celková životnosť stavby, ako aj jej estetické pôsobenie.
Prvé zateplenie bolo urobené v roku 1957 v Nemecku , odvtedy sa tento systém čoraz viac používa. Tepelnoizolačné prvky sa najnovšie komponujú priamo do nových projektov, je však možné tepelne izolovať aj dodatočne staršie objekty.
Technologický postup.
Po príprave podkladu sa na fasádu pomocou lepiacej hmoty nalepia tepelnoizolačné dosky. Tepelnoizolačné dosky z EPS majú v porovnaní s minerálnou vlnou lepšie tepelnoizolačné vlastnosti, kde je λD = 0,032-0,035 (W∙m-1∙K-1), ale horšie tepelnoizolačné vlastnosti a požiarnu odolnosť, ktorá je v kategórii E, ale sú cenovo dostupnejšie. Minerálna vlna čadičová alebo sklená má λD = 0,035-0,045 (W∙m-1∙K-1), ale z dôvodu nasiakavosti je je jej tepelný odpor alebo prestup tepla premenlivý a závisí od atmosferickej vlhkosti. Z dôvodu požiarnej bezpečnosti sa musia budovy s výškou nad 22,5 m a s hrúbkou tepelnej izolácie nad 100 mm vyhotoviť výlučne podľa platnej požiarnej normy STN 73 2901: 2015 a v nej sa uvádza ako zhotoviť tieto nové riešenia protipožiarnej bezpečnosti. Zavádza sa pojem požiarnej zábrany ako bariéry v celej hrúbke ETICS a tieto bariéry sa zhotovujú najmenej 150 mm, ale najviac 400 mm nad každým podlažím s otvorom v obvodovej stene, z tepelnej izolácie triedy reakcie na oheň aspoň A2-s1, d0 najmenšej šírky 200 mm v ETICS, a to pri ETICS na báze EPS s hrúbkou viac ako 100 mm a najviac 200 mm. Nad 22,5 metra sa musí tepelne izolovať výlučne izolantom, ktorý je v kategórii A1-s1, d0.
Ďalšie izolácie, ktoré sú na trhu, sú takzvané vysoko výkone izolácie, ako sú napríklad PUR alebo PIR izolácie, kde λ súčiniteľ tepelnej vodivosti W/(mK) je od 0,22 do 0,26 (W∙m-1∙K-1) a hrúbka izolácie môže byť až o 50% menšia ako pri izoláciách z minerálnej vlny. Výhodou je aj minimálna nasiakavosť, a to len 2% podľa EN 12086 a ich vysoká tvarová stálosť. Požiarna odolnosť samotného izolantu je v kategórii E, ale v prípade certifikovaného systému ETICS je reakcia na oheň podľa EN13823SBI testu v kategórii Bs1d0. 
Alternatívne je možné použiť aj izolácie z XPS, kde λD = 0,030-0,036 (W∙m-1∙K-1) sú cenovo porovnateľné s minerálnou vlnou, ich požiarna odolnosť je v kategórii E. 
Po zatvrdnutí lepiacej hmoty, kde lepená plocha musí pokrývať minimálne 40% izolácie po zatvrdnutí, sa dosky uchytia pomocou rozperných kotiev určených do daného podkladu. Na takto ukotvené tepelnoizolačné dosky sa pomocou lepiacej hmoty nanesie takzvaná armovacia vrstva o hrúbke minimálne 3 mm a potom sa zatlačí približne do 1/3 naneseného lepidla sklotextílna mriežka (armatúra). Poslednou technologickou operáciou je penetrácia podkladu a vyhotovenie konečnej povrchovej úpravy (omietka).
Tepelné izolanty.
Najbežnejšie používané izolanty: 

</doc>
<doc id="204443" url="https://sk.wikipedia.org/wiki?curid=204443" title="Sinuhet (meno)">
Sinuhet (meno)

Sinuhet alebo Sinuhe () je staroegyptské mužské vlastné meno. V slovenčine sa používa zaužívaný tvar Sinuhet, hoci pôvodná výslovnosť pravdepodobne znela "Sanehat".
Meno.
Toto staroegyptské meno znamená v preklade „syn sykomory“. Sykomora mala medzi posvätnými stromami a krami mimoriadne miesto a tešila sa veľkej úcte. Bol to „Strom života“ alebo „Nebeský strom“, ktorý bol zasvätený bohyniam Nut a Hathor, príp. bol pokladaný za ich pozemské vtelenia. Niekedy bola označovaná aj ako strom bohyne Eset. Vyskytuje sa aj v ďalších mytologických príbehoch v súvislosti so svetom bohov. Meno "Sinuhet" takto patrí medzi mená, ktoré majú v sebe jedno z božských mien, ako napr. "Seti", "Thutmose" alebo "Siamon".
Význam.
Meno patrí k najznámejším staroegyptským nekráľovským menám, známejšie je dnes už asi len meno "Imhotep". Táto popularita je daná tým, že jeho nositeľmi sú hlavné postavy dvoch známych literárnych diel:
Okrem toho toto meno nesie planétka - 4512 Sinuhe.

</doc>
<doc id="204444" url="https://sk.wikipedia.org/wiki?curid=204444" title="Engelhartstetten">
Engelhartstetten

Engelhartstetten (, ) je trhová obec v rakúskej spolkovej krajine Dolné Rakúsko v okrese Gänserndorf vzdialené od centra Bratislavy asi . 
Žije tu obyvateľov ().
Pamiatky.
V obci sa nachádzajú zámky Hof a Niederweiden.
Zaujímavosti.
V roku 2011 sa začala vďaka cezhraničnej spolupráci bratislavskej mestskej časti Devínska Nová Ves s obcou Engelhartstetten výstavba nového cyklomostu, spájajúceho okolie zámku s cyklotrasou smerujúcou do Bratislavy. Most bol verejnosti sprístupnený v auguste 2012 a slávnostne otvorený 22. septembra 2012.

</doc>
<doc id="204449" url="https://sk.wikipedia.org/wiki?curid=204449" title="Hotel Ryugyong">
Hotel Ryugyong



</doc>
<doc id="204454" url="https://sk.wikipedia.org/wiki?curid=204454" title="Robert Binder">
Robert Binder



</doc>
<doc id="204460" url="https://sk.wikipedia.org/wiki?curid=204460" title="Sesklo">
Sesklo

Sesklo (gr.: Σέσκλο, arum. "Sheshclu-čítaj Šešklu") je dedina v blízkosti gréckeho mesta Volos v kraji Tesália v Grécku. Koncom 19. stor. tu bola objavená neolitická osada, jedna z najstarších v Grécku. Prvé výskumy viedol grécky archeológ Christos Tsountas, v roku 1957 D. R. Theocharis. 
Dejiny.
Neolitické osídlenie v Seskle dalo pomenovanie pre najstaršiu neolotickú kultúru v Európe. Najstaršie osídlenie možno datovať do rokov 6850 +/− 660 rokov. Obyvateľstvo rozvíjalo pomerne vyspelú poľnohospodársku výrobu, vyrábalo si úžitkovú keramiku a udržiavalo kontakty s vyspelými civilizáciami Malej Ázie. Osady boli budované na vyvýšeninách v blízkosti úrodných údolí, kde pestovalo obilie a strukoviny, chovalo ovce, ošípané a psov. Drevené domy boli malé s jednou alebo dvomai izbami. V 6. tisícročí pred Kr. sa objavujú dvojposchodové domy s kamennými základmi. Okolo osady bola vybudovaná mohutná kamenná hradba. Mladšiu vrstvu kultúry Sesklo prekryla kultúra Dimini.
V 18. stor., počas Osmanskej ríše sa tu usadili aj Arumuni z dnešného Albánska a Sesklo tak patrí k jednej z mála obcí s čiastočným arumunským osídlením v okolí mesta Volos. Arumunčina je dodnes hlavným jazykom miestnych arumunských obyvateľov a ovládajú ju aj pôvodní gréckohovoraci obyvatelia.

</doc>
<doc id="204461" url="https://sk.wikipedia.org/wiki?curid=204461" title="Ardénsky buviér">
Ardénsky buviér

Ardénsky buviér je plemeno psa uznané pod FCI v skupine 1 pod číslom 171.
História.
Je to starodávne plemeno vyšľachtené v Belgicku. Okrem hlavného využitia, ktorým bolo pasenie a zaháňanie dobytka, sa používal taktiež ako pes strážny. Dnes je to krajne vzácne plemeno, ktorému hrozí vymiznutie. Vzniklo krížením flanderských bouvierov s belgickými ovčiakmi - malinois, a možno aj briardami za účelom vytvorenia dokonalého pastierskeho psa. Ešte v štyridsiatich rokoch 20. storočia bol jeho chov značne populárny, niekoľko jedincov bolo vyvezených do USA, neskôr záujem poklesol a v súčasnosti plemeno odumiera. Chvost sa zvyčajne kupíroval, ale uši, na rozdiel od flanderského bouviera nie.
Vzhľad.
Stredne vysoký pes, rozmery sú v širokej škále, výška v kohútiku okolo 60 cm, hmotnosť okolo 25 kg. Hlava je trochu väčšia, ako by mala byť v pomere k telu, uši veľké a špicaté, stojace. Predné končatiny rovné, zadné s malými uhlami v kĺboch. Srsť je strednej dĺžky.
Temperament.
Charakter má prítulný, k cudzím nedôverčivý. Vyžaduje pravidelnú fyzickú námahu. Nevyžaduje zvláštnu starostlivosť.

</doc>
<doc id="204462" url="https://sk.wikipedia.org/wiki?curid=204462" title="Dimini">
Dimini

Dimini (gr. Διμήνι;) je malá dedina neďaleko mesta Volos v kraji Tesália v Grécku. Bola tu objavená mladoneolitická osada a mykénske osídlenie.
Dejiny.
Mladoneolitické osídlenie bolo objavené v súvislosti s výskumom mykénskej kupolovej hrobky (tolos). Archeologické výskumy viedli Christos Tsountas a Valerios Stais.
Na najvyššom bode vyvýšeniny bol umiestnený obytný dom (megarón) s dvorom, okolo neho bolo 6 – 7 pásov opevnení, medzi nimi boli ďalšie obytné domy. Megaron malo dláždenú podlahu, v prednej miestnosti bolo ohnisko, vzadu pec. Keramika bola robená v ruke, jednofarebná. Na iných druhoch keramiky sa objavuje meander, špirála alebo šachovnicový motív. Objavujú sa početné sošky žien z hliny alebo kameňa. Rozvíjalo sa poľnohospodárstvo, obyvatelia pestovali obilniny a strukoviny, chovali predovšetkým prasce. Kultúra Dimini prekryla mladšiu fázu kultúry Sesklo. 

</doc>
<doc id="204463" url="https://sk.wikipedia.org/wiki?curid=204463" title="Alexandre Dumas mladší">
Alexandre Dumas mladší

Alexandre Dumas mladší (* 27. júl 1824, Paríž, Francúzsko – † 27. november 1895, Marly-le-Roi) bol francúzsky prozaik a dramatik; syn francúzskeho spisovateľa Alexandre Dumasa staršieho.
Životopis.
Narodil sa ako nemanželské dieťa krajčírky Marie-Laure-Catherine Labay (1794 – 1868) a spisovateľa Alexandre Dumasa. V roku 1831 ho otec uznal za svojho a mladému Alexandrovi sa tak dostalo najkvalitnejšieho vzdelania na inštitúte v "Goubaux" a na "Collège Bourbon". V tom čase dovolili súdy Dumasovi staršiemu vziať dieťa od matky. Jej trápenie inšpirovalo syna pri vytváraní tragických ženských postáv. 
Na internátnych školách sa Dumasovi spolužiaci neustále vysmievali, čo sa odrazilo na jeho myslení, správaní a tvorbe. V roku 1844 sa presťahoval do Saint-Germain-en-Laye ku svojmu otcovi. V tomto období stretol Marie Duplessis, mladú kurtizánu, ktorá sa stala inšpiráciou pre román "La dame aux camélias" (Dáma s kaméliami). Tento príbeh sa stal podkladom pre Verdiho operu La traviata z roku 1853. 
Alexandre Dumas mladší sa oženil 31. decembra 1864 s Nadeždou von Knorringovou (1826 – 1895), vdovou po princovi Alexandrovi Naryškinovi, za ktorého sa vydala v Moskve, a ktorý zomrel v roku 1864. Manželia mali spolu dve dcéry: Marie-Alexandrine-Henriette Dumasovú a Jeanine Dumasovú. V roku 1874 ho prijali do Francúzskej akadémie a rok pred svojou smrťou získal "Rad čestnej légie" ("Légion d'Honneur"). 
Zomrel v Marly-le-Roi 27. novembra 1895 a bol pochovaný na Cintoríne Montmartre, asi sto metrov od hrobu Marie Duplessis.

</doc>
<doc id="204464" url="https://sk.wikipedia.org/wiki?curid=204464" title="Ftorek (priezvisko)">
Ftorek (priezvisko)

Ftorek je slovenské priezvisko. Ženský tvar je Ftorková alebo menej často Ftoreková. Najrozšírenejšie je (s veľkým odstupom) v meste Žilina.
Známi nositelia.
Pozri v článku Ftorek.

</doc>
<doc id="204467" url="https://sk.wikipedia.org/wiki?curid=204467" title="Valuška (priezvisko)">
Valuška (priezvisko)

Valuška je slovenské priezvisko. Najčastejšie je na strednom Slovensku, najviac v Kremnici, Žiari nad Hronom a Králikoch (okres Banská Bystrica).
Známi nositelia.
Pozri v článku Valuška.

</doc>
<doc id="204469" url="https://sk.wikipedia.org/wiki?curid=204469" title="Hrmo (priezvisko)">
Hrmo (priezvisko)

Hrmo je slovenské priezvisko. Najčastejšie je v obci Lovča (okres Žiar nad Hronom) a v meste Žiar nad Hronom.
Známi nositelia.
Pozri v článku Hrmo.

</doc>
<doc id="204470" url="https://sk.wikipedia.org/wiki?curid=204470" title="Jáni (priezvisko)">
Jáni (priezvisko)

Jáni je priezvisko, vyskytujúce sa na Slovensku. Najčastejšie je v obci Sklené Teplice, Handlovej a v Bratislave. V Česku sa vôbec nevyskytuje.

</doc>
<doc id="204471" url="https://sk.wikipedia.org/wiki?curid=204471" title="Kubík (priezvisko)">
Kubík (priezvisko)

Kubík (o význame pozri kubík) je české a slovenské priezvisko. Je rozšírené na celom Slovensku, najmä v okresoch Žilina, Liptovský Mikuláš, Kysucké Nové Mesto a v Bratislave. 
Známi nositelia.
Pozri v článku Kubík.

</doc>
<doc id="204475" url="https://sk.wikipedia.org/wiki?curid=204475" title="Dávid (priezvisko)">
Dávid (priezvisko)

Dávid je slovenské priezvisko. Je rozšírené na celom Slovensku (najmä v okresoch Košice, Nitra, Nové Zámky, Zlaté Moravce a Rimavská Sobota).

</doc>
<doc id="204485" url="https://sk.wikipedia.org/wiki?curid=204485" title="Anna Habsburská (1528 – 1590)">
Anna Habsburská (1528 – 1590)

Anna Habsburská (* 7. júl 1528, Praha – † 17. október 1590, Mníchov, Nemecko) bola rakúska arcivojvodkyňa, druhorodená dcéra cisára a kráľa Ferdinanda I. Habsburského a Anny Jagelovskej.
Životopis.
Habsburská princezná bola v detstve dvakrát zasnúbená, najprv s Teodorom Bavorským, druhý raz s Karolom Orleánskym. Obaja však zomreli skôr, než by sa mohol konať sobáš, a tak bola Anna 4. júla 1546 zosobášená s dedičom bavorského trónu Albrechtom V. Tento sobáš medzi Habsburgovcami a Wittelsbachovcami bol významnou udalosťou európskej politiky – spriaznil oba rody a po ňom nasledovalo mnoho ďalších manželstiev medzi ich príslušníkmi. Sobášna zmluva z roku 1546 sa po necelých dvoch storočiach stala dokonca aj vojnovou zámienkou. 
Na jej základe totiž v 40. rokoch 18. storočia žiadal bavorský kurfirst Karol Albrecht časť krajín po zomrelom cisárovi Karolovi VI. na úkor jeho dcéry Márie Terézie.
Vzdelaná, umeniamilovná a zbožná Anna sa po svadbe razom ocitla v centre skvostného spoločenského života honosného bavorského dvora, kde sa počas jej pôsobenia naplno rozvinula nádhera renesancie. Annina podpora katolíckej cirkvi, najmä františkánskeho rádu, prispela k upevneniu tradičnej väzby Bavorska na katolícke náboženstvo. Bola matkou siedmich detí, svojho manžela prežila o 11 rokov a posledný odpočinok našla v Mníchove.
Rodokmeň Anny Habsburskej.
Rodokmeň Anny Habsburskej do tretieho pokolenia:

</doc>
<doc id="204487" url="https://sk.wikipedia.org/wiki?curid=204487" title="Anna Habsburská (1549 – 1580)">
Anna Habsburská (1549 – 1580)

Anna Habsburská (* 2. november 1549, Cigales, Španielsko – † 26. október 1580, Badajoz) bola rakúska arcivojvodkyňa, španielska kráľovná (od r. 1570), najstaršia dcéra rímskonemeckého cisára a českého a uhorského kráľa Maximiliána II. a Márie Španielskej.
Životopis.
Narodila sa rok po sobáši rodičov počas ich španielskeho pôsobenia, keď tu zastupovali Máriinho otca, cisára a kráľa Karola V. Mladosť strávila na viedenskom dvore. 
Sobášom so svojím bratrancom a následníkom španielskeho trónu Donom Carlosom mala potvrdiť príbuzenské vzťahy medzi rakúskymi a španielskymi Habsburgovcami. Predčasná smrť duševne chorého Carlosa tieto dynastické plány narušila, ale úplne nezhatila. Anna sa 21. novembra 1570 stala štvrtou manželkou svojho strýka a Carlosovho otca, kráľa Filipa II. 
Počas desaťročného manželstva sa jej narodilo celkom päť detí, z ktorých však útle detstvo prežil iba jediný syn, neskorší kráľ Filip III.:
Anna zomrela počas šiesteho tehotenstva na chrípku a bola pochovaná v kláštore Escorial.

</doc>
<doc id="204488" url="https://sk.wikipedia.org/wiki?curid=204488" title="Orchomenos (mesto v Boiócii)">
Orchomenos (mesto v Boiócii)

Orchomenos (gr. Oρχομενός), je mestečko v Boiótii v Strednom Grécku, s bohatou historickou a mytologickou minulosťou. Bolo osídlené od neolitického obdobia. V meste dnes žije okolo 6 000 obyvateľov, celý dimos má 13 962 obyvateľov (2011). Starosta (dimarchos) je Lukas Yperifanos. 
Dejiny.
Orchomenos bol osídlený už v ranej dobe bronzovej (2800 – 1900 pred Kr.) a spomína sa aj v Homérovej Iliade ako významné mesto, súperiace s neďalekými Tébami. Bolo osídlené gréckym kmeňom Achajcami (Mykénčania). Už v roku 1876 tu robil archeologické výskumy Heinrich Schliemann, neskôr H. Bulle (1907). 
Z mykénskeho obdobia bol objavený kopulový hrob, pripisovaný mýtickému kráľovi Minyovi. Už počas výskumov Heinricha Schliemanna mala hrobka zrútený strop. Steny hrobky zdobili jemné reliéfne špirály, rozety a lotosové kvety. Priemer hrobky bol 14 metrov, zachovala sa aj cesta (dromos) vedúca do hrobky. Domy z tohoto obdobia mali okrúhly pôdorys s priemerom 2 až 6 metrov. Mykénsky Orchomenos bol zničený okolo roku 1200 pred Kr., keď do Grécka prichádzali posledné grécke kmene – Dóri. Dóri sa však v Boiótií neusadili, takže sa aj v Orchomene zachovalo achajské osídlenie.
V 7. storočí pred Kr. bol Orchomenos členom boiótskej amfiktyónie. Počas grécko-perzských vojen sa Orchomenos pridal na stranu Peržanov. V neskoršom období súperil Orchomenos s Tébami, obyčajne sa pridal k ich nepriateľom, čo často znamenalo, že bol obliehaný a dobytý. V roku 367 pred Kr. Téby zničili Orchomenos, v roku 353 bol obnovený a v roku 349 bol opäť zničený. Alexander Veľký opäť obnovil Orchomenos, ktorý sa postavil na jeho stranu v boji proti Tébam, ale pod rímskou nadvládou už nehral žiadnu významnejšiu úlohu. Počas tohto obdobia obyvatelia mesta prestúpili na kresťanstvo. Od roku 395 patrí do Byzantskej ríše.
Orchomenos prežil približne až do 7. stor., hoci bol v minulosti vyplienený rôznymi barbarskými kmeňmi, ako Góti, Herulovia či Huni. Asi v 7. stor. bolo mesto definitívne dobyté Slovanmi, ktorí ovládali Grécko až do 8.9. stor., kedy boli porazení a odvedení. Obyvatelia zničeného Orchomena sa rozhodli postaviť nové osídlenie a tak na mieste starého mesta postavili dve menšie osady s názvom Petromagula a Skripus. V 9. stor. bol v meste Skripus postavený veľký kláštor-"Panajia tis Skripu", ktorý tu stojí dodnes. Na postavenie tejto stavby boli použité mnohé staroveké kamene z predošlých stavieb. Kamene mali rôzne nápisi a preto sa celé mesto nazvalo Skripus, z latinského "scriptus". Od 13. stor. patrí územie európskym dobyvateľom, od 15. stor. Turkom. Petromagula a Skripus patrili do severnej, gréckohovoriacej časti Boiótie, juh bol osídlený Arvanítmi. Od roku 1831 patria tieto dve mestá do oslobodeného Grécka.
V roku 1920 sa osady Petromagula a Skripus spojili a znovu tak vytvorili Orchomenos. 

</doc>
<doc id="204489" url="https://sk.wikipedia.org/wiki?curid=204489" title="Ernest Habsburský (1553 – 1595)">
Ernest Habsburský (1553 – 1595)

Ernest Habsburský (* 15. jún 1553, Viedeň, habsburská monarchia – † 20. február 1595, Brusel, habsburská monarchia) bol rakúsky arcivojvoda, syn cisára Maximiliána II. Habsburského a Márie Španielskej.
Životopis.
Matka ho spolu s o rok starším bratom Rudolfom, neskorším cisárom Rudolfom II., ako desaťročného poslala na dvor svojho brata, španielskeho kráľa Filipa II. do Madridu. Tu bol vychovávaný až do 18-tich rokov a výsledkom tohto pobytu bolo pevné primknutie sa ku katolíckej viere a súčasne celoživotné priateľstvo s Rudolfom. Až do svojej smrti ostal jeho najobľúbenejším súrodencom a Rudolf mu ako jedinému so svojich bratov dôveroval. V Rudolfovej blízkosti ostával Ernest i po návrate do Viedne. 
Otec využíval jeho služby v politickej oblasti (napr. v roku 1574 predsedal ako zástupca Maximiliána II. a Rudolfa českému snemu). Ako mladší syn však nemal žiaden nárok na nástupníctvo po otcovi a musel preto hľadať uplatnenie inde. Celkom trikrát (v rokoch 1573, 1575 a 1587) sa pokúšal zasadnúť na uprázdnený poľský trón, vždy však bol neúspešný. 
Po Rudolfovom nástupe na čelo habsburskej monarchie pôsobil ako miestodržiteľ v Hornom a Dolnom Rakúsku a po smrti svojho strýka Karola Štajerského v roku 1590 vykonával poručnícku vládu za jeho dosiaľ neplnoletého syna Ferdinanda vo vnútrorakúskych krajinách. 
Vzdelaný a umeniamilovný arcivojvoda sa nikdy neoženil a ostal bez legitímnych potomkov. V roku 1593 ho španielsky kráľ Filip II. menoval miestodržiteľom v Nizozemsku. Ernest pricestoval do Bruselu roku 1594, ale nestačil už splniť nádeje, ktoré do jeho pôsobenia kráľ vkladal. Zomrel po necelom roku pobytu v Bruseli a tam bol i pochovaný.

</doc>
<doc id="204490" url="https://sk.wikipedia.org/wiki?curid=204490" title="Pešia zóna">
Pešia zóna

Pešia zóna je obyčajne verejné mestské priestranstvo, napríklad ulica alebo námestie, na ktorom je čiastočne alebo úplne vylúčená, obmedzená alebo zakázaná doprava a povolený je len pohyb chodcov, prípadne cyklistov. Podľa charakteru pešej zóny sa rozlišuje tzv. "tvrdá pešia zóna", čo je pešia zóna s úplným vylúčením akejkoľvek dopravy vrátane mestskej hromadnej dopravy a automobilov, a tzv. "mäkká pešia zóna", čo je pešia zóna s obmedzenou dopravou, teda cez ňu môže prechádzať určitý druh mestskej hromadnej dopravy, napríklad ekologická doprava vo forme električiek alebo trolejbusov a obmedzenie pohybu automobilov.
Tvrdá pešia zóna býva obyčajne chránená rôznymi zábranami, ktoré znemožňujú vjazd automobilov, napríklad stĺpikmi alebo tzv. biskupskými klobúkmi. Používa sa aj ochrana formou vysúvacích stĺpov, ktoré slúžia na reguláciu vjazdu automobilov predovšetkým do mäkkej pešej zóny počas zásobovania.

</doc>
<doc id="204491" url="https://sk.wikipedia.org/wiki?curid=204491" title="Tvrdá pešia zóna">
Tvrdá pešia zóna



</doc>
<doc id="204492" url="https://sk.wikipedia.org/wiki?curid=204492" title="Mäkká pešia zóna">
Mäkká pešia zóna



</doc>
<doc id="204495" url="https://sk.wikipedia.org/wiki?curid=204495" title="Depo">
Depo

Depo je miesto, kde sú deponované (odstavené) koľajové dráhové vozidlá, napríklad železničné vozne a rušne, súpravy metra alebo električky. Taktiež sa v priestoroch depa vykonávajú opravy týchto vozidiel. Zvyčajne sú depá vybavené aj vodnou pumpou a čerpacou stanicou na dopĺňanie paliva. V minulosti boli prítomné aj zásobníky uhlia, oleja alebo dreva na pohon parných lokomotív.
História.
Počas začiatočných rokov železničnej prepravy neboli depá potrebné (z dôvodu, že na trase bola prítomná zväčša len jedna súprava) alebo ako jednoduché depo slúžila odstavná koľaj, niekedy s pribudovanou jednoduchou konštrukciou so zásobníkom uhlia a vody. Neskôr boli budované železničné depá v tvare poloblúka (tzv. rotunda) s mechanizmom na jednoduchší posun vozidiel (točňou). Rušňové depo sa nazývalo aj výhrevňa, lebo sa v nej pripravovali parné lokomotívy na službu, pred výjazdom z depa.
Typy depa.
Železničné depá sa rozdeľujú podľa typov vozidiel v nich deponovaných.

</doc>
<doc id="204501" url="https://sk.wikipedia.org/wiki?curid=204501" title="MeetYourMakers">
MeetYourMakers

MeetyourMakers, skrátene MyM, je pro-gamingový tím situovaný v "Kodani, v Dánsku". Bol založený v Marci, 2001 ako Counter-Strike tím. V súčasnosti má tímy pre Warcraft III, Counter-Strike, StarCraft, F.E.A.R., World of Warcraft, World of Tanks a DotA. MyM je oficiálnym členom G7 Teams od 8. Augusta 2006. 

</doc>
<doc id="204508" url="https://sk.wikipedia.org/wiki?curid=204508" title="Milan Lapin">
Milan Lapin

Prof. RNDr. Milan Lapin CSc. (* 14. máj 1948, Širkovce, okr. Rimavská Sobota, Slovensko) je významný slovenský klimatológ pracujúci na Fakulte matematiky, fyziky a informatiky Univerzity Komenského.
Životopis.
Vzdelanie.
V rokoch 1963 - 1966 študoval na Gymnáziu v Rimavskej Sobote. Následne pokračoval na Komenského univerzita v Bratislave, kde v roku 1971 dokončil štúdium v odbore odbor: fyzika, špecializácia: meteorológia a klimatológia. Neskôr pokračoval v rokoch 1974 - 1982 v externej ašpirantúre a obhájil titul CSc., (kandidát fyzikálno-matematických vied). Absolvoval aj JASPEX (jazyková špeciálna príprava) na Univerzite Komenského, špecializácia angličtina.
Kariéra.
V rokoch 1971 až 1996 pracoval v Slovenskom hydrometeorologickom ústave v Bratislave.
Bol jedným z iniciátorov Národného klimatického programu Československa (od 1. januára 1991), po rozdelení štátu bol predsedom Národného klimatického programu Slovenska a koordinátorom projektu NKP SR. Do roku 2008 pôsobil ako slovenský zástupca v Medzivládnom paneli o zmene klímy.
Na Fakulte matematiky,fyziky a informatiky Univerzity Komenského pôsobí od roku 1996, v rokoch 1996 až 2002 bol vedúcim Katedry meteorológie a klimatolǵoie. V roku 1999 sa stal docentom a v roku 2005 profesoroom v odbore fyzika.

</doc>
<doc id="204513" url="https://sk.wikipedia.org/wiki?curid=204513" title="Nore">
Nore

Nore (angl. "River Nore", ír. "An Fheoir or Abhainn na Feoire") je rieka v Írsku, tečúca stredom a juhom ostrova. Je to významný pravostranný prítok Barrow, meria a je jednou z tzv. "The Three Sisters". 
Pramení v grófstve Tipperary na severovýchodných svahoch vrchu Devil's Bit Mountain (), západne od obce Clonakenny. Najprv tečie na severovýchod, nad mestom Castletown sa ohýba a pokračuje na juhovýchod. Južne od obce Old Town sa stáča severojužným smerom, preteká mestom Ballyragget a po sútoku s riečkou Nuenna tečie znovu na juhovýchod mestom Kilkenny. Pod mestom pokračuje prechodne na juh cez obec Bennettsbridge, následne sa prudko ohýba na východ a tečie cez Thomastown. Napokon už tečie juhovýchodným smerom a do Barrow ústi severne od mesta New Ross.
Najvýznamnejšími prítokmi sprava sú: Gully, Erkina, Kings River, Arrigle; zľava: Tonet, Owenbeg, Dinin.

</doc>
<doc id="204515" url="https://sk.wikipedia.org/wiki?curid=204515" title="Atentát">
Atentát

Atentát je útok na život osoby alebo skupiny osôb prevedený z ideologických, náboženských alebo politických dôvodov. Často býva používaný ako prostriedok anarchistických alebo teroristických skupín, poprípade inými extrémistickými skupinami. Často je atentát spojený s významnými okolnosťami ako sú verejné miesto činu, významná osobnosť, a pod., ktoré majú atentátnikovi dodať dôraz a verejný význam. Až na niekoľko výnimiek, ktoré môžu byť teoreticky, eticky aj právne ospravedlniteľné napr. ako vražda tyrana, sú atentáty s následkom smrti všeobecne považované za vraždu.
Atentát je jeden z najstarších prostriedkov presadzovania politických záujmov silou. Atentáty je možné doložiť od najstaršej histórie. Filip II. Macedónsky, otec Alexandra Veľkého, alebo Julius Caesar boli najznámejšími obeťami. Rímski cisári a šítski imáni bývali častými obeťami atentátov. Táto prax bola známa aj v starovekej Číne.
Atentáty v dejinách.
V stredoveku boli kráľovraždy výnimočné, no počas obodbia renesancie boli atentáty na vládcov z politických či súkromných dôvodov opäť častejšie. Obeťami boli napr. Henrich III. Francúzsky, Henrich IV. Francúzsky alebo Viliam I. Oranžský.
V novodobej histórii bolo obetí atentátov čoraz viac. Len v Rusku boli spáchané v priebehu 200 rokov atentáty na štyroch panovníkov: Ivana VI., Petra III., Pavla I. a Alexandra II.. V USA boli obeťami tiež štyria prezidenti - Abraham Lincoln, James Abram Garfield, William McKinley, a John Fitzgerald Kennedy (pozri i smrť Johna F. Kennedyho). Ďalší prezidenti, ktorí boli cieľmi útokov prežili pokusy o atentát. Mnohí z útočníkov však nemali politické ciele, alebo boli mentálne postihnutí. Táto skupina útočníkov je dnes významnou hrozbou.
Dekódovanie nepriateľského spojenia zase umožnilo USA vykonať útok na japonského admirála Isoroku Jamamota pri leteckom presune. Niekoľko atentátov bolo tiež spáchaných na Adolfa Hitlera, ktorý nakoniec ukončil svoj život samovraždou.
Indický "otec národa" Mahátma Gándhí bol zastrelený rukou atentátnika 30. januára 1948 pre údajnú zradu hinduistov a Gándího snahu o mier s moslimami.
Atentáty súvisiace so Slovenskom.
V Európe atentát na následníka rakúsko-uhorského trónu Františka Ferdinanda d'Este srbským nacionalistom Gavrilom Principom rozpútal po sérii konfliktov prvú svetovú vojnu. 
Prvý pokus o atentát prišiel už pár mesiacov po vzniku ČSR, keď 8. januára 1919 na vtedajšieho premiéra Karla Kramářa vystrelil sedemnásťročný Alois Josef Šťastný. Premiérovi zachránilo život, že náboj zrejme nebol veľmi kvalitnej výroby.
Aloisa Rašína (prvý československý minister financií) postrelil 19-ročný Josef Šoupal 5. januára 1923. Rašín zraneniu podľahol 18. februára 1923.
Na prvého prezidenta ČSR T. G. Masaryka bolo plánovaných viacej atentátov. Zaujímavý je prípad ruského emigrant Pavel Timofejevič Gorgulov, ktorý v ČSR vyštudoval medicínu. 14. júna 1930 Masaryk na vlakovej stanici v dave ľudí očakával aj Gorgulov ktorý, mal vo vrecku revolver a bol pripravený prezidenta zastreliť. O dva roky neskôr, 6. mája 1932, zastrelil v Paríži francúzskeho prezidenta Paula Doumera.
Počas druhej svetovej vojny došlo 27. mája 1942 v Prahe po prvý raz k atentátu špeciálne pripravenou jednotkou. Obeťou bol zastupujúci ríšsky protektor Reinhard Heydrich, ktorý zomrel po útoku česko-slovenských výsadkárov vyslaných exilovou vládou v Londýne.
Na najvýznamnejších ľudáckych predstaviteľov ako boli Andrej Hlinka, Karol Sidor, Jozef Tiso bolo uskutočnených viacero pokusov o atentát, pri ktorých však neprišli priamo oni o život. Naopak, 5. júla 1955 v Mníchove vtedy 51-ročný Matúš Černák bývalý politik HSĽS a diplomatom, prišiel na poštu prevziať si balíček. Černák ho otvoril ešte na pošte, keď explodoval. Okrem ľudáckeho exulanta zomreli ešte dvaja ľudia a zranených bolo asi tucet osôb.
Útok na ministra spravodlivosti Slovenskej socialistickej republiky Pavla Királya sa uskutočnil 16. januára 1973. Spáchal ho montér Ondrej Chámovský. Na ministra chcel spáchať bombový útok, no pomýlil si ho s riaditeľom jeho kancelárie Otom Štepničkom. Ten pri útoku zahynul spolu s páchateľom.
Obeťou atentátu sa stal exminister hospodárstva Ján Ducký v roku 1999, ktorý bol usmrtený štyrmi výstrelmi z krátkej guľovej zbrane v Bratislave.
Vražda Jána Kuciaka a Martiny Kušnírovej - dvojnásobná vražda, ktorá sa stala v stredu 21. februára 2018.
15. mája 2024 bol spáchaný atentát na predsedu vlády Slovenskej republiky Roberta Fica v Handlovej.
Studená vojna a súčasnosť.
Počas studenej vojny prudko stúpol počet politicky monitorovaných vrážd, čoho pravdepodobnou príčinou bola silná názorová polarizácia medzi krajinami prvého a druhého sveta, resp. západným a východným blokom.
V čase prezidentovania J. F. Kennedyho (ktorý sám zomrel pri atentáte) sa americká CIA niekoľkokrát pokúšala zavraždiť kubánskeho vodcu Fidela Castra. V rovnakom čase KGB likvidovala atentátmi zbehov a izraelský Mosad palestínskych povstalcov a politických predstaviteľov.
13. mája 1981 spáchal Mehmet Ali Ağca na Námestí svätého Petra atentát na Jána Pavla II. Za týmto činom stála KGB. Motívom bol zrejme pocit ohrozenia zo strany Sovietskeho Zväzu, že poľský pápež môže ohroziť stabilitu komunizmu vo Východnom bloku.
V roku 1983 na Filipínach stál za vraždou opozičného senátora Benigna Aquina vtedajší diktátor Ferdinand Marcos pri návrate na Filipíny z exilu v Spojených štátoch. V priebehu troch rokov však jeho vdova, Corazon Aquinová porazila Marcosa v prezidentských voľbách a skončila tak vyše 20-ročnú diktatúru.
V roku 1986 nariadil Ronald Reagan útok na rezidenciu líbyjského vodcu plukovníka Muammara al-Kaddáfího. Ten vyviazol bez zranení, pri útoku však zahynula jeho adoptívna dcéra.
Počas vojny v Perzskom zálive v roku 1991 Spojené štáty bombardovali dôležité vojenské bunkre prezidenta Saddáma Husajna, v nádeji, že sa ho podarí zabiť. Husajn tiež používal atentáty ako nástroj boja proti svojim odporcom i nástroj teroru.
Po vzostupe teroristickej organizácie Al-Ká’ida, ktorá sa sama uskutočňuje politiku prostredníctvom atentátov, americkí prezidenti Bill Clinton a George W. Bush schvaľujú rovnaký spôsob boja proti vodcom teroristických skupín, ako je napr. Usáma bin Ládin. Úspešnými atentátom bol napr. atentát na Abú Músa Zarkávího.
V Indii boli zavraždení predsedovia vlády Indira Gándhiová (1984) a Rádžív Gándhi (1991).
V Pakistane zomrela pri atentáte koncom roka 2007 premiérka Bénazír Bhuttová.
Nemorálnosť atentátu.
Atentáty s následkom smrti sú všeobecne považované za vraždu a ich vykonanie za pokus o vraždu, až na niekoľko výnimiek, ktoré môžu teoreticky byť, eticky aj právne ospravedlniteľné, napríklad za určitých podmienok vražda tyrana (cielené zabitie).
Odôvodniteľnosť cieleného zabitia, musí súčasne spĺňať:
Psychológia.
Rozsiahla štúdia o atentátoch v USA v druhej polovici 20. storočia dospela k záveru, že väčšina potenciálnych atentátnikov trávi plánovaním a prípravami na atentát veľa času. Atentáty sú teda len zriedka „impulzívne“ akcie.
Zistilo sa však, že približne 25 % skutočných útočníkov trpí bludmi, pričom toto číslo sa u „takmer smrteľných útočníkov“ (osôb zadržaných pred dosiahnutím cieľa) zvýšilo na 60 %. To ukazuje, že hoci psychická labilita zohráva úlohu v mnohých novodobých atentátoch, u útočníkov s väčšími bludmi je menej pravdepodobné, že sa im ich pokus podarí. Správa tiež zistila, že približne dve tretiny útočníkov boli v minulosti zatknuté, nie nutne za súvisiace trestné činy. Okrem toho 44 % útočníkov malo v minulosti vážne depresie a 39 % zneužívalo návykové látky.

</doc>
<doc id="204516" url="https://sk.wikipedia.org/wiki?curid=204516" title="Sammallahdenmäki">
Sammallahdenmäki

Sammallahdenmäki je pohrebné miesto z doby bronzovej neďaleko fínskeho mestečka Lappi. Vek tunajších mohýl sa odhaduje až na 3 000 rokov. Pôvodne sa Sammallahdenmäki nachádzalo na brehoch Botnického zálivu, ale časom more ustúpilo a dnes je toto miesto vzdialené od mora niekoľko kilometrov. 
Od roku 1999 je pohrebisko súčasťou svetového kultúrneho dedičstva UNESCO. 

</doc>
<doc id="204523" url="https://sk.wikipedia.org/wiki?curid=204523" title="Vajnorská ulica">
Vajnorská ulica

Vajnorská ulica je ulica v Bratislave na rozhraní mestských častí Ružinov a Nové Mesto. Je to jeden z hlavných dopravných ťahov vo východnej časti mesta. Začína sa pri Trnavskom mýte, pokračuje pri nákupnom centre Polus City Center pri jazere Kuchajda a končí sa na spojnici s Rožňavskou ulicou. Tvorí podstatnú časť tzv. Vajnorskej radiály. V oblasti od Trnavského mýta k Polusu City Center má veľkú šancu stať sa atraktívnym mestským bulvárom. Pri prvej časti Vajnorskej ulici (Trnavské mýto - Polus City Center) je vhodná lokalita na bývanie.

</doc>
<doc id="204529" url="https://sk.wikipedia.org/wiki?curid=204529" title="Katedrála v Roskilde">
Katedrála v Roskilde

Katedrála v Roskilde () je gotická, z tehál postavená katedrála v meste Roskilde v Dánsku. Nachádza sa na Sjællande, najväčšom ostrove Dánska. Počiatky katedrály siahajú do 12. storočia, kedy začala jej výstavba. 
Katedrála bola prvá gotická sakrálna tehlová stavba v Škandinávii, ktorá inšpirovala výstavbu ďalších sakrálnych gotických stavieb v celej severnej Európe.
Koncom stredoveku sa katedrála stala mauzóleum kráľovskej rodiny a od čias Kristiána II. Oldenburga sú v nej pochovaní všetci panovníci dánskej monarchie. 
V roku 1995 sa katedrála stala súčasťou svetového kultúrneho dedičstva UNESCO.

</doc>
<doc id="204530" url="https://sk.wikipedia.org/wiki?curid=204530" title="Zéta Aurigae">
Zéta Aurigae



</doc>
<doc id="204531" url="https://sk.wikipedia.org/wiki?curid=204531" title="Théta Aurigae">
Théta Aurigae

Théta Aurugae (θ Aur / θ Aurigae) je trojhviezda v súhvezdí Povozník. Jej hlavná zložka spektrálneho typu A sa nazýva Mahasim. Pri hlavnej zložke s jasnosťou 2,7 (2,6) magnitúd sa vo vzdialenosti 45“ až 20“ dá ďalekohľadom s minimálne 8 cm objektívom pozorovať sprievodca s jasnosťou 9 magnitúd. Vo vzdialenosti iba 3,0“ (3,6“) možno nájsť tretiu hviezdu s magnitúdou 7,2, (7,1) ktorú nám odhalí aj ďalekohľad s 5 cm objektívom.

</doc>
<doc id="204536" url="https://sk.wikipedia.org/wiki?curid=204536" title="Stred Galaxie">
Stred Galaxie



</doc>
<doc id="204539" url="https://sk.wikipedia.org/wiki?curid=204539" title="Horiaca hviezda">
Horiaca hviezda

Horiaca hviezda alebo Hmlovina Flamingovej hviezdy (IC 405) je emisná a zároveň reflexná hmlovina v súhvezdí Povozník. 
Hmlovinu núti k žiareniu horúca modrá hviezda AE Aurigae. Astronómovia predpokladajú, že AE Aurigae je zložka bývalej dvojhviezdy, ktorej spoločníkom bola hviezda mí Columbae. Hmlovina Horiaca hviezda má rôzne odtiene červenej, fialovej až modrej farby a je súčasne emisnou aj reflexnou hmlovinou. Jej zdanlivý priemer je 30,0', skutočný asi 5 svetelných rokov a nachádza sa od nás vo vzdialenosti 1500 svetelných rokov. Nachádza sa na súradniciach rektascenzia = 5h 16´ 45“, deklinácia = +34° 16´ 44“.

</doc>
<doc id="204540" url="https://sk.wikipedia.org/wiki?curid=204540" title="IC 405">
IC 405



</doc>
<doc id="204541" url="https://sk.wikipedia.org/wiki?curid=204541" title="Röntgenová dvojhviezda">
Röntgenová dvojhviezda

Röntgenová dvojhviezda je tesná dvojhviezda, ktorá vysiela röntgenové žiarenie. Jedna z dvojice röntgenovej dvojhviezdy je malá kompaktná degenerovaná hviezda s obrovskou gravitačnou potenciálnou energiou. Druhá zložka je väčšinou plazmová hviezda, z ktorej uniká plazma. Gravitačný potenciál urýchľuje elektróny a ióny medzi plazmovou a degenerovanou hviezdou, pričom vzniká brzdné žiarenie.

</doc>
<doc id="204544" url="https://sk.wikipedia.org/wiki?curid=204544" title="Rum">
Rum

Rum je druh alkoholického nápoja, ktorý sa vyrába z cukrovej trstiny. Poznáme "biely rum" a "tmavý rum". Obsah alkoholu v nápoji sa pohybuje od 37,5 do 81 %.
Na Slovensku sa tradične predával alkoholický nápoj, ktorý bol označovaný ako "Tuzemský rum", vyrába sa však umelo, dochutením zriedeného liehu (vyrábaného zo zemiakov, obilia alebo repnej melasy) s rumovou esenciou. Toto označenie však nevyhovuje predpisom EU (kde sa názvom rum môže označovať len trstinový rum), takže sa tento produkt môže predávať len pod inými názvami napr. pod označením "Tuzemský um", R - tuzemský, R - 40 atď.
Rumy.
 (Panama)

</doc>
<doc id="204545" url="https://sk.wikipedia.org/wiki?curid=204545" title="Zbrane SS">
Zbrane SS



</doc>
<doc id="204546" url="https://sk.wikipedia.org/wiki?curid=204546" title="Bank of America Plaza">
Bank of America Plaza

Bank of America Plaza môže byť:

</doc>
<doc id="204547" url="https://sk.wikipedia.org/wiki?curid=204547" title="Bank of America Plaza (Atlanta)">
Bank of America Plaza (Atlanta)

Bank of America Plaza je mrakodrap v Atlante pomenovaný podľa najväčšieho nájomníka, Bank of America. Má výšku 311,8 m a 55 poschodí, je to 24. najvyššia budova na svete. Je to najvyššia budova v USA mimo New Yorku a Chicaga a najvyššia budova v hlavnom meste štátu USA. Dokončená bola v roku 1992. Bol to posledný americký mrakodrap, ktorý bol medzi desiatimi najvyššími budovami na svete (ostatné boli z Ázie). Bola postavená podľa návrhu architekta Kevina Rochea.

</doc>
<doc id="204548" url="https://sk.wikipedia.org/wiki?curid=204548" title="George Washington DeLong">
George Washington DeLong

George Washington DeLong (* 22. august 1844 – † 31. október 1881) bol americký námorný dôstojník a nešťastný bádateľ. 
Narodil sa v New York City, študoval na americkej námornej akadémii v Annapolise. V roku 1879 na podnet Jamesa Gordona Bennetta Jr., majiteľa novín "New York Herald", a pod záštitou amerického námorníctva, vyplával poručík DeLong zo San Francisca na lodi USS Jeannette s plánom nájsť čo najrýchlejšiu cestu na Severný pól cez Beringov prieliv. 
Popri zbieraní vedeckých dát a zvieracích exemplárov, v lete 1881 DeLong objavil tri ostrovy (DeLongove ostrovy). 
Loď narazila na ľad a nakoniec bola zničená a skončila na dne. DeLong a jeho posádka opustili loď a vydali sa na Sibír na troch malých loďkách. Po preplavení otvoreného mora prišli samostatne a jedna loď sa stratila, dodnes nebola nájdená. DeLongova loď dorazila na pevninu ale len dvaja muži ktorý išli pre pomoc prežili. Tretia loď pod vedením George W. Melvilla dorazila k delte rieky Lena a bola zachránená. DeLong zomrel na podvýživu blízko Mat Vay na Sibíri. Mellvile sa o rok neskôr vrátil a našiel DeLongove telo, aj telá ostatných z jeho posádky. Plavba si vyžiadala život 19. členov expedície, ako aj ďalších stratených mužov počas výskumov. 
V 1890 dôstojníci americkej armády venovali k pamiatke DeLonga a posádky USS Jeannette žulovo-mramorový pomník. Pomník navrhol George Partridge Colvocoresses. 24 stôp vysoká stavba sa nachádza na cintoríne americkej námornej akadémie, čnejúc sa na rieke Severn. 
Dve americké námorné lode boli na jeho česť pomenované USS DeLong, takisto aj DeLongove vrchy na severozápade Aljašky. 
De Long a päť jeho mužov sú pochovaný na Woodlawnskom cintoríne v Bronxe, v New Yorku.

</doc>
<doc id="204549" url="https://sk.wikipedia.org/wiki?curid=204549" title="Saab">
Saab

Saab AB (Svenska Aeroplan Aktiebolaget) je švédsky výrobca lietadiel a obranných systémov. Spoločnosť bola založená v roku 1937 v meste Trollhättan. V roku 1939 sa zlúčila s firmou ABSJ a sídlo sa tak premiestnilo do mesta Linköping.
V roku 1947 začal Saab vyrábať automobily. Od roku 1968 do roku 1995 bol Saab zlúčený so švédskou automobilkou Scania-Vabis pod názvom Saab-Scania. Automobilová divízia sa v roku 1990 oddelila pod názvom Saab Automobile ako spoločný podnik s americkou spoločnosťou General Motors. V roku 2000 General Motors odkúpil zbytok automobilovej divízie, odkedy sa Saab a Saab Automobile stali dvomi nezávislými firmami.

</doc>
<doc id="204550" url="https://sk.wikipedia.org/wiki?curid=204550" title="Šen-čen">
Šen-čen

Šen-čen (, ) je subprovinčné mesto v provincii Kuang-tung v južnej Číne, severne od Hongkongu. Je to centrum zahraničných investícií a od konca 70. rokov jedno z najrýchlejšie rastúcich miest na svete. Je tu aj druhý najvyťaženejší prístav v Číne po Šanghaji. V meste sídli niekoľko desiatok technologických startupov, ale aj veľké čínske technologické spoločnosti, taktiež sa tu vyrába viac ako 50% všetkej čínskej elektroniky. Práve preto mesto dostalo prezívku Silicon Valley Číny. 
Má rozlohu a počet obyvateľov v administratívnych hraniciach je 17 560 000 (v roku 2020).
Aj keď sa Šen-čen nachádza len trochu južne od obratníka Raka, vďaka sibírskej anticyklóne má teplé, monzúnové a vlhké subtropické podnebie, hoci je pomerne blízko tropickému. Zimy sú mierne a relatívne suché, čiastočne kvôli vplyvu Juhočínskeho mora.

</doc>
<doc id="204551" url="https://sk.wikipedia.org/wiki?curid=204551" title="Shenzhen">
Shenzhen



</doc>
<doc id="204552" url="https://sk.wikipedia.org/wiki?curid=204552" title="Kao-siung">
Kao-siung

Kao-siung (čín. 高雄) je po Tchaj-peji druhé najväčšie mesto na Taiwane. Leží na juhu ostrova, v miestnom správnom systéme je to centrálne spravované mesto. Podľa údajov z roku 2015 tu žije 2 778 918 obyvateľov. Mesto bolo v roku 2009 hostiteľom Svetových hier.
Kao-siung je priemyselné centrum oblasti. Dominuje hlavne ťažký priemysel, výroba hliníka, drevospracujúci priemysel, chemický priemysel, ťažké strojárstvo a stavba lodí. Je to najvýznamnejší prístav v krajine a svojou veľkosťou je štvrtý najväčší na svete, je tiež základňou námorníctva Taiwanu.

</doc>
<doc id="204553" url="https://sk.wikipedia.org/wiki?curid=204553" title="Kaohsiung">
Kaohsiung



</doc>
<doc id="204555" url="https://sk.wikipedia.org/wiki?curid=204555" title="Rover">
Rover

Rover bola britská automobilka založená ako Starley &amp; Co. Sutton v Coventry roku 1878. V rokoch 1994 - 2000 bola súčasťou BMW a od roku 2000 bola súčasťou firmy MG Rover Group. V apríli 2005 bola kvôli krachu firmy zastavená výroba vozidiel. V júli 2005 firma Nanjing Automobile Group odkúpila majetok Roveru s plánmi obnovenia výroby roku 2007 v Číne a Longbridgi. 18. septembra 2006 firma Ford Motor Company kúpila od BMW práva na názov "Rover" za približne 6 miliónov dolárov.

</doc>
<doc id="204556" url="https://sk.wikipedia.org/wiki?curid=204556" title="Hamit Altıntop">
Hamit Altıntop

Hamit Altıntop (* 8. december 1982, Gelsenkirchen) je turecký futbalista. V súčasnosti je hráčom nemeckého veľkoklubu Bayern Mníchov do ktorého prestúpil pred sezónou 2007-08 zo Schalke. Je dvojčikou futbalového útočníka a bývalého spoluhráča Halila Altıntopa.
Ešte v drese Schalke vyhral v roku 2007 Nemecký superpohár. Na medzinárodnej úrovni reprezentuje Turecko.

</doc>
<doc id="204557" url="https://sk.wikipedia.org/wiki?curid=204557" title="Wu-chan">
Wu-chan

Wu-chan (, ) je hlavné mesto čínskej provincie Chu-pej a najľudnatejšie mesto v strednej Číne. Má rozlohu a žije tu 11,08 milióna obyvateľov, v metropolitnej oblasti 6,1 milióna.
Mesto je podľa niektorých názorov epicentrum vzniku nového typu koronavírusu, ktorý sa následne rozšíril v Číne a po celom svete. Podrobnosti o chorobe pozri v článku COVID-19.

</doc>
<doc id="204558" url="https://sk.wikipedia.org/wiki?curid=204558" title="Wuhan">
Wuhan



</doc>
<doc id="204563" url="https://sk.wikipedia.org/wiki?curid=204563" title="Star Alliance">
Star Alliance

Star Alliance je v súčasnosti (jún 2014) najväčšia aliancia leteckých spoločností. Založená bola v roku 1997 ako najstaršia aliancia na princípe spolupráce medzi leteckými spoločnosťami. Jej znak predstavuje prvých 5 leteckých spoločností, ktoré založili túto alianciu. Nimi boli: Air Canada, Lufthansa, Scandinavian Airlines System, Thajské Aerolínie a United Airlines.
Členovia aliancie.
K 27. júnu 2014 má 27 členov :
Zdroj.
Star Alliance na Air4u.sk 
www.staralliance.com

</doc>
<doc id="204564" url="https://sk.wikipedia.org/wiki?curid=204564" title="HMMWV">
HMMWV

HMMWV alebo High Mobility Multipurpose Wheeled Vehicle ("Vysoko mobilné viacúčelové kolesové vozidlo") je americké vojenské terénne vozidlo vyrábané firmou AM General. Je známe aj pod názvom Humvee, ktorý vznikol skomolením oficiálnej skratky americkými vojakmi.
Vznik a vývoj.
Vozidlo začalo vznikať v roku 1979, kedy americká armáda vydala oficiálne požiadavky na nový terénny automobil, ktorý mal nahradiť už nepostačujúce Jeepy Willys a rôzne prerobené civilné vozidlá. Zákazku nakoniec získala firma AM General a Humvee začal slúžiť v americkej armáde v roku 1985. Stroje sa už počas testovania vyznačovali nízkou poruchovosťou. Jeho vývoj stále pokračuje. 
Vďaka operácii Púštna búrka v Perzskom zálive vošiel do povedomia amerického obyvateľstva. O toto vozidlo prejavil záujem aj Arnold Schwarzenegger (vlastník 5 áut Hummer) a prehovoril firmu AM General k výrobe civilnej verzie, ktorá je známa pod názvom Hummer.
Zo začiatku vozidlá HMMWV používali motor s objemom 6,2 l s trojstupňovou prevodovkou, od roku 1995 používajú 6,5 l motor so štvorstupňovou prevodovkou.
Používatelia.
HMMWV používa mnoho ozbrojených zložiek po celom svete:

</doc>
<doc id="204565" url="https://sk.wikipedia.org/wiki?curid=204565" title="Pražská zmluva (1973)">
Pražská zmluva (1973)

Pražská zmluva je označenie pre "Zmluvu o vzájomných vzťahoch medzi Československou socialistickou republikou a Spolkovou republikou Nemecka" (po nemecky "Vertrag über die gegenseitigen Beziehungen zwischen der Tschechoslowakischen Sozialistischen Republik und der Bundesrepublik Deutschland"). Zmluva bola podpísaná 11. decembra 1973 v Prahe, do platnosti vstúpila po výmene ratifikačných listín v Bonne dňa 19. júla 1974 a v októbri 1974 bola publikovaná ako vyhláška č. 94/1974 Zb.
Obsah zmluvy.
Pražská zmluva bola pokračovaním tzv. nemeckej východnej politiky ("Ostpolitik") a nadväzovala na predtým uzavrené zmluvy Nemecka so ZSSR a Poľskom. Hlavným sporným bodom zmluvy bolo označenie Mníchovskej dohody z roku 1938. Nemecko uznávalo jej "neplatnosť", zatiaľ čo Česko-Slovensko trvalo na formulácii "neplatnosť od samého počiatku".
Pretože sa však Nemecko v prípade druhej formulácie obávalo následkov štátoprávneho i súkromnoprávneho charakteru, bol vo výslednom texte presadený nemecký „mäkší“ variant, uznávajúci Mníchovsku dohodu za neplatnú. Z takejto formulácie nevyplývali žiadne negatívne právne dôsledky pre žiadnu zo strán, ani materiálne nároky Česko-Slovenska. Ďalšími významnými bodmi zmluvy je zrieknutie sa násilia a uznanie nedotknuteľnosti hraníc. Tieto formulácie museli byť prispôsobené Varšavskej zmluve.
Podpísania zmluvy sa zúčastnili hlavy vlád oboch krajín Willy Brandt a Lubomír Štrougal a ministri zahraničných vecí Walter Scheel a Bohuslav Chňoupek. Zmluvou boli znovu nadviazané diplomatické styky medzi Česko-Slovenskom a Nemeckou spolkovou republikou. Oba štáty zároveň vyslovili záujem rozvíjať svoje vzájomné vzťahy v oblasti hospodárstva, vedy, vedeckotechnických stykov, kultúry, ochrany prostredia, športu, dopravy a iných stykov. 
Sudety.
Pražská zmluva sa vyhla sporným otázkam kompenzácie občanov Česko-Slovenska a práv sudetských Nemcov odsunutých z Česko-Slovenska po druhej svetovej vojne. Pražská zmluva sa tak stretla s nesúhlasom a sklamaním odsunutých.

</doc>
<doc id="204566" url="https://sk.wikipedia.org/wiki?curid=204566" title="SEAT">
SEAT

SEAT, S.A. (skratka pre označenie Španielskej spoločnosti osobných automobilov, po španielsky "Sociedad Española de Automóviles de Turismo", ktorým bola pôvodne pokrstená]) je španielska automobilka. Pôvodne bola založená bývalým Národným priemyselným ústavom (po španielsky Instituto Nacional de Industria) v Španielsku 9. mája 1950. 
V roku 1986] získala nemecká skupina Volkswagen väčšinový podiel v spoločnosti a dnes je SEAT jej dcérskou spoločnosťou] spolu s automobilkami Audi, Bentley, Bugatti, Ducati, Italdesign Giugiaro, Lamborghini, MAN, Porsche, Scania a Škoda. Spoločnosť SEAT zároveň vytvorila skupinu dcérskych spoločností (Skupina SEAT), ktoré poskytujú služby samotnej značke, napríklad FISEAT (finančná spoločnosť), LISEAT, Seguri-SEAT, Servi-SEAT a SEAT Sport, pričom SEAT, S.A. naďalej zostáva materskou spoločnosťou. 
SEAT je jedinou spoločnosťou v Španielsku, ktorá navrhuje, vyvíja, vyrába a uvádza automobily na trh. Centrála spoločnosti SEAT S.A. sa nachádza vo vlastnom priemyselnom komplexe v španielskom meste Martorell (Barcelona), kde v roku 2018 vyrobili viac ako 470 000 vozidiel značiek SEAT a Audi. V roku 2018 spoločnosť SEAT predala viac ako 517 000 vozidiel. Spoločnosť vyváža 80% svojich vozidiel a má zastúpenie vo viac ako 80 krajinách prostredníctvom siete 1700 obchodníkov], ktorí majú koncesiu predávať jej automobily. V roku 2018 spoločnosť SEAT otvorila svoju prvú dcérsku spoločnosť s názvom SEAT CUPRA, S.A.U., ktorú uviedla na trh s názvom CUPRA, s nezávislým logom zameraným na športové verzie]. Založila tiež spoločnosť XMOBA Ventures na rozvoj nových riešení mobility vo veľkých mestách. Spoločnosť SEAT následne nadobudla spoločnosť Respiro, ktorá svojím začlenením do spoločnosti XMOBA poskytuje carsharingových služieb. 
----] https://elpais.com/economia/2018/03/22/actualidad/1521721964_387770.html
] https://www.diariomotor.com/marcas/cupra/ 
----] De Castro, str. 732
] https://www.dw.com/es/ganancias-de-consorcio-hispano-alem%C3%A1n/a-765098. Deutsche Welle, 27. januára 2015. Overené 7. mája 2015.  
Vznik.
7. júna 1949] vláda vydala dekrét, v ktorom poverila Národný priemyselný ústav založiť spoločnosť. Spoločnosť SEAT bola založená v roku 1950 Národným priemyselným ústavom s cieľom motorizácie povojnového Španielska, a to výrobou talianskych automobilov značky Fiat s licenciou. Na jej založenie sa vytvorila spoločnosť s kapitálom 600 miliónov pesiet, z čoho Národnému priemyselnému ústavu patrilo 51% akcií, španielskej banke 42% a Fiatu, hlavnému výrobcovi automobilov v Taliansku, ktorý vystupoval ako technologický spoločník, patrilo zvyšných 7%].  
Svoju priemyselnú činnosť spoločnosť začala v závode v priemyselnej zóne Zona Franca v Barcelone. Ako prvý vyrobila v máji roku 1950 model SEAT 1400, ktorý bol priamo inšpirovaný modelom Fiat 1400 z roku 1950. Populárny SEAT 600 vyšiel až v roku 1957 a stál 65 000 pesiet, avšak počas ďalších rokov jeho cena klesla.  
Názov SEAT pochádza z akronymu Španielskej spoločnosti osobných áut (po španielsky Sociedad Española de Automóviles de Turismo). Hľadali názov, ktorý by sa vyslovoval a písal podobne ako značka Fiat (skratka pre Fabbrica Italiana Automobili Torino), s cieľom znárodniť, na základe zvykov vtedajšej doby, vozidlá, ktoré boli napokon odvodené od svojich talianskych náprotivkov. Prvým prezidentom spoločnosti bol José Ortiz Echagüe, zakladajúci inžinier spoločnosti CASA, ktorý spolupracoval s tromi zástupcami riaditeľa: Luis Villar Molina, Luis Ramírez Arroyo a Vicente Fernández-Urrutia. Španielsky štát si udržal dôležitú účasť v spoločnosti prostredníctvom Národného priemyselného ústavu. Keď Fiat v roku 1980 odstúpil, skupina Volkswagen získala v roku 1986 väčšinu akcií španielskeho štátu a stala sa jediným akcionárom.
----] De Castro, str. 729
] Cerezo, Félix (2010) https://www.elmundo.es/elmundomotor/especiales/2010/05/aniversario_seat/historia.html. Overené 9. mája 2015. 
Predchádzajúce udalosti.
Záujem spoločnosti Fiat uasdiť sa v Španielsku sa datuje od nadobudnutia továrne spoločnosti La Hispano v meste Guadalajara - dcérskej spoločnosť Hispano - Suiza, od ktorej bola materská spoločnosť nútená na krátku dobu sa odlúčiť v druhej republike - kde sa vyrobil model Fiat 514, ktorý bol tiež „znárodnený“ ako Hispano-514 v rokoch 1931 až 1935. Po občianskej vojne bola v roku 1940 založená spoločnosť SIAT ako skratka Pyrenejskej spoločnosti osobných áut (po španielsky Sociedad Ibérica de Automóviles de Turismo), v ktorej FIAT tiež pôsobil ako technologický partner (všimnite si podobnosť názvu) spolu so súkromným bankou (Banco Urquijo) a skupinou priemyselných odvetví, medzi ktoré patrila aj spoločnosť Hispano-Suiza]. Spoločnosť však nevyrobila žiadny model, keďže Ministerstvo priemyslu podmienilo jej zavedenie podielom štátu v spoločnosti, čo nebolo možné až do založenia Národného priemyselného ústavu v roku 1941. Nakoniec Národný priemyselný ústav kúpil spoločnosť Hispano-Suiza a začlenil ju do inej národnej spoločnosti - ENASA, založenej pred rokmi - hoci špecializovaní pracovníci v Hispano-Suiza, ktorí boli stále k dispozícii, sa stali súčasťou personálu závodu spoločnosti SEAT v Zona Franca]. 
Rovnako s cieľom motorizácie krajiny (ktorej vozový park klesol o 40% v porovnaní s predvojnovým vozovým parkom), boli spoločnosti so súkromným kapitálom oprávnené na výrobu automobilov so zahraničnou technológiou, ako sú FASA, Citroën Hispania, Authi alebo Hutnícka spoločnosť Santa Ana, ktoré patria medzi konkrétne iniciatívy na výrobu automobilov španielskej technológie.  
----] Fersáinz, Rodrigo (3. augusta 2010). Auto Bild. https://www.autobild.es/reportajes/seat-kil%C3%B3metros-m%C3%A1s-cortos. Overené 9. mája 2015.
] Fersáinz, Rodrigo (3. augusta 2010). Auto Bild. https://www.autobild.es/reportajes/seat-kil%C3%B3metros-m%C3%A1s-cortos. Overené 9. mája 2015. 
Súčasné modely.
Súčasné modely sú pomenované podľa španielskych miest.

</doc>
<doc id="204568" url="https://sk.wikipedia.org/wiki?curid=204568" title="Július Mésáros">
Július Mésáros



</doc>
<doc id="204571" url="https://sk.wikipedia.org/wiki?curid=204571" title="Odkaz Dračích jazdcov">
Odkaz Dračích jazdcov

Odkaz Dračích jazdcov je fantasy edícia mladého amerického autora Christophera Paoliniho.
Prvý diel s názvom Eragon začal písať ako 15-ročný a vydal ho v roku 2001 s pomocou rodičov. Svoju knihu o mládencovi, ktorý nájde záhadný modrý kameň, z ktorého sa vyliahne dračica Zafira, chodil prezentovať do škôl, knižníc i médií. Kniha sa dostala k vydavateľovi A. Knopfovi z vydavateľstva Random House, ktorý sa ju rozhodol o dva roky na to vydať. Eragon sa stal celosvetovým bestsellerom a dočkal sa aj filmového spracovania.
Druhá časť Eldest vyšla v roku 2005. Trilógiu mala uzavrieť kniha s predpokladaným názvom Empire (Ríša), no koncom roku 2007 Paolini uviedol, že sa rozhodol rozšíriť edíciu o štvrtú časť, pretože záver príbehu je priveľmi rozsiahly.
Tretí diel dostal meno Brisingr a na Slovensku vyšiel v roku 2009. Paolini tiež oznámil že v knihe sa odohrá nečakaná smrť. Štvrtý diel Inheritance má vyjsť na jar roku 2011.

</doc>
<doc id="204572" url="https://sk.wikipedia.org/wiki?curid=204572" title="Miloslav Okál">
Miloslav Okál

Prof. PhDr. Miloslav Okál, DrSc. (* 1. december 1913, Slovany – † 22. február 1997, Bratislava) bol slovenský klasický filológ a prekladateľ antickej humanistickej literatúry.
Životopis.
Študoval na Filozofickej fakulte UK v Bratislave. V rokoch 1937-1941 pôsobil ako stredoškolský profesor v Liptovskom Mikuláši a Nitre. Od roku 1941 pracoval na FiF UK v Bratislave, kde bol vedúcim Katedry klasickej a semitskej filológie. V roku 1954 bol menovaný za univerzitného profesora a v roku 1961 získal titul Doktor vied.
V pedagogickej a prekladateľskej práci sa zameral na diela antických filozofov a latinských humanistov. Okrem iného preložil do slovenčiny veľké starogrécke eposy Ilias a Odysea. Napísal aj niekoľko vysokoškolských učebníc a vyše 100 štúdií z klasickej filológie.

</doc>
<doc id="204574" url="https://sk.wikipedia.org/wiki?curid=204574" title="Pražská zmluva">
Pražská zmluva

Pražská zmluva môže byť:

</doc>
<doc id="204575" url="https://sk.wikipedia.org/wiki?curid=204575" title="Daniel Škoviera">
Daniel Škoviera

Prof. PhDr. Daniel Škoviera, PhD. (* 30. november 1946, Mikulášová – † 24. február 2021, Bratislava) bol slovenský klasický filológ, vysokoškolský pedagóg a prekladateľ starokresťanskej a humanistickej literatúry.
Životopis.
Narodil sa Jánovi a Márii Škovierovým v dedinke Mikulášová (Niklová) v okrese Bardejov. Jeho otec Ján Škoviera bol gréckokatolícky kňaz. Pochádzal zo štyroch detí – Marián (* 1945), Daniel (* 1946), Albín (* 1949), Martin (* 1957). Brat Albín Škoviera je vysokoškolský pedagóg, publicista, textár a skladateľ, Martin Škoviera je matematik a teoretický informatik na FMFI UK.

</doc>
<doc id="204576" url="https://sk.wikipedia.org/wiki?curid=204576" title="Národný výbor československý">
Národný výbor československý

Národný výbor československý (orig. ; iné zápisy: zriedkavejšie Národný výbor česko-slovenský, Národný výbor) bol pôvodne český, neskôr česko-slovenský vrcholný orgán prvého česko-slovenského domáceho odboja. Vznikol 13. júla 1918. Jeho úlohou bola príprava prevzatia štátnej moci na území etablujúceho sa Československa a vypracovanie základných právnych predpisov nového štátu.
Vznik a vývoj.
Počiatky Národného výboru československého siahajú do roku 1916, keď bol 18. novembra 1916 vytvorený Český zväz a Národný výbor. Český zväz bol zväz českých poslancov Ríšskej rady, ktorého účelom bol jednotný postup v otázkach národno-politických a ústavnoprávnych. Národný výbor vznikom ako "oporný" orgán zväzu a bol zložený zo zástupcov českých politických strán. Toto prehlásenie nieslo názov "Oznámení o vzniku Českého svazu a Národního Výboru" (Národný výbor sa písal ako "Národný Výbor").
Ešte začiatkom roka 1917 česká politická reprezentácia odmietala Masarykove ciele vytvoriť samostatný česko-slovenský štát a domnievala sa, že dôjde k vyhláseniu čs. štátu v rámci habsburskej monarchie ("Předsednictvo českého svazu k prohlášení dohodových vlád o válečných cílech", 31. január 1917, podpísaní F. Staněk, dr. B. Šmeral, Maštálka).
V júni 1918 uznalo Francúzsko právo na samostatnosť československého národa a Česko-slovenskú národnú radu ako predstaviteľku národa.
Národný výbor československý vznikol v Prahe 13. júla 1918. Mal 38 členov, boli v ňom pomerným spôsobom podľa výsledkov volieb do Ríšskeho snemu v r. 1911 zastúpené strany nasledovne: (10 členov sociálni demokrati, 9 agrárnici, 9 štátoprávni demokrati, 4 národní socialisti, 4 realisti, 1 staročesi, 1 katolíci).
Na jeseň 1918 bolo už Rakúsko-Uhorsko v takom pokročilom rozklade, že so vznikom Česko-Slovenska sa v Prahe počítalo ako so samozrejmosťou. V priebehu októbra došlo k programovému zjednoteniu oboch táborov česko-slovenskej reprezentácie. Pražskí predstavitelia dostali možnosť odcestovať do Švajčiarska a stretnúť sa s politikmi v emigrácii. Na rokovaniach sa zúčastnili Karel Kramář, Václav Klofáč, František Staněk, Gustav Habrman, Antonín Kalina, Přemysl Šámal, Jaroslav Preiss a Karel Svoboda. Delegáciu politikov v emigrácii viedol Dr. Edvard Beneš.
Výsledkom stretnutia bolo rozhodnutie o tom, že budúci štát bude republikou, a tiež bolo dohodnuté konkrétne personálne obsadenie česko-slovenskej vlády, ktorá mala mať 14 členov, z toho 4 Slovákov (Milan Rastislav Štefánik, Milan Ivanka, Milan Hodža, Vavro Šrobár) a jedného Nemca.
27. októbra 1918 vydal minister zahraničných vecí Rakúska-Uhorska Július (Gyula) Andrássy ml. nótu určenú americkému prezidentovi Wilsonovi o prijatí podmienok pre uzavretie mieru a ochote rokovať o mieri. Keď sa s touto nótou o deň neskôr zoznámila verejnosť, vypukli v Prahe všeobecné oslavy, keďže nóta bola považovaná za kapituláciu monarchie.
28. október 1918.
Predstavitelia Národného výboru („muži 28. októbra“ - Alois Rašín, Antonín Švehla, František Soukup, Jiří Stříbrný a Vavro Šrobár), vyhlásili v pondelok 28. októbra 1918 v Prahe samostatný československý štát a vydali prvý zákon, zákon o zriadení samostatného štátu československého. Autorom oboch dokumentov bol JUDr. Alois Rašín. V ten istý deň boli do Národného výboru prizvaní 4 slovenskí zástupcovia. 
Zástupcovia Národného výboru začali postupne preberať ríšske úrady - postupne prebrali Vojnový obilný ústav, české miestodržiteľstvo, policajné riaditeľstvo, vrchný krajinský súd a štátne zastupiteľstvo. Boli vytvárané poriadkové sily z členov Sokola. Na odpor sa postavili iba vojenské veliteľstvá v Prahe a Litoměřiciach, ale vzdali sa bez boja, takže prevrat bol nekrvavý.
K vyhláseniu Národného výboru česko-slovenského sa Slováci prihlásili vyhlásením Martinskej deklarácie 30. októbra 1918.
Ďalšie udalosti.
14. novembra 1918 bolo z Národného výboru vytvorené Revolučné národné zhromaždenie, ktoré predalo výkonnú moc prvej česko-slovenskej vláde Karla Kramářa, menovanej v ten istý deň. Tá prevzala vládu od Masarykovej Dočasnej československej vlády, uznanej 14. októbra v Paríži západnými mocnosťami.
Predsedom Národného výboru bol Karel Kramář, podpredsedom Antonín Švehla, konateľom František Soukup.

</doc>
<doc id="204577" url="https://sk.wikipedia.org/wiki?curid=204577" title="Peter Kuklica">
Peter Kuklica

Prof. PhDr. Peter Kuklica, CSc. (24. júl 1933, Zemianska Dedina – 12. november 2015) bol slovenský klasický filológ, vysokoškolský pedagóg a prekladateľ antickej literatúry.

</doc>
<doc id="204578" url="https://sk.wikipedia.org/wiki?curid=204578" title="Recepčný zákon (1918)">
Recepčný zákon (1918)

Zákon o zriadení samostatného štátu československého" (v Zbierke zákonov a nariadení vyhlásený ako zákon č. 11/1918 Zb. z. a nar. o zriadení samostatného štátu československého, iné názvy: Zákon Národného výboru československého zo dňa 28. októbra 1918 o zriadení samostatného štátu československého alebo iba zákon č. 11/1918 Zb. z. a n., v pôvodnom jazyku, t.j. v češtine "Zákon (ze dne 28. října 1918) o zřízení samostatného státu československého", označovaný aj ako recepčný zákon alebo recepčná norma") bol prvý zákon vydaný Národným výborom československým v deň vzniku prvého česko-slovenského štátu. Autorom pôvodného textu zákona je JUDr. Alois Rašín.
Úvodným vyhlásením zákona bol proklamovaný česko-slovenský štát: "Samostatný stát československý vstoupil v život." Norma neurčovala jeho štátnu formy. Bolo určené (dočasné) bezvýhradné prebratie / recepcia právneho systému rakúsko-uhorskej monarchie (princíp právnej kontinuity). Táto skutočnosť viedla k tomu, že v novom, unitaristickom štáte existoval nasledujúch niekoľko desiatok rokov právny dualizmus. Zákon mal faktickú povahu dekrétu a účinnosť nadobudol okamžite po publikovaní v novinách 28. októbra 1918. Zákon podpísali v Prahe prítomní členovia Národného výboru československého, vrátane čerstvo kooptovaného slovenského člena Vavra Šrobára (tzv. muži 28. októbra).
Národný výbor bol označený za orgán vôle národa a vykonávateľa zvrchovanosti, vykonával moc zákonodarnú aj výkonnú.
Spolu so zákonom bol prijatý aj dokument "Ohlas k národu ľud československý." 
Text zákona.
Citovaný text zákona v pôvodnom znení podľa:
"Samostatný stát československý vstoupil v život. Aby byla zachována souvislost dosavadního právního řádu se stavem novým, aby nenastaly zmatky a upraven byl nerušený přechod k novému státnímu životu, nařizuje Národní výbor jménem československého národa jako vykonavatel státní svrchovanosti toto:"
"Čl. 1 Státní formu československého státu určí Národní shromáždění ve srozumění s Československou Národní radou v Paříži. Orgánem jednomyslné vůle národa a také vykonavatelem státní svrchovanosti je Národní výbor."
"Čl. 2 Veškeré dosavadní zemské a říšské zákony a nařízení zůstávají prozatím v platnosti."
"Čl. 3 Všechny úřady samosprávné, státní a župní, ústavy státní, zemské, okresní a zejména i obecní jsou podřízeny Národnímu výboru a prozatím úřadují a jednají dle dosavadních platných zákonů a nařízení."
"Čl. 4 Zákon tento nabývá účinnosti dnešním dnem."
"Čl. 5 Národnímu výboru se ukládá, aby tento zákon provedl."
"V Praze 28. října 1918"
Text dokumentu "Ohlas k národu ľud československý".
"Lide československý! Tvůj odvěký sen stal se skutkem. Stát československý vstoupil dnešního dne v řadu samostatných, svobodných, kulturních států světa. Národní výbor, nadaný důvěrou veškerého lidu československého, přejal jako jediný a oprávněný a odpovědný činitel do svých rukou správu svého státu. Lide československý! Vše, co podnikáš, podnikáš od tohoto okamžiku jako nový svobodný člen velké rodiny samostatných svobodných národů. Novými činmi v těchto chvílích zahajují se nové, bohdá slavné dějiny Tvoje. Nezklameš očekávání celého kulturního světa, který se žehnáním na rtech vzpomíná Tvých slavných dějin, jež vyvrcholili v nesmrtelné výkony československých legií na západním bojišti a na Sibiři. Celý svět sleduje Tvoje kroky do nového života, Tvůj vstup do země zaslíbené. Zachovej štít čistý jako jej zachovalo Tvé národní vojsko : Československá legie. Buď si stále vědom, že jsi občanem československého státu nejen se všemi právy, nýbrž i povinnostmi. Na počátku velikého díla ukládá Ti Národní výbor, ode dneška Tvá vláda, aby Tvé chování a Tvá radosť byly důstojny velké chvíle nynější. Naši osvoboditelé Masaryk a Wilson nesmí býti zklamáni ve svém přesvedčení, že dobyli svodoby lidu, který dovede sám sobě vládnouti, ni jediným rušivým činem nesmí býti zkaleny nynější veliké okamžiky, ni jediný z Vás nesmí se dopustiti ničeho, co by mohlo vrhnouti stín na čisté jméno národa. Každý z Vás musí bezvýhradně šetřiti všeho, co jinému jest svato. Svobody osobní, majetku soukromého nesmí býti dotčeno. Podrobte se bezvýhradně rozkazu národního výboru. V Praze, dne 28. října 1918. Za národní výbor československý Dr. Fr. Soukup, v. r., Dr. Vavro Šrobár, v. r., Antonín Švehla, v. r., Jiří Stříbrný, v. r., JUDr. al. Rašín v. r. "

</doc>
<doc id="204579" url="https://sk.wikipedia.org/wiki?curid=204579" title="Revolučné národné zhromaždenie">
Revolučné národné zhromaždenie

Revolučné národné zhromaždenie alebo Národné zhromaždenie česko-slovenské alebo Dočasné národné zhromaždenie bol najvyšší zastupiteľský a zákonodárny orgán v období vzniku Česko-Slovenska. Vznikol 14. novembra 1918 z Národného výboru česko-slovenského. Pôvodne mal 254 členov, ale do marca 1919 sa ich počet zvýšil na 269 (ďalšie miesta boli uvoľnené pre poslancov za Podkarpatskú Rus a pre reprezentantov česko-slovenských légií). Prvé slávnostné zasadanie zvolilo za prezidenta republiky Tomáša Garrigue Masaryka a vymenovalo vládu, ktorej predsedom sa stal Karel Kramář. Činnosť Revolučného národného zhromaždenia bola ukončená v roku 1920 voľbami do Národného zhromaždenia.
Prvým predsedom Revolučného národného zhromaždenia bol novinár a sociálno-demokratický politik František Tomášek.
Zloženie Revolučného národného zhromaždenia.
Revolučné národné zhromaždenie vzniklo z Národného výboru česko-slovenského jeho rozšírením podľa tzv. "Švehlovho kľúča" na základe výsledkov volieb do ríšskej rady roku 1911. Pôvodne malo 256 členov, ale v marci 1919 bol ústavným zákonom ich počet zvýšený na 270 (ďalšie miesta boli uvoľnené najmä pre poslancov za Slovensko, kde bolo nutné efektívnejšie bojovať proti právnemu dualizmu - na Slovensku platili staré uhorské predpisy, v ostatných krajinách predpisy rakúske). V parlamente zasadali len poslanci českej a slovenskej národnosti (nemecká a maďarská menšina zastúpená nebola, rovnako ako Podkarpatská Rus, ktorej štátoprávny pomer k Česko-Slovensku ešte nebol doriešený).
"Podrobnejšie informácie nájdete v článku Zoznam členov Revolučného národného zhromaždenia"
Zastúpenie jednotlivých poslaneckých klubov.
Je uvedené poradie, názov strany a počet pridelených mandátov.
Klub slovenských poslancov v Revolučnom Národnom zhromaždení.
Klub slovenských poslancov v Revolučnom Národnom zhromaždení, tzv. Slovenský klub bol jeden z viacerých poslaneckých klubov Revolučného Národného zhromaždenia. Pôvodne bol vytvorený zo 41 kooptovaných poslancov, ktorých nominoval V. Šrobár. Výkonný výbor Slovenskej národnej rady sa pri nomináciách cítil obídený a listom navrhol, aby sa členovia Slovenského klubu vzdali mandátov a navrhli za seba náhradníkov. Táto požiadavka bola odmietnutá. Od marca 1919 bol počet členov Slovenského klubu rozšírený na 54. Klub sústreďoval všetkých slovenských poslancov, ale jeho členmi boli formálne aj A. Masaryková, J. Rotnágl, J. Záruba-Pfeffermann a ďalší českí slovakofili. Prvý predseda Klubu bol M. M. Bella, po ňom M. Dula. Na rozdiel od jednotlivých českých parlamentných klubov bol Slovenský klub politicky rôznorodý - skladal sa z bývalých spolupracovníkov liberálnych časopisov Hlas a Prúdy, stúpencov unitárneho československého štátu (okolo V. Šrobára), z potenciálnych agrárnikov okolo M. Hodžu, z tradičných konzervatívnych "národniarov" zo Slovenskej národnej strany a bývalého martinského politického centra okolo M. Dulu, z autonomistov okolo A. Hlinku i z príslušníkov sociálnej demokracie (I. Dérer). V ďalších volebných obdobiach poslaneckej snemovne ani senátu tento klub už nejestvoval a jednotliví jeho členovia sa politicky vyhraňovali a preskupovali.
Kooptácia poslancov do revolúčného Národného zhromaždenia 19181920.
Bol to spôsob konštituovania prvého zákonodarného zboru nového česko-slovenského štátu. Členovia prvého jednokomorového česko-slovenského parlamentu neboli zvolení, ale boli menovite pribraní a dosadení na základe nominácií českých politických strán kvantitatívne podľa tzv. Švehlovho kľúča, t. j. na základe posledných výsledkov volieb do tzv. Ríšskej rady z r. 1911. Slovenských členov z Klubu slovenských poslancov nominoval a fakticky do parlamentu kooptoval V. Šrobár ako jeden z formálnych zakladateľov štátu (muž 28. októbra).

</doc>
<doc id="204581" url="https://sk.wikipedia.org/wiki?curid=204581" title="Bojanský chrám">
Bojanský chrám

Bojanský chrám () je stredoveký chrám bulharskej pravoslávnej cirkvi, ktorý leží na samom okraji Sofie, hlavného mesta Bulharska. Východné krídlo chrámu bolo postavené v neskorom 10. a na začiatku 11. storočia. 
V roku 1979 bol chrám zapísaný do zoznamu svetového kultúrneho dedičstva UNESCO.

</doc>
<doc id="204583" url="https://sk.wikipedia.org/wiki?curid=204583" title="Konzervatívni demokrati Slovenska">
Konzervatívni demokrati Slovenska

Konzervatívni demokrati Slovenska (KDS) bola konzervatívna politická strana pôsobiaca na Slovensku, ktorú založili Vladimír Palko, František Mikloško, Pavol Minárik a Rudolf Bauer po odchode z Kresťanskodemokratického hnutia.
Vedenie strany.
V roku 2009 sa začala formovať mládežnícka platforma strany – Mladí konzervatívni demokrati Slovenska (Mladí KDS). Najvyšším výkonným orgánom Mladých KDS je predsedníctvo, ktoré sa skladá z 5 členov. Predseda Ľubomír Jančok (iniciátor myšlienky) viedol platformu od roku 2010 do marca 2012. Vtedy i ukončil celkové pôsobenie v Mladých KDS i v KDS - reakcia na neúspešný pokus KDS dostať sa do NRSR na Matovičovej kandidátke. Na jeho post nastúpil vtedajší podpredseda Ivan Lučanič. V pôvodnom zakladajúcom predsedníctve boli ešte: Vladimír Jan Kružík, Ľubomír Švorca a Jozef Liday.
História.
Stranu založili bývalí členovia Kresťanskodemokratického hnutia Vladimír Palko, František Mikloško, Pavol Minárik a Rudolf Bauer po tom, ako 21. februára 2008 vystúpili z KDH. Strana bola na ministerstve vnútra zaregistrovaná 22. júla 2008. V komunálnych voľbách 14. novembra 2014 za stranu kandidoval Rudolf Bauer na primátora Košíc. Potom, ako skončil druhý za víťazom volieb, kandidátom Smeru-SD Richardom Rašim, bola členmi strany KDS vymazaná z registru politických strán a tým zanikla.
Volebné výsledky.
Volebné výsledky z volieb do Národnej rady SR a Európskeho parlamentu, v ktorých sa zúčastnila strana KDS.
Volebné preferencie.
Volebné preferencie strany zatiaľ Štatistický úrad Slovenska nezaznamenáva.

</doc>
<doc id="204584" url="https://sk.wikipedia.org/wiki?curid=204584" title="Varšavské staré mesto">
Varšavské staré mesto

Varšavské staré mesto () je najstaršia historická štvrť Varšavy. Je ohraničená Gdanským nábrežím na brehoch Wisly a ulicami Grodzka, Mostowa a Podwale. Patrí medzi najvýznamnejšie turistické atrakcie hlavného mesta.
História.
Varšavské staré mesto bolo založené v 13.storočí. Pôvodne bolo ohraničené hlineným valom, pred rokom 1339 ho opevnili tehlovými hradbami. Mesto vyrástlo okolo kráľovského hradu. Tržné (Staromestské) námestie vzniklo na konci 13. alebo na začiatku 14. storočia, spoločne s ulicou, ktorá spojovala hrad s novým mestom na severe.
Do roku 1817 bola najvýznamnejšou stavbou štvrte radnica postavená pred rokom 1429. Následne v roku 1701 ju dal prestavať Tylman z Gamerenu a v roku 1817 zbúraná. Od 19. storočia sú štyri strany Staromestského námestia pomenované po štyroch Poliakoch, ktorí tu kedysi žili: Ignacy Zakrzewski (juh), Hugo Kołłątaj (západ), Jan Dekert (sever) a Franciszek Barss (východ).
V 19. storočí stratilo Staré mesto v dôsledku rýchleho rozvoja Varšavy svoj význam obchodného a správneho centra mesta. Väčšina Starého mesta bola zanedbávaná a osídlená chudobnejšími obyvateľmi mesta. Miestne orgány sa o štvrť začali zaujímať až potom, keď Poľsko po 1. svetovej vojne znovu získalo samostatnosť.
V roku 1918 sa kráľovský hrad stal znova sídlom najvyšších štátnych orgánov, tentoraz poľského prezidenta a jeho úradu. Koncom 30. rokov, keď bol starostom Stefan Starzyński, začali mestské orgány prinavracať Starému mestu jeho bývalú krásu. Čiastočne bol obnovený barbakán a Staromestské námestie. Snahy o obnovu však ukončil začiatok 2. svetovej vojny.
Počas invázie do Poľska (1939) bola väčšina štvrte vážne poškodená nemeckou Luftwaffe, ktorá zámerne cielila na obytné a historicky významné oblasti v rámci teroristického bombardovania. Po dobytí Varšavy boli časti Starého mesta obnovené, ale hneď po Varšavskom povstaní (august – október 1944) nemecká armáda celú štvrť systematicky zapálila a zničila. Povstanie pripomína socha „malého povstalca“, ktorá stojí na historických hradbách Starého mesta.
Po 2.svetovej vojne bolo Staré mesto ešte raz do detailov obnovené. Na obnovu sa použil všetok využiteľný materiál. Sutinu preosiali a získané ozdobné súčasti vsadili na pôvodné miesta. Na rekonštrukciu sa použila veduta Bernarda Bellota z 18. storočia rovnako ako študentské medzivojnové kresby.
Pamiatka svetového kultúrneho dedičstva UNESCO.
Varšavské staré mesto bolo v roku 1980 zapísané do zoznamu svetového kultúrneho dedičstva UNESCO. ako "výnimočný príklad takmer úplnej rekonštrukcie historického vývoja od 13. do 20. storočia".

</doc>
<doc id="204585" url="https://sk.wikipedia.org/wiki?curid=204585" title="Recepčný zákon">
Recepčný zákon

Recepčný zákon alebo recepčná norma môže byť:

</doc>
<doc id="204586" url="https://sk.wikipedia.org/wiki?curid=204586" title="Nonsens">
Nonsens

Nonsens je žáner lyrickej poézie vyznačujúci sa zdanlivo nezmyselnými prvkami. Výraz pochádza z anglického výrazu "nonsense" (nezmysel). Nonsens vznikol v anglickej poézii (známym predstaviteľom je L. Carroll - Alica v Krajine zázrakov). Nonsens z estetických a štylistických kategórií využíva paradox, grotesknosť, absurdnosť, čerpá z ľudovej slovesnosti. Využíva slovné hračky, riekanky a pod. pripomínajúce folklór.
V slovenskej poézii nájdeme nonsens v tvorbe Válka a Feldeka (detská literatúra). Napr. Feldek: Hra pre tvoje modré oči, v ktorej v cirkuse zeleniny v záhrade vystupujú fazuľa, kukurica, cibuľa... V slovenskej poézii nájdeme nonsens v tvorbe Miroslava Válka, Ľubomíra Feldeka, Štefana Moravčíka, Tomáša Janovica a Jána Navrátila.

</doc>
<doc id="204592" url="https://sk.wikipedia.org/wiki?curid=204592" title="STS 123">
STS 123



</doc>
<doc id="204595" url="https://sk.wikipedia.org/wiki?curid=204595" title="Roger de Bussy-Rabutin">
Roger de Bussy-Rabutin

Roger de Rabutin, gróf z Bussy, zvaný Bussy-Rabutin (* 13. apríl 1618, zámok Épiry, Saint-Émiland, Francúzsko – † 9. apríl 1693, Autun, Francúzsko) bol spisovateľ, známy pre svoj zmysel pre humor a iróniu.
Životopis.
Bussy-Rabutin sa narodil ako tretí syn Léonora de Rabutin, avšak smrť jeho dvoch starších bratov spôsobila, že sa práve on stal dedičom rodinného majetku. Po ukončení štúdií u jezuitov v Autun a štúdiách v Paríži, vstúpil mladý Bussy-Rabutin vo svojich šestnástich rokoch do armády, zúčastnil sa viacerých výprav a neskôr pokračoval vo vojenskej kariére svojho otca, ktorá mu dopomohla až k miestu kráľovského poručíka. 
Sám tvrdil, že jeho dve ambície sú stať sa "cestným mužom" a zasvätiť svoj život kariére vojaka. V roku 1643 sa oženil so sesternicou Gabrielle de Toulongeon a na niekoľko rokov opusti armádu. Jeho manželka však v roku 1646 pri pôrode umiera, a tak sa Bussy-Rabutin vrhá do dobrodružstva únosu bohatej vdovy Madame de Miramion, ktorý nedopadne podľa očakávania, a tak sa gróf hneď ožení s Louise de Rouville.
V roku 1659 sa Bussy zúčastnil škandalóznych orgií počas svätého týždňa a dostal sa tak do nemilosti kráľa. Uchýlil sa na rodnú zem, na zámok v Bussy-le-Grand, v Burgundsku a začal sa venovať ďalšej záľube, písaniu "Milostných poviedok Galov", milostných historiek bohatých dám kráľovského dvora: chcel tak pobaviť svoju milenku, markízu de Montglas. Táto veselá zbierka poviedok voľne kolovala obsahujúc veľké množstvo apokryfov. Avšak zbierka sa dostane do rúk istej grófky, ktorá ju doplní o ďalšie historky a zbierku oficiálne vydá, avšak pod menom Roger de Bussy-Rabutin. Prirodzene, výtlačok sa dostal do rúk Ľudovíta XIV. a spôsobil veľký škandál, ktorý uvrhol grófa Bussy-Rabutin na niekoľko mesiacov do Bastilly.
Po prepustení sa uchýlil do exilu na svoj zámok v Burgundsku. Počas sedemnástich rokov exilu sa neustále pokúšal získať späť kráľovu milosť, avšak neúspešne, až neskôr dostal pozvánku na kráľovský dvor pri príležitosti inaugurácie zámku vo Versailles, avšak Bussy-Rabutin vidiac kráľov nezáujem o jeho osobu sa nakoniec sklamaný vrátil na zámok v Burgundsku, kde sa obklopil mnohými maľbami pripomínajúcimi život na kráľovskom dvore a v armáde.
Bussy-Rabutin je taktiež autorom "Genealógie rodu Rabutin", ktorá bola vydaná až v roku 1867, naopak jeho "Úvahy o vojne" boli vydané prvýkrát už v roku 1746.
Jediný syn grófa sa stal biskupom v Luçon.

</doc>
<doc id="204596" url="https://sk.wikipedia.org/wiki?curid=204596" title="Jednobran">
Jednobran

Jednobran alebo dvojpól je výraz z elektrotechniky, ktorým sa označuje súčiastka alebo obvod s dvoma pólami - s dvoma elektrickými prípojnými bodmi. Obvod chápeme ako čiernu skrinku (nie je dôležité, čo je dnu, ale ako reaguje na vonkajšie podnety). Zložením viacerých jednobranov do jedného obvodu vznikne opäť jednobran, len sa zmení jeho charakteristika. Jednobrany sa opisujú rovnicami (obvykle veľmi zložitým výrazom).
Podľa orientácie napätia a prúdu sa jednobran (dvojpól) môže chovať ako zdroj (batéria, akumulátor, fotočlánok atď.), alebo ako záťaž - spotrebič (odpor, impedancia a pod.). Pri niektorých dvojpóloch je ich VA charakteristika závislá aj od ďalších veličín (tlak, teplota, osvetlenie). V takom prípade hovoríme o riadenom dvojpóle. Jednobran môže byť aj veľmi zložitý obvod obsahujúci rôzne prvky (odporové, akumulačné ...).
Zjednodušenie jednobranu.
Pri výpočte náhradného odporu Rn nahradíme všetky zdroje elektrickej energie obsiahnuté v zjednodušovanej časti ich vlastnými Ri. Ideálny zdroj napätia : Ri = 0 = skrat, ideálny zdroj prúdu : Ri = nekonečno - rozpojený obvod.

</doc>
<doc id="204599" url="https://sk.wikipedia.org/wiki?curid=204599" title="The Faces">
The Faces

Faces (alebo aj The Faces) bola britská rocková skupina, ktorá vznikla z kapely Small Faces po tom, ako z nej odišiel Steve Marriott do formácie Humble Pie. Zvyšní členovia Small Faces - Ronnie Lane (basgitara), Ian McLagan (klávesy) a Kenney Jones (bicie a perkusie) - sa spojili s bývalými členmi skupiny The Jeff Beck Group Ronom Woodom (gitara) a Rodom Stewartom (spev) a začali vystupovať pod novým názvom "Faces".
Skupina Faces vydala štyri štúdiové albumy a na jeseň roku 1975 absolvovala spoločné koncertné turné. Súčasne s fungovaním v skupine Faces Rod Stewart začal svoju sólovú kariéru a v poslednom roku účinkovania skupiny gitarista Ron Wood začal hrávať s kapelou Rolling Stones.
Iné projekty.
 

</doc>
<doc id="204600" url="https://sk.wikipedia.org/wiki?curid=204600" title="Faces">
Faces



</doc>
<doc id="204609" url="https://sk.wikipedia.org/wiki?curid=204609" title="Ing.">
Ing.



</doc>
<doc id="204613" url="https://sk.wikipedia.org/wiki?curid=204613" title="AnimeSHOW">
AnimeSHOW

AnimeSHOW je medzinárodný festival anime, mangy, comicsu, sci-fi a japonskej kultúry. Je to v poradí tretí festival z rodiny Comics Salónu a IstroCONu. Spolu s Comics Salónom je najväčším conom na Slovensku. V roku 2014 sa AnimeSHOW konalo spolu so štvrtým festivalom danej rodiny – s GAME EXPO. Na festivale sa v roku 2014 uskutočnila aj súťaž v cosplayi, karaoke, DDR a kreslení. Najbližší AnimeSHOW sa bud konať 28. až 30. marca 2025 v DK Ružinov.

</doc>
<doc id="204619" url="https://sk.wikipedia.org/wiki?curid=204619" title="Dundalk">
Dundalk

Dundalk (ír. "Dún Dealgan") je mesto v severovýchodnej časti Írskej republiky, v grófstve Louth. Je správnym strediskom grófstva, leží približne od hranice so Severným Írskom. Má rozlohu a žije tu 29 037 obyvateľov , v rámci aglomerácie 35 085 obyvateľov.
Mesto je lokalizované pri ústí rieky Castletown do zálivu Dundalk Bay v Írskom mori, intravilánom mesta preteká aj rieka Blackwater. Leží na hlavnej železničnej i diaľničnej (M1) trase Dublin - Belfast, na križovatke ciest N52, N53, R132, R171, R172, R177 a R178. Nachádza sa tu tiež prístav - Dundalk Harbour.
Dundalk je sídlom Dundalk Institute of Technology. Z mesta pochádza známa hudobná skupina The Corrs.

</doc>
<doc id="204620" url="https://sk.wikipedia.org/wiki?curid=204620" title="Lineárne písmo A">
Lineárne písmo A

Lineárne písmo A alebo krétske lineárne písmo A je písmo, ktoré používala v prvej polovici 2. tisícročia pred Kr. minojská civilizácia. Je dodnes nerozlúštené. 
Lineárne písmo A sa pravdepodobne vyvinulo z obrázkového (piktografického) písma, ktoré sa na minojskej Kréte používalo okolo roku 1750 pred Kr. Svoje pomenovanie dostalo podľa toho, že sa jednotlivé znaky písali v riadkoch a pôvodné obrázkové znaky sa zjednodušili. 
Dodnes sa našlo niekoľko tisíc tabuliek po celom Grécku a na Kréte. Odborníci odhadujú, že lineárne písmo A sa (na rozdiel od lineárneho písma B, ktoré sa používalo výhradne pre hospodárske účely) používalo na zaznamenávanie hospodárskych údajov, ale aj pre náboženské texty a pravdepodobne aj pre zaznamenávanie literárnych a iných textov.
Z lineárneho písma A sa vyvinulo lineárne písmo B, ktoré používali mykénski Achájci a ktoré v roku 1952 rozlúštil Michael Ventris a John Chadwick.

</doc>
<doc id="204621" url="https://sk.wikipedia.org/wiki?curid=204621" title="Dún Dealgan">
Dún Dealgan



</doc>
<doc id="204625" url="https://sk.wikipedia.org/wiki?curid=204625" title="Drogheda">
Drogheda

Drogheda (ír. "Droichead Átha") je mesto vo východnej časti Írska, v grófstve Louth. Má rozlohu ? km² a žije tu 28 973 obyvateľov , v aglomerácii 35 090 obyvateľov.
Mesto leží na rieke Boyne, severne od Dublinu a južne od Dundalku, na hlavnej železničnej a diaľničnej (M1) trase do Belfastu, na križovatke ciest N51, R108, R132, R150, R152, R166, R168. 
Je to významné priemyselné centrum s prístavom a v súčasnosti sa rozrastá aj za hranice grófstva Louth, na územie susedného grófstva Meath. západne od mesta sa nachádza historicky významná lokalita Oldbridge, kde sa odohrala Bitka pri Boyne (1690). V meste sa narodil herec Pierce Brosnan.

</doc>
<doc id="204626" url="https://sk.wikipedia.org/wiki?curid=204626" title="Pylos">
Pylos

Pylos, gr. "Πύλος", alebo do 19. storočia " Νεόκαστρο-Neokastro (Nová pevnosť)", tal. "Navarino", je meno zálivu a mestečka na západnom pobreží Peloponézu, v kraji Messinia. V súčasnosti je hlavným mestom okresu Pylia. Mesto Pylos má 2 561 obyvateľov, okres Pylia má 5 402 obyvateľov (2001). 
Mesto Pylos má bohatú históriu, ktorá siaha až do mykénskeho obdobia. Stalo sa miestom dvoch významných vojenských bitiek:
Dejiny.
Pylos sa spomína už v Homérovej Iliade ako sídlo kráľa Nestora. Podľa Homéra patril Nestor k najstarším účastníkom trójskej vojny (prežil už tri generáciemal teda viac ako 90 rokov) a preto si ho Achájci veľmi vážili. Vystupoval vždy rozvážne a umiernene.
V roku 1952 archeológovia Carl Blegen a Konstantinos Kuruniotis objavili na brehu morskej zátoky rozsiahly palác z bronzovej doby, ktorý stotožnili s Nestorovým palácom. V Pyle sa našli aj tabuľky s lineárnym písmom B, ktoré svedčia o vojenskom nebezpečenstve na konci 13. storočia pred Kr. Podľa týchto tabuliek bolo územie mesta a morské pobrežie rozdelené na asi desať vojenských sektorov, ktorým velili jednotliví vojenskí náčelníci a tým boli pridelené určité vojenské jednotky a bojové vozy.
Tento palác patrí medzi najdôležitejšie mykénske pamiatky a v dobe mykénskej to bolo dôležité kultúrne centrum. Palác sa skladal z viacerých budov, ako budova kráľa a budova kráľovnej. V okolí paláca sa pestovalo hrozno. Palác bol koncom mykénskej doby zničený Dórmi, ktorí sa tu aj usadili.
V klasickom staroveku význam mesta upadol, patrilo pod spartský vplyv. V 6 stor. sa mesto nazývalo "Zonklos", no v rovnakej dobe bolo vyplienené Avarmi a Slovanmi, od tej doby sa nazýva "Navarino", od gréckych slov "Neo Avarino, teda nové Avarovo". Takto sa mesto volalo aj za benátskej doby, kedy sa význam zvýšil a pokračoval aj počas tureckej doby. Za čias benítskej vlády sa mesto nazývalo "Zonklos" (tal. "Zonclo"), alebo "Navarino". Turecký cestovateľ Evliya Çelebi v 16. storočí spomína, že mesto má pekné veľké námestie (platia), kde sa schádzajú obyvatelia a hrajú rôzne stolné hry a celé mesto je v tieni stromov a viničov. V 19. storočí, počas Gréckej vojny za nezávislosť mesto oslobodili grécki revolucionári, bratia Jeorgakis a Nikolaos Ikonomidisovci. Mesto však neskôr znovu získal Ibrahim Paša, no v konečnej námornej bitke, práve pri Navarine boli Turci zničení protitureckou koalíciou. Po oslobodení bol mestu vrátený staroveký názov Pylos, dovtedy sa používalo meno "Neokastro". 

</doc>
<doc id="204627" url="https://sk.wikipedia.org/wiki?curid=204627" title="Droichead Átha">
Droichead Átha



</doc>
<doc id="204629" url="https://sk.wikipedia.org/wiki?curid=204629" title="Čerenec (vodné dielo)">
Čerenec (vodné dielo)

Vodné dielo Čerenec na potoku Holeška sa nachádza severozápadne od mesta Vrbové po obec Prašník. Je vybudované pre zníženie povodňovej vlny Holešky a Dudváhu, zabezpečenia odberu vody pre priemysel a poľnohospodárstvo, nadlepšenia minimálnych prietokov Holešky a vytvorenia podmienok pre rekreáciu.
Hydrologické pomery.
Charakteristické prietoky v priehradnom profile:
Konštrukčné riešenie.
Zemná priehrada je homogénna, sypaná zo spraše. Sklon svahu na návodnej strane od päty po bermu je 1:2,5 a vyššie 1:2. Vzdušný svah od päty má sklon 1:3 potom 1:2. Návodný svah spevňuje betónová dlažba 50x50 cm a vzdušný svah spevňuje trávny porast. Pozdĺž vzdušnej päty je drenáž, ktorá zaúsťuje z každej strany do vývaru dnového výpustu.
Parametre priehrady:
Parametre nádrže:
Funkčné zariadenia sa skladajú z bezpečnostného priepadu, dnového výpustu a odberného zariadenia. Bezpečnostný priepad s hradiacim zariadením ja na pravej strane priehrady. Z priepadu a vývaru sa voda odvádza 84,2 m dlhým sklzom, ktorý má sklon 9,32% a vyúsťuje do koryta Holešky. Uzáver priepadu je klapka 6,2 x 1,7m. Pevnú časť tvorí 19,0 m dlhé betónové teleso.
Dnový výpust a odberné zariadenie sú z obetónovaného železobetónového potrubia "Vianina" s priemerom 1400 mm.
Kapacita dnového výpustu pri maximálnej hladine je 15,6 m³.s-1.
Súčasťou dnového výpustu a odberného zariadenia je odberná veža, v ktorej sú umiestnené dva posúvače dnového výpustu s priemerom 1400 mm.
Odberné potrubie má priemer 400 mm, vedie sa rovnobežne s dnovým výpustom.

</doc>
<doc id="204630" url="https://sk.wikipedia.org/wiki?curid=204630" title="Ardee">
Ardee

Ardee (ír. "Baile Átha Fhirdhia") je mesto v severovýchodnej časti Írskej republiky, v grófstve Louth. Žije tu 4 301 obyvateľov .
Mesto leží na rieke Dee, na juhozápad od Dundalku a cca na severozápad od Droghedy, na križovatke ciest N2, N33, N52, R170 a R171. na západ od mesta prechádza hranica s grófstvom Meath. 

</doc>
<doc id="204631" url="https://sk.wikipedia.org/wiki?curid=204631" title="Dunleer">
Dunleer

Dunleer (ír. "Dún Léire") je mesto v severovýchodnej časti Írska, v grófstve Louth. Žije tu 2 340 obyvateľov .
Leží na rieke White River, severne od Droghedy a južne od Dundalku, na hlavnej železničnej i diaľničnej (M1) trase Dublin - Belfast, taktiež na križovatke ciest R132, R169 a R170.

</doc>
<doc id="204638" url="https://sk.wikipedia.org/wiki?curid=204638" title="Dvojpól">
Dvojpól



</doc>
<doc id="204639" url="https://sk.wikipedia.org/wiki?curid=204639" title="Zeler voňavý">
Zeler voňavý

Zeler voňavý (iné názvy: zeler obyčajný, zeler; ) je dvojročná bylina z čeľade zelerovité. 
Je to obľúbená zelenina, pestovaná pre svoje buľvy a listy. List zeleru pôsobí močopudne, je vhodný pre reumatikov a diabetikov, upokojuje a podporuje trávenie. Je to výrazná korenina balkánskej, stredomorskej, americkej a anglickej kuchyne. Zelerová vňať aj semeno sú súčasťou koreninových zmesí na grilovanie.
Systematika.
Zeler voňavý (Apium graveolens)

</doc>
<doc id="204645" url="https://sk.wikipedia.org/wiki?curid=204645" title="Nasávanie">
Nasávanie

Nasávanie pri štvortaktnom spaľovacom motore vzniká pri pohybe piesta z HÚ (hornej úvrate) do DÚ (dolnej úvrate). Sací ventil je otvorený a do spaľovacieho priestoru sa nasáva pri benzínovom motore zmes paliva a vzduchu. Pri vznetovom motore čistý vzduch. Zmiešavanie benzínu so vzduchom prebieha v karburátore.

</doc>
<doc id="204647" url="https://sk.wikipedia.org/wiki?curid=204647" title="OrCAD">
OrCAD

OrCAD ja softvérový nástroj v prevažnej miere používaný pre návrh elektrických zariadení. Softvér je využívaný hlavne pri tvorbe dokumentácie elektronických zariadení pre výrobu plošných spojov aj pre automatizované systémy. Taktiež umožňuje kreslenie elektrických schém a ich simuláciu.
Názov OrCAD je zložený zo slov "Or"egon a "CAD".
Skupina výrobkov OrCAD je v plnom vlastníctve spoločnosti Cadence Design Systems. Najnovšie verzie obsahujú databázy bežných integrovaných obvodov triedene podľa výrobcov. Taktiež je možné stiahnuť si knižnice puzdier od výrobcov, ako Analog Devices alebo Texas Instruments.

</doc>
<doc id="204648" url="https://sk.wikipedia.org/wiki?curid=204648" title="Surdok">
Surdok

Surdok je mestská časť mesta Prešov, nachádza sa približne 5 km od centra. V Surdoku sa nachádza kaplnka zasvätená Svätým Petrovi a Pavlovi z roku 1943. K Surdoku patria ulice: K Surdoku, Surdok a Pri kostole. Táto mestská časť má okolo 330 obyvateľov. Názov pravdepodobne Surdok z maďarského szurdok = kaňon, roklina, údolie, strž. Hlboké jarky a rokliny nad Surdokom potvrdzujú domnienku.

</doc>
<doc id="204649" url="https://sk.wikipedia.org/wiki?curid=204649" title="Prefabrikát">
Prefabrikát



</doc>
<doc id="204650" url="https://sk.wikipedia.org/wiki?curid=204650" title="František Tomášek">
František Tomášek

František Tomášek môže byť:

</doc>
<doc id="204651" url="https://sk.wikipedia.org/wiki?curid=204651" title="Panel">
Panel

Panel môže byť:

</doc>
<doc id="204653" url="https://sk.wikipedia.org/wiki?curid=204653" title="Republika česko-slovenská">
Republika česko-slovenská



</doc>
<doc id="204654" url="https://sk.wikipedia.org/wiki?curid=204654" title="Republika československá">
Republika československá



</doc>
<doc id="204655" url="https://sk.wikipedia.org/wiki?curid=204655" title="Základy">
Základy

Základy môžu byť:

</doc>
<doc id="204656" url="https://sk.wikipedia.org/wiki?curid=204656" title="Základy (stavba)">
Základy (stavba)

Základy sú spodná, často podzemná časť stavby, ktorá prenáša zaťaženie budovy do základovej škáry. Základová škára je plocha, kde sa stretáva základ a podzákladie. Skladajú sa z monolitického a prefabrikovaného betónu, alebo betónových debniacich tvárnic. Pri návrhu berieme do úvahy zaťaženie, únosnosť, podzákladie a hladinu podzemnej vody. 
Rozmery.
Hĺbka základovej škáry je v rozpätí od 800 do . Pod nosnými stenami 800 až od upraveného terénu a pod priečkami minimálne 400. Pod obvodovým múrom budovy sa vonkajšie základové pásy rozširujú o dovnútra a pod priečkou na každú stranu.
Rozdelenie.
Základy rozdeľujeme podľa únosnosti základovej pôdy na plošné (základové pásy, pätky, rošty a dosky) a hlbinné (pilóty, kesóny, studne, šachtové piliere) a podľa materiálu na základy z lomového kameňa a z prostého železobetónu. Podľa umiestnenia môžu byť horizontálne (základové pásy, základová doska) alebo vertikálne (pilótakesóny). Väčšinou sú zložené z betónu priemernej triedy a bez výstuže. Základová škára pre základové pásy musí byť dostatočne hlboká a to z hľadiska únosnosti zeminy a nezamŕzajúcej hĺbky. Opakom môže byť zakladanie budovy v horších podmienkach ako slabá únosnosť zeminy, svah a vysoké zaťaženie. 
Plošné základy.
Základový pás.
Je konštrukcia, ktorá je umiestnená pod hlavné nosné múry budovy. Umiestňuje sa aj pod miesta s väčším zaťažením, napríklad pod komín alebo schodisko.
Základová päta.
Navrhuje sa na založenie skeletových konštrukcií. Pôdorys pätky môže byť obdĺžnikový, štvorcový alebo kruhový. Môžu byť jednostupňovité alebo viacstupňovité. Používa sa prostý betón alebo železobetón. 
Rošty.
Je to sústava navzájom kolmých základových pásov, ktorá sa navrhuje pre skeletové konštrukcie. 
Základové dosky.
Zaberajú rozsah celej stavby. Navrhujú sa v miestach, kde je základová škára trvalo pod hladinou spodnej vody. 
Hlbinné základy.
Navrhujú sa pre atypické objekty vo veľmi zlých základových podmienkach s prítomnosťou podzemnej vody. 
Mikropilóty.
Je špeciálny druh zakladania. Vytvárajú sa vŕtaním alebo baranením. Pri vŕtaní sa do vrtu vloží výstuž tzv. armovací kôš a vyplní cementovým mliekom alebo betónom. Stavby sa zakladajú na pilóty hlavne pri slabej úložnosti a únosnosti zeminy alebo pri veľkej horizontálnej ploche.
Pilóty.
Rozdeľujeme ich na opreté a plávajúce. Podľa materiálu ich delíme na drevené, betónové, železobetónové a oceľové. 
Kesóny.
Kesóny sú duté konštrukcie bez dna, ktoré sa využívajú pri zakladaní pod vodou, napríklad pri stavbe mostov. 

</doc>
<doc id="204657" url="https://sk.wikipedia.org/wiki?curid=204657" title="František Tomášek (politik)">
František Tomášek (politik)

František Tomášek (* 12. marec 1869, Kukleny – † 4. október 1938, Praha) bol český a československý politik a novinár, prvý predseda Revolučného národného zhromaždenia, prvého parlamentu novovzniknutej Republiky československej.
Životopis.
Vyštudoval históriu, po štúdiách pracoval ako novinár a zapájal sa do českého pokrokového, omladinárskeho a neskôr socialistického hnutia. V roku 1895 vstúpil do sociálno-demokratickej strany, bol spoluzakladateľom mesačníka "Akademie", neskôr pracoval v "Práve lidu". Pôsobil ako spravodajca "Práva lidu" vo Viedni. Vo Viedni sa stal šéfredaktorom "Dělnických listů" ((1905-18) a predsedom výkonného výboru strany pre Dolné Rakúsko.
V rokoch 1907 a 1911 bol zvolený za poslanca Ríšskej rady (za vidiek okresu Moravská Ostrava). Poslancom bol až do roku 1918.
Vo Viedni, kde stál na čele českej menšiny, žil 20 rokov. Pred koncom prvej svetovej vojny sa vrátil do Prahy. Bol členom revolučného Národného výboru a 14. novembra 1918 bol zvolený za predsedu Revolučného národného zhromaždenia. 26. mája 1920 bol počas prvej schôdze poslaneckej snemovne Národného zhromaždenia zvolený za jej prvého predsedu. Tento post zastával po celé prvé volebné obdobie. Do roku 1935 bol poslancom snemovne, od roku 1935 do smrti senátorom.
V rokoch 1923-38 stál v čele "Robotníckej akadémie" a bol aktívny v mnohých ďalších kultúrnych inštitúciách. Bol i prekladateľom (najmä Karla Kautského) a tiež publikoval: "Vývojové předpoklady československé revoluce (1923)". 
Zomrel krátko po prijatí Mníchovskej dohody. Trauma z tejto udalosti urýchlila jeho smrť.

</doc>
<doc id="204659" url="https://sk.wikipedia.org/wiki?curid=204659" title="Meliatsko-halstattský oceán">
Meliatsko-halstattský oceán

Meliatsko-halstattský oceán niekedy tiež označovaný ako Meliatsky oceán bol úzky bazén, tvorený oceánskym typom kôry, ktorý existoval medzi laurázijským kontinentálnym okrajom a blokom Tisy. Rifting oceánu začal v pelsóne, v strednom triase. Oceán existoval do strednej až mladšej jury, 175 - 150 Ma, zrejme do konca oxfordu), pravdepodobne fungoval ako zaoblúková panva. Bol subprovinciou Tethýdy, ktorá do karpatskej oblasti zasahovala z východu. Niektorí autori predpokladajú, že bol súčasťou oceánu Neotethys a nebol samostatným oceánskym bazénom. V období riftingu bol oceán široký až 600 km. Uzavretie oceánu, bolo jedným z prvých prejavov alpínskeho vrásnenia v oblasti Karpát a malo významný vplyv na ich ďalšie formovanie.
Názov "Meliatsky oceán" bol odvodený z pomenovania obce Meliata v rožňavskom okrese, kde boli objavené metamorfované permské až triasové horniny pôvodne zadelené do gemerika, ktoré v neskoršom období geológovia vyčlenili ako samostatnú jednotku meliatikum. Význam oblasti objavili a ako prví popísali vo viacerých prácach medzi rokmi 1973 a 1985 geológovia Heinz Kozur a Rudolf Mock, najprv v mezozoických jednotkách Vnútorných Západných Karpát a neskôr aj v juvavických príkrovoch Nördliche Kalkalpen.
V súčasnosti sú za pozostatky meliatsko-halstattského oceánu, ktorý existoval od stredného triasu (anis) po strednú až vrchnú juru považované najmä horniny subdukčnej melanže meliatika. Tvorí ju predovšetkým meliatska a jaklovská jednotka so slabo alebo vôbec nemetamorfovanými fragmetami ofiolitov a olistostrómy hlbokovodných rádiolaritov. Súčasťou svahov okolitých kontinentov zvažujúcich sa do oceánu bolo i turnaikum a silicikum. Diskutabilná je však ich pozícia rovnako ako vysokým tlakom metamorfovaných hornín (modré bridlice) v príkrove Bôrky. Umiestnenie sutúry po jeho uzavretí, je diskutabilné najmä preto, že bola rozčlenená a pozmenená mladšími treťohornými pohybmi. Niektorí považujú za sutúru rožňavský zlom. Lubenícko-margecianska línia (resp. tzv. folkmárska sutúra) bola považovaná za sutúru po severnej vetve Meliatského oceánu. Pre takéto tvrdenie však neexistujú žiadne štrukúrne dôkazy. Iní kladú sutúru po meliatiku južne od pohoria Bükk. Nie je však vylúčené, že by veky oceánskej kôry v oblasti Spišsko-gemerského rudohoria a pohoria Bükk boli odlišné, čo by znamenalo, že tieto dva celky nemožno spájať do jednej tektonickej jednotky.

</doc>
<doc id="204660" url="https://sk.wikipedia.org/wiki?curid=204660" title="Free Bird">
Free Bird

„Free Bird“ je jeden z najväčších hitov americkej rockovej skupiny Lynyrd Skynyrd, ktorý bol oficiálne vydaný v roku 1974. 
V plnej štúdiovej verzii nahrávka začína gospelovo znejúcim organom, podmazom akoby voľných variácií hry na slide gitaru so spevom vo verziách pripomínajúcim pomalý song v štýle južanského rocku, v druhej časti pieseň graduje pritvrdeným parafrázovaním refrénu do hardrockového duelu dvojice sólových gitár, ktorý bol časopisom Guitar World ohodnotený ako tretie najlepšie gitarové sólo všetkých čias. 
Rozhlasová stanica "BBC Radio 2" vyhlásila skladbu „Free Bird“ za najlepšiu rockovú skladbu, ktorú podľa jej hodnotení predstihla iba pieseň „Stairway to Heaven“ od skupiny Led Zeppelin. Časopis Rolling Stone dal „Free Bird“ na 191. miesto medzi 500 najlepšími piesňami všetkých čias.

</doc>
<doc id="204661" url="https://sk.wikipedia.org/wiki?curid=204661" title="František Tomášek (kardinál)">
František Tomášek (kardinál)

Prof. František kardinál Tomášek (* 30. jún 1899, Studénka – † 4. august 1992, Praha) bol katolícky kňaz, pedagóg a teológ, 34. pražský arcibiskup a český prímas. Podieľal sa na príprave prvej návštevy pápeža Jána Pavla II. v Česko-Slovensku v roku 1990.
Mladosť.
František Tomášek sa narodil 30. júna 1899 v Studénke, (okres Nový Jičín) ako druhý najstarší syn miestneho nadučiteľa a organistu Františka Tomáška a jeho manželky Zdenky (rodenej Vavrečkovej). Mal 5 súrodencov, troch bratov a dve sestry. Vo veku šiestich rokov sa stal polovičnou sirotou – otec mu zomrel 9. februára 1906.
Maturoval v roku 1918 na Slovanskom gymnáziu v Olomouci a po krátkom pobyte v armáde (pred odchodom na front ochorel na tuberkulózu a bol ako invalid prepustený) vstúpil do kňazského seminára. 5. júla 1922 bol olomouckým arcibiskupom Antonínom Cyrilom Stojanom vysvätený za kňaza.
Kňazské pôsobenie.
V rokoch 19271934 pôsobil ako katechét v okolí Olomouca. V roku 1934 sa stal asistentom katechetiky a pedagogiky na Cyrilometodskej teologickej fakulte Univerzity Palackého v Olomouci. V rokoch 1940–1945 zastával miesto učiteľa na Arcidiecéznom bohosloveckom učilišti v Olomouci a post inšpektora vyučovania náboženstva v okresoch olomouckej arcidiecézy. Potom opäť pôsobil na Cyrilometodskej bohosloveckej fakulte, v roku 1946 sa stal docentom a v roku 1947 profesorom katechetiky a pedagogiky.
Biskup.
14. októbra 1949 ho olomoucký arcibiskup Josef Matocha tajne vysvätil za biskupa. Stal sa titulárnym butským biskupom a tajným olomouckým svätiacim biskupom. Ako biskupské heslo si zvolil: "Laxabo rete!" (po slovensky: Rozprestriem siete).
23. júla 1951 bol zatknutý a uväznený v koncentračnom tábore pre kňazov v Želivi. Bol posielaný na nútené práce do kameňolomu. 28. mája 1954 bol bez súdu prepustený. Následne mu bolo dovolené pôsobiť ako administrátor farnosti v Moravskej Huzovej (19541965).
Bol jediným z českých biskupov, ktorý sa zúčastnil na všetkých štyroch zasadnutiach Druhého vatikánskeho koncilu. Veľký úspech zožali jeho vystúpenia týkajúce sa ekumenizmu a podpory rodinného života, delegácia ruskej pravoslávnej cirkvi mu za jeho prístup k ekumenizmu udelila pamätnú medailu. Ešte pred skončením koncilu – v marci 1965 – bol František Tomášek po zložitých rokovaniach medzi rímskokatolíckou cirkvou a ČSSR menovaný apoštolským administrátorom pražskej arcidiecézy.
Správca pražskej arcidiecézy.
20. marca 1968 vydal prehlásenie, v ktorom výslovne upozornil na prenasledovanie cirkvi v predchádzajúcom období komunizmu, vyjadril nádej, že toto obdobie končí, a vzniesol požiadavku, aby bola v krajine obnovená možnosť slobodného pôsobenia cirkvi. Zároveň vystúpil proti Mierovému hnutiu katolíckeho duchovenstva (ktorého bol ešte ako farár nedobrovoľným členom). Stal sa tiež členom Spoločnosti pre ľudské práva a spoluzakladal hnutie Dielo koncilovej obnovy. Počas rokovaní so štátom sa mu podarilo dosiahnuť, okrem iných ústupkov štátu, že väčšina biskupov sa mohla znovu ujať svojich úradov.
Po augustovej invázii vojsk Varšavskej zmluvy vydal 1. septembra prehlásenie, v ktorom vyzval obyvateľstvo k pokoju a zároveň vyjadril podporu legálnym predstaviteľom Československa
. V nasledujúcom období normalizácie sa stále častejšie a ostrejšie vyslovoval proti režimu i jeho konkrétnym krokom a stával sa jednou z vedúcich osobností protikomunistického odporu.
V roku 1973 boli po rokovaní medzi Vatikánom (zastupovaným Agostinom Casarolim) a komunistickou vládou vysvätení 4 noví biskupi. Najproblematickejší z nich, Josef Vrana, bol menovaný len ako apoštolský administrátor olomouckej arcidiecézy – nie arcibiskup.
V roku 1977 odmietol podpísať Chartu 77, no priamo ju neodsúdil. Neskôr to zdôvodnil tým, že v jej radoch bolo príliš mnoho exkomunistov, ktorých poznal z predchádzajúceho obdobia a ktorí podľa neho neboli o nič lepší ako súčasné vedenie štátu. Jeho postoj sa stretol so zmiešanými odozvami. Kardinál ho nakoniec zmenil a začiatkom osemdesiatych rokov už Chartu 77 podporoval.
Kardinál a arcibiskup.
27. júna 1977 pápež Pavol VI. menoval Tomáška za kardinála (mnoho ľudí predpokladá, že ho v skutočnosti menoval už v roku 1976 ako kardinála "in pectore"). 30. decembra 1977 bol vymenovaný za 34. pražského arcibiskupa. V roku 1978 sa zúčastnil na voľbe pápežov Jána Pavla I. a Jána Pavla II.
V marci 1982 došlo k definitívnemu vyostreniu jeho stretov s komunistickou vládou, keď rázne vystúpil na obhajobu dokumentu, ktorým vatikánska Kongregácia pre klérus zakázala hnutie "Pacem in terris". Keďže vládou presadzovaní kňazi ovládali Katolícke noviny a odmietali kardinálovi poslušnosť, 1. novembra 1982 im odobral cirkevné schválenie.
Ďalší ostrý konflikt medzi vládou a cirkvou vyvolali oslavy 1100. výročia úmrtia sv. Metoda (9. apríla 1985) a následná púť na Velehrade (7. júla 1985). V roku 1987 vydal obežník, ktorým oznámil štart programu Desať rokov duchovnej obnovy – duchovnej prípravy na svätovojtešské milénium. 1. januára sa postavil za petíciu nazvanú "Podnety katolíkov k riešeniu situácie veriacich občanov v Československu", ktorá požadovala obnovenie demokratických a náboženských slobôd a ktorá potom získala viac ako pol milióna podpisov.
Počas kardinálovho pobytu vo Vatikáne v súvislosti s jeho účasťou na svätorečení Anežky Českej, prepukla v Česko-Slovensku Nežná revolúcia. 21. novembra 1989 vydal kardinál Tomášek prehlásenie, ktorým podporil revolúciu a demokratické zmeny.
Ponovembrové obdobie.
Nasledujúce dva roky viedol cirkev v období, keď sa skončilo jej prenasledovanie a jej podzemná časť vychádzala z katakomb. V roku 1990 sa splnil jeho sen, keď privítal a sprevádzal pápeža Jána Pavla II. na jeho prvej návšteve Československa. Keďže už nemusel mať obavy, kto ho nahradí (doba, keď štát zasahoval do menovania biskupov a arcibiskupov pominula), požiadal kardinál Tomášek o uvoľnenie z úradu vzhľadom na vysoký vek. 26. marca 1991 mu pápež vyhovel a jeho za jeho nástupcu bol vymenovaný Miloslav Vlk (formálne prevzal správu diecézy 1. júna 1991). V lete 1992 bol kardinál hospitalizovaný a zomrel 4. augusta 1992. O 8 dní neskôr bol pochovaný v Katedrále sv. Víta.
Literatúra.
Jan Hartmann, Bohumil Svoboda, Václav Vaško a kol.: "Kardinál Tomášek", Praha 1994 (ISBN 80-7113-093-1)

</doc>
<doc id="204667" url="https://sk.wikipedia.org/wiki?curid=204667" title="Racibórz">
Racibórz

 
Racibórz (slov. a nem. "Ratibor", čes. "Ratiboř") je mesto v južnom Poľsku, v Sliezskom vojvodstve, blízko hraníc s Českom.
Má rozlohu 74,96 km² a žije tu 60-tisíc obyvateľov (2006).
Externé odkazy.
Oficiálna stránka

</doc>
<doc id="204670" url="https://sk.wikipedia.org/wiki?curid=204670" title="Prosečné">
Prosečné

Prosečné môže byť:

</doc>
<doc id="204675" url="https://sk.wikipedia.org/wiki?curid=204675" title="Hammond organ">
Hammond organ

Hammondov organ je elektromechanický klávesový hudobný nástroj (elektrofón), ktorého prvý prototyp vyrobil v apríli 1935 Laurens Hammond. Pôvodným zámerom výroby organov Hammond bolo nájsť lacnejšiu alternatívu pre klasický kostolný píšťalový organ. 
Princíp.
Organy Hammond pracujú na princípe aditívnej syntézy, t. j. tóny tvoria skladaním približne sínusových vĺn, ktoré sú generované pomocou rotujúcich ozubených "tónových kolies". Profil ozubenia kolesa je zvolený tak, aby bol generovaný signál požadovaného priebehu. Súčasné organy firmy Hammond generujú svoj zvuk elektronicky. Nástroj má klaviatúru podobnú kostolnému organu.
Využitie.
Tento nástroj si získal veľkú obľubu nielen ako náhrada drahých píšťalových kostolných organov, ale aj ako hudobný nástroj využívaný v populárnej hudbe. Od 60. až 70. rokov je využívaný hlavne v džezovej, bluesovej, rockovej aj gospelovej hudobnej produkcii. Priekopníkmi v popularizácii organu Hammond boli hlavne skupiny ako Procol Harum (Matthew Fisher), Spencer Davis Group (Steve Winwood), Pink Floyd (Richard Wright), Emerson, Lake and Palmer (Keith Emerson), Genesis (Tony Banks), Yes (Rick Wakeman), Deep Purple (Jon Lord), Uriah Heep (Ken Hensley), či Led Zeppelin (John Paul Jones) a na Slovensku (či skôr vtedy ešte len Česko-Slovensku) legendárne Collegium Musicum.
Leslie alebo rotujúci reproduktor.
K atmosfére zvuku Hammond organu určite patrí Leslie, čo je ozvučnica v ktorej sú reproduktory s točiacim mechanizmom, ktorý zmení zvuk organu, ktorý z nich znie na základe Dopplerovho javu ako vibrato. Zvyčajne sa dá meniť rýchlosť rotácie na pomalú a rýchlu. V dnešnej dobe sú už digitálne simulácie Leslie, avšak odborníci tvrdia, že pravé Leslie sa takto nahradiť nedá. Je to skôr otázka praktickosti, keďže Leslie reproduktorové bedne sú pomerne veľké a ťažké, avšak niektoré vyrobené modely boli menšie.

</doc>
<doc id="204676" url="https://sk.wikipedia.org/wiki?curid=204676" title="Líra">
Líra

Líra môže byť:

</doc>
<doc id="204678" url="https://sk.wikipedia.org/wiki?curid=204678" title="Hammond Organ">
Hammond Organ



</doc>
<doc id="204680" url="https://sk.wikipedia.org/wiki?curid=204680" title="MacBook Air">
MacBook Air

MacBook Air je ultratenký notebook vyrábaný spoločnosťou Apple Inc. od roku 2008, pričom každý rok je vydaný nový model (pozri tabuľku modelov nižšie). Prvý model (Early 2008) bol predstavený na konferencii Macworld Expo dňa 15. januára 2008. 
V súčasnosti sa MacBook Air Vyrába sa vo veľkosti 13" a 15". Všetky modely sú vybavené SSD diskom a procesormi Apple M1 alebo Apple M2.
MacBook Air patrí medzi najtenšie notebooky vo svete, jeho výška sa pohybuje od 0,4 cm na prednej strane do 1,7 cm vzadu. Šírka (29,5 cm) a hĺbka (19,2 cm). Výrobcom udávaná hmotnosť činí 1,08 kg (11") a 1,34 kg (13").
Hardware.
MacBook Air nepatrí medzi najvýkonnejšie notebooky, túto oblasť Apple obsadzuje modelom MacBook Pro. MacBook Air je cielený na nenáročných užívateľov, ktorí vyžadujú od notebooku ľahkú prenosnosť a dlhú výdrž na batériu. Mimo technické špecifikácie v tabuľke nižšie majú notebooky MacBook Air nasledujúce prvky:
Software.
MacBook Air je dodávaný s predinštalovaným aktuálnym operačným systémom OS X. Pre inštaláciu softvéru z CD alebo DVD diskov je možné použiť externý optickú mechaniku alebo mechaniku iného počítača v bezdrôtovej sieti, na ktorom sú nainštalované príslušné ovládače.

</doc>
<doc id="204682" url="https://sk.wikipedia.org/wiki?curid=204682" title="Marec 2008">
Marec 2008



</doc>
<doc id="204685" url="https://sk.wikipedia.org/wiki?curid=204685" title="Peter Šolto">
Peter Šolto

Peter Šolto je maliar z Prievidze, preferuje olej na plátne. Vytvára surrealistické maľby snových krajín. 
Prvú výstavu mal v novembri 1992 spolu z Jozefom Špeťkom (grafika).
Externé odkazy.
Peter Šolto na myspace

</doc>
<doc id="204688" url="https://sk.wikipedia.org/wiki?curid=204688" title="Hammondov organ">
Hammondov organ



</doc>
<doc id="204692" url="https://sk.wikipedia.org/wiki?curid=204692" title="Svätená voda">
Svätená voda

Svätená voda ("aqua benedicta, aqua lustralis") sa používa v liturgii na pokropenie ľudu, požehnávaných osôb i hmotných vecí. Veriaci sa ňou prežehnávajú. V kostoloch pri vstupných dverách sú nádoby so svätenou vodou, aj v mnohých kresťanských rodinách majú sväteničky. Účinky svätenej vody objasňujú modlitby v obrade posvätenia vody a pokropenia ľudu, keď kňaz prosí, aby nás posilnila, obnovila v nás milosť krstu, pomohla vyprosiť si odpustenie hriechov a dosiahnuť milosť na ochranu proti chorobám a úkladom zla. Veriaci sa svätenou vodou prežehnávajú, aby si tak pripomínali Kristovu vykupiteľskú obetu na kríži. Duchovná účinnosť nie je teda v samotnej vode, ale v modlitbe pri jej požehnávaní, ako aj vo viere, s ktorou je používaná. Preto prežehnanie má byť dôstojné a je chyba, ak sa robí len mechanicky. Svätenou vodou sa prežehnávame pri vstupe na posvätné miesto. Ale nevylučuje sa aj pri odchode z kostola, keď odchádzame do profánneho prostredia. Máme si uvedomiť, že aj mimo kostola sme Božie deti, ktoré Kristus vykúpil svojím krížom a zmŕtvychvstaním. Týmto úkonom si vyprosujeme pomoc a ochranu v bežnom živote.
Latinská formula.
Tradičná latinská formula pre posvätenie znie:
"Exorcizo te, creatura aquæ, in nomine Dei Patris omnipotentis, et in nomine Jesu Christi, Filii ejus Domini nostri, et in virtute Spiritus Sancti: ut fias aqua exorcizata ad effugandam omnem potestatem inimici, et ipsum inimicum eradicare et explantare valeas cum angelis suis apostaticis, per virtutem ejusdem Domini nostri Jesu Christi: qui venturus est judicare vivos et mortuos et sæculum per ignem."
"Deus, qui ad salutem humani generis maxima quæque sacramenta in aquarum substantia condidisti: adesto propitius invocationibus nostris, et elemento huic, multimodis purificationibus præparato, virtutem tuæ benedictionis infunde; ut creatura tua, mysteriis tuis serviens, ad abigendos dæmones morbosque pellendos divinæ gratiæ sumat effectum; ut quidquid in domibus vel in locis fidelium hæc unda resperserit careat omni immunditia, liberetur a noxa. Non illic resideat spiritus pestilens, non aura corrumpens: discedant omnes insidiæ latentis inimici; et si quid est quod aut incolumitati habitantium invidet aut quieti, aspersione hujus aquæ effugiat: ut salubritas, per invocationem sancti tui nominis expetita, ab omnibus sit impugnationibus defensa. Per Dominum, amen ." 

</doc>
<doc id="204696" url="https://sk.wikipedia.org/wiki?curid=204696" title="Acherón (mytológia)">
Acherón (mytológia)

Acherón alebo Acheron () je rieka v gréckej mytológii. Jedna z piatich riek obmývajúcich krajinu mŕtvych (rieka smútku), cez ktorú sa museli preplaviť duše zomretých, aby sa dostali do podsvetia. Prievozníkom na rieke bol Cháron, cesta späť nebola možná.

</doc>
<doc id="204697" url="https://sk.wikipedia.org/wiki?curid=204697" title="Black Mesa Research Facility">
Black Mesa Research Facility

Black Mesa Research Facility je tajné výskumné zariadenie v Novom Mexiku v USA. V tejto centrále a na pobočkách po celom svete prebiehajú výskumy rôzneho typu. Má niekoľko sektorov a zón.

</doc>
<doc id="204700" url="https://sk.wikipedia.org/wiki?curid=204700" title="Gruzínci">
Gruzínci

 
Gruzínci sú národ, ktorý obýva hlavne územie Gruzínska. 
Celkový počet Gruzíncov.
Celkový počet sa odhaduje na 6 miliónov
Západná Európa - 50 000 (odhad)

</doc>
<doc id="204705" url="https://sk.wikipedia.org/wiki?curid=204705" title="Klávesový nástroj">
Klávesový nástroj

Klávesový nástroj (skrátene nazývaný aj klávesy) je hudobný nástroj, na ktorom sa hrá pomocou klaviatúry. Najznámejším klávesovým nástrojom je klavír, medzi najstaršie klávesové nástroje patrí organ. Poznáme aj ďalšie mechanické, elektromechanické a elektronické klávesové nástroje.

</doc>
<doc id="204706" url="https://sk.wikipedia.org/wiki?curid=204706" title="Klávesy">
Klávesy



</doc>
<doc id="204710" url="https://sk.wikipedia.org/wiki?curid=204710" title="Kabaret">
Kabaret

Kabaret (francúzsky "cabaret" - krčma) je malá scéna so zábavným, humoristickým, hudobným alebo tanečným programom. Obsahuje šansóny, skeče. Program sa skladá z jednotlivých hudobných, speváckych, tanečných alebo scénických výstupov. Programom prevádza konferencier. Kabaretné piesne sú označované tiež termínom kabaretné kuplety. Ľahší kabaret s prevažujúcim hudobným programom je označovaný slovom šantán.

</doc>
<doc id="204711" url="https://sk.wikipedia.org/wiki?curid=204711" title="Leixlip">
Leixlip

Leixlip (ír. "Léim an Bhradáin") je mesto vo východnej časti Írska, v grófstve Kildare, súčasť dublinskej aglomerácie. 
V roku 2016 tu žilo 15 504 obyvateľov. 
Mesto leží cca západne od centra Dublinu, na sútoku riek Liffey a Rye Water, v blízkosti hraníc s grófstvami Dublin a Meath. Cez Leixlip vedie hlavná železničná trať Dublin - Sligo s 2 stanicami (Louisa Bridge, Confey) a okrajom vedie diaľnica M4 Dublin - Kinnegad. 
V meste sídlia pobočky firiem Intel a Hewlett-Packard. Z historických pamiatok vyniká zámok Leixlip Castle, vila Castletown House a veža The Wonderful Barn.

</doc>
<doc id="204716" url="https://sk.wikipedia.org/wiki?curid=204716" title="Celbridge">
Celbridge

Celbridge (ír. "Cill Droichid") je mesto vo východnej časti Írska, v grófstve Kildare. Žije tu 17 262 obyvateľov . Mesto je súčasťou dublinskej aglomerácie.
Nachádza sa približne západne od Dublinu na rieke Liffey, v blízkosti hranice s grófstvom Dublin. Celbridge leží na križovatke hlavných ciest R403 a R405, južne od diaľnice M4. Mesto je napojené na mestskú dopravu v Dubline, s centrom mesta ho spájajú linky č. 67, 67A a 67X. 
Narodil sa tu Arthur Guinness, žije tu spevák Damien Rice. 

</doc>
<doc id="204717" url="https://sk.wikipedia.org/wiki?curid=204717" title="Maynooth">
Maynooth

Maynooth () je mesto vo východnej časti Írska, v grófstve Kildare. Žije tu 10 715 obyvateľov a je súčasťou dublinskej aglomerácie. 
Leží cca západne od Dublinu na pravom brehu rieky Rye Water. Severne od mesta prechádza hranica grófstva Meath a cez mesto vedie koryto Royal Canal. Je lokalizované na križovatke ciest R148, R405, R406 a R408, pri diaľnici M4 Dublin – Kinnegad a na hlavnej železničnej trati z Dublinu do Sliga.
Dominantami mesta sú zámok Maynooth Castle a rezidencia Carton House. Vysoké školstvo reprezentujú St. Patrick's College a National University of Ireland.

</doc>
<doc id="204720" url="https://sk.wikipedia.org/wiki?curid=204720" title="Akordeón">
Akordeón

Akordeón je hudobný nástroj, pri ktorom sú zdrojom zvuku kovové jazýčky, rozochvievané prúdom vzduchu. Ten je získavaný pohybom mechu. Pre ovládanie nástroja slúžia dve skupiny klávesov. Akordeón patrí medzi aerofóny.
Dejiny.
Akordeón sa prvýkrát v dejinách objavil v roku 1829. Vtedy si dal viedenský výrobca nástrojov Demian patentovať nástroj – Accordion. Nástroj vznikol zdokonalením Buschmannovej handäoliny, ktorá bola vynájdená v roku 1812. Ale v mnohých štátoch sa na dlhú dobu vžil názov harmonika (harmonika bolo súhrnné označenie nástrojov približne o sto rokov starších, založených na celkom inom princípe). V týchto štátoch sa ale slovom harmonika označovali nástroje ako sú händaolina, accordion, bandonion atď. Z týchto nástrojov sa dnes uplatňuje hlavne akordeón. Ide o chromatický nástroj rovnako-zvučný. Z hľadiska širšieho rozdelenia nástroja sa dá akordeón považovať za aerofón, najviac ho však vystihuje označenie idiofon. V akordeóne vzniká tón kmitaním jazýčkov, ktoré sú rozkmitávané prúdiacim vzduchom, ktorý je buď nasávaný, alebo vytlačovaný mechom akordeónu.
Typy akordeónov.
Klávesový akordeón.
Pianový alebo klávesový akordeón má v diskantovej časti klaviatúru s rozsahom väčšinou od dvoch do troch oktáv.

</doc>
<doc id="204721" url="https://sk.wikipedia.org/wiki?curid=204721" title="Jan Černý">
Jan Černý

Jan Černý (* 4. marec 1874, Uherský Ostroh, okres Uherské Hradiště – † 10. apríl 1959, Uherský Ostroh) bol český politik a úradník. Zastával dvakrát funkciu predsedu česko-slovenskej vlády, okrem toho tiež pôsobil ako minister vnútra.
Jan Černý vyštudoval práva na právnickej fakulte Karlovej univerzity v Prahe. V roku 1899 nastúpil ako zamestnanec hodonínskeho okresného hajtmanstva. Od roku 1908 pôsobil ako úradník na ministerstve verejných vecí vo Viedni.
V roku 1912 sa Jan Černý stal prednostom moravského miestodržiteľstva v Brne, ktorým zostal až do roku 1918. Pri vyhlasovaní samostatného štátu sa podieľal na preberaní úradu do českých rúk.
V rokoch 19201928 bol Jan Černý prezidentom politickej krajinskej správy na Morave, potom až do roku 1939 pôsobil vo funkcii krajinského prezidenta Moravskosliezskej krajiny. Počas svojho pôsobenia vo vládnych funkciách bol na týchto postoch zastupovaný.
15. septembra 1920 sa stal predsedom vlády a ministrom vnútra takzvanej úradníckej vlády. Na poste ministra vnútra zostal i po zostavení novej vlády, ktorú viedol Edvard Beneš. Po vzniku 1. Švehlovej vlády sa vrátil ku svojej úradníckej práci na Morave.
Po druhý raz sa stal predsedom úradníckej vlády v roku 1926 (18. marca12. októbra), ministrom vnútra potom zostal až do roku 1929. V tejto funkcii pôsobil i vo vládach agrárnikov Františka Udržala a Jana Malypetra a v roku 1938 i v úradníckej vláde generála Jana Syrového, ktorá prijíma Mníchovskú dohodu.
V marci 1939 požiadal Jan Černý na vlastnú žiadosť o penzionovanie, v máji bol penzionovaný a svoj život dožil v ústraní v Uherskom Ostrohu, kde i v roku 1959 zomrel.

</doc>
<doc id="204723" url="https://sk.wikipedia.org/wiki?curid=204723" title="Subaru">
Subaru

Subaru (スバル) je divízia výroby automobilov japonského dopravného konglomerátu Fudži džúkógjó (Fudji Heavy Industries).
Automobilka Subaru je medzinárodne známa svojím použitím motorov boxer vo väčšine svojich vozidiel s objemom nad 1500 cm³ a takisto použitie pohonu všetkých kolies, ktoré Subaru zaviedlo v roku 1972. Tiež ponúka množstvo turbodúchadlom prepĺňaných verzií modelov, ako Impreza WRX.
Konglomerát Fudži džúkógjó, ktorý je materskou spoločnosťou Subaru, je v súčasnosti v čiastočnom partnerstve so spoločnosťou Tojota džidóša, ktorá vlastní 16,5% z FHI.
História.
História značky Subaru je spojená so vznikom leteckého laboratória v roku 1917, ktorú založil Čikuhei Nakadžima. V roku 1931 sa spoločnosť premenovala na Nakadžima hikóki a stala sa v období 2. svetovej vojny najväčším japonským výrobcom vojenských lietadiel.
V roku 1946 vzniká reorganizáciou Nakadžima hikóki spoločnosť Fudži sangjó, ktorá začína vyrábať skútre Fuji Rabbit. Prvý automobil Subaru (model Subaru 1500) bol vyrobený v roku 1954.

</doc>
<doc id="204726" url="https://sk.wikipedia.org/wiki?curid=204726" title="Suzuki">
Suzuki

Suzuki kabušiki gaiša ( - doslova: „Suzuki akciová spoločnosť“; medzinárodne vystupuje pod názvom Suzuki Motor Corporation) je japonský výrobca automobilov, motocyklov, lodných motorov a ďalších.

</doc>
<doc id="204732" url="https://sk.wikipedia.org/wiki?curid=204732" title="Toyota">
Toyota

Toyota Motor Corporation (jap. トヨタ自動車株式会社 – transkripcia: "Tojota džidóša kabušiki gaiša", doslovný preklad: "Tojota automobilová akciová spoločnosť") je japonská automobilka, ktorá sídli v Toyote, Aichi. V roku 2013 zamestnávala 333 498 ľudí po celom svete a v januári 2014 bola štrnástou najväčšou spoločnosťou na svete podľa obratu. Podľa produkcie bola v roku 2012 Toyota najväčšou automobilkou na svete. V júli roku 2012 automobilka vyrobila svoje 200-miliónte vozidlo. Toyota je tiež prvou automobilkou na svete, ktorá ročne vyrobí viac ako 10 miliónov automobilov.
Spoločnosť založil v roku 1937 Kiichiro Toyoda, ako vedľajšiu spoločnosť firmy Toyota Industries jeho otca.

</doc>
<doc id="204733" url="https://sk.wikipedia.org/wiki?curid=204733" title="Legionár">
Legionár

Legionár môže byť:

</doc>
<doc id="204734" url="https://sk.wikipedia.org/wiki?curid=204734" title="Výprava">
Výprava

Výprava môže byť:

</doc>
<doc id="204736" url="https://sk.wikipedia.org/wiki?curid=204736" title="Bumerang">
Bumerang

Bumerang môže byť:

</doc>
<doc id="204737" url="https://sk.wikipedia.org/wiki?curid=204737" title="Volkswagen">
Volkswagen

Volkswagen AG alebo len VW je nemecká automobilka, akciová spoločnosť sídliaca vo Wolfsburgu. Je členom koncernu Volkswagen, jedného z najväčších svetových automobilových koncernov. Názov v preklade znamená "ľudové vozidlo". Na Slovensku pôsobí ako Volkswagen Slovakia.
História.
Automobilová spoločnosť bola založená v roku 1937 s cieľom vyrábať práve vozidlá, ktoré by si mohol dovoliť každý pracujúci občan. Túto ideu presadzoval predovšetkým Adolf Hitler, ktorý konštrukciou vozidla poveril Ferdinanda Porscheho (aj preto, že ten sa už koncepciu lacného auta niekoľko rokov zaoberal). Poverenie dostal Porsche už v roku 1934, ale nejasný spôsob financovania celý projekt zdržal až do roku 1937, kedy bola založená Spoločnosť pre prípravu nemeckého ľudového vozidla s.r.o. a tá sa v roku 1938 premenovala na Volkswagenwerk GmbH. Podľa britského historika Richarda Evansa, Hitler, ktorý sa zaujímal o autá (ale nikdy ich neriadil) osobne navrhol charakteristický zaoblený tvar budúceho vozidla, inšpirovaný designom vozidiel Tatra konštruktéra Hansa Ledwinku.
Pôvodný plánovaný názov vozidla bol KdF-Wagen ("Kraft durch Freude vozidlo)" a malo sa ich vyrobiť 150 000 ročne. Po začatí druhej svetovej vojny bola výroba preorientovaná na zbrojnú výrobu. Závod prebral opravárenské práce na lietadlách Junkers Ju 88 a namiesto KdF začal vyrábať na rovnakej platforme malé vojenské terénne (Kübelwagen) a obojživelné (Schwimmwagen) vozidlá. 
V roku 1942 už bol najväčším výrobcom osobných automobilov v Nemecku. V tom čase tvorili 2/3 pracujúcich v závode ľudia na nútených prácach. Po obsadení Nemecka bola obnovená výroba osobných automobilov podľa pôvodných projektov, ale pod britským vedením. V rokoch 1946 – 1948 dosiahol objem produkcie 1 000 automobilov mesačne.
V roku 1950 začala automobilka výrobu jedného zo svojich najslávnejších modelov, vozidla VW T1.
V 50. rokoch začal Volkswagen expanziu do sveta. Začal výrobu v Brazílii a predaj na takmer všetkých kontinentoch vrátane Austrálie a Ázie. V 60. rokoch pokračoval VW v rozvoji, ale zažil aj niekoľko odbytových kríz. Rok 1965 sa zapísal do histórie firmy spojením s automobilkou Auto Union GmbH, v ktorej získal Volkswagen väčšinový podiel. Táto spoločnosť sa neskôr v roku 1969 spojila s "NSU Motorenwerke AG" a premenovala na "Audi NSU Auto Union AG".
70. roky priniesli zásadnú reštrukturalizáciu modelovej výroby značky – začatie produkcie dodnes vyrábaných modelov VW Passat a VW Golf a na druhej strane ukončenie výroby modelu Chrobák v Nemecku (v Mexiku sa vyrábali až do roku 2003). V 80. rokoch pokračoval VW v modernizácií zavedením nových technológií, napr. (katalyzátor, elektronické vstrekovanie), získal nadpolovičnú väčšinu akcií španielskej značky Seat (3. samostatná značka koncernu) a spoluprácou s inými (prevažne japonskými) značkami dosiahol 10 % podielu trhu v Európe a 20 % v Severnej Amerike. V 90. rokoch pripojil Volkswagen do svojho koncernu ďalšiu značku (českú Škodu Auto), ale tiež zažil v roku 1993 najhoršiu krízu v histórii značky. Tú prekonal hlavne vďaka veľmi úspešným novým generáciám modelov Golf a Passat, ktoré doplňuje už tradičný model VW Polo.
Súčasnosť.
VW je jednou z mála značiek, ktorým sa zatiaľ vo väčšej miere vyhýba celosvetová automobilová recesia a ktorému sa podarilo vstúpiť do nových segmentov trhu: nákladné automobily – značkou Scania, aj trhu lodných motorov. Model VW Golf prekonal v počte vyrobených vozidiel aj Chrobáka, ktorého bolo vyrobeného celkom 21 529 464 exemplárov, a stále sa pokračuje v jeho výrobe.
Vedenie firmy v súčasnej dobe tvorí dozorná rada a výkonný výbor. Dozornú radu tvorí 20 predsedov jednotlivých odborov vo firme. Predsedom predstavenstva bol od 13. apríla 2018 Dr. Herbert Diess. Od 1. júla 2022 je predsedom Thomas Schäfer, bývalý CEO, Škoda Auto. Výkonný výbor má 5 členov. Jeho bývalý predseda Martin Winterkorn po najväčšom emisnom škandály, ktorý vypukol 2015, odstúpil zo svojho postu. Tento emisný škandál vo veľkej miere postihol firmu, jeho hodnota vtedy výrazne klesla. V angličtine a ruštine je škandál nazývaný ako VW škandál, VW sa však podarilo ho premenovať na "Dieselgate" a takto je označovaný v Nemecku, Česku a inde. Do roku 2024 celosvetovo musel VW za Dieselgate zaplatiť približne 30 miliárd eur v kompenzačných platbách a bola ohrozená aj jeho povesť symbolu nemeckej technickej zdatnosti a spoľahlivosti. 
V roku 2019 vtedajšia nemecká kancelárka Angela Merkelová s veľkou slávou otvorila prvú továreň Volkswagenu na výrobu elektromobilov. Vedenie automobilky vtedy firme sľubovalo svetlú budúcnosť. Šéf koncernu predstavil plán, podľa ktorého sa značka mala do roku 2025 stať svetovým lídrom na trhu s elektromobilmi. 
V súčasnosti, začiatkom septembra 2024, Thomas Schäfer však povedal, že zatváranie závodov VW už nie je možné vylúčiť. (Hovorilo sa najmä o rušení plánov na výrobu nového elektromodelu "Trinity" vo Wolfsburgu od roku 2026 a rušení celej výroby v Zwickau.) Vo Wolfsburgu sa uskutočnil neverejný míting vedenia s 15 tisíc zamestnancami aj za účasti "Olivera Blumea", generálneho riaditeľ koncernu Volkswagen, na ktorom finančný šéf VW "Arno Antlitz" informoval, že predali o pol milióna aut menej ako plánovali v roku 2019. To je podľa neho ekvivalent výroby dvoch tovární. „Nesúvisí to s naším produktom alebo slabým výkonom. Trh už jednoducho neexistuje.“ Dal spoločnosti „jeden alebo dva roky“, aby situáciu zvládli. Odborníci odhadujú, že VW má asi 20 000 zamestnancov navyše pri súčasnom stave 650 000 zamestnancov, z toho 300 000 v Nemecku. Súčasné problémy VW sa pripisujú ako ukončeniu podpory kúpy elektromobilov v Nemecku, tak aj rastúcej konkurencii a presunu výroby do Číny. 

</doc>
<doc id="204740" url="https://sk.wikipedia.org/wiki?curid=204740" title="Brockenské strašidlo">
Brockenské strašidlo

 
Brockenské strašidlo alebo Brockenský prízrak alebo Brockenské vidmo je gloriola na hmle. Vzniká vtedy, keď sa Slnko nachádza v oblasti nízko nad obzorom. Tieň, ktorý vrhá pozorovateľ, sa zobrazuje na hornej hranici hmly a okolo tohoto tieňu sa zobrazuje kruh dúhových farieb.

</doc>
<doc id="204742" url="https://sk.wikipedia.org/wiki?curid=204742" title="Lietajúce zariadenie">
Lietajúce zariadenie

Lietajúce zariadenia v súčasnosti tvoria niekoľko skupín, ktoré sa odlišujú viacerými aspektmi súčasne (spôsob prekonania tiaže, závislosť na zemskom povrchu, atď.). Vyprofilovali sa hlavne tieto skupiny:

</doc>
<doc id="204744" url="https://sk.wikipedia.org/wiki?curid=204744" title="Úrad humanitárnej pomoci Európskej komisie">
Úrad humanitárnej pomoci Európskej komisie

Úrad humanitárnej pomoci Európskej komisie (angl. "European Commission Humanitarian Office"), skratka ECHO, je organizácia založená v roku 1992, aby pomáhala koordinovať humanitárnu pomoc zo zdrojov Európskej únie a jej členských štátov. Poskytuje pomoc ľuďom v núdzi bez ohľadu na rasu, náboženstvo, farbu pleti.
V roku 2013 vynaložila EÚ prostredníctvom ECHO 1,35 miliardy eur na mimoriadnu pomoc. EÚ je každoročne druhým najväčším darcom humanitárnej pomoci už od roku 2000 (dáta sú k dispozícii do roku 2012). Spolu s členskými štátmi je EÚ najväčším darcom humanitárnej pomoci na svete; napríklad v roku 2009 poskytla EÚ viac než 50 % všetkej humanitárnej pomoci. Projekty financované ECHO každý rok pomôžu viac než 120 miliónom ľudí v 90 rôznych krajinách.
ECHO pre svoje humanitárne zásahy nerealizuje priame programy pomoci, ale financuje operácie prostredníctvom siete viac ako než 200 partnerov (nevládne organizácie, agentúry OSN a medzinárodne organizácie ako hnutie Červeného kríža/Červeného polmesiaca). V roku 2013 malo ECHO 44 pobočiek v 39 krajinách v ktorých pôsobilo 149 medzinárodných expertov na humanitárnu problematiku a 315 miestnych zamestnancov. Pobočky poskytujú analýzy aktuálnych potrieb i predpovede budúcich potrieb v danej krajine či regióne, prispievajú k vývoju stratégií zásahov a rozvoju politiky, poskytujú technickú podporu operáciam financovaným ECHO, zaisťujú dostatočnú kontrolu týchto zásahov a uľahčujú koordináciu jednotlivých darcov v terénue.
Okrem financovania humanitárnej pomoci zodpovedá ECHO navyše za mechanizmus civilnej ochrany EÚ. Tento mechanizmus vznikol v roku 2001 a podporuje spoluprácu národných orgánov pre oblasť civilnej ochrany z celej Európy. V súčasnosti sa mechanizmu zúčastňuje 31 štátov; všetkých 28 členských štátov EÚ a ďalej Island, Nórsko a Severné Macedónsko. 
Keď EÚ v roku 2012 dostala Nobelovu cenu za mier, prijala Barrosova Komisia menom EÚ finančnú odmenu a pridelila ju novej iniciatíve "Deti mieru". V roku 2013 bolo na projekty "Deti mieru" určených približne 2 milióny eur. Táto čiastka bola pre rok 2014 navýšená na 4 milióny eur.
Verejná mienka.
Špeciálny prieskum "Eurobarometer" v oblasti humanitárnej pomoci z roku 2012 ukázal, že občania v Európe vykazujú vysokú mieru solidarity s obeťami konfliktov a prírodných pohrôm za hranicami. 9 z 10 občanov si myslelo, že „je podstatné, že EÚ financuje humanitárnu pomoc za svojimi hranicami“ a 8 z 10 sa domnievalo, že „koordinovaná akcia civilnej ochrany EÚ je účinnejší než individuálne akcie jednotlivých štátov“.

</doc>
<doc id="204749" url="https://sk.wikipedia.org/wiki?curid=204749" title="UNIX-like operačný systém">
UNIX-like operačný systém

UNIX-like operačný systém alebo UNIXu podobný operačný systém (, skrátene UN*X, *nix) je označenie pre viacúlohový a viacpoužívateľský operačný systém, vychádzajúci z filozofie operačného systému Unix. Teoreticky je každý Unix systém Unix-like, ale v praxi sa ako Unix-like označujú iba systémy, ktoré nie sú Unix.
Na rozdiel od rôznych klonov Unixu, ktoré sú zväčša proprietárnym vlastníctvom rôznych firiem a ich licencia nedovoľuje volné šírenie a úpravy kódu, mnohé Unix-like operačné systémy majú otvorený zdrojový kód a je možné ich voľné šírenie a upravovanie. Na označenie takýchto systémov sa občas používa termín "Freenix". Z týchto dôvodov nastal, hlavne v priebehu 90-tych rokov minulého storočia, taký búrlivý vývoj, že počet ich implementácií mnohonásobne prevýšil počet komerčne vyvíjaných Unixov. Niektoré firmy dokonca pristúpili na to, že zdrojové kódy svojich Unixových operačných systémov uvoľnili a sprístupnili.
Na Unix-like báze je založené veľké množstvo dnes používaných operačných systémov na serveroch i osobných počítačoch.
Medzi najrozšírenejšie a najznámejšie Unix-like systémy v súčasnosti patria Linux, Mac OS X, Solaris ako aj systémy z rodiny BSD (FreeBSD, NetBSD, OpenBSD).

</doc>
<doc id="204751" url="https://sk.wikipedia.org/wiki?curid=204751" title="Kanadská vláda">
Kanadská vláda



</doc>
<doc id="204759" url="https://sk.wikipedia.org/wiki?curid=204759" title="Karol Joseph Bobko">
Karol Joseph Bobko

Karol Joseph „Bo“ Bobko (* 23. december 1937, New York, USA† 17. august 2023, Half Moon Bay, Kalifornia) bol americký astronaut poľského pôvodu z programov MOL, Apollo, Skylab a STS - letov s raketoplánmi.
Život.
Mladosť a výcvik.
Po základnej škole bol študentom Brooklyn Technical High School v New Yorku. Na akadémii vojenského letectva (USAF Academy) získal titul inžinier v roku 1959. Po absolvovaní univerzitných štúdií v Južnej Karolíne (University of Southern California) získal v roku 1970 titul magistra kozmických vied. V júni 1966 bol vybraný pre vojenský kozmický Program MOL. V roku 1969 sa stal členom skupiny pripravujúcich sa amerických kozmonautov NASA. Bol členom tímu Skylab Medical Experiments Altitude Test. Potom bol členom podpornej posádky programu Sojuz-Apollo. A ešte neskôr sa zacvičil pre lety na raketoplánoch. Stal sa 115 kozmonautom Zeme. Mal prezývku Bo.
Lety do vesmíru.
Po prvýkrát letel vo vylepšenom raketopláne Challenger v apríli 1983 z Kennedyho vesmírneho strediska na Floride. Veliteľom bol Paul Weitz, v štvorčlennej posádke boli ďalej Dr. Franklin Musgrave a Donald Peterson. Hlavnou a tiež splnenou úlohou letu bolo vypustiť na orbitálnu dráhu veľkú družicu TDRS-1. Pristáli po piatich dňoch na základni Edwards.
Pri druhom lete o dva roky neskôr bol už veliteľom lode. Letel na raketopláne Discovery spoločne so šiestimi ďalšími kozmonautmi, medzi ktorými bol aj senátor Jake Garn, ďalej Donald Williams, Dr. Margaret Seddonová, Stanley Griggs, Dr. Jeffrey Hoffman a technik firmy McDonnell Douglas Charles Walker. Štartovali opäť na Floride, tiež pristátie bolo zhodné s prvým letom. Na orbite vypustili družice Anik C-1 a Leasat 3. Druhá družica však po vypustení nezačala fungovať napriek mnohým pokusom kozmonautov ju opraviť. Každý taký neúspech ovplyvnil finančný výťažok letu.
Ešte v tom istom roku letel po tretíkrát. Bol to let financovaný armádou, čisto vojenský. Štart aj pristátie bolo rovnaké, aj keď všetko v tajnosti, na palube raketoplánu Atlantis bol plukovník Bobko, pplk. David Hilmers, plk. Robert Stewart a major William Pailes. Počas štyroch dní na orbite vypustili dve identické špionážne družice USAF typu DSCS III.
Počas svojich troch letov strávil vo vesmíre 16 dní.
Po letoch.
K 1. januáru 1989 odišiel z NASA. V rokoch 1999 - 2001 býval v Houstone.

</doc>
<doc id="204760" url="https://sk.wikipedia.org/wiki?curid=204760" title="Karol Bobko">
Karol Bobko



</doc>
<doc id="204761" url="https://sk.wikipedia.org/wiki?curid=204761" title="Karol J. Bobko">
Karol J. Bobko



</doc>
<doc id="204763" url="https://sk.wikipedia.org/wiki?curid=204763" title="Athy">
Athy

Athy (ír. "Baile Átha I") je mesto vo východnej časti Írska, v grófstve Kildare 
V roku 2016 tu žilo 9 677 obyvateľov.
Leží juhozápadne od Dublinu na rieke Barrow, priamo v meste sa do rieky vlieva koryto Grand Canal (tzv. Barrow Line). Mesto sa nachádza na križovatke ciest R417 Monasterevin - Carlow, N78 Kilcullen - Castlecomer, R418, R428 a na železničnej trati Kildare - Kilkenny. Južne a západne od mesta prechádza hranica s grófstvom Laois.
Mesto sa spomína v básni Patricka Kavanagha "Lines written on a Seat on the Grand Canal, Dublin" a viacerých ľudových piesňach ("Johnny I Hardly Knew Ye", "Lannigans Ball", "We're on the Road to Sweet Athy"). 

</doc>
<doc id="204765" url="https://sk.wikipedia.org/wiki?curid=204765" title="Kildare (mesto v Írsku)">
Kildare (mesto v Írsku)

Kildare (ír. "Cill Dara") je mesto vo východnej časti Írska, v grófstve Kildare. V roku 2011 tu žilo 8 142 obyvateľov
Mesto leží juhozápadne od Dublinu, na križovatke ciest R401, R413, R415, pri diaľnici M7 Naas - Port Laoise a na hlavnej železničnej trati Dublin - Galway/Cork. V meste sa od hlavnej trate oddeľuje železničná trať do Kilkenny. 
V Kildare sa nachádza národný žrebčinec Irish National Stud, ktorého súčasťou sú aj japonské záhrady. 

</doc>
<doc id="204766" url="https://sk.wikipedia.org/wiki?curid=204766" title="Naas">
Naas

Naas (ír. "An Nás") je mesto vo východnej časti Írska, v grófstve Kildare. Je správnym strediskom grófstva a žije tu 20 044 obyvateľov , pričom je najľudnatejším mestom grófstva.
Mesto leží juhozápadne od Dublinu, južne od rieky Liffey a koryta Grand Canal, okrajom mesta preteká vedľajšia vetva kanála, tzv. Naas Branch. Ďalej je lokalizované na križovatke ciest R407, R409, R410, R411, R445 a R448, pri meste začína diaľnica M7. Severne od mesta prechádza hlavná železničná trať Dublin - Galway/Cork, stanica v obci Sallins obsluhuje aj Naas.
V meste stojí moderný komplex nemocnice Naas General Hospital a dve dostihové dráhy. Mesto zaznamenáva v posledných rokoch dynamický rast, sídlia tu pobočky firiem Intel, Hewlett Packard a Xilinx.

</doc>
<doc id="204767" url="https://sk.wikipedia.org/wiki?curid=204767" title="Marián Leško">
Marián Leško

Marián Leško (* 1. august 1954, Prešov) je slovenský novinár, politický komentátor a publicista. V súčasnosti je na dôchodku. Od marca 2019 do októbra 2021 pôsobil ako poradca prezidentky Zuzany Čaputovej pre vnútornú politiku.
Životopis.
Detstvo prežil v Ostrovanoch. Študoval na Filozofickej fakulte Univerzity Pavla Jozefa Šafárika v Prešove (dnes Filozofická fakulta Prešovskej univerzity v Prešove).
Po ukončení štúdia pracoval nejaký čas ako odborný asistent a od roku 1982 bol redaktorom týždenníka "Nové slovo", ktorý bol tlačovým orgánom KSS. Vtedy už bol členom komunistickej strany. V roku 1992 začal pracovať pre denník "Pravda", potom krátko pre denník "Práca". V roku 1994 kandidoval na spoločnej kandidátke predvolebnej ľavicovo orientovanej koalície štyroch politických strán Spoločná voľba. Absolvoval tiež odbornú stáž v USA. Od 1. apríla 1996 bol politickým komentátorom denníka "SME" a týždenníka "Trend", spolupracoval s rádiom Slobodná Európa a pravidelne účinkoval v relácii "Sedem s r.o.", až pokiaľ ju TV Markíza nezrušila na konci roku 2008. Účinkuje v rovnakej relácii v TV JOJ pod názvom "Sedem". Venuje sa hlavne každodenným vnútropolitickým komentárom.
Je tiež autorom viacerých kníh s politickou tematikou: "Ľudia a ľudkovia z našej politickej elity" (1993), "Slovenské tango v roku jeden" (1993), "Mečiar a mečiarizmus" (1996), "Masky a tváre novej elity" (2000), "Chudák každý, čo po nich tú káru bude ťahať ďalej" (2017), "Ficokracia" (2025).

</doc>
<doc id="204769" url="https://sk.wikipedia.org/wiki?curid=204769" title="Newbridge (grófstvo Kildare)">
Newbridge (grófstvo Kildare)

Newbridge (ír. "Droichead Nua") je mesto vo východnej časti Írska, v grófstve Kildare. Žije tu 18 520 obyvateľov a je druhým najľudnatejším mestom grófstva.
Mesto leží juhozápadne od Dublinu, na strednom toku rieky Liffey, medzi mestami Naas a Kildare. Nachádza sa na križovatke ciest R416 a R445, južným okrajom mesta vedie diaľnica M7 a Newbridge má aj železničnú stanicu na hlavnej trati Dublin - Galway/Cork.
Newbridge je významné priemyselné centrum, stoja tu podniky na spracovanie ropy, výrobu šperkov zo striebra a kobercov. Svoje základne tu majú aj farmaceutické spoločnosti Wyeth Medica a Oral-B. Obchodné centrum Whitewater Shopping Centre je najväčšie obchodné centrum v Írsku mimo Dublinu.

</doc>
<doc id="204771" url="https://sk.wikipedia.org/wiki?curid=204771" title="Skalné chrámy v Ivanove">
Skalné chrámy v Ivanove

Skalné chrámy v Ivanove () je skupina chrámov, kaplniek a monastierov v severnom Bulharsku. Sú vytesané do jedného skalného masívu a obsahujú veľké množstvo nástenných malieb. Prví pustovníci v miestnych jaskyniach sa objavovali už v priebehu 12. storočia, ale vznik malieb siaha až do neskoršej doby. 
V roku 1979 boli jaskynné pamiatky zaradené na zoznam svetového kultúrneho dedičstva UNESCO.

</doc>
<doc id="204772" url="https://sk.wikipedia.org/wiki?curid=204772" title="Newbridge">
Newbridge

Newbridge môže byť sídlo:

</doc>
<doc id="204775" url="https://sk.wikipedia.org/wiki?curid=204775" title="GeForce 9">
GeForce 9

GeForce 9 je deviata generácia grafických čipov GeForce od spoločnosti nVidia, po prvýkrát uvedená 21. februára 2008.

</doc>
<doc id="204776" url="https://sk.wikipedia.org/wiki?curid=204776" title="Počítky (okres Žďár nad Sázavou)">
Počítky (okres Žďár nad Sázavou)



</doc>
<doc id="204781" url="https://sk.wikipedia.org/wiki?curid=204781" title="Kilcock">
Kilcock

Kilcock (ír. "Cill Choca") je mesto vo východnej časti Írska, v grófstve Kildare. 
V roku 2016 tu žilo 6 093 obyvateľov. 
Nachádza sa západne od Dublinu na pravom brehu rieky Rye Water, na hranici s grófstvom Meath. Mestom preteká Royal Canal. Leží na križovatke ciest R125, R148, R 158 a R407, pri diaľnici M4 a na hlavnej železničnej trati Dublin - Sligo. 
Je tu lokalizované distribučné stredisko obchodného reťazca SuperValu a závod na výrobu žuvačiek Zed Gum. V meste stojí galéria Kilcock Art Gallery a botanická záhrada Larchill.

</doc>
<doc id="204782" url="https://sk.wikipedia.org/wiki?curid=204782" title="Clane">
Clane

Clane (ír. "Claonadh") je mesto vo východnej časti Írska, v grófstve Kildare. Žije tu 4 968 obyvateľov .
Leží západne od Dublinu na ľavom brehu rieky Liffey. Je lokalizované na križovatke ciest R403 a R407, medzi mestami Naas, Celbridge, Maynooth a Prosperous. Clane je obsluhované železničnou stanicou v obci Sallins, na juh.

</doc>
<doc id="204783" url="https://sk.wikipedia.org/wiki?curid=204783" title="Krúžok (sedlo)">
Krúžok (sedlo)

Krúžok () je sedlo v Levočských vrchoch. Prechádza ním cesta III. triedy z Ulože do Vyšných Repašov. 

</doc>
<doc id="204784" url="https://sk.wikipedia.org/wiki?curid=204784" title="Prosperous">
Prosperous

Prosperous (ír. "An Chorrchoill") je mesto vo východnej časti Írska, v grófstve Kildare. 
V roku 2011 tu žilo 2 248 obyvateľov.
Leží západne od Dublinu a severozápadne od Naas, na križovatke ciest R403 a R408. Severne od mesta sa rozkladá lesopark Donadea Forest Park. 

</doc>
<doc id="204785" url="https://sk.wikipedia.org/wiki?curid=204785" title="Rathangan">
Rathangan

Rathangan môže byť sídlo v Írsku:

</doc>
<doc id="204786" url="https://sk.wikipedia.org/wiki?curid=204786" title="Sivý vrch (Západné Tatry)">
Sivý vrch (Západné Tatry)

Sivý vrch () je výrazný skalnatý vrch v hlavnom hrebeni Západných Tatier. Leží nad obcou Zuberec, približne južne od Tvrdošína. 
Poloha.
Nachádza sa na západnom okraji Tatier, v geomorfologickom podcelku Západné Tatry a ich časti Sivý vrch. Masív leží v Žilinskom kraji, na hranici okresov Liptovský Mikuláš a Tvrdošín a zasahuje na katastrálne územie obcí Liptovský Trnovec, Bobrovec a Zuberec. Najbližším sídlom je severne situovaný Zuberec a západne ležiace Huty, juhozápadne sa nachádzajú Liptovské Matiašovce, južne Bobrovček, Jalovec a Žiar. Vrch sa nachádza v Tatranskom národnom parku, no juhozápadná časť patrí aj do národnej prírodnej rezervácie Suchá dolina a severná do NPR Sivý vrch. Hrebeňom vedie hranica medzi regiónom Liptov a Orava.
Opis.
Sivý vrch leží na západnom konci hlavného hrebeňa Západných Tatier, medzi Bielou skalou () a Brestovou (). Z vrchu vybieha južným smerom mohutná rázsocha na Ostrú () a Babky (), severným nevýrazný hrebeň nazývaný Čelo. Severné svahy klesajú do Zuberskej brázdy, kde vodu do Studeného potoka v povodí Oravy odvádza Sivý a Suchý potok. Juhozápadne leží Suchá dolina, ktorou voda z oblasti odteká Suchým potokom do Kvačianky v povodí Váhu a juhovýchodne sa nachádza Bobrovecká dolina, ktorou vodu z tejto časti odvádza Poliansky potok do Jalovčanky. Tvoria ho vápence a dolomity a v jeho západnom hrebeni sa nachádzajú Radové skaly s množstvom skalných útvarov. Chodníky sú v tejto časti zabezpečené fixnými reťazami.
Východne leží Osobitá (), sedlom Pálenica oddelený rovnomenný vrch (), Zuberec (), Brestová (), Salatín (), Spálená (), Pachoľa () a Lysec (), južne Jalovecká hora (), Trnác (), sedlom Priehyba oddelená Ostrá (), Veľká kopa (), Malá kopa (), Babky () a Fatrová (), západne Huňová (), Suchý vrch (), Holica (), Biela skala () a Kopec () a severne Machy (), Mních (), Pálenica (), Ostrý grúň (), Javorková (), Mikulovka (), Skorušina (), Kozinec () a Veľký Klin (). Vrcholom vedie značený turistický chodník. 
Výhľady.
Sčasti skalnatý vrchol umožňuje rozhľad. Z vhodných častí sú viditeľné okolité vrcholy Západných Tatier, Skorušinské a Chočské vrchy, Oravské Beskydy, Oravská Magura, Malá a Veľká Fatra a Nízke Tatry.

</doc>
<doc id="204787" url="https://sk.wikipedia.org/wiki?curid=204787" title="Rathangan (grófstvo Kildare)">
Rathangan (grófstvo Kildare)

Rathangan (ír. "Ráth Iomgháin") je mesto vo východnej časti Írska, v grófstve Kildare. V roku 2011 tu žilo 2 374 obyvateľov.
Mestečko leží na rieke Slate a na ľavom brehu koryta Grand Canal, severozápadne od Kildare, v blízkosti hranice s grófstvom Offaly, na križovatke ciest R401, R414 a R419.
Na brehu kanála Grand Canal je vybudovaná lodenica. 

</doc>
<doc id="204793" url="https://sk.wikipedia.org/wiki?curid=204793" title="Monasterevin">
Monasterevin

Monasterevin (ír. "Mainistir Eimhín") je mesto vo východnej časti Írska, v grófstve Kildare. Žije tu 3 017 obyvateľov . Niekedy sa nazýva „Írske Benátky.“
Mesto sa nachádza na rieke Barrow, na západ od Kildare, na križovatke ciest R414, R417, R424 a 425, pri diaľnici M7 a na hlavnej železničnej trati Dublin - Galway/Limerick. Mestom prechádza koryto kanála Grand Canal, západne od mesta prechádza hranica grófstva Laois, kým severozápadne hranica grófstva Offaly.

</doc>
<doc id="204798" url="https://sk.wikipedia.org/wiki?curid=204798" title="Kilcullen">
Kilcullen

Kilcullen (ír. "Cill Chuillinn") je mesto vo východnej časti Írska, v grófstve Kildare. Žije tu 2 985 obyvateľov .
Leží na rieke Liffey, juhozápadne od Naas a juhovýchodne od Newbridge, na ceste do Athy. Nachádza sa na križovatke ciest R413 a R448, zo západe mesto obchádza diaľnica M9.
Západne od mesta sa rozkladá piesočnatá rovina The Curragh, východne od mesta začína predhorie pohoria Wicklow Mountains.

</doc>
<doc id="204799" url="https://sk.wikipedia.org/wiki?curid=204799" title="Ballymore Eustace">
Ballymore Eustace

Ballymore Eustace (ír. "An Baile Mór") je mesto vo východnej časti Írska, v grófstve Kildare. Žije tu 786 obyvateľov .
Mestečko leží cca juhozápadne od Dublinu a JJV od Naas na hornom toku rieky Liffey. Nachádza sa západne od priehrady Pollaphuca Reservoir vo Wicklow Mountains, na križovatke ciest R411 a R413. S Dublinom je spojené autobusovou linkou č. 65.
Zaujímavosťou je, že niektoré scény z filmu Statočné srdce s Melom Gibsonom sa natáčali v okolí Ballymore Eustace.

</doc>
<doc id="204800" url="https://sk.wikipedia.org/wiki?curid=204800" title="Castledermot">
Castledermot

Castledermot (ír. "Díseart Diarmada") je mesto vo východnej časti Írska, v grófstve Kildare. Žije tu 887 obyvateľov .
Mestečko sa nachádza na rieke Lerr, severovýchodne od Carlow a JJZ od Naas, na križovatke ciest N9 a R418 Athy - Tullow. 
V meste stojí veža Round Tower, budova bývalého hostinca Castle Inn a ruiny františkánskeho opátstva. severozápadne leží zámok Kilkea. 

</doc>
<doc id="204803" url="https://sk.wikipedia.org/wiki?curid=204803" title="Nórska koruna">
Nórska koruna

Nórska koruna je oficiálna mena používaná v Nórsku. Delí sa na 100 øre (singulár a plurál). ISO 4217 kód je NOK, miestna skratka je kr.
Mince.
Mince sú piatich nominálnych hodnôt: 50 øre, 1, 5, 10 a 20 korún.
Mince 10 a 20 korún majú lícovou stranu rovnakú až na nápis pod portrétom nórskeho kráľa Haralda V. Na 10 korunách je napísané "Alt for Norge" (všetko pre Nórsko) a na 20 korunách "Norges Konge" (Nórsky kráľ). Mince 50 øre, 1 a 5 korún majú vyobrazenie nórskych národných a kráľovských symbolov.
Bankovky.
Nórske bankovky sú v hodnotách 50, 100, 200, 500 a 1000 korún.

</doc>
<doc id="204804" url="https://sk.wikipedia.org/wiki?curid=204804" title="Out of Our Heads (album)">
Out of Our Heads (album)

Out of Our Heads je tretí britský a štvrtý americký album anglickej rockovej skupiny The Rolling Stones. Album bol vydaný hudobnými vydavateľstvami Decca Records a ABKCO v Spojenom kráľovstve a v USA v roku 1965. Tieto dve verzie albumu sa od seba značne líšili. 
Americká verzia albumu vyšla v júli 1965. Obsahovala štúdiové nahrávky z posledného polroka ako bol populárny singel „The Last Time" a celosvetový hit skupiny „(I Can’t Get No) Satisfaction“, ale aj nahrávku z EP "Got Live if You Want It!". Vďaka popularite singlu „(I Can’t Get No) Satisfaction“ sa album stal prvým albumom skupiny The Rolling Stones, ktorý sa v amerických rebríčkoch umiestnil na prvej pozícii a získal platinu. V roku 2002 bol album časopisom Rolling Stone umiestnený na 115. miesto medzi najlepšími albumami všetkých čias.
Britská verzia albumu s odlišným obalom vyšla až v septembri 1965. Skladby, ktoré sa na ňom nachádzali, boli nahrané až po vydaní americkej edície. Z albumu boli vyradené živé nahrávky a single, ktoré boli úspešné v USA. Niektoré nahrávky z tohto albumu vyšli aj na nasledujúcom americkom albume skupiny s názvom "December's Children (And Everybody's)". Na britskom hudobnom trhu sa album umiestnil na druhej pozícii, hneď za albumom "Help!" od skupiny The Beatles. Tento album bol posledným "Rolling Stones" albumom vydaným v dvadsiatom storočí, na ktorom väčšinu skladieb tvorili coververzie R&amp;B a blues hitov od iných autorov. Na nasledujúcich projektoch sa autorsky podieľali predovšetkým Mick Jagger a Keith Richards, s výnimkou albumu "Blue &amp; Lonesome" vydaného v roku 2016, ktorý je čisto cover album.
V auguste 2002 vydalo hudobné vydavateľstvo ABKCO Records remastrovaný CD a SACD digipack obidvoch verzií albumov "Out of Our Heads".

</doc>
<doc id="204810" url="https://sk.wikipedia.org/wiki?curid=204810" title="Gloriola">
Gloriola

Gloriola môže byť:

</doc>
<doc id="204812" url="https://sk.wikipedia.org/wiki?curid=204812" title="Brockenský prízrak">
Brockenský prízrak



</doc>
<doc id="204813" url="https://sk.wikipedia.org/wiki?curid=204813" title="Brockenské vidmo">
Brockenské vidmo



</doc>
<doc id="204814" url="https://sk.wikipedia.org/wiki?curid=204814" title="Krúžok">
Krúžok

Krúžok môže byť:

</doc>
<doc id="204816" url="https://sk.wikipedia.org/wiki?curid=204816" title="Zeler">
Zeler

Zeler (nárečovo alebo zastarano: "celer", zastarano: "mirík") môže byť:

</doc>
<doc id="204819" url="https://sk.wikipedia.org/wiki?curid=204819" title="Letún (rozlišovacia stránka)">
Letún (rozlišovacia stránka)

Letún alebo menej vhodne letúň môže byť:
Letúň môže byť aj:
Letún môže byť zastarano aj: letec
Letúny alebo menej vhodne letúne môže byť:

</doc>
<doc id="204820" url="https://sk.wikipedia.org/wiki?curid=204820" title="Bulls on Parade">
Bulls on Parade

„Bulls on Parade“ je druhý singel americkej metalovej skupiny Rage Against the Machine z albumu "Evil Empire". Spolu so singlom „Killing in the Name“ je to asi najznámejšia pieseň skupiny. Kapela vyrobila škandál pri jej hraní v programe Saturday Night Live, keď sa pokúsila politicky protestovať.
Singel „Bulls on Parade“ sa umiestnil na #15 rebríčka stanice VH1 40 Greatest Metal Songs.

</doc>
<doc id="204823" url="https://sk.wikipedia.org/wiki?curid=204823" title="Canal du Midi">
Canal du Midi

Canal du Midi, alebo aj Canal des Deux Mers, je viac než 300 rokov staré technické vodné dielo, ktoré sa tiahne od Toulouse až po Stredozemné more. Táto 240 km dlhá vodná diaľnica, lemovaná stromami, sa výrazne vpísala do provincie Languedoc.
Autorom prieplavu, ktorý postavili v rokoch 1666 až 1681. bol Pierre-Paul Riquet. Presvedčil kráľa Ľudovíta XIV. o prospešnosti spojenia Atlantiku so Stredozemným morom. Bol vrchným inžinierom a patrónom tohto diela, ktoré stavalo 12 000 ľudí. Prisľúbená finančná pomoc z kráľovskej pokladne však neprišla, a tak vďaka stavbe prišiel o všetko svoje imanie. Roku 1681, rok po jeho smrti, bolo dielo dokončené a uvedené do prevádzky.
V roku 1996 bol zapísaný na zoznam svetového kultúrneho dedičstva UNESCO.
Externé odkazy.
 

</doc>
<doc id="204825" url="https://sk.wikipedia.org/wiki?curid=204825" title="Alternative metal">
Alternative metal



</doc>
<doc id="204826" url="https://sk.wikipedia.org/wiki?curid=204826" title="Légia">
Légia

Légia môže byť:

</doc>
<doc id="204828" url="https://sk.wikipedia.org/wiki?curid=204828" title="Ochota (Varšava)">
Ochota (Varšava)

Ochota je mestská štvrť Varšavy v strednej časti mesta. Má rozlohu 9,7 km² a žije tu 93 192 obyvateľov.
Najväčšie sídliská sú:

</doc>
<doc id="204829" url="https://sk.wikipedia.org/wiki?curid=204829" title="Ochota">
Ochota

Ochota môže byť:

</doc>
<doc id="204830" url="https://sk.wikipedia.org/wiki?curid=204830" title="Wawer">
Wawer

Wawer je mestský obvod vo Varšave, nachádzajúci sa juhovýchodne od stredu mesta. Na západnej hranici tečie rieka Visla. Samostatným mestským obvodom sa Wawer stal 27. októbra 2002, predtým bol časťou obvodu Praga Południe a ešte predtým bol samostatnou obcou.
Má rozlohu 79,71 km² a žije tu 62 656 obyvateľov.

</doc>
<doc id="204831" url="https://sk.wikipedia.org/wiki?curid=204831" title="Ursus (Varšava)">
Ursus (Varšava)

Ursus (lat. "medveď") je mestský obvod vo Varšave. V rokoch 1952 až 1977 to bolo samostatné mesto. Do roku 1954 bolo známe ako "Czechowice". Má rozlohu 9,35 km² a žije tu 47 285 obyvateľov.

</doc>
<doc id="204832" url="https://sk.wikipedia.org/wiki?curid=204832" title="Warszawa-Ursus">
Warszawa-Ursus



</doc>
<doc id="204834" url="https://sk.wikipedia.org/wiki?curid=204834" title="Bielany">
Bielany

Bielany sú mestský obvod vo Varšave v severnej časti mesta. Pôvodne to bola časť obvodu Żoliborz, samostatným obvodom sa stali v roku 1994. Východnú hranicu tvorí rieka Visla, na západe obvody Wola a Bemowo.
Rozloha obvodu je 32,3 km² a žije tu 136 485 obyvateľov.

</doc>
<doc id="204835" url="https://sk.wikipedia.org/wiki?curid=204835" title="(I Can’t Get No) Satisfaction">
(I Can’t Get No) Satisfaction

„(I Can't Get No) Satisfaction“ je rockový hit, ktorý Mick Jagger a Keith Richards napísali pôvodne ako singel pre štvrtý štúdiový album "Out of Our Heads" skupiny The Rolling Stones. Časopis "Rolling Stone" dal túto skladbu na druhé miesto svojho rebríčka "500 najväčších hitov všetkých čias", a hudobná televízna stanica VH1 ho dala na prvé miesto zoznamu "100. najväčších rokenrolových hitov". V roku 2006 túto skladbu dala národná kongresová knižnica Spojených štátov do svojho národného registra hudobných nahrávok.
Song vyšiel prvýkrát ako singel v USA v júni 1965 a bol neskôr v júli toho istého roku vydaný na americkej verzii albumu Rolling Stones s názvom "Out of Our Heads". Skladba „(I Can't Get No) Satisfaction“ bola prelomovým hitom, ktorý bol v USA prvým umiestneným na prvej pozícii v rebríčka Billboard Hot 100. 
V Európe sa vzhľadom na to, že sa v jej texte nachádzali na svoju dobu príliš silné sexuálne narážky, sa táto pieseň spočiatku hrávala iba na pirátskych rozhlasových staniciach. Ani na albume "Out of Our Heads" určenom pre tento trh sa táto skladba nenachádzala. V britskom kráľovstve singel „(I Can't Get No) Satisfaction“ vyšiel v auguste 1965. V rebríčkoch prerazil hneď na prvé miesto a bol zároveň v Spojenom kráľovstve štvrtým singlom skupiny The Rolling Stones, ktorý sa dostal na jeho vrchol.
Text piesne obsahuje odkazy na sexuálny styk a tému boja proti komercionalizácii, čím je spôsobené, že „je vnímaný ako útok na status quo“.
Keith Richards hovorí, že keď ho raz uprostred noci napadol gitarový riff k tejto skladbe, vstal nahral ho na magnetofón spolu so slovami „I can't get no satisfaction“ a zaľahol znovu do postele. Neskôr dodal, že výsledná nahrávka bola „dvojminútovým hraním motívu 'Satisfaction' a štyridsiatimi minútami nahrávky jeho chrápania.“ 
Neskôr v máji 1965 spolu s Jaggerom dokončili skladbu v izbe floridského hotela "Clearwater". 
Autorom väčšiny textu piesne je Mick Jagger. Bol inšpirovaný zúrivým rozvojom komercie, ktorý zažili počas pobytu v USA. 
Richards mal nepríjemny pocit, že riff sa príliš podobá na skladbu „Dancing in the Street“ od skupiny Martha and the Vandellas (skladbu, ktorej coveverziu nahral Jagger spolu s Davidom Bowiem v roku 1985 ako charitatívny single). 
Jagger neskôr dodáva: "„Spočiatku táto pieseň znela skôr ako folková skladba, Keith ju nemal bohvieako v láske, nechcel aby bol z nej vydaný singel, myslím, že Keith ju považoval za príliš jednoduchú. Nemyslím, že by si ju vtedy bol poriadne vypočul. Považoval ju iba za jeden z bláznivých gitarových riffov.“" Jagger ďalej taktiež poukazuje na to, že hlavný motív textu pripomína slová z piesne „30 Days“ od Chucka Berryho (V skutočnosti v Berryho texte je „I "don't" get no satisfaction from the judge“).
Práva na publikovanie tejto skladby mal dlho v rukách americký právnik Allen Klein (žil do roku 2009), s ktorým sa kapela nešťastne zaplietla, keď sa chcela vyhnúť veľkým daniam v Británii. 

</doc>
<doc id="204837" url="https://sk.wikipedia.org/wiki?curid=204837" title="Renesanční Alexandristi">
Renesanční Alexandristi



</doc>
<doc id="204842" url="https://sk.wikipedia.org/wiki?curid=204842" title="Guion Bluford">
Guion Bluford

Guion Stewart Bluford ( * 22. november 1942, Philadelphia, Pensylvánia, USA) je inžinier, plukovník vo výslužbe a bývalý americký kozmonaut z letov s raketoplánmi. Bol prvým Afroameričanom vo vesmíre.
Život.
Mladosť a výcvik.
Po základnej a strednej škole pokračoval v štúdiách na Pensylvánskej štátnej univerzite (Pennsylvania State Univerzity), kde v roku 1964 získal titul leteckého inžiniera. Ďalej pokračoval v štúdiách a v roku 1978 obhájil doktorát na technologickom inštitúte vojenského letectva (Air Force Institute of Technology). Stal sa riaditeľom v aerodynamickom laboratóriu leteckej základne Wright-Patterson Air Force Base v Ohiu. Tu bol v roku 1978 vybraný pre lety s raketoplánmi. Oženil sa a má dve deti. Používal prezývku Guy.
Lety do vesmíru.
Koncom leta roku 1983 sa stal 125. kozmonautom Zeme, keď na palube raketoplánu Challenger odštartoval k misii STS-8 na obežnú dráhu našej planéty. Šesťdenného letu sa zúčastnila táto päťčlenná posádka: veliteľ Richard Truly, ďalej potom Daniel Brandenstein, Guion Bluford, Dale Gardner a William Thornton. Na naliehanie armády štart z Kennedyho vesmírneho strediska na myse Canaveral aj pristátie na základni Edwards boli v noci kvôli plánovaným vojenským cieľom misie. V noci tiež vypustili indickú telekomunikačnú družicu Instat 1B.
O dva roky neskôr letel na tom istom raketopláne na sedemdennú misiu STS-61-A. Osemčlennú posádku tvorili: Henry Hartsfield, Steven Nagel, James Buchli, Guion Bluford, Bonnie Dunbarová, Wubbo Ockels z Holandska, Ernst Messerschmid a Reinhard Furrer, obidvaja z Nemecka. Veľká posádka rozdelená na dve smeny uskutočnila desiatky vedeckých experimentov. Na palube mali laboratórium Spacelab D1 a počas letu vypustili družicu GLOMR. 
Až za ďalších šesť rokov vzlietol Guy po tretíkrát, tentokrát na raketopláne Discovery v misii STS-39. V posádke boli: Donald McMonagle, Gregory Harbaugh, Guion Bluford, Lloyd Hammond, Charles Veach, Richard Hieb. Veliteľom Discovery bol Michael Coats. Počas osemdenného letu vypustili viacero prevažne špionážnych družíc vrátane nemeckej SPAS.
Štvrtý a posledný let STS-53 absolvoval opäť na Discovery v roku 1992, teda vo svojich 50 rokoch. Posádka: David Walker, Robert Cabana, Guion Bluford, James Voss, Michael Clifford. Počas tohto sedemdenného letu na orbite Zeme vypustili špionážnu družicu DoD-1 a plnili množstvo pripravených úloh. 
Štart všetkých štyroch letov bol z Kennedyho vesmírneho strediska na myse Canaveral na Floride, pristátie v Kalifornii na základni Edwards. Počas svojich 4 letov strávil vo vesmíre 28 dní.
Po letoch.
Ešte počas svojej kariéry kozmonauta pokračoval v štúdiách na univerzite v Houstone (University of Houston, Clear Lake), zakončených v roku 1987. Toto vzdelanie potom uplatnil v súkromnej firme NYMA v meste Greenbelt, kde pracoval od augusta 1993.

</doc>
<doc id="204844" url="https://sk.wikipedia.org/wiki?curid=204844" title="Guion S. Bluford">
Guion S. Bluford



</doc>
<doc id="204845" url="https://sk.wikipedia.org/wiki?curid=204845" title="Horváth (priezvisko)">
Horváth (priezvisko)

Horváth je maďarské priezvisko s významom Chorvát (písané podľa starého pravopisu). V roku 2003 bolo najrozšírenejšie na Slovensku. Najčastejšie je v Bratislave, Rudňanoch (okres Spišská Nová Ves), Trnave, Nových Zámkoch, Dunajskej Strede, Bystranoch (okres Spišská Nová Ves), Komárne, Rimavskej Sobote a Spišskej Novej Vsi.
Známi nositelia.
Pozri v článku Horváth.

</doc>
<doc id="204846" url="https://sk.wikipedia.org/wiki?curid=204846" title="Fico (priezvisko)">
Fico (priezvisko)

Fico (ženský variant: Ficová) je priezvisko so zaznamenaným rozšírením na Slovensku, v Spojených štátoch a v Taliansku.
Na Slovensku sa v roku 1995 vyskytovalo v okresoch Topoľčany (28), Považská Bystrica (19), Poprad (7), Levice (7), Košice III (4), Bratislava IV (4) a Bratislava V (4).
V Spojených štátoch bolo podľa sčítania obyvateľstva z roku 1920 najviac rozšírené v štáte New York (712), Connecticut a New Jersey (36). Okrem toho bolo zaznamenané v štátoch Pensylvánia, Rhode Island, Illinois, Missouri, Oregon a Kalifornia (12). Podľa sčítania obyvateľstva z roku 1940 sa priezvisko Fico vyskytovalo v Spojených štátoch 292-krát.

</doc>
<doc id="204849" url="https://sk.wikipedia.org/wiki?curid=204849" title="Deflorácia">
Deflorácia

Deflorácia je porušenie, pretrhnutie panenskej blany (lat. "hymen"), pozbavenie panenstva.

</doc>
<doc id="204852" url="https://sk.wikipedia.org/wiki?curid=204852" title="Slzenie rastlín">
Slzenie rastlín



</doc>
<doc id="204854" url="https://sk.wikipedia.org/wiki?curid=204854" title="Kibó">
Kibó

Kibó (po japonsky:"きぼう", v preklade "Nádej") je názov japonského modulu, ktorý je súčasťou Medzinárodnej vesmírnej stanice. Jednotlivé časti modulu štartovali k stanici v roku 2008.
Zloženie modulu.
Skladá sa zo štyroch častí:
Pressurized Modul.
"Pressurized Modul" (PM) (pretlakový modul) je základná časť. Má valcovitý tvar, je 11,2 m dlhý a má priemer 4,4 m. Obsahuje 10 štandardných modulov.
Exposed Facility.
"Exposed Facility" (EF) (vonkajšia plošina), na ktorej budú prebiehať experimenty v kozmickom priestore.
Experiment Logistics Module.
"Experiment Logistics Module" (ELM) (experimentálny logistický modul) obsahuje pretlakovú časť. Má slúžiť ako podporný modul ostatným častiam a ako skladisko.
Špecifikácia:
ELM dorazil do Kennedyho vesmírneho strediska 12. marca 2007. Do vesmíru modul odštartoval 11. marca 2008 na palube raketoplánu Endeavour v rámci misie STS-123. Kibō ELM bol 14. marca vyzdvihnutý z nákladového priestoru raketoplánu. a v čase 4:06 UT bol pripojený k hornému spojovaciemu uzlu modulu Harmony.
Po pripojení hlavnej časti japonského komplexu - pretlakového modulu PM ("Pressurized Modul") k stanici bude ELM presunutý na horný uzol PM.
Remote Manipulator System.
"Remote Manipulator System" (JEMRMS) (manipulačné zariadenie) je robotické rameno, ktoré má obsluhovať vonkajšiu plošinu a manipulovať s nákladmi.

</doc>
<doc id="204858" url="https://sk.wikipedia.org/wiki?curid=204858" title="Kapucínska krypta">
Kapucínska krypta

Kapucínska krypta (iné názvy: Kapucínska hrobka, Cisárska krypta, Cisárska hrobka, po nemecky "Kapuzinergruft", "Kaisergruft") je oficiálne pohrebisko príslušníkov habsburského a habsbursko-lotrinského rodu vo Viedni.
Založenie krypty.
Nachádza sa pod kostolom kapucínov (Kapuzinekirche) a je určená pre pochovávanie príslušníkov rakúskeho panovníckeho rodu. Jej zakladateľkou je cisárovná Anna Tirolská, manželka rímskonemeckého cisára Mateja II. Habsburského, ktorá na tomto mieste založila pred svojou smrťou kapucínsky kláštor s kryptou. Po dobudovaní (v r. 1633) tu ako prvé boli uložené jej pozostatky a od tohto roku sa tu aj pochováva.
Miesto svojho posledného odpočinku tu našlo 142 členov rodu, z toho 12 cisárov a 18 cisárovien a kráľovien. Umelecky najkrajšie je stvárnená dvojitá rakva pre českú a uhorskú kráľovnú Máriu Teréziu a jej manžela cisára Františka Štefana I. Lotrinského, dielo rakúskeho sochára Balthasara Ferdinanda Molla (17171785).
Ostro s ňou kontrastuje prostá rakva ich syna Jozefa II. Posledným tu pochovaným cisárom bol František Jozef I.
16. júla 2011 tu bol pochovaný zatiaľ posledný príslušník rodu Otto von Habsburg, najstarší syn posledného rakúskeho cisára Karola I. a Zity.
Priestor hrobky, rozdelený na desať samostatných častí (krýpt), spolu so samotným kostolom patrí k turisticky najviac vyhľadávaným miestam Viedne.
S funkciou kapucínskej krypty súvisí i tzv. „hrobka sŕdc“ (Herzgruft), nachádzajúca sa vo viedenskom Augustiniánskom kostole (Josefplatz), kam boli v rokoch 16541878 pochovávané srdcia zomrelých Habsburgovcov.

</doc>
<doc id="204861" url="https://sk.wikipedia.org/wiki?curid=204861" title="Tropické pásmo">
Tropické pásmo

Tropické pásmo je typické pre oblasti, ktoré majú teplé a suché počasie po celý rok. V dôsledku nízkej miery oblačnosti je povrch intenzívne ožarovaný Slnkom. Vyskytujú sa tu oblasti s najvyššími teplotami na Zemi, nezriedka presahujúcimi 40 až 80°C a naopak pomerne nízkymi nočnými teplotami počas zimných nocí, ktoré klesajú blízko 0 °C. Úhrn zrážok je celoročne menší ako 250 mm. Oblasti v zrážkovom tieni a západné časti kontinentov majú len okolo 100 mm zrážok, v týchto miestach často vznikajú púšte.

</doc>
<doc id="204864" url="https://sk.wikipedia.org/wiki?curid=204864" title="Skladby storočia">
Skladby storočia

Zoznam skladieb storočia je časťou vzdelávacieho projektu, ktorý vznikol v USA v spolupráci organizácii Recording Industry Association of America (RIAA- "Americká asociácia hudobného priemyslu"), National Endowment for the Arts (NEA- "Národná nadácia pre umenie") a Scholastic Corporation (SC- "Školské vydavateľstvo pre publikáciu vzdelávacích materiálov"). Zámerom tohto projektu bolo sprehľadniť pre študentov amerických škôl kultúrny odkaz hudobného vývoja populárnej hudby 20. storočia.
Na výber 365 skladieb, ktoré sa svojou jedinečnosťou zapísali do povedomia populárnej hudby 20. storočia boli v roku 2001 oslovení voliči, ktorí boli vybraní z významných predstaviteľov hudobného priemyslu, médií, učiteľov, študentov. Voličov vybrala 200 členná skupina ľudí, ktorých zpomedzi 1 300 vytypovaných respondentov vybrala asociácia RIAA.
Zoznam skladieb.
Zoznam skladieb v poradí, ktoré dosiahli. Pri každej piesni je meno interpreta, ktorý ju nahral.

</doc>
<doc id="204866" url="https://sk.wikipedia.org/wiki?curid=204866" title="Bray (Írsko)">
Bray (Írsko)

Bray (ír. "Bré") je mesto vo východnej časti Írska, v grófstve Wicklow. Žije tu 31 901 obyvateľov , zároveň je najľudnatejším mestom grófstva, 9. najľudnatejším mestom štátu a je súčasťou dublinskej aglomerácie.
Je to prístavné mesto na pobreží Írskeho mora, leží juhovýchodne od centra Dublinu na rieke Dargle. Severná hranica mesta je zároveň hranicou s grófstvom Dublin. 
Bray sa nachádza na križovatke ciest N11, R117, R119, R761, R766, R767 a R768, západne od mesta začína diaľnica M11. Mesto ďalej leží na hlavnej železničnej trati Dublin - Wexford - Rosslare Harbour a je napojené na dublinskú rýchlodráhu DART. 
Bray je tiež známou turistickou destináciou s pobrežnou promenádou, ktorá je na juhu zakončená útesom Bray Head. Z historických pamiatok sú to najmä budova starého súdu, bývalá radnica, kostol sv. Pavla a starý prístav. 
V meste stoja filmové ateliéry Ardmore Studios, kde sa natáčali filmy ako Statočné srdce, Podaj si ruky s diablom, či Raňajky na Plute.
Partnerské mestá.
Bray má partnerské mestá

</doc>
<doc id="204868" url="https://sk.wikipedia.org/wiki?curid=204868" title="Pico Bolívar">
Pico Bolívar

Pico Bolívar je s nadmorskou výškou najvyšší vrch Venezuely. Nachádza sa na západe krajiny v štáte Mérida v pohorí Sierra Nevada. Tesne pod vrchol do výšky vedie Méridská lanovka, jedna z najvyššie položených kabínových lanoviek na svete. Hora je pomenovaná po venezuelskom národnom hrdinovi Simonovi Bolívarovi.
Výška hory.
Staršie zdroje uvádzajú nadmorskú výšku , podľa nových meraní z Diego Deiros, Carlos Rodriguez a Jose Hernandez roku 2002
 je však hora nižšia a meria .

</doc>
<doc id="204876" url="https://sk.wikipedia.org/wiki?curid=204876" title="Greystones">
Greystones

Greystones (ír. "Na Clocha Liatha") je mesto vo východnej časti Írska, v grófstve Wicklow. 
V roku 2016 tu žilo 18 140obyvateľov, je tretím najľudnatejším mestom v grófstve a súčasťou dublinskej aglomerácie.
Je to prístavné mesto na pobreží Írskeho mora, na východnom úpätí Wicklow Mountains. Leží juhovýchodne od centra Dublinu a južne od Bray. Nachádza sa na križovatke ciest R761 a R762, západne od mesta prechádza dôležitá cesta N11. Mestom tiež prechádza hlavná železničná trať Dublin (Connoly Station) - Wexford - Rosslare Harbour, na miestnej stanici končia súpravy dublinskej rýchlodráhy DART. S Dublinom je spojené mestskými linkami č. 84, 84X a 184.
Greystones je významnou turistickou destináciou s pobrežnou promenádou začínajúcou od Bray Head a plážami, najmä Blue Flag beach. Film Taffin s Pierceom Brosnanom bol natáčaný v meste.

</doc>
<doc id="204877" url="https://sk.wikipedia.org/wiki?curid=204877" title="Rakovina žalúdka">
Rakovina žalúdka

Rakovina žalúdka je zhubný nádor, ktorý často postihuje ľudí vo veku 70 až 80 rokov, hlavne mužov. Na začiatku choroby má pacient len necharakteristické, menšie ťažkosti v oblasti žalúdka (pocit tlaku a plnosti, miernu bolesť). Neskôr sa prejavuje mierna nechuť do jedenia, ba aj odpor k jedlu. Tieto ťažkosti sa opakujú bez určitej súvislosti s prijímaním potravy. Až neskoršie začína pacient vracať tmavú tekutinu či krv, bolesti sa zosilňujú a nastupuje celková slabosť a chudnutie. Preto je veľmi dôležité venovať pozornosť i menším ťažkostiam žalúdka, najmä ak sa opakujú. Keď človek po štyridsiatke zistí, že sa mu opakujú príznaky, ktoré pripomínajú „pokazenie žalúdka“, mal by sa podrobiť podrobnému vyšetreniu. Kontrola röntgenom je veľmi spoľahlivá a môže včas zistiť rakovinu žalúdka. Veľmi cenné je vyšetrenie žalúdka dutou rúrkou s optickým zariadením na prehliadnutie sliznice žalúdka (gastroskopia). Tieto vyšetrenie sa doplňujú laboratórnymi nálezmi (krvný obraz, dôkaz krvi v stolici a vyšetrenie žalúdkovej šťavy). Pri gastroskopii sa dá odobrať aj materiál na mikroskopické vyšetrenie sliznice. Príčiny vzniku rakoviny žalúdka nie sú známe. Všeobecne sa uznáva, že sa môžu vyvinúť u ľudí, ktorí trpia na dlhotrvajúci žalúdkový katar a majú v žalúdkovej šťave menej kyseliny.

</doc>
<doc id="204878" url="https://sk.wikipedia.org/wiki?curid=204878" title="Arklow">
Arklow

Arklow (ír. "An tInbhear Mór") je mesto v juhovýchodnej časti Írska, v grófstve Wicklow. Žije tu 11 721 obyvateľov a je 3. najľudnatejším mestom grófstva.
Je to prístavné mesto na pobreží Írskeho mora, v ústí rieky Avoca do mora, v juhovýchodnej časti grófstva Wicklow. Leží na križovatke ciest R747, R750 a R772, zo severu a západu mesto obchádza dôležitá cesta N11 a mestom prechádza hlavná železničná trať Dublin - Wexford - Rosslare Harbour.
Rieka Avoca rozdeľuje mesto na dve časti, hlavná časť mesta leží na juhu, kým na severe sa nachádza časť zvaná "Ferrybank". V meste žije líder hudobnej skupiny Moloko a taktiež sa spomína v názve Van Morrisonovej piesne "Streets of Arklow".

</doc>
<doc id="204886" url="https://sk.wikipedia.org/wiki?curid=204886" title="Československé komorné duo">
Československé komorné duo

Československé komorné duo je komorný hudobný súbor.
História a umelecká činnosť.
Československé komorné duo založili v roku 2004 český huslový virtuóz Pavel Burdych a slovenská klavírna virtuózka Zuzana Berešová.
Duo zameriava svoju interpretačnú činnosť na tvorbu slovenských a českých skladateľov 19. - 21. Storočia. V roku 2019 natočilo vo svetovej premiére na kompaktný disk Fantáziu a Burlesku, op. 7 Eugena Suchoňa, v autorskej verzii pre husle a klavír. V pozícii rezidenčného súboru diplomatických misií Česka a Slovenska, pri oslavách 100. výročia vzniku Česko-Slovenska a 25. výročia vzniku samostatného Česka a samostatného Slovenska v roku 2018, predstavilo svoje interpretačné majstrovstvo publiku nielen v metropolách na európskom kontinente (Atény, Bern, Budapešť , Bukurešť, Dublin, Kišiňov, Lisabon, Nikózia, Podgorica, Riga, Rím, Štokholm, Varšava, Vilnius), ale aj v Ázii (Taipei, Peking, Jakarta), Amerike (Havana, Brasilia) a Afrike (Káhira, Nairobi). V roku 2018 umelci naštudovali na objednávku festivalu Forfest Czech Republic program "Slovenské a české skladateľky v Československu" zo skladieb Vítězslavy Kaprálovej, Ivany Loudovej, Sylvie Bodorovej, Iris Szeghy a Viery Janárčekovej. V roku 2017 prezentovali tvorbu českých skladateľov Antonína Dvořáka, Bedřicha Smetanu a Leoša Janáčka na koncertnom turné v Číne (Beijing, Shanghai, Jiaxing, Hangzhou, Qingdao, Jinan, Dezhou, Shijiazhuang, Dalian, Foshan, Jiangmen, Pingxiang). V roku 2016 nahrali dva kompaktné disky, prvý s hudbou slovenského skladateľa Ladislava Kupkoviča a druhý s koncertnými valčíkmi významného rodáka z Bardejova Bélu Kélera. V roku 2014 sa pripojili k projektu Rok českej hudby, ktorý zakončili koncertom v Centre Bohuslava Martinů v Poličke. V roku 2013 boli Berešová s Burdychom prizvaní k realizácii hudobného projektu "Karol Elbert - neznámy známy." V roku 2012 sa venovali nedožitým 80. narodeninám Ilju Zeljenku. V rovnakom roku vyšlo v edícii Českého rozhlasu ich debutové CD so skladbami českých a slovenských autorov Antonína Dvořáka, Petra Machajdíka a Mikuláša Schneidra-Trnavského. V roku 2011 prezentovali v rámci jubilea Mikuláša Schneidra-Trnavského (130 rokov) jeho tvorbu na turné po Južnej Kórei s vrcholným koncertom v Soule. Na českých pódiách pripomínali poslucháčom 170 rokov od narodenia Antonína Dvořáka. V roku 2008 pripravili v spolupráci s Hudobným centrom v Bratislave k "Storočnici Eugena Suchoňa" 18 koncertov z jeho tvorby.

</doc>
<doc id="204887" url="https://sk.wikipedia.org/wiki?curid=204887" title="Kocúrkovo">
Kocúrkovo

Kocúrkovo môže byť:

</doc>
<doc id="204888" url="https://sk.wikipedia.org/wiki?curid=204888" title="Wicklow (mesto v Írsku)">
Wicklow (mesto v Írsku)

Wicklow (ír. "Cill Mhantáin") je mesto vo východnej časti Írska, správne stredisko grófstva Wicklow.. 
V roku 2016 tu žilo 10 584 obyvateľov čím je to 4. najľudnatejšie mesto v grófstve.
Je to prístavné mesto na pobreží Írskeho mora, v mieste kde rieka Vartry ústi do morskej lagúny Broad Lough. Leží na križovatke ciest R750 a R751, západne od mesta prechádza dôležitá cesta N11 a cez Wicklow prechádza hlavná železničná trať Dublin - Wexford - Rosslare Harbour. Mesto je vzdialené na juh od Greystones a na SSV od Arklow.
Mesto je rozložené v oblúku pozdĺž zálivu Wicklow Harbour od územia The Murrough na severe k skalnatému mysu Wicklow Head na juhovýchode. Z historických pamiatok sú najvýznamnejšie bývalé františkánske opátstvo, budova radnice a mestskej väznice. Miestny prístav slúži prevažne na vývoz dreva.

</doc>
<doc id="204889" url="https://sk.wikipedia.org/wiki?curid=204889" title="Rathdrum">
Rathdrum

Rathdrum (ír. "Ráth Droma") je mesto vo východnej časti Írska, v grófstve Wicklow. 
V roku 2011 tu žilo 1 586 obyvateľov.
Mestečko leží v údolí rieky Avonmore (na jej pravom brehu), na východnom úpätí pohoria Wicklow Mountains, južne od mesta začína údolie Vale of Avoca. Nachádza sa na križovatke ciest R752 a R755, na juhozápad od Wicklow a na SSZ od Arklow. Rathdrum má tiež železničnú stanicu na hlavnej trati Dublin - Wexford - Rosslare Harbour.
Rathdrum je rodiskom Ch. S. Parnella, významnej osobnosti modernej histórie Írska. Múzeum Avondale House je venované jeho životu a nachádza sa južne od mesta v lesoparku Avondale Forest Park. Mesto je centrom turistického ruchu, východiskom do Wicklow Mountains, nachádza sa tu autokemping a niekoľko hostelov.

</doc>
<doc id="204891" url="https://sk.wikipedia.org/wiki?curid=204891" title="Rathnew">
Rathnew

Rathnew (ír. "Ráth Naoi") je mesto vo východnej časti Írska, v grófstve Wicklow. 
V roku 2011 tu žilo 2 964 obyvateľov
Mestečko leží severozápadne od Wicklow, na križovatke ciest R750, R752, R761, západne od mesta prechádza cestný obchvat komunikácie č. N11. Cez mesto prechádza železničná trať Dublin - Wexford, ale železničná stanica je od roku 1964 mimo prevádzky.

</doc>
<doc id="204892" url="https://sk.wikipedia.org/wiki?curid=204892" title="Kapustové halušky">
Kapustové halušky

Kapustové halušky alebo strapačky s kapustou alebo strapačky sú tradičné slovenské jedlo. Základ tvoria uvarené halušky zo zemiakového cesta, ktoré sa miešajú s dusenou nakrájanou kyslou kapustou a malými kúskami praženej slaniny, tzv. oškvarkami. Zvykne sa pridávať aj strúhaný syr.
Strapačky majú svoju obľubu aj v Maďarsku, kde sa nazývajú "sztrapacska" a namiesto kyslej kapusty ich základ tvorí ovčia bryndza.

</doc>
<doc id="204895" url="https://sk.wikipedia.org/wiki?curid=204895" title="Blud (psychiatria)">
Blud (psychiatria)

Blud je nevyvrátiteľné a mylné presvedčenie, ktoré si pacient udržiava aj napriek tomu, že okolie sa s jeho predstavami nestotožňuje. Je voči nim nekritický a nevyžaduje pre ne dôkazy. Je to jedna zo závažných porúch myslenia. Zaraďuje sa medzi kvalitatívne poruchy myslenia, alebo tiež medzi poruchy obsahu myslenia.
Bludy ako klinické symptómy sú spravidla výsledkom psychopatologického procesu. Majú nepravdivý, často bizarný obsah, sú nezávislé od mienky okolia, súkromné, nevyvrátiteľné a majú silne motivačný charakter, na základe ktorého výrazne ovplyvňujú správanie pacienta. Obsah bludu závisí nie len na type a akútnosti poruchy, ale tiež na pacientovom vzdelaní, informovanosti, záujmoch, na jeho hodnotovom systéme, na aktuálnych témach, o ktorých sa vedie spoločenská diskusia, a pod.
Bludy sa vyskytujú ako príznaky duševnej poruchy alebo neurologického ochorenia. Nie sú však viazané na špecifické diagnózy – môžeme ich nájsť v klinickom obraze mnohých patologických stavov, a to telesných i duševných. Významnú úlohu však zohrávajú najmä pri diagnostikovaní psychotických ochorení ako paranoidná schizofrénia.
Typy bludov.
Bludy môžeme deliť podľa vzniku, stupňa generalizácie alebo obsahu.

</doc>
<doc id="204898" url="https://sk.wikipedia.org/wiki?curid=204898" title="Baltinglass">
Baltinglass

Baltinglass (ír. "Bealach Conglais") je mesto vo východnej časti Írska, v grófstve Wicklow.
V roku 2016 tu žilo 2 137 obyvateľov
Leží v juhozápadnej časti grófstva na hornom toku rieky Slaney a na západnom úpätí pohoria Wicklow Mountains. Nachádza sa na križovatke ciest N81 Tallaght - Tullow a R747 do Arklow. Mestečko je vzdialené severne od Tullow, cca juhozápadne od Dublinu a severozápadne od Arklow. Západne od mesta prechádza hranica grófstva Kildare, kým južne od neho hranica grófstva Carlow.
Baltinglass s okolím je významnou archeologickou a historickou lokalitou. Severozápadne od mesta stoja pozostatky hradiska z doby kamennej (Baltinglass Hills). Medzi kultúrne pamiatky v meste patria areál opátstva Baltinglass Abbey, kostol sv. Márie, budova Quinn’s Mart a tzv. River Slaney Special Area of conservation, t. j.. územie v centre mesta s mnohými budovami historickej a archeologickej hodnoty.

</doc>
<doc id="204900" url="https://sk.wikipedia.org/wiki?curid=204900" title="Cezročné obdobie">
Cezročné obdobie

Cezročné obdobie alebo obdobie cez rok je obdobie liturgického roka rímskokatolíckej cirkvi, ktoré nepatrí ani k vianočnému, ani veľkonočnému cyklu. 
Pred liturgickou reformou po 2. vatikánskom koncile sa nedele liturgického obdobia rozdeľovali na nedele po Zjavení Pána a nedele po Svätom Duchu. Dnes sa nedele cezročného obdobia počítajú od druhej nedele po tridsiatu tretiu; prvou cezročnou nedeľou je sviatok Krstu Krista Pána a tridsiatou štvrtou je slávnosť Krista Kráľa. Cyklus nedieľ je prerušený začiatkom pôstu a opäť nadväzuje po slávnosti Najsvätejšej Trojice.
Obdobie cez rok je teda vymedzené nasledovne:

</doc>
<doc id="204901" url="https://sk.wikipedia.org/wiki?curid=204901" title="Blessington">
Blessington

Blessington (ír. "Baile Coimín"), historicky známe ako Ballycomeen je mesto vo východnej časti Írska, v grófstve Wicklow. 
V roku 2011 tu žilo 5 010 obyvateľov.
Mesto leží v pohorí Wicklow Mountains v povodí rieky Liffey, na brehu priehrady Pollaphuca Reservoir. Je lokalizované na križovatke ciest N11 Tallaght - Baltinglass a R410 do Naas, juhozápadne od Dublinu a juhovýchodne od Naas.
V rokoch 1888 - 1932 bol Blessington spojený s Terenure cez Tallaght parnou električkou. V decembri 1932 bola električka nahradená autobusovou linkou č. 65 z Dublinu, ktorá premáva dodnes. Mesto zažíva v súčasnosti dynamický rast a stáva sa satelitným mestom Dublinu.

</doc>
<doc id="204904" url="https://sk.wikipedia.org/wiki?curid=204904" title="Čop (mesto)">
Čop (mesto)

Čop (ukr., rus., rusín. "Чоп (Čop)", , , ) je mesto v západnej časti Ukrajiny, v Zakarpatskej oblasti. Leží na trojmedzí Ukrajiny, Slovenska a Maďarska na brehu rieky Tisa.
Dejiny.
V čase medzivojnového Česko-Slovenska bol Čop súčasťou Slovenska – spadal pod okres so sídlom v Kráľovskom Chlmci. V rokoch 19381945 bol súčasťou Maďarska na základe Prvej viedenskej arbitráže. Po oslobodení Červenou armádou sa stal na základe dohody medzi Česko-Slovenskom a Sovietskym zväzom v roku 1945 súčasťou ZSSR, pričom územie v okolí Čopu bolo postúpené Sovietskému Zväzu a obec Lekárovce dodatočne po petícii pripojená späť k Slovensku. Vtedy Slovensko stratilo 250 km2 územia v okresoch Kráľovský Chlmec a Veľké Kapušany: obce Ašvaň, Batva, Čop, Galoč, Komárovce, Malé Slemence, Palaď, Palov, Rátovce, Surty, Šalamúnová, Téglás.
Obyvateľstvo.
Čop má približne 9 000 obyvateľov, z ktorých asi 40 % tvoria, Ukrajinci a Rusíni, 40 % Maďari, zvyšok Rómovia, Rusi, Bielorusi, Slováci a Židia.
Význam.
Čop je známy predovšetkým vďaka tomu, že je prvou ukrajinskou (a predtým sovietskou) stanicou po príjazde zo Slovenska a Maďarska (nachádza sa tu aj cestný priechod do Maďarska). Spoločne s Čiernou nad Tisou a Záhony tak tvorí veľký a zložitý železničný uzol, keďže sa tu stretáva bežný európsky rozchod koľají s ruským. Zastavujú tu teda aj vlaky spájajúce Bratislavu, Košice, Viedeň a Budapešť a cez Čop, Mukačevo a Ľvov s Kyjevom a Moskvou; na vozňoch je potrebné vymeniť podvozky. Ďalšia, menej vyťažená trať vedie cez Užhorod a Sambir do Ľvova. Z Čopu do rumunského Satu Mare vedie obojrozchodná trať cez stanicu Berehovo a Vynohradiv, umožňujúca vedenie vlakov s európskym rozchodom zo Slovenska do Rumunska mimo územie Maďarska.

</doc>
<doc id="204908" url="https://sk.wikipedia.org/wiki?curid=204908" title="Carlow (mesto v Írsku)">
Carlow (mesto v Írsku)

Carlow (ír. "Ceatharlach") je mesto v stredovýchodnej časti Írska, v grófstve Carlow. V roku 2011 tu žilo 13 968 obyvateľov. a je správnym strediskom i najväčším mestom grófstva. V súčasnosti sa rozširuje aj za hranice grófstva, na územie grófstva Laois.
Mesto leží na sútoku riek Barrow a Burren na križovatke ciest N9, N80, R417, R430, R725 a R726, v severozápadnej časti grófstva a na hranici so susedným grófstvom Laois. Cez Carlow tiež prechádza železničná trať Kildare - Kilkenny.
K dôležitým pozoruhodnostiam mesta patria: zámok Carlow Castle, katedrála, budova súdu a radnica. východne od mesta sa nachádza významná archeologická lokalita, megalitické pohrebisko Brownshill Dolmen. Carlow je sídlom vysokej školy Institute of Technology. 
Najväčším podnikom v meste je firma Braun s divíziou Oral-B, v roku 2005 bola zatvorená fabrika na výrobu cukru Irish Sugar Company. Na rieke Barrow je prístav a lodenica pre športové plavidlá.

</doc>
<doc id="204911" url="https://sk.wikipedia.org/wiki?curid=204911" title="Tullow">
Tullow

Tullow (ír. "An Tulach") je mesto v stredovýchodnej časti Írska, v grófstve Carlow. V roku 2011 tu žilo 3 972 obyvateľov.
Mesto leží na východe grófstva na rieke Slaney, VJV od Carlow. Nachádza sa na križovatke ciest N81, R418 a R725. Východne od mesta prebieha hranica grófstva Wicklow.

</doc>
<doc id="204913" url="https://sk.wikipedia.org/wiki?curid=204913" title="Business-to-business">
Business-to-business

Business-to-business alebo business to business (skratka B2B alebo B to B; do slovenčiny prekladané aj ako (typu) podnik-podnik, na úrovni podnik-podnik, pre organizácie, medzipodnikový) sú obchodné vzťahy medzi dvoma alebo viacerými podnikmi pre ich potreby (pokiaľ žiaden z nich nie je konečným spotrebiteľom) na rozdiel od vzťahov podniku a konečných spotrebiteľov (business-to-consumer), podniku a jeho zamestnancov (business-to-employee), podniku a verejného sektora (business-to-government). Termín sa používa v marketingu, pri elektronickom obchodovaní, v informačných systémoch ERP a CRM.
Tieto vzťahy sú často založené na informačných technológiách, ktoré sú hlavnou príčinou ich vzniku a umožňujú ich vznik a trvanie. Väčšinou ide o vzťah medzi výrobcom a veľkoobchodom alebo medzi veľkoobchodom a predajňou.

</doc>
<doc id="204914" url="https://sk.wikipedia.org/wiki?curid=204914" title="Muine Bheag">
Muine Bheag

Muine Bheag (tiež Muinebeag, angl. Bagenalstown) je mesto v stredovýchodnej časti Írska, v grófstve Carlow. V roku 2011 tu žilo 2 950 obyvateľov a po Carlow je druhým najväčším mestom v grófstve.
Nachádza sa na ľavom brehu rieky Barrow, južne od Carlow, VSV od Kilkenny a severne od mesta New Ross. Leží na križovatke ciest R705 a R724, západne od mesta vedie vnútroštátna cesta N9 a prechádza ním železničná trať Kildare - Kilkenny. Juhozápadne od mesta prechádza hranica grófstva Kilkenny.
V blízkosti mesta stoja ruiny dvoch hradov: "Ballyloughan" a "Ballymoon".

</doc>
<doc id="204915" url="https://sk.wikipedia.org/wiki?curid=204915" title="Muinebeag">
Muinebeag



</doc>
<doc id="204925" url="https://sk.wikipedia.org/wiki?curid=204925" title="Eddie Van Halen">
Eddie Van Halen

Edward Lodewijk „Eddie“ Van Halen (* 26. január 1955, Amsterdam, Holandsko – † 6. október 2020, Santa Monica, Kalifornia, USA) bol holandsko-americký rockový gitarista, skladateľ a hráč na klávesové nástroje, známy ako člen a spoluzakladateľ hardrockovej skupiny Van Halen.
Životopis.
Narodil sa v Amsterdame, otec Jan van Halen bol Holanďan a matka Eugenia bola indonézskeho pôvodu (pochádzala z Jávy). Detstvo strávil v meste Nijmegen na východe Holandska.
V roku 1962 sa rodina Van Halenovcov presťahovala do americkej Pasadeny v Kalifornii, kde začal spolu s bratom Alexom navštevovať umeleckú školu na ktorej študoval hru na klavír. Ako dieťa sa zúčastňoval školských talentových súťaží, ktoré často vyhrával. V jednom z interview sa Eddie vyjadril, že "sa jemu a Alexovi zdalo vysedávanie za klavírom nudné a tak si založili kapelu", v ktorej Alex hral na gitaru a Eddie si sadol za bicie nástroje. K výmene postov došlo raz po tom, ako Eddie videl Alexa ako sa mu podarilo bravúrne zvládnuť sólo na bicie nástroje v skladbe „Wipe Out“ od skupiny The Surfaris. Eddie ocenil Alexov talent a rozhodol sa, že on sa skúsi naučiť hrať na sólovú gitaru. Ako 14 ročný teenager skúšal vtedy hrávať na gitare doma za zatvorenými dverami celé hodiny. Notu po note napodobňoval gitarové sóla, ktoré Eric Clapton nahral so skupinou Cream, nedarilo sa mu to presne a tak si tieto sóla prispôsoboval podľa svojho štýlu.
V apríli 1996 v interview pre časopis Guitar World, keď bol témou rozhovoru úvodný akord „A“ v jeho skladbe Eruption odpovedal, že jeho hra je výsledkom nekonečného tréningu:
„"Kým brat šiel večer o siedmej na párty a ráno o tretej sa vracal domov, po celú tú dobu som sedel v izbe na tom istom mieste na posteli a vybrnkával si akordy na gitare a robím to tak celé roky až dodnes"“.
Najväčší vplyv na Eddieho Van Halena mal hlavne Eric Clapton, ďalej gitarista Brian May zo skupiny Queen, či džezový gitarista Allan Holdsworth, ale mal rád aj tvorbu gitaristu Ronnie Montroseho zo skupiny "Montrose".
Skupina Van Halen vznikla v roku 1972 v Pasadene vtedy ešte pod názvom „Mammoth“. Členmi skupiny boli Van Halen (gitara a spev), jeho brat Alex (bicie), a basgitarista Mark Stone. Skupiny nevlastnila zosilovací systém na vystúpenia, tak si ho najčastejšie vypožičiavala za 50 dolárov na noc od Davida Lee Rotha (ktorý predtým neuspešne absolvoval skúšku so skupinou). Eddieho spievanie v skupine nebavilo a zároveň sa rozhodol, že aj za cenu toho, že ušetrí za nájom aparatúry vzal nakoniec Rotha do kapely. Michael Anthony nahradil basgitaristu Marka Stoneho. V tom čase Roth navrhol aby si skupina zmenila názov na Van Halen.
Prvú demonahrávku skupiny, ktorá vznikla v roku 1977 v štúdiu "Electric Lady Studios" v New Yorku financoval Gene Simmons, basgitarista zo skupiny KISS V tom istom roku skupina Van Halen dostala nahrávací kontrakt od vydavateľstva Warner Bros. Records a v nasledujúcom roku vyšiel ich debut s názvom "Van Halen".
V priebehu nasledujúcich rokov okrem nahrávania a vystupovania v skupine Van Halen, Eddie spolupracoval aj Michaelom Jacksonom a Quincy Jonesom pri nahrávaní skladby „Beat It“ z albumu "Thriller", s gitaristom Brianom Mayom zo skupiny Queen s ktorým nahral tri skladby pre jeho sólový album "Star Fleet Project", nahral aj basovú gitaru na sólový album Sammyho Hagara "I Never Said Goodbye", spolupracoval ešte okrem iných aj s Dweezilom Zappom, Jeffom Porcarom, Rogerom Watersom, Stevem Lukatherom a Thomasom Dolbym.

</doc>
<doc id="204927" url="https://sk.wikipedia.org/wiki?curid=204927" title="Belgorod">
Belgorod

Belgorod (rusky Бе́лгород) je mesto v Rusku, v jeho európskej časti. Je centrom Belgorodskej oblasti. Žije tu 345 000 obyvateľov.
História.
Prvá zmienka o meste Belgorod (Biele mesto) je z roku 1237; v tejto dobe ho vypálili Mongoli. Znovuzaložené bolo až v 16. storočí Borisom Godunovom. Nové mesto plnilo funkciu pevnosti proti nájazdom krymských Tatárov. Po posunutí ruskej hranice na juh stratilo význam. Do roku 1917 tu ale stále sídlila vojenská posádka.
Počas druhej svetovej vojny, práve v Belgorodskej oblasti došlo k najväčšej tankovej bitke na svete, ktorá bola súčasťou bitky o Kursk. Njintenzívnejšie boje sa odohrali v okolí dediny Prochorovka, keď sa sovietske tankové sily pokúšali zastaviť nápor nemeckých obrnených divízií Waffen-SS postupujúcich z juhu na mesto Kursk. Po vojne bol na pamiatku bojov vystavaný pamätník.
V povojnovom období vznikli v meste univerzity a vysoké školy.
Okolie mesta bolo počas rusko-ukrajinského konfliktu nástupnou oblasťou ruských síl pri útokoch na Ukrajinu.

</doc>
<doc id="204941" url="https://sk.wikipedia.org/wiki?curid=204941" title="Nadlak">
Nadlak

Nadlak (, ) je mesto v západnom Rumunsku, v župe Arad, na hraniciach s Maďarskom. 
Mesto má 6 713 obyvateľov, z toho približne polovica sú etnickí Slováci (Nadlak je zároveň centrom slovenskej komunity v Rumunsku).
Nadlak sa prvýkrát spomína v roku 1313, slovenská kolonizácia začala približne pred 200 rokmi, keď začali prichádzať prví osadníci zo Slovenského Komlóša (ako aj roľníci z Dolnej zeme, Gemera, Liptova a Oravy).
V súčasnosti je to najvýznamnejší hraničný prechod zo západneho Rumunska do Maďarska.

</doc>
<doc id="204944" url="https://sk.wikipedia.org/wiki?curid=204944" title="HAARP (album)">
HAARP (album)

HAARP je koncertný album a video anglickej rockovej skupiny Muse, ktorý bol vydaný dňa 17. marec 2008 v Spojenom kráľovstve a dňa 1. apríla 2008 v USA. CD dokumentuje vystúpenie skupiny v londýnskom Wembley Stadium zo dňa 16. júna 2007, kým DVD obsahuje 20 skladieb z vystúpenia zo 17. júna. Celkový počet divákov z 16. a 17. júna 2007 bol 180 000 (150 000 sediacich a 30 000 stojacich). V roku 2010 bol nazvaný 40. najlepším koncertným albumom všetkých čias časopisom "NME".
Zoznam skladieb.
Autrom všetkých skladieb je Matthew Bellamy, okrem uvedených výnimiek.
Zostav a personál.
Muse
Ďalší hudobníci
Technická/ editorská spolupráca

</doc>
<doc id="204945" url="https://sk.wikipedia.org/wiki?curid=204945" title="Bemowo">
Bemowo

Bemowo je mestský obvod vo Varšave v západnej časti mesta. Jeho územie zahŕňa takzvaný východný pás bývalého obvodu Wola, ktorý bol k Varšave pripojený v roku 1951. Názov pochádza z priezviska generála Józefa Bema.

</doc>
<doc id="204949" url="https://sk.wikipedia.org/wiki?curid=204949" title="Kvantitatívna teória peňazí a cien">
Kvantitatívna teória peňazí a cien

Kvantitatívna teória peňazí a cien alebo kvantitatívna teória peňazí alebo kvantitatívna peňažná teória je makroekonomická teória, podľa ktorej sú ceny v ekonomike kladne závislé od množstva peňazí v ekonomike.
Najznámejším jednoduchým vyjadrením jednej z foriem tejto teórie je tzv. rovnica výmeny, ktorá predpokladá vzťah priamej úmernosti medzi cenami a množstvom peňazí:
formula_1
pričom
formula_2 – množstvo peňazí v obehu,
formula_3 – rýchlosť obehu peňazí,
formula_4 – priemerná úroveň cien,
formula_5 – reálny output
Podľa tejto teórie teda rast množstva peňazí vyvolá rast cien, pretože to isté množstvo tovaru sa vymieňa za väčšie množstvo peňazí. A naopak, zníženie množstva peňazí v obehu spôsobuje zníženie cien. Tento vzťah možno vyjadriť pomocou rovnice výmeny:
Teória predpokladá, že peniaze nemajú vnútornú hodnotu (hodnotu zo svojej vlastnej podstaty), ale len hodnotu, ktorá závisí od vzťahu obiehajúceho ich množstva k celkovému množstvu tovarov na trhu. 

</doc>
<doc id="204950" url="https://sk.wikipedia.org/wiki?curid=204950" title="Chaser (počítačová hra)">
Chaser (počítačová hra)

Chaser je akčná počítačová hra žánru FPS vyvinutá slovenským vývojárskym štúdiom Cauldron. Titul používa vlastný herný engine CloakNT.
Vydania.
Titul bol vydaný len pre platformu Microsoft Windows v roku 2003 spoločnosťou JoWooD Productions. 

</doc>
<doc id="204953" url="https://sk.wikipedia.org/wiki?curid=204953" title="Pálffyho palác (Panská)">
Pálffyho palác (Panská)

Pálffyho palác je palác v Bratislave na Panskej ulici. 
Od roku 1715 bol majetkom rodiny Pálfiovcov, dedičných bratislavských županov. Bol niekoľkokrát prestavaný, naposledy v polovici 19. storočia pre Jána Františka Pálfiho (* 1829 - † 1908), bratislavského župana v neskoroklasicistickom štýle. Počas rekonštrukčných prác v rokoch 1981-1987 odhalil pamiatkový výskum okrem významných archeologických nálezov aj základy románskeho murovaného domu zo začiatku 13. storočia a unikátny gotický palác z asi polovice 14. storočia, ktorého fragmenty sú viditeľné aj v súčasnosti. 
Po náročnej pamiatkovej obnove dostala palác do užívania v roku 1988 Galéria mesta Bratislavy, zároven slúži ako jej sídlo.

</doc>
<doc id="204954" url="https://sk.wikipedia.org/wiki?curid=204954" title="Balašov palác">
Balašov palác

Balašov palác (staršie "Balassov palác") je palác v Bratislave na Panskej č. 15.
Pochádza z roku 1754 až 1762 s erbom zakladateľa Pavla Balašu. Je postavený v neskorobarokovom štýle, má alegorické postavy ľudských cností na portáli a na atike - Rozvahy, Miernosti, Spravodlivosti a Statočnosti.

</doc>
<doc id="204957" url="https://sk.wikipedia.org/wiki?curid=204957" title="Kutscherfeldov palác">
Kutscherfeldov palác

Kutscherfeldov palác je najmenší rokokový palác v Bratislave na rohu Sedlárskej ulice 7 a Hlavného námestia 7 postavený v roku 1762 na mieste troch starších domov. Palác dal postaviť Leopold von Kutscherfeld, správca cisárskych majetkov v Mosonmagyaróvári. Neskôr ho predal grófovi Imrichovi Eszterházymu. V objekte dnes sídli veľvyslanectvo Francúzska a Francúzsky inštitút.
V tomto dome podľa pamätnej tabule z roku 1959 žil a pracoval slávny ruský skladateľ a klavirista Anton Grigorievič Rubinštejn (1829 – 1894).
Je to trojpodlažná budova štvorkrídlovej dispozície okolo stredného dvora. Nad portálom paláca nie je umiestnený erb ani jedného z majiteľov paláca. 
Palác vznikol v roku 1762 na mieste dvoch stredovekých parciel (podľa niektorých zdrojov 3 domov) s použitím muriva z predchádzajúcich stavieb. Domy boli okolo roku 1600 spojené a časti suterénu boli zaklenuté na stredný stĺp. Po prestavaní domu na palác bol ten vyzdobený architektonickými a výtvarnými detailmi, reprezentačným schodiskom s dekoratívnymi mrežami. Autorom projektu bol pravdepodobne Jakub Fellner z Fellenthalu, ktorému sa pripisuje aj autorstvo architektonického návrhu kaštieľa v Častkovciach.
Starý meštiansky dom mal na konci 17. storočia a v prvej polovici 18. storočia niekoľko majiteľov, ktorí si svoje podiely v dome navzájom predávali. V roku 1679 predal Ján Wulpinusz a jeho manželka Rosina (rod. Radingerová) svoj podiel domu Jozefovi Segnerovi a jeho manželke Anne (rod. Ernyeyovej) za 2 000 forintov. V roku 1700 bol Jozef Segner už majiteľom väčšej časti domu. Ďalší významný medzník v dejinách tohto objektu predstavuje 17. september 1711, kedy lekárnik Ján Juraj Peltz odkúpil za 900 forintov Gottmanovu čiastku domu. Peltz pokračoval v aktivite – v roku 1716 mu svoju časť domu predala Zuzana Puschová za 1 000 forintov a 23. marca 1719 mestský sudca Jozef Segner za 4 000 forintov. Napokon sa v roku 1722 celý dom stal vlastníctvom Jána Juraja Peltza, ktorý ho v roku 1746 predal lekárnikovi Jánovi Tomášovi Stellingovi za 10 000 zlatých. Od Stellinga dom odkúpil mešťanosta Kutscherfeld – Podevin, ktorý dom prestaval na rokokový palác. Vo vlastníctve rodiny Kutscherfeld – Podevin bol palác až do konca 18. storočia. V roku 1813 ho odkúpil gróf Imrich Esterházy a rodina Esterházy vlastnila palác až do konca 19. storočia.
Leopold von Kutscherfeld bol vplyvný správca magyaróvárskych majetkov. šľatchtickýktitul a erbovú listinu mu udelila 1. februára 1763 Mária Terézia. Roku 1760 bol Leopold von Kutscherfeld členom Uhorskej komory a riaditeľom pokladnice v Mosonmagyaróvári.
 

</doc>
<doc id="204958" url="https://sk.wikipedia.org/wiki?curid=204958" title="Jesenákov palác (Hlavné námestie)">
Jesenákov palác (Hlavné námestie)

Jesenákov palác je trojkrídlový barokový palác v Bratislave, postavený pre baróna Jána Jesenáka na základoch staršieho stredovekého domu. Na nároží je kamenná kartuša s erbom pôvodného majiteľa. Dom mal smerom do námestia oporné piliere, ktoré odstránili koncom 19. storočia. V pilieroch našli druhotne použité románske hlavice.
Dnes sa v budove na strane Hlavného námestia nachádza veľvyslanectvo Gréckej republiky, na strane Sedlárskej ulice známa cukráreň Mayer.

</doc>
<doc id="204960" url="https://sk.wikipedia.org/wiki?curid=204960" title="Viktor Blaho">
Viktor Blaho

Viktor Blaho (* 27. júl 1920 – † 25. apríl 2007, Bratislava) bol slovenský herec.

</doc>
<doc id="204961" url="https://sk.wikipedia.org/wiki?curid=204961" title="Free Lossless Audio Codec">
Free Lossless Audio Codec

Free Lossless Audio Codec (skratka FLAC) je slobodný súborový formát určený na bezstratovú kompresiu audio dát a zároveň kodek tohto formátu. Keďže je to bezstratový kompresný formát, na rozdiel od stratových formátov ako MP3, AAC alebo Vorbis nedochádza pri kompresii k žiadnej strate informácii a kvality. Veľkosť súboru skomprimovaného týmto kodekom je asi 50–60% veľkosti pôvodného súboru.

</doc>
<doc id="204962" url="https://sk.wikipedia.org/wiki?curid=204962" title="Flac">
Flac



</doc>
<doc id="204963" url="https://sk.wikipedia.org/wiki?curid=204963" title="FLAC">
FLAC



</doc>
<doc id="204965" url="https://sk.wikipedia.org/wiki?curid=204965" title="AmatFest">
AmatFest

AmatFest bol nesúťažný festival zameraný na prezentáciu výhradne neprofesionálnych audiovizuálnych diel (hrané, experimentálne a animované filmy a videoklipy) od tvorcov z celého Slovenska a zahraničia formou videoprojekcie.
História festivalu.
Pri premiére festivalu v roku 2004 bolo premietnutých celkovo 26 filmov slovenskej a českej produkcie. V druhom ročníku (2006) bolo uvedených 22 filmov, ale až zo 4 krajín, a to zo Slovenska, Česka, Spojeného kráľovstva a Austrálie. Tretí ročník AmatFest-u predstavil slovenské, české, anglické, poľské a chorvátske filmy. Medzi filmovými blokmi vystúpili kapely ANYTIME z Dolného Kubína a CONTACT MO z Manchestru (UK). V rámci štvrtého ročníka boli uvedené slovenské, české, anglické, chorvátske, nemecké a estónske filmy a vystúpila kapela Spod Budína spolu s Robom Hulejom. Piaty, posledný ročník, sa konal v roku 2012.
Charakteristika a ciele festivalu.
Cieľovou skupinou projektu boli nielen fanúšikovia filmu, ale všetci milovníci alternatívnych foriem kultúrnych aktivít. Organizátori tiež dávali priestor amatérskych hudobníkom, ktorí sa prezentovali počas prestávok medzi filmovými blokmi, čím sa ešte viac rozširoval nekomerčný kultúrny rozmer akcie.
Účelom medzinárodnej prehliadky amatérskych filmov AmatFest bolo poukázať na skutočnosť, že vďaka bežne prístupným moderným technológiám sa v dnešnej dobe dajú amatérskymi tvorcami vytvoriť vysokokvalitné audiovizuálne diela. Jedným z hlavných cieľov festivalu bolo vznik takýchto diel podporiť a spopularizovať.

</doc>
<doc id="204968" url="https://sk.wikipedia.org/wiki?curid=204968" title="Don Ameche">
Don Ameche

Don Ameche (* 31. máj 1908, Kenosha, Wisconsin, USA – † 6. december, 1993, Scottsdale, Arizona) bol americký herec.

</doc>
<doc id="204970" url="https://sk.wikipedia.org/wiki?curid=204970" title="Absurdná dráma">
Absurdná dráma

Absurdná dráma alebo absurdné divadlo je smer avantgardnej drámy resp. divadla, ktorý vznikol v 50. rokoch 20. storočia vo Francúzsku. Vychádza z existencializmu, ktorého hranice však posúva ďalej.
&lt;br&gt;K najvýznamnejším predstaviteľom absurdnej drámy patria Samuel Beckett a Eugène Ionesco.
Charakteristika.
Absurdná dráma sa niekedy nazýva aj antidráma, pretože porušuje klasickú kompozíciu drámy. Chýba v nej súvislý dej, zápletka, rozuzlenie a záver. Nemusí byť rozdelená na dejstvá. Vystupuje v nej málo postáv, ktoré medzi sebou komunikujú veľmi málo alebo vôbec, často chaoticky alebo nezmyselne.
Znaky.
Pre absurdnú drámu je typická nihilistická koncepcia človeka i života. Táto dráma nedáva svetu ani najmenšiu šancu na prežitie. Je veľmi subjektívna - zobrazuje najmä pocity a život jednotlivca. Všade vidí a zobrazuje skepsu a nezmyselnosť ľudského života. Zobrazuje človeka v bezvýchodiskových a nezmyselných situáciach. Prebiehajúci príbeh je neskutočný až absurdný a odohráva sa v neurčenom čase a na neznámom mieste.
Častým javom v absurdnej dráme je opakovanie sa situácií - autori tak chcú poukázať na monotónnosť a kolobeh života a tak vytvárajú pocit beznádeje. Je to spôsobené aj tým, že hry majú často rovnaký začiatok aj koniec.
Dej sa skladá z množstva rôznych obrazov a výstupov, ktoré však nie sú dejovo pospájané. Scéna v divadle je často veľmi jednoduchá - nemá kulisy a má veľmi málo rekvizít.
Postavy.
Postavy sú absolútne netypické. Autori ich zobrazujú v cudzom a pre ne nepochopiteľnom svete. Vzťahy medzi postavami sú absurdné a nezvyčajné, postavy medzi sebou nevedia komunikovať. Veľmi často sa vyskytujú monológy postáv, ktoré síce nasledujú za sebou, ale nenadväzujú logicky, čo spôsobuje nízku zrozumiteľnosť. Konanie postáv tiež často nekorešponduje s ich slovami.
Postavy sú osamelé a uvedomujú si, že nežijú v reálnej skutočnosti. Nežijú plnohodnotným životom, často konajú bezcieľne. Postupne to speje až k odcudzeniu samého seba. Postavy sú podriadené modernej dobe, ktorú však vnímajú ako niečo, čo ich ohrozuje.
Na rozdiel od ostatných, či už dramatických alebo iných literárnych diel, sa v absurdnej dráme nevyskytujú „hrdinovia“, v absurdnej dráme sa často hovorí o „antihrdinoch“, ktorí sa správajú absurdne a až groteskne.
Absurdná dráma na Slovensku.
Absurdná dráma na Slovensku nemá silnú tradíciu. Jeden z mála absurdných textov, ktoré napísal slovenský autor je napríklad hra "Psoriáza" slovenského režiséra a dramatika Vladimíra Moresa. Známe sú však napríklad aj absurdné humoresky Milana Lasicu a Júliusa Satinského "Nečakanie na Godota" z roku 1969.

</doc>
<doc id="204974" url="https://sk.wikipedia.org/wiki?curid=204974" title="Rampage">
Rampage

Rampage bola grafická karta od spoločnosti 3Dfx založená na grafickom jadre VSA-200. Oficiálne nikdy nebola dokončená, existuje len pár inžinierských kúskov.
Jeden z bývalých inžinierov 3dfx uporoznil na to, že prídavné napájanie na karte Rampage by po zasunutí molexu mohlo spôsobiť, že sa karta poškodí, alebo úplne zničí, pretože AGP port úplne dostačuje na napájanie karty. To je taktiež dôvod, prečo sú pred molex konektorom dva kondenzátory.

</doc>
<doc id="204976" url="https://sk.wikipedia.org/wiki?curid=204976" title="Soldier of Fortune (počítačová hra)">
Soldier of Fortune (počítačová hra)

Soldier of Fortune (tiež známa pod skratkou SoF) je akčná počítačová hra vytvorená spoločnosťou Raven Software a vydaná spoločnosťou Activision 27. marca 2000 pre Microsoft Windows. Hra používá modifikovaný engine Id Tech 2.

</doc>
<doc id="204978" url="https://sk.wikipedia.org/wiki?curid=204978" title="PHP-Fusion">
PHP-Fusion

PHP-Fusion je open source redakčný systém (CMS), ktorý je vyvíjaný v jazyku PHP. Obsah stránky sa ukladá do databázy MySQL a obsahuje veľmi jednoduchú administráciu, ktorá poskytuje ľahké zriadenie kvalitných webových stránok s jednoduchým ovládaním, s veľmi vysokou škálou ovládacích prvkov. V súčasnosti je prístupných 23 jazykových mutácií.
PHP-Fusion obsahuje systém pomocou ktorého dokážete spraviť profesionálny portál ale aj jednoduchý web.Vo svojom základe obsahuje množstvo funkcií ako články, vlastné stránky, ankety, fórum, fotoalbum...
Tento systém má v súčasnosti už aj mnoho vzhľadov tzv. templatov pomocou ktorých dokáže aj menej skúsený užívateľ spraviť profesionálny web.
Taktiež dokážete jednoducho nainštalovať rôzne rozšírenia a pomocou nich si dokážete prispôsobiť PHP-Fusion do takej podoby aká vyhovuje vám.

</doc>
<doc id="204979" url="https://sk.wikipedia.org/wiki?curid=204979" title="Šaňo Mach">
Šaňo Mach



</doc>
<doc id="204981" url="https://sk.wikipedia.org/wiki?curid=204981" title="Balassov palác">
Balassov palác



</doc>
<doc id="204982" url="https://sk.wikipedia.org/wiki?curid=204982" title="Absurdné divadlo">
Absurdné divadlo



</doc>
<doc id="204983" url="https://sk.wikipedia.org/wiki?curid=204983" title="Kvantitatívna teória peňazí">
Kvantitatívna teória peňazí



</doc>
<doc id="204984" url="https://sk.wikipedia.org/wiki?curid=204984" title="Rovnica výmeny">
Rovnica výmeny



</doc>
<doc id="204985" url="https://sk.wikipedia.org/wiki?curid=204985" title="Katedrála Notre-Dame">
Katedrála Notre-Dame

Katedrála Notre-Dame alebo Katedrála Matky Božej môže byť:

</doc>
<doc id="204986" url="https://sk.wikipedia.org/wiki?curid=204986" title="Katedrála Matky Božej">
Katedrála Matky Božej



</doc>
<doc id="204988" url="https://sk.wikipedia.org/wiki?curid=204988" title="B2B">
B2B



</doc>
<doc id="204989" url="https://sk.wikipedia.org/wiki?curid=204989" title="B to B">
B to B



</doc>
<doc id="204990" url="https://sk.wikipedia.org/wiki?curid=204990" title="Podnik-podnik">
Podnik-podnik



</doc>
<doc id="204991" url="https://sk.wikipedia.org/wiki?curid=204991" title="Strapačka">
Strapačka

Strapačka môže byť:

</doc>
<doc id="204992" url="https://sk.wikipedia.org/wiki?curid=204992" title="Obor úvahy">
Obor úvahy



</doc>
<doc id="204993" url="https://sk.wikipedia.org/wiki?curid=204993" title="Výmena">
Výmena

Výmena môže byť:

</doc>
<doc id="204995" url="https://sk.wikipedia.org/wiki?curid=204995" title="Komercia">
Komercia

Komercia môže byť:

</doc>
<doc id="204996" url="https://sk.wikipedia.org/wiki?curid=204996" title="Rozdeľovanie (ekonómia)">
Rozdeľovanie (ekonómia)

Rozdeľovanie je moment spoločenského reprodukčného procesu, ktorý sprostredkúva spojenie medzi výrobou a spotrebou tým, že dochádza v ňom k vzniku podielov jednotlivých spoločenských tried, vrstiev, oblastí, odvetví, podnikov, skupín a jednotlivcov na živej a zhmotnenej práci v spoločenskej výrobe.

</doc>
<doc id="204998" url="https://sk.wikipedia.org/wiki?curid=204998" title="Joseph Henry Engle">
Joseph Henry Engle

Joseph Henry „Joe“ Engle (* 26. august 1932, Chapman, Kansas, USA – † 10. júl 2024, Houston, Texas) bol americký astronaut z programov Apollo a letov s raketoplánmi (Shuttle Mission).
Životopis.
Po základnej a strednej škole v roku 1955 vyštudoval kansaskú univerzitu ("University of Kansas") s diplomom leteckého inžiniera. Ďalšie vzdelanie získal v pilotnej škole pri americkej základni Edwards Air Force Base v Kalifornii, ukončil ju v roku 1963. Už pod hlavičkou NASA v rámci programu X-15 absolvoval 16 letov na palube raketového lietadla vo výškach nad 50 km nad Zemou. V roku 1966 nastúpil do piatej skupiny budúcich kozmonautov. Bol pilotom v záložnej posádke Apollo 14. Po ukončení programu Apollo sa zaškolil na lety raketoplánov, stal sa z neho plukovník amerického vojenského letectva.
Bol ženatý a mal dve deti, používal prezývku Joe.
Lety do vesmíru.
Druhý testovací let raketoplánu Columbia v roku 1981 absolvoval Joe Engle spoločne s Richardom Trulym. Štartovali z mysu Canaveral na Floride, Zem obleteli 36 krát, kvôli poruchám batérií pristáli na základni Edwards v Kalifornii predčasne.
O štyri roky neskôr letel ako veliteľ na raketopláne Discovery. Štart aj pristátie prebehlo na rovnakých miestach, ako pri prvom lete. Na palube boli kozmonauti pplk. Richard Covey, William Fisher, James van Hoften a John Lounge. Pätica kozmonautov počas sedemdenného letu vypustila na obežnú dráhu tri družice: ASC-1, AUSSAT 1 a Leasat 4. Potom na obežnej dráhe kontaktovali nefunkčnú družicu Leasat 3 a dokázali ju oživiť. Tým splnili všetky úlohy letu.
Bol 104. človek vo vesmíre. Počas svojich dvoch letov v ňom strávil 9 dní.
Po letoch.
V roku 1993 mal hodnosť generálmajora a odišiel z NASA k spoločnosti Air National Guard ako konzultant (vo veku 61 rokov).

</doc>
<doc id="204999" url="https://sk.wikipedia.org/wiki?curid=204999" title="Joseph Engle">
Joseph Engle



</doc>
<doc id="205000" url="https://sk.wikipedia.org/wiki?curid=205000" title="Joseph H. Engle">
Joseph H. Engle



</doc>
<doc id="205002" url="https://sk.wikipedia.org/wiki?curid=205002" title="Joe Henry Engle">
Joe Henry Engle



</doc>
<doc id="205005" url="https://sk.wikipedia.org/wiki?curid=205005" title="Tropické podnebie">
Tropické podnebie



</doc>
<doc id="205006" url="https://sk.wikipedia.org/wiki?curid=205006" title="Šachtový hrob">
Šachtový hrob

Šachtový hrob je pravouhlá, do skalného podkladu vytesaná alebo kameňom vyložená hrobová jama - šachta. Najznámejšie šachtové hroby pochádzajú z Mykén z obdobia prelomu stredného a neskorého heladského obdobia a z Alacahöyüku (Alaca Hüyük) v Turecku.
Mykénske šachtové hroby.
Boli to vyhĺbené jamy, dolu vyložené menšími plochými kameňmi a obložené kamennými doskami. Mŕtveho uložili na dno pohrebnej jamy (pravdepodobne na kožušine), okolo bola uložená pohrbená výbava. Na vrchu boli položené drevené trámy, na nich ďalšie kamenné dosky a všetko bolo zasypané zeminou. Miesto hrobu bolo označené kamennou stélou aj dva mestre vysokou, s reliéfnou výzdobou. 
V roku 1876 objavil archeológ Heinrich Schliemann hrobový okruh A, ktorý ležal vnútri hradieb vpravo od hlavnej brány. Bolo tam šesť hrobov, v ktorých bolo pochovaných 19 osôb – 9 mužov, 8 žien a dve deti. Hroby boli rozložené v kruhu o priemere 27,5 metrov. Osoby, ktoré boli pochované, patrili k významným osobnostiam Mykén, ako dosvedčuje pohrebná výzdoba.
Pohrebnú výbavu tvorili zlaté masky, vytepané z jemného zlatého plechu a položené na tvárach mŕtvych mužov, ďalej boli v hroboch uložené bronzové zbrane, vykladané zlatom a striebrom, šperky (čelenky, náramky, prstene), skrinky, poháre. Celkovo sa v hroboch našlo takmer 14 kg zlata. Hroby pochádzali z rokov 1600 – 1450 pred Kr. 
Keď Heinrich Schliemann objavil hroby a videl ich bohatú pohrebnú výzdobu, v nadšení ich prisúdil mykénskemu kráľovi Agamemnónovi a jeho druhom, ktorých zavraždila Klytaimestra so svojím milencom Aigisthom po návrate mykénskeych bojovníkov z trójskej vojny. V skutočnosti sú hroby staršie o 250 až 400 rokov.
V roku 1951 bol pred hradbami Mykén objavený hrobový okruh B, v ktorom bolo 21 hrobov. Pochádzali z rokov 1650 – 1550. Len dve tretiny hrobov boli šachtové, ostatné boli jednoduché hrobové jamy. Posmrtnú výbavu tvorila keramika, zlaté a strieborné nádoby, bronzové meče a dýky, hroty oštepov, zbrane z obsidiánu a kameňa, maska z elektrónu, pečatidlo z ametystu a miska z horského krištáľu.

</doc>
<doc id="205007" url="https://sk.wikipedia.org/wiki?curid=205007" title="Kupolový hrob">
Kupolový hrob

Kupolový hrob alebo kupolová hrobka alebo tolos je väčšia hrobka v tvare kopuly z obdobia bronzovej doby Stredomoria, predovšetkým z minojskej kultúry a mykénskej kultúry.
Mykénsky kupulový hrob.
Kopulový hrob sa používal v Mykénach na pochovávanie v čase od 16. do 13. storočia pred Kr. Kopulové hroby sa vyvinuli z komorových hrobov. Mali kruhový pôdorys (s priemerom často aj 15 m), okolo pohrebnej komory bola vybudovaná stena z kameňov. Jednotlivé vrstvy boli na seba kladené tak, že vždy vyššia vrstva bola posunutá do stredu až sa na vrchole spojili posledným kamenným kvádrom (tzv. nepravá klenba). Hroby sa vyhĺbili do kopca, k hrobu viedla cesta (dromos), po oboch stranách obložená kameňmi. Vchod k ceste označovali dva stĺpy, spojené hore priečnym trámom. 
Väčšina kopulových hrobov bola vykradnutá už v staroveku. Tradovalo sa, že v nich boli uložené pokladnice, preto sa jednotlivé hrobky, nájdené v Mykénach označujú ako Atreova pokladnica (priemer 14,60 m, výška 13,30 m, vchod bol vysoký 5,40 m a široký 2,70; dromos bol dlhý 36 m a široký 6m) alebo Klytaimestrina pokladnica. 
Kupolové hrobky sa okrem Mykén našli napr. v Orchomene v Boiótii v strednom Grécku, v navarinskom zálive v Messénii na západe Peloponézu, vo Vafiu v Lakónii. Celkovo je dnes známych takmer 70 kopulových hrobov mykénskeho typu.

</doc>
<doc id="205008" url="https://sk.wikipedia.org/wiki?curid=205008" title="Pohonná jednotka lietadla">
Pohonná jednotka lietadla



</doc>
<doc id="205010" url="https://sk.wikipedia.org/wiki?curid=205010" title="Mario Giordana">
Mario Giordana

Mario Giordana (* 16. január 1942, Barge, Taliansko) je taliansky rímskokatolícky arcibiskup titulárneho sídla Minora a emeritný apoštolský nuncius na Slovensku 
Životopis.
Kňazskú vysviacku prijal 25. júna 1967 a bol kňazom diecézy Saluzzo v Taliansku. Od roku 1976 je v diplomatickej službe Svätej Stolice. Pôsobil na apoštolskej nunciatúre v Indonézii, Švajčiarsku, Francúzsku, Rakúsku a Taliansku. Dňa 27. apríla 2004 bol pápežom sv. Jánom Pavlom II. vymenovaný za apoštolského nuncia na Haiti a titulárneho arcibiskupa z Minory. Biskupskú konsekrácia prijal 29. mája 2004 z rúk štátného sekretára Vatikánu kardinála Angela Sodana
Dňa 15. marca 2008 bol pápežom Benediktom XVI. vymenovaný za apoštolského nuncia v Slovenskej republike. Na Slovensko pricestoval 21. mája 2008 na bratislavské letisko, kde ho privítal predseda Konferencie biskupov Slovenska a spišský biskup František Tondra, bratislavský arcibiskup metropolita Stanislav Zvolenský, trnavský arcibiskup Ján Sokol a najbližší spolupracovníci. Poverovacie listiny odovzdal prezidentovi SR Ivanovi Gašparovičovi 4. júna 2008. V rámci diplomatického zboru pre Slovenskú republiku sa stal doyenom, ktorý reprezentuje všetkých ostatných diplomatov. Prvú svätú omšu s biskupmi Slovenska a veriacimi celebroval 4. júna 2008 v Katedrále sv. Martina v Bratislave. 
Dňa 1. apríla 2017 Svätý Otec František prijal rezignáciu z dôvodu dovŕšenia 75. roku života a za jeho nástupcu vymenoval talianskeho arcibiskupa Mons. Giacoma Guida Ottonella, predtým apoštolského nuncia v Ekvádore. Dňa 2. mája 2017 slávil Mons. Mario Giordana ďakovnú svätú omšu za 9 rokov pôsobenia na Slovensku a 40 rokov v diplomatických službách Svätej stolice v Bazilike Narodenia Panny Márie v Marianke pri Bratislave so slovenskými biskupmi, kňazmi, zasvätenými a veriacimi.
Svätý Otec František ho dňa 4. októbra 2017 vymenoval za člena "Kongregácie pre evanjelizáciu národov" v Rímea dňa 15. decembra 2018 za člena "Kongregácie pre kauzy svätých".

</doc>
<doc id="205013" url="https://sk.wikipedia.org/wiki?curid=205013" title="Pôdny horizont">
Pôdny horizont

Pôdny horizont je označenie vrstvy pôdy, ktorá má určité charakteristické chemické a fyzikálne vlastnosti. Súbor pôdnych horizontov tvorí pôdny profil.

</doc>
<doc id="205016" url="https://sk.wikipedia.org/wiki?curid=205016" title="Pôda">
Pôda

Pôda je najvrchnejšia časť zemskej kôry, ktorá vzniká na styku a za vzájomného pôsobenia biosféry, atmosféry, litosféry a hydrosféry v podmienkach určitého reliéfu. Skladá sa z neživej zložky, ktorou sú častice ílu, hliny, piesku, kamienky, pôdna vlhkosť, vzduch, odumreté časti rastlín a živočíchov (tvoriace humus), živou zložkou (tzv. edafón) sú korene rastlín, mikroorganizmy a drobné živočíchy. 1 cm pôdy vznikne za 100 rokov. Základnou vlastnosťou pôdy je schopnosť poskytovať živiny rastlinám, t. j. má produkčnú funkciu.
Pôda je ľubovoľný trojrozmerný výrez z najvrchnejšej časti pedosféry obsahujúci materskú horninu (substrát)
Faktory, ktoré ovplyvňujú vlastnosti pôdy sú: 
V slovenskej legislatíve je pôda definovaná ako prírodný útvar, ktorý vzniká bezprostredne na zemskom povrchu ako produkt vzájomného pôsobenia klimatických podmienok, organizmov, človeka, reliéfu a materských hornín&lt;ref name="220/2004"&gt;Zákon č. 220/2004 Z. z. Zákon o ochrane a využívaní poľnohospodárskej pôdy - &lt;/ref&gt;. Poľnohospodárska pôda je produkčne potenciálna pôda evidovaná v katastri nehnuteľností ako orná pôda, chmeľnice, vinice, ovocné sady, záhrady a trvalé trávne porasty.
Zloženie pôdy.
Pôda pozostáva z viacerých zložiek. 50% tvorí voda a pôdny roztok a 50% tvorí minerálny organický podiel. Na vytváraní pevnej časti pôdnej hmoty sa zúčastňuje minerálny podiel a organický podiel. Minerálnu zložku tvoria úlomky vyvretých, usadených a premenených hornín. Organickú zložku (1-5% pôdy) tvoria živé rastliny a živočíšne organizmy a neživá organická hmota. Navzájom sa obmieňajú.
Delenie pôd.
Pôdy možno rozdeliť podľa rôznych kritérií. Podľa podmienok vzniku, zväčša určeného materskou horninou, na ktorej vzniká, je charakteristická svojim pôdnym profilom, zloženým z viacerých horizontov. Rozlišujú sa tak tieto pôdne typy:
Podľa prevládajúcich pevných častíc a celkovej textúry sa pôdy rozdeľujú na tieto pôdne druhy:

</doc>
<doc id="205017" url="https://sk.wikipedia.org/wiki?curid=205017" title="Kosáková ulica">
Kosáková ulica

Kosáková ulica (do roku 1950 Veterná ulica) bola ulica v Bratislave, mestskej časti Petržalka, miestnej časti Ovsište. 
Súčasný názov získala 20. decembra 1950 premenovaním Veternej ulice (predtým Školskej ulice), kedy sa odstraňovali duplicitné pomenovania ulíc, ktoré sa v Bratislave vyskytovali po roku 1946 pripojením viacerých obcí k mestu. Ulica zanikla v roku 1982 následkom asanácie.
Na jej mieste stojí budova Ekonomickej univerzity z jednej strany, z druhej strany je budova bývalej ZDŠ Ovsište, pre triedy 1 až 5. Táto budova bola postavená roku 1938.

</doc>
<doc id="205018" url="https://sk.wikipedia.org/wiki?curid=205018" title="Verejný činiteľ">
Verejný činiteľ

Verejný činiteľ je osoba, ktorá pôsobí ako štátny funkcionár alebo úradník; osoba pracujúca vo verejnej službe. Pojem štátna služba je užší a zahŕňa len osoby pracujúce v štátnych orgánoch, respektíve osoby pracujúce podľa zákona o štátnej službe.
Verejná služba zahŕňa aj mnoho ďalších funkcií, a to predovšetkým funkcie volené a delegované v závislosti od výsledkov volieb. 
Verejný činiteľ podľa Trestného zákona.
Na účely Trestného zákona (č.300/2005 Z.z.) sú verejnými činiteľmi:
Slovenské právo, ale aj bežná reč rozlišuje tiež užší pojem ústavný činiteľ.

</doc>
<doc id="205022" url="https://sk.wikipedia.org/wiki?curid=205022" title="Ústavný činiteľ">
Ústavný činiteľ

Ústavný činiteľ je vo všeobecnosti osoba, ktorá vykonáva funkciu s právomocou, pôsobnosťou, v zložení a forme ustanovenia do funkcie ako to upravuje Ústava Slovenskej republiky.
Takými osobami v ústave sú (v poradí):
Pojem "ústavný činiteľ a vyšší štátny funkcionár" v rokoch 1995 – 2004.
Osobitnú definíciu pojmu ústavný činiteľ (legálnu definíciu) bolo možné nájsť v ústavnom zákone o konflikte záujmov (č.119/1995 Z.z.) účinnom v rokoch 1995 až 2004. Tento zákon spájal používal pojem "ústavný činiteľ a vysoký štátny funkcionár" (teda spájal dva pojmy do jedného), ktorý definoval ako:
Funkciu vykonávanú "ústavnými činiteľmi a vysokými štátnymi funkcionármi" zákon označoval ako "štátna funkcia".
Tento zákon bol nahradený zákonom č. 357/2004 Z.z., v ktorom bol vyššie uvedený termín nahradený termínom verejný funkcionár, ktorý však zahŕňa oveľa viac funkcií ako vyššie uvedený termín.

</doc>
<doc id="205023" url="https://sk.wikipedia.org/wiki?curid=205023" title="Nixonova doktrína">
Nixonova doktrína

Nixonova doktrína alebo Doktrína z Guamu vznikla na tlačovej konferencii v Guame 25. júla 1969 v prejave vtedajšieho prezidenta Spojených štátov amerických Richarda Nixona, na ktorej Nixon vyhlásil, že Spojené štáty od tej chvíle očakávajú od svojich spojencov, že sa sami postarajú o svoju vojenskú obranu. Doktrína mala presadiť myšlienku, že dosahovanie mieru je možné vytváraním priateľských vzťahov s americkými spojencami.
V novembri toho roku doktrínu špecifikoval v prejave národu v súvislosti s vojnou vo Vietname takto:
Doktrína smerovala predovšetkým k zamedzeniu neefektívnej vojenskej angažovanosti USA vo svetle vtedy prebiehajúcej vojny vo Vietname. Doktrína sa realizovala napríklad pomocou Iránu a Saudskej Arábii na zabezpečenie stability v regióne Perzského zálivu. Súčasnými médiami býva dávaná do protikladu k doktríne Bushovej administratívy.

</doc>
<doc id="205034" url="https://sk.wikipedia.org/wiki?curid=205034" title="Tolos">
Tolos

Tolos môže byť:

</doc>
<doc id="205040" url="https://sk.wikipedia.org/wiki?curid=205040" title="Kopulový hrob">
Kopulový hrob



</doc>
<doc id="205043" url="https://sk.wikipedia.org/wiki?curid=205043" title="Kupolová hrobka">
Kupolová hrobka



</doc>
<doc id="205044" url="https://sk.wikipedia.org/wiki?curid=205044" title="Drenthe (provincia)">
Drenthe (provincia)

Drenthe je holandská provincia v severovýchodnej časti krajiny. Hlavným mestom je Assen. Susedí s provinciami Overijssel na juhu, Frízsko na západe, Groningen na severe a s Nemeckom na východe.

</doc>
<doc id="205046" url="https://sk.wikipedia.org/wiki?curid=205046" title="Limbursko (holandská provincia)">
Limbursko (holandská provincia)

Limbursko alebo Limburg je najjužnejšia z dvanástich holandských provincií. Hlavným mestom je Maastricht. Susedí s Belgickom na západe, Nemeckom na východe a s provinciami Severný Brabant a Gelderland na severe. Obyvatelia tejto provincie hovoria po limbursky. Týmto jazykom hovorí zhruba 1,6 milióna ľudí v Holandsku, Belgicku a Nemecku.

</doc>
<doc id="205047" url="https://sk.wikipedia.org/wiki?curid=205047" title="Majstrovstvá sveta v ľadovom hokeji 2008">
Majstrovstvá sveta v ľadovom hokeji 2008

Majstrovstvá sveta v ľadovom hokeji 2008 boli 72. majstrovstvá sveta v ľadovom hokeji, konali sa kanadských mestách Québec a Halifax v dňoch 2. až 18. mája 2008.
Boli to prvé majstrovstvá v Kanade a od roku 1962, kedy bol hostiteľom americký štát Colorado, prvé majstrovstvá konané mimo Európy. Majstrom sveta sa stalo Rusko, ktoré zdolalo Kanadu 5:4 po predĺžení a získalo prvý titul po 15 rokoch. Šampionát mal veľký divácky úspech. Slovensko na tomto turnaji hralo o záchranu, keď v základnej skupine skončilo na poslednom mieste, pričom sa stalo obeťou dvoch podvodov.
V základnej skupine sme síce na úvod porazili Nórov hladko 5:1 a rovnakým pomerom zdolali aj Fíni Nemcov, avšak v nasledujúcom zápase naši reprezentanti podľahli Nemecku 2:4. Za Nemcov však neoprávnene nastúpil potrestaný hráč v drese iného hráča a dokonca prihral na gól, za čo však IIHF potrestala hráča a výsledok duelu nechala nezmenený. V kombinácii s tým, že Nóri dokázali získať proti Fínom bod a Fíni našich hokejistov v záverečnom zápase zdolali tesne 3:2, Nemci už pred svojím posledným zápasom proti Nórom vedeli, že im postup neujde ani v prípade prehry. Nefér systém turnaja vtedy totiž umožňoval hrať posledné kolo základnej časti v rozdielnom čase, čím postavil Nórov a Nemcov voči Slovákom do výhody. Nemci zápas Nórom pustili a takto vypoklonkovali Slovensko do skupiny o záchranu.
Skupina o záchranu.
Mužstvá, ktoré skončili na poslednom mieste v základných skupinách hrali o udržanie v najvyššej kategórii, hralo sa na dve víťazné stretnutia.

</doc>
<doc id="205048" url="https://sk.wikipedia.org/wiki?curid=205048" title="Majstrovstvá sveta v ľadovom hokeji 2009">
Majstrovstvá sveta v ľadovom hokeji 2009

Majstrovstvá sveta v ľadovom hokeji 2009 boli najvyššou hokejovou súťažou Medzinárodnej hokejovej federácie, ktoré sa konali vo švajčiarskych mestách Bern a Kloten od 24. apríla do 10. mája 2009. Švajčiarsko bolo hostiteľom majstrovstiev sveta už po desiatykrát. Zápasy sa odohrávali v PostFinance Arene a v Zurich-Kloten Stadium.
Osemfinálové skupiny.
Do osemfinálových skupín si tímy postupujúce zo skupín prenášajú body zo zápasov súperov, ktorí s nimi postúpili.

</doc>
<doc id="205051" url="https://sk.wikipedia.org/wiki?curid=205051" title="Swords">
Swords

Swords (ír. "Sord") je mesto vo východnej časti Írska, v grófstve Fingal (predtým Dublin). Žije tu 33 998 obyvateľov a od roku 2001 je administratívnym strediskom grófstva Fingal. Je satelitným mestom Dublinu, leží v jeho aglomerácii.
Leží severne od centra Dublinu, pri diaľnici M1 a na križovatke ciest R106, R125 a R132. Najbližšia železničná stanica je v Malahide, na východ. Mestom preteká rieka Ward, ktorá sa na severnom okraji intravilánu vlieva do Broad Meadow River. 
K historickým pamiatkam patria najmä zámok Swords Castle, opátstvo Swords Abbey a tzv. Okrúhla veža (Round Tower). Vo Swords bolo vybudované veľké nákupné centrum - Pavilions shopping centre s multikinom.
Mesto má veľmi dobré autobusové spojenie so susedným Dublinom, s ktorého centrom ho spájajú najmä autobusové linky č. 41, 41C a 43, pričom niektoré linky prechádzajú aj letiskom, ktoré sa nachádza na juh od Swords.

</doc>
<doc id="205054" url="https://sk.wikipedia.org/wiki?curid=205054" title="Malahide">
Malahide

Malahide (ír. "Mullach Íde") je mesto vo východnej časti Írska, v grófstve Fingal. Žije tu 14 939 obyvateľov a je súčasťou dublinskej aglomerácie.
Je to prístavné mesto lokalizované SSV od centra Dublinu na brehu rozsiahleho estuára rieky Broad Meadow Water. Leží na križovatke ciest R106, R107 a R124, medzi mestami Swords ( na západ), Portmarnock ( na juhovýchod) a obcou Kinsaley ( na juh). Mesto sa tiež nachádza na hlavnej železničnej trati Dublin (Connoly Station) - Belfast, pričom na miestnej železničnej stanici končia niektoré linky dublinskej rýchlodráhy DART.
V súčasnosti mesto zaznamenáva rozsiahly rast a je jedným zo satelitných sídiel Dublinu. Je považované za jedno z najbohatších dublinských predmestí a má najnižšiu mieru nezamestnanosti zo všetkých írskych miest.
Najznámejšou dominantou je zámok Malahide Castle, z ďalších pozoruhodností je to stredoveká studňa sv. Silvestra. V meste tiež stojí rozsiahla lodenica určená na rekreačné účely. Časť pobrežia estuáru je vyhlásená za prírodnú rezerváciu s ochranou vodného vtáctva.
K najznámejším obyvateľom Malahide patria v súčasnosti spevák Ronan Keating a herci Brendan Gleeson a Stephen Rea.

</doc>
<doc id="205056" url="https://sk.wikipedia.org/wiki?curid=205056" title="Portmarnock">
Portmarnock

Portmarnock (ír. "Port Mearnóg") je mesto vo východnej časti Írska, v grófstve Fingal. Žije tu 7 973 obyvateľov a je súčasťou aglomerácie Dublinu.
Je to prístavné mesto na pobreží Írskeho mora vzdialené severovýchodne od centra Dublinu. Leží na ceste R106, juhovýchodne od mesta Malahide a neďaleko hlavnej železničnej trate Dublin Connolly Station - Belfast, pričom v železničnej stanici zastavujú súpravy dublinskej rýchlodráhy DART. S Dublinom ju spájajú autobusové linky č. 32, 42, 102, 105, 142 a 230. 
Portmarnock je prímorským letoviskom a rekreačným centrom s viacerými plážami a golfovými areálmi. Na pobrežnej ceste do susedného Malahide stojí tzv. Martello tower, malá pobrežná pevnosť s kruhovým pôdorysom.

</doc>
<doc id="205058" url="https://sk.wikipedia.org/wiki?curid=205058" title="Donabate">
Donabate

Donabate (ír. "Domhnach Bat") je mesto vo východnej časti Írska, v grófstve Fingal. Žije tu 5 499 obyvateľov a je súčasťou dublinskej aglomerácie.
Mesto leží na malom polostrove vybiehajúcom do Írskeho mora medzi estuármi riek Rogerstown na severe a Broad Meadow Water na juhu. Nachádza sa SSV od centra Dublinu na ceste R126 medzi Swordsom a Portraine, a tiež na hlavnej železničnej trati Dublin (Connoly Station) - Belfast.
V okolí mesta sa nachádza niekoľko golfových klubov.

</doc>
<doc id="205064" url="https://sk.wikipedia.org/wiki?curid=205064" title="Prétor">
Prétor

Prétor (lat. praetor &lt; prae-itor = idúci vpred) je jeden z dvoch (jeden čas až ôsmich) najvyšších rímskych úradníkov v období rímskej republiky.
Od roku 367 pred Kr. sa právomoc prétorov vzťahovala na otázky poriadku a práva v hlavnom meste. Praetor urbanus riešil prípady medzi plnohodnotnými občanmi a praetor peregrinus prípady týkajúce sa cudzincov.
Po svojom zvolení vždy pred nastúpením do úradu vyhlasoval, akými zásadami sa bude pri súdení riadiť. Prétor mohol byť poverený aj vojenskou úlohou. Po uplynutí úradného roka spravovali ako proprétori niektorú provinciu. Počet prétorov bol niekoľkokrát aj krátko zvýšený a v 2. storočí ich bolo osem. Od roku 337 pred Kr. sa prétormi mohli stať aj plebejci.

</doc>
<doc id="205066" url="https://sk.wikipedia.org/wiki?curid=205066" title="Signature song">
Signature song

Signature song (angl. doslova „podpisová pieseň“) je skladba (v niektorých prípadoch jedna z niekoľkých skladieb), ktorá najčastejšie slúži na identifikáciu interpreta (speváka či speváčky, alebo hudobnej skupiny), aj keď mohol mať aj iné populárne diela. 
Tieto skladby sa stávajú povinnou súčasťou repertoáru výberoviek a koncertných vystúpení toho-ktorého umelca. V niektorých prípadoch nemusí byť signature song zároveň aj komerčne najúspešnejším. Signature song jedného umelca môže byť vzhľadom na kultúrne zvyklosti a tradície obyvateľstva v rôznych krajinách sveta rozdielny. 
V prípadoch, keď ide o viac ako jednu charakteristickú skladbu, zvyknú tieto viaceré diela často pochádzať z jedného spoločného hudobného albumu, ktorý je potom považovaný za ich najlepší alebo tiež signature album.
Termín "signature song" nemožno použiť na prípady, keď sa niektorý umelec stal známym iba vďaka jednému hitu a nedosiahol úspech ďalšou svojou tvorbou (v takom prípade sa jedná o tzv. One-Hit Wonder)
Príklady signature songov jednotlivých umelcov.
Skupiny či interpreti so zdokumentovanými „signature songs“:

</doc>
<doc id="205077" url="https://sk.wikipedia.org/wiki?curid=205077" title="Kraslica">
Kraslica

Kraslica (iné názvy: písanka, veľkonočné vajce, maľované vajce, červené vajce, križľané vajce, cifrované vajce) je zdobené slepačie, kačacie, husacie alebo iné vajce, ktoré patrí k symbolom Veľkej Noci. Kraslice sa vyrábajú z uvarených alebo z vyfúknutých vajec; zdobia sa celou radou techník, jednoduchým farbením, voskovou kresbou, batikovaním, leptaním, gravírovaním alebo polepovaním slamou. Kraslice môžu byť aj drevené. Vajce je vo všeobecnosti symbol plodnosti a znovuzrodenia, v kresťanstve symbolizujú kraslice aj prázdny hrob Ježiša Krista, z ktorého vstal z mŕtvych. Tento zvyk sa dá vystopovať až do Mezopotámie a Starovekého Egypta, odkiaľ sa rozšíril prostredníctvom prvých kresťanov do Ruska a na Sibír a neskôr až do Európy.
História.
Zdobenie vaječných škrupín počas jarných rituálov je starobylý zvyk; v Afrike sa našlo 60 000 rokov staré gravírované pštrosie vajce. V Starobylom Egypte, Mezopotámii či na Kréte sa vajcia spájali so smrťou a znovuzrodením ale aj s postavením panovníka; zdobené pštrosie vajcia alebo napodobeniny pštrosích vajec zo zlata a striebra boli umiestňované do hrobov starých Sumerov a Egypťanov v období približne 5 000 rokov p.n.l. 
Prví kresťania farbili vajcia na červeno na pamiatku na Kristovu krv a jeho ukrižovanie. V liturgickej knihe "Rituale Romanum" z roku 1610 prijala cirkev vajcia oficiálne ako symbol zmŕtvychvstania Ježiša. Požehnávanie vajec sa však spomína už v oveľa starších textoch. Vplyvný nemecký folklorista z 19. storočia Jacob Grimm predpokladá, že ľudová tradícia veľkonočných vajec u germánskych národov pochádza z jarnej slávnosti germánskej bohyne Ēostre.
Zvyky a symbolika.
Zvyky.
Niektorí kresťania spájajú pukliny a otvory vo veľkonočných vajciach s prázdnym hrobom Ježiša Krista. V pravoslávnej cirkvi  na konci Veľkonočnej vigílie požehnáva kňaz vajcia a rozdáva ich veriacim. V kresťanstve symbolizuje vajce aj zmŕtvychvstanie: hoci je spiace, je v ňom zapečatený nový život.
V Poľsku sa počas veľkonočnej slávnosti nazývanej Święconka požehnávajú vyzdobené košíky s vajíčkami a inými symbolickými potravinami.
V Grécku farbia ženy tradične vajcia cibuľovými šupami a octom na veľkonočný štvrtok. Tieto slávnostné vajíčka sú známe ako kokkina avga. Vajíčka zafarbené na červeno sa zase ukladajú okolo tradičného veľkonočného chleba.
Kraslice na Slovensku.
História a tradície.
Najstaršie kraslice na území Slovenska boli nájdené v slovanských hroboch zo 7.storočia. Kraslice ako predkresťanský symbol jarného oživenia si prispôsobila cirkev a v 12. storočí nariadila ich svätenie. Ženy a dievčatá pripravovali kraslice na Veľkonočný pondelok svojim šibačom alebo oblievačom ako dar lásky. Ozdobené vajíčka neboli určené iba oblievačom. Na strednom Slovensku bolo zvykom posielať ich krstným deťom predškolského veku. V oblasti Hontu, Novohradu a Gemeru dávali kraslice na hroby zomretých. V konfesionálne zmiešaných obciach na východnom Slovensku sa vyskytol zaujímavý zvyk, kedy rímskokatolícke rodiny obdarovali gréckokatolícke pri príležitosti Veľkej noci „paskou“ a tie im tento dar na svoju Veľkú noc o dva týždne odplatili. 
Dekorácie.
Obetný či obradový účinok kraslíc znásobovalo farbenie a zdobenie. Najjednoduchší spôsob bolo uvariť vajíčko v cibuľových šupkách alebo odvaroch z rôznych rastlín. Okrem farbenia sa na Slovensku vyvinuli rozmanité techniky výzdoby:
Okrem tradičných techník sa v súčasnosti používajú aj novodobé techniky výzdoby: 
Na krasliciach prevládal geometrický a lineárny ornament, neskôr rastlinný ornament s bohatou škálou kvetov, vetvičiek, lístkov a úponkov. Ojedinele sa vyskytovali vtáčie a figurálne motívy. Mladšieho dáta je grafická výzdoba s náboženskými nápismi alebo veršíkmi ľúbostného charakteru ("Gulaj sa vajičko gulaj, symbolom si sviatkoch jari, v každom dome dvere otvoria ti rádi."). Kraslicami sa ozdobovalo aj letečko. Vývinom sa stávali kraslice čoraz ozdobnejšie. V súčasnosti sa kraslice uplatňujú najmä ako dekoratívne predmety počas veľkonočných sviatkov. 

</doc>
<doc id="205081" url="https://sk.wikipedia.org/wiki?curid=205081" title="Rush">
Rush

Rush (ír. "An Ros") je mesto vo východnej časti Írska, v grófstve Fingal. Žije tu 9 231 obyvateľov .
Je to prístavné mesto na pobreží Írskeho mora, SSV od Dublinu. Nachádza sa na ceste R128, východne od obce Lusk a južne od Skerries, železničná stanica Rush and Lusk na hlavnej trati Dublin - Belfast je vzdialená na západ od mesta.
Rush je prímorské letovisko s dvoma plážami (South Beach a North Beach), na území mesta sú tiež dva prístavy - Rush Harbour a Rogestown Harbour, golfové ihrisko a autokemping. 
Dominantami mesta sú pevnosť Drumanagh, kostol sv. Maura a zachovaný portál budovy Kenure House. Miestne divadlo Millbank Theatre je známe kvalitou spracovania dramatických diel.

</doc>
<doc id="205084" url="https://sk.wikipedia.org/wiki?curid=205084" title="Skerries">
Skerries

Skerries (ír. "Na Sceirí") je mesto vo východnej časti Írska, v grófstve Fingal. Žije tu 7 612 obyvateľov .
Je to prístavné mesto na pobreží Írskeho mora vzdialené cca SSV od Dublinu. Nachádza sa na križovatke ciest R127 a R128, medzi mestami Balbriggan ( na severozápad), Rush ( na juh) a obcou Lusk ( na JJZ) a pri hlavnej železničnej trati Dublin - Belfast. Súčasťou mesta je päť malých skalnatých ostrovov pri pobreží: Shenick's Island, St. Patrick's Island, Rockabill, Colt a Red Island. 
K pozoruhodnostiam mesta patria dva veterné mlyny a jeden vodný mlyn. Mesto je v súčasnosti prímorským letoviskom a strediskom cestovného ruchu (kúpanie, jachting, golf).

</doc>
<doc id="205085" url="https://sk.wikipedia.org/wiki?curid=205085" title="Palác Tau">
Palác Tau

Palác Tau (francúzsky: "Palais du Tau") je palác vo francúzskom meste Reims, bývalé sídlo reimského arcibiskupa. Palác bol postavený na prelome 15. a 16. storočia, v 17. storočí prešiel rekonštrukciou a sčasti bol prestavaný. 
Od roku 1972, kedy v ňom zriadili múzeum, je sprístupnený verejnosti.
Vďaka svojej historickej hodnote bol Palác Tau spoločne s reimskou katedrálou a opátstvom v Reims v roku 1991 zaradený na zoznam svetového kultúrneho dedičstva UNESCO. 

</doc>
<doc id="205088" url="https://sk.wikipedia.org/wiki?curid=205088" title="Drenthe">
Drenthe

Drenthe môže byť:

</doc>
<doc id="205089" url="https://sk.wikipedia.org/wiki?curid=205089" title="Tholos">
Tholos



</doc>
<doc id="205090" url="https://sk.wikipedia.org/wiki?curid=205090" title="Zákon o dočasnej ústave">
Zákon o dočasnej ústave



</doc>
<doc id="205091" url="https://sk.wikipedia.org/wiki?curid=205091" title="Druhé ústavné provizórium">
Druhé ústavné provizórium



</doc>
<doc id="205092" url="https://sk.wikipedia.org/wiki?curid=205092" title="Zákon o zriadení samostatného štátu československého">
Zákon o zriadení samostatného štátu československého



</doc>
<doc id="205093" url="https://sk.wikipedia.org/wiki?curid=205093" title="Prvé ústavné provizórium">
Prvé ústavné provizórium



</doc>
<doc id="205100" url="https://sk.wikipedia.org/wiki?curid=205100" title="Joystick (ovládač)">
Joystick (ovládač)

Joystick [džojstyk] alebo „pákový ovládač“ je vstupné zariadenie. Slúži ako interaktívny, ergonomický ovládač zariadení. Principiálne je to zvislá páka pohyblivo upevnená v základni. Páka je vystredená uprostred pomysleného kríža ktorý reperezentuje x a y os pohybu. Výchylka páky vyvolá priamo úmerný pohyb ovládaného zariadenia. Niektoré joysticky sú vybavené aj ovládačom z-ovej súradnice, doplnkovými tlačidlami, ďalším osovým ovládačom (tzv. klobúčikom) a pod.
Ovládanie pomocou joysticku sa využíva hlavne pri ovládaní pohybu najrôznejších zariadení v súradnicovom systéme. S takýmto spôsobom ovládania sa je možné stretnúť napr. pri ovládaní stavebných strojov, lietadiel, žeriavov a pod. Ovládanie joystickom sa zaviedlo kvôli lepšej interakcii obsluhy (človeka) a riadeného stroja, pretože pre človeka je jednoduchšie naučiteľné "analógové" riadenie pohybom ruky, ako stláčanie tlačidiel. Obsluha nemusí dávať dole ruku z ovládača pri ovládaní viacerých osí, ako tomu bolo predtým (ovládanie pákami). Zároveň výchylka joysticku je priamo úmerná výchylke ovládaného zariadenia, takže obsluha aj bez vizuálneho kontaktu vie, v akej polohe sa ovládané zariadenie nachádza. Takýto spôsob ovládania sa rozšíril po digitalizácii ovládaných zariadení, kedy človek neovláda priamo zariadenie, ale procesorový systém, ktorý mení pohyb ovládača na pohyb motorov (hydrauliky) a pod. Takýto elektronický spôsob ovládania sa nazýva drive by wire, resp. špeciálne pre lietadlá fly-by-wire.

</doc>
<doc id="205101" url="https://sk.wikipedia.org/wiki?curid=205101" title="Joystick">
Joystick

Joystick [džojstyk] alebo džojstik alebo pákový ovládač je vstupné zariadenie počítača skonštruované na základe všeobecnejšieho mechanického joystick (ovládača). 
Joystick slúži ako interaktívny, ergonomický ovládač kurzora kombinovaný s tlačidlami. Jeho primárne určenie je ovládanie počítačových hier. Principiálne je to zvislá páka pohyblivo upevnená v základni. Páka je vystredená uprostred kríža ktorý reperezentuje x a y os pohybu. Výchylka páky vyvolá priamo úmerný pohyb kurzora (objektu) na obrazovke. Niektoré joysticky sú vybavené aj kruhovým ovládačom z-ovej súradnice, doplnkovými tlačidlami, ďalším osovým ovládačom (tzv. klobúčikom) a pod.
Ovládanie pomocou joysticku sa využíva hlavne pri hraní počítačových hier, v leteckých simulátoroch a pod. Snahou je ovládanie priblížiť skutočnému ovládaniu lietadla. V nie herných aplikáciách sa používajú hlavne pri ovládaní virtuálneho pohybu v súradnicovom systéme. 
Delenie.
Proporcionálny joystick umožňuje odčítať smer a veľkosť výchylky páky. Neproporcionálne odčítajú iba smer, nie však veľkosť výchylky. Výhodou proporcionálneho joysticku je presné určenie polohy, čo umožňuje plynulé riadenie napr. virtuálneho lietadla. Takýto joystick však nie je vhodný pre hranie počítačových hier, pretože na pohyb z jednej krajnej polohy páky do druhej je potrebný dlhší čas, ktorý znemožňuje rýchlu reakciu (napr. v akčných hrách). Tu sú vhodnajšie neproporcionálne joysticky.
Pripojenie.
V minulosti sa na pripojenie joysticku používal výhradne analógový port tzv. gameport, ktorý umožňoval priame meranie odporu snímačov dvoch analógových joystickov bez nutnosti prevodníka. Vedel analógovo snímať po dve osi a dve tlačidlá. Gameport je dnes považovaný za zastaraný port (legacy port) a je nahradený USB portom. Digitalizácia joysticku umožnila neobmedzene rozšíriť počty osí a tlačidiel, ako aj doplniť tzv. spätnú väzbu tzv. "feedback" (páka má regulovaný odpor, prenášajú sa do nej virtuálne otrasy a vibrácie z hier, virtuálny náraz trhne pákou, páka kladie meniteľný odpor podľa prostredia v hre a pod.). Meranie polohy výchylky páky je alebo analógové, alebo inkrementálne (obvykle optický IRC snímač), komunikácia s počítačom digitálna. Takéto joysticky už nie sú len vstupnými zariadeniami, ale kombinovanými vstupno-výstupnými zariadeniami. 

</doc>
<doc id="205105" url="https://sk.wikipedia.org/wiki?curid=205105" title="Mária Ludovika Španielska">
Mária Ludovika Španielska

Mária Ludovika Španielska (* 24. november 1745, Portici, Neapolské kráľovstvo – † 15. máj 1792, Viedeň, Habsburská monarchia) bola španielska infantka, toskánska veľkovojvodkyňa, dcéra španielskeho kráľa Karola III. Bourbonského a Márie Amálie Saskej.
16. februára 1764 uzavrela Mária Ludovika Amélia Terézia v Madride sobáš per procurationen (v zastúpení) s rakúskym arcivojvodom Petrom Leopoldom, druhým synom cisára Františka Štefana I. Lotrinského a Márie Terézie. Snúbenci sa prvý raz stretli o rok neskôr, 5. augusta, kedy uzavreli v Innsbrucku oficiálne manželstvo.
18. augusta 1765 zomrel Leopoldov otec a obaja manželia, teraz už ako toskánski veľkovojvodovia, sa presťahovali do Florencie, ktorá sa stala ich domovom na nasledujúcich dvadsaťpäť rokov.
V roku 1790 sa jej manžel stal rímskym cisárom a rodina sa presťahovala do Viedne, kde obaja manželia krátko po sebe v roku 1792 zomreli. Mária Ludovika bola pochovaná po boku svojho manžela v kapucínskej krypte vo Viedni.
Rodinné pomery.
Počas dvadsaťsedemročného manželstva porodila Mária Ludovika 16 detí:

</doc>
<doc id="205109" url="https://sk.wikipedia.org/wiki?curid=205109" title="Seč">
Seč

Seč môže byť:
SEČ je Stredoeurópsky čas

</doc>
<doc id="205112" url="https://sk.wikipedia.org/wiki?curid=205112" title="Veľkonočný pondelok">
Veľkonočný pondelok

Veľkonočný pondelok alebo Svetlý pondelok alebo Pondelok Paschy je deň, ktorý nasleduje po nedeli Zmŕtvychvstania, resp. po Nedeli Paschy. Je to druhý deň Svetlého týždňa, resp. veľkonočnej oktávy. V ľudovej sfére je spojený s rôznymi tradíciami a zvykmi, ktoré sa zaraďujú medzi prechodové rituály končiacej sa zimy a nastávajúcej jari. Táto nekresťanská prax bola v priebehu dejín v rôznych kultúrach teologizovaná a zaradená do kresťanského rámca.
V Gréckokatolíckej cirkvi na Slovensku sa na Svetlý pondelok po liturgii svätého Jána Zlatoústeho a myrovaní koná slávnostný sprievod okolo chrámu, pri ktorom sa na štyri svetové strany čítajú evanjeliá od všetkých štyroch evanjelistov o vzkriesení Ježiša Krista, čo symbolizuje ohlasovanie radostnej zvesti (evanjelia) celému svetu. Utiereň sa slávi podobným spôsobom ako na samu Nedeľu vzkriesenia, len sa na jej začiatku neobchádza okolo cerkvi. Večiereň sa slávi tiež podobným spôsobom ako na Paschu s tým rozdielom, že sa na nej nečíta evanjelium. Menlivé časti na utierni sú z 2. hlasu, na večierni sa začína 3. hlas.
V Gréckokatolíckej cirkvi na Slovensku je Svetlý pondelok (Pondelok Paschy) prikázaným sviatkom.
O zvyklostiach pozri oblievačka, šibačka a kraslica.

</doc>
<doc id="205114" url="https://sk.wikipedia.org/wiki?curid=205114" title="Nedeľa Božieho milosrdenstva">
Nedeľa Božieho milosrdenstva

Druhá veľkonočná nedeľa, od roku 2000 zároveň Nedeľa Božieho milosrdenstva (v minulosti nazývaná Biela nedeľa; "Dominica in albis") je posledný deň veľkonočnej oktávy v rímskokatolíckej cirkvi. Názov pochádza zo zvyku, že novokrstenci tohto dňa naposledy nosili biele rúcho, do ktorého boli oblečení pri krste vo veľkonočnú vigíliu. Liturgická farba dňa je biela.
Pred liturgickou reformou po Druhom vatikánskom koncile sa k novokrstencom obracalo epištolné čítanie (1Pt 2,2-10), ktoré začínalo slovami: „quasi modo geniti“ (ako [novo]narodené [deti]), preto sa nedeľa nazývala (a v evanjelických cirkvách sa stále nazýva) tiež "Quasimodo".
Pendantom v gréckokatolíckej a pravoslávnej cirkvi je Tomášova nedeľa (Nedeľa Antipaschy).
Dňa 30. apríla 2000 stanovil pápež Ján Pavol II. pre rímskokatolícku cirkev na prianie poľskej rehoľníčky svätej Faustíny Kowalskej (ktorú o to Ježiš podľa nej vo zjaveniach požiadal) tento deň ako "Nedeľu Božieho milosrdenstva".

</doc>
<doc id="205115" url="https://sk.wikipedia.org/wiki?curid=205115" title="Zmŕtvychvstanie Pána">
Zmŕtvychvstanie Pána

Zmŕtvychvstanie Pána alebo Veľkonočná nedeľa alebo Nedeľa Pánovho zmŕtvychvstania je najväčšia slávnosť kresťanského cirkevného roka, v ktorej sa oslavuje Kristovo vzkriesenie a víťazstvo nad smrťou.
Rímskokatolícka cirkev.
V rímskokatolíckej cirkvi Nedeľu Pánovho zmŕtvychvstania predchádza Veľkonočná vigília, bohoslužba noci, v ktorej bol Ježiš vzkriesený. Oslava Veľkej noci bezprostredne trvá po celú veľkonočnú oktávu, no veľkonočná doba ako taká sa končí až 50. dňom slávnosťou Zoslania Ducha Svätého (Turíce). Špecifikom veľkonočnej omše je tzv. Sekvencia Victime Paschali laudes (Obeť svoju Veľkonočnú), ktorá sa prednáša spevom pred alelujovým veršom. 
Gréckokatolícka cirkev.
V gréckokatolíckej cirkvi sa nazýva Nedeľa Paschy alebo Nedeľa vzkriesenia a je najväčším sviatkom cirkevného roka. Oslava vzkriesenia Ježiša Krista (Pascha) sa predlžuje na celý týždeň, ktorý nesie označenie Svetlý týždeň. Obdobie Paschy trvá od Nedele vzkriesenia do stredy pred Nanebovstúpením Pána, teda 40 dní. Z liturgického hľadiska predstavuje Nedeľa vzkriesenia začiatok evanjeliových i apoštolských čítaní (lekcionára) a aj začiatok cyklu oktoichu (osmohlasníka). V Nedeľu Paschy na liturgii sa začína čítať Jánovo evanjelium od začiatku („Na počiatku bolo Slovo...“) a aj Skutky svätých apoštolov od začiatku. Na večierni, ktorá sa slávi na Veľkú sobotu večer spolu s liturgiou sv. Bazila Veľkého, sa začína 1. hlas oktoicha.
Najdôležitejšou bohoslužbou nedele Paschy je utiereň vzkriesenia, ktorá sa slúži v nedeľu ešte pred východom slnka (na Slovensku a u východných Slovanov) alebo o polnoci zo soboty na nedeľu (na Balkáne). Pred ňou sa niekde zvykne slúžiť polnočnica, počas ktorej sa prenesie pláštenica zo stredu chrámu z katafalku (symbolického hrobu) na prestol (oltár), čo symbolizuje Kristovo vzkriesenie. Typickým obradom Nedele Paschy je aj posvätenie paschálnych (veľkonočných) pokrmov, ktoré sa väčšinou koná vonku pred chrámom. Pred posvätením jedál alebo po ňom sa slávi liturgia svätého Jána Zlatoústeho. Hodinky (časy) majú svoju osobitnú štruktúru, v ktorej dominujú radostné paschálne spevy, zatiaľ čo žaltár je redukovaný na minimum. Takýmto spôsobom sa hodinky (a tiež povečerie a polnočnica) modlia celý Svetlý týždeň.
Počas Veľkonočného obdobia sa podľa obyčaje grekokatolíci zdravia slovami "Christós voskrése! – Voístinu voskrése!", po slovensky "Kristus vstal zmŕtvych! – Skutočne vstal zmŕtvych!"

</doc>
<doc id="205116" url="https://sk.wikipedia.org/wiki?curid=205116" title="Veľkonočná nedeľa">
Veľkonočná nedeľa



</doc>
<doc id="205118" url="https://sk.wikipedia.org/wiki?curid=205118" title="Veľkonočná oktáva">
Veľkonočná oktáva

Veľkonočná oktáva je týždeň rímskokatolíckeho liturgického roka, ktorý sa začína nedeľou Zmŕtvychvstania Pána a končí sa na Nedeľu Božieho milosrdenstva, t. j. druhú veľkonočnú nedeľu (o 8 dní neskôr, preto oktáva). V kresťanstve je Veľká noc slávnosťou Kristovho víťazstva nad smrťou najväčším sviatkom, preto samotný deň slávnosti je akoby predĺžený o osem dní, keď si majú veriaci uvedomiť veľkosť a význam Kristovho vzkriesenia pre svoj život.
Sviatočné dni veľkonočnej oktávy majú liturgické náležitosti Nedele Pánovho zmŕtvychvstania, čiže dve čítania, hymnus glória aj krédo a nepovinnú sekvenciu. 
Pendantom v Gréckokatolíckej a Pravoslávnej cirkvi je Svetlý týždeň.

</doc>
<doc id="205119" url="https://sk.wikipedia.org/wiki?curid=205119" title="Veľkonočná vigília">
Veľkonočná vigília

Veľkonočná vigília je v liturgickom kalendári noc medzi Bielou sobotou a nedeľou Zmŕtvychvstania Pána, Noc nocí alebo Matka všetkých vigílií, teda noc, keď vstal z mŕtvych Ježiš Kristus.
Rímskokatolícka cirkev.
V rímskokatolíckej cirkvi je veľkonočná vigília samostatnou liturgiou, ktorá symbolicky pripomína a sprítomňuje Kristovo zmŕtvychvstanie. Táto bohoslužba má tieto základné časti:
Časti liturgie.
Samotná vigília je najdlhšou omšou v celom liturgickom roku. Bežné trvanie so všetkými slávnostnými náležitosťami trvá cca 150240 minút. Slávenie len omše, bez špecifických obradov veľkonočnej vigílie, nie je dovolené. 
V protestantských cirkvách je veľkonočná bohoslužba rozdelená podobne ako bohoslužba katolícka.

</doc>
<doc id="205121" url="https://sk.wikipedia.org/wiki?curid=205121" title="Zoslanie Ducha svätého">
Zoslanie Ducha svätého



</doc>
<doc id="205122" url="https://sk.wikipedia.org/wiki?curid=205122" title="Svätodušné sviatky">
Svätodušné sviatky



</doc>
<doc id="205131" url="https://sk.wikipedia.org/wiki?curid=205131" title="Charles Gordon Fullerton">
Charles Gordon Fullerton

Charles Gordon Fullerton (* 11. október 1936, Rochester, New York, USA – † 21. august, 2013, Lancaster, Kalifornia) bol americký kozmonaut z programu MOL a letov s raketoplánmi (Shuttle Mission).
Život.
Mladosť a výcvik.
Po základnej a strednej škole nasledovalo vysokoškolské štúdium. Na kalifornskom technologickom inštitúte (California Institute of Technology) ukončil štúdium v roku 1967 s diplomom strojného inžiniera. Potom absolvoval letecký výcvik na základni Edwards Air Force Base (USAF, Aerospace Research Pilot School, Edwards AFB). V roku 1966 bol vybraný pre program MOL a v roku 1969 sa dostal do siedmej skupiny amerických kozmonautov v NASA. V tom čase už podplukovník amerického vojenského letectva Charles Fullerton bol ženatý (manželka Marie Jeannete) a mal dve deti, dcéru Molly a syna Andrewa.
Lety do vesmíru.
Ako 106. človek, odštartoval plukovník USAF Fullerton do vesmíru na palube raketoplánu Columbia na jar roku 1983. Bol to tretí testovací let STS-3 so štartom na myse Canaveral, na programe boli testy manipulátora RMS. Veliteľom lode bol kozmonaut Jack Lousma, leteli iba dvaja.
Po druhýkrát letel v raketopláne Challenger o 3,5 roku neskôr už ako veliteľ letu. V sedemčlennej posádke boli okrom neho plukovník Roy Bridges, Dr. Karl Henize, Dr. Franklin Musgrave, Dr. Anthony England, Dr. Loren Acton a Dr. John-David Bartoe. Počas letu vypustili a neskôr zase zachytili malú družicu PDP. Hlavným a splneným cieľom, bolo vyniesť ďalšiu časť laboratória Spacelab.
Vo vesmíre počas svojich dvoch letov strávil 15 dní. 
Po letoch.
V rôznych riadiacich funkciách zotrval až do roku 2007 v NASA v Houstone, a na základni Edwards.

</doc>
<doc id="205132" url="https://sk.wikipedia.org/wiki?curid=205132" title="Charles Fullerton">
Charles Fullerton



</doc>
<doc id="205133" url="https://sk.wikipedia.org/wiki?curid=205133" title="Charles G. Fullerton">
Charles G. Fullerton



</doc>
<doc id="205134" url="https://sk.wikipedia.org/wiki?curid=205134" title="C. Gordon Fullerton">
C. Gordon Fullerton



</doc>
<doc id="205136" url="https://sk.wikipedia.org/wiki?curid=205136" title="Airbus A310">
Airbus A310

Airbus A310 je širokotrupé prúdové dopravné lietadlo, ktoré navrhla a vyrábala spoločnosť Airbus Industrie GIE, vtedajšie konzorcium európskych leteckých výrobcov. Spoločnosť Airbus zistila, že existuje dopyt po lietadle menšom ako A300, prvom širokotrupom dvojmotorovom prúdovom lietadle. Model A310 (pôvodne A300B10) bol uvedený na trh 7. júla 1978 a objednali si ho spoločnosti Swissair a Lufthansa. Dňa 3. apríla 1982 uskutočnil prvý prototyp svoj prvý let a 11. marca 1983 získal A310 typový certifikát.
Pri zachovaní rovnakého prierezu s ôsmimi ramenami je A310 o 6,95 m kratší ako pôvodné varianty A300 a má menšie krídlo, ktoré sa zmenšilo z 260 na 219 m2. A310 zaviedol sklenený kokpit pre dvoch členov posádky, ktorý bol neskôr prijatý pre A300-600 so spoločnou typovou klasifikáciou. Poháňali ho rovnaké prúdové motory General Electric CF6-80 alebo Pratt &amp; Whitney JT9D, neskôr PW4000. Môže poňať 220 cestujúcich v dvoch triedach alebo 240 cestujúcich iba v ekonomickej triede a má dolet až 9 540 km. Medzi dvoma hlavnými dvojicami predných a zadných dverí má nadkrídlové núdzové východy.
Lietadlo vstúpilo do komerčnej prevádzky u spoločnosti Swissair v apríli 1983 a na trhu konkurovalo Boeingu 767-200, ktorý bol predstavený šesť mesiacov predtým. Jeho dlhší dolet a predpisy ETOPS mu umožnili prevádzkovať ho na transatlantických letoch. Do poslednej dodávky v júni 1998 bolo vyrobených 255 lietadiel, keďže ho nahradil väčší Airbus A330-200. K dispozícii bol aj vo verzii nákladného lietadla a vyvinutý bol aj vojenský variant, viacúčelový dopravný, neskôr tankovací A310 MRTT.
Začiatky.
O výrobe lietadla sa rozhodlo v júli 1978. Prvý let prvého prototypu A310 sa uskutočnil 3. apríla 1982 a prvému zákazníkovi (Swissair) bol dodaný v apríli 1983. Vzhľadom na to, že bol modifikáciou typu A300, označoval sa najprv ako A300B10. Hlavné rozdiely medzi „malým“ A310 a jeho väčším „bratom“ sú: 
A310 sa na trhu ponúkal ako skvelý úvodný veľkokapacitný typ pre rozvíjajúce sa aerolínie. Vzhľadom na úspech Airbusu A330 sa ďalšie objednávky A310 neuskutočnili. Medzi rokmi 1983 a 2007 Airbus predal 255 kusov A310. A300 a A310 etablovali Airbus ako hlavného konkurenta Boeingu a umožnili vývoj ambicióznejšieho radu A330/A340.

</doc>
<doc id="205144" url="https://sk.wikipedia.org/wiki?curid=205144" title="Antonov An-225">
Antonov An-225

Antonov An-225 "Mrija" (ukr./rus. Антонов Ан-225 Мрія/Мрия; v kóde NATO: „Cossack“) bolo strategické nákladné lietadlo, ktoré skonštruovali Ukrajinec Piotr Balabujev a Rus Viktor Tolmačiov pod vedením Rusa Olega Antonova (výrobca Antonov) v 80. rokoch 20. storočia. Názov "Mrija" znamená v preklade "sen", resp. "inšpirácia". An-225 poháňalo šesť dvojprúdových motorov a bolo najdlhším a zároveň najťažším lietadlom, aké bolo kedy postavené, pričom jeho maximálna vzletová hmotnosť bola 640 ton. Lietadlo malo najväčšie rozpätie krídel zo všetkých lietadiel v aktívnej službe. Od roku 2001 bol v službe jeden An-225 (s imatrikulačnou značkou UR-82060) ukrajinského prevádzkovateľa Avialiniji Antonova. Lietadlo bolo zničené 27. februára 2022 počas ruského útoku na letisko Hostomeľ pri Kyjeve.
Antonov An-225 bol pôvodne vyvinutý na prepravu raketoplánu "Buran". Prvý An-225 bol skonštruovaný v roku 1988 a zostal v komerčnej prevádzke u Avialiniji Antonova, kde sa používal na prepravu nadrozmerných nákladov. Lietadlo je držiteľom absolútnych rekordov v preprave nákladu v jednom kuse s hmotnosťou 189 980 kilogramov a preprave nákladu s celkovou hmotnosťou 253 820 kilogramov. Takisto komerčným letom dopravilo náklad s hmotnosťou 247 000 kilogramov.
Vývoj.
Antonov An-225 navrhla sovietska konštrukčná kancelária Antonov na prepravu raketových motorov pre raketu Energija a raketoplánu "Buran" pre sovietsky kozmický program. An-225 navrhli ako náhradu lietadla Mjasiščev VM-T. Pôvodný účel a zameranie lietadla An-225 je podobné s americkými Shuttle Carrier Aircraft určenými na prepravu amerického raketoplánu.
Prvý skúšobný let An-225 sa uskutočnil 21. decembra 1988, pričom išlo o 74-minútový let z Kyjeva. Pôvodne mali byť skonštruované dve lietadlá An-225, ale zatiaľ bolo dokončené iba jedno.
An-225 prvýkrát vzlietol s raketoplánom "Buran" 13. mája 1989, kedy ho prevážal z letiska Žukovskij na kozmodróm Bajkonur. O mesiac neskôr s ním letel na parížsky aerosalón a počas letu späť (s "Buranom" na chrbte a v trupe s troskami na aerosalóne havarovaného MiGu-29) pristál 19. júna 1989 aj na letisku Praha-Ruzyně. Praha sa tak stala druhým zahraničným mestom, v ktorom An-225 pristál. Išlo však o núdzové pristátie kvôli poruche na hydraulike. V septembri 1989 bol An-225 na leteckom dni na letisku v Ostrave. Lietal aj na Medzinárodnom aerosalóne vo Farnborough v roku 1990.
Kvôli zrušeniu vývoja raketoplánu "Buran" bol An-225 v roku 1994 odstavený na letisku v Hostomeli. Po modernizácii motorov a elektroniky An-225 opäť vzlietol až 7. mája 2001, kedy vykonal 30-minútový let okolo letiska, na ktorom bol dovtedy odstavený. Potom sa využíval na komerčnú prepravu nákladov u spoločnosti Avialiniji Antonova.
Vzhľadom na ekonomické problémy po rozpade Sovietskeho zväzu bola v roku 1994 stavba druhého stroja prerušená a jeho nedokončené pozostatky boli zakonzervované v továrni spoločnosti Antonov. V roku 2006 sa Antonov rozhodol dokončiť stavbu druhého stroja, ktorý mal vzlietnuť v druhej polovici roka 2008, čo sa však nerealizovalo. V máji 2011 prejavilo o tento zakonzervovaný kus záujem ruské ministerstvo obrany a v auguste toho istého roku si vyžiadalo od ukrajinského výrobcu konkrétne informácie a podmienky, za akých by mohol byť druhý An-225 dokončený a modernizovaný. Od rokovaní sa nakoniec upustilo.
Dňa 30. augusta 2016 bola medzi spoločnosťami Antonov a Airspace Industry Corporation of China podpísaná dohoda o obnovení výroby lietadiel An-225. Táto zmluva dáva Číne prístup k plánom a technológiám na účely výroby lietadla. Čína nezverejnila koľko týchto strategických nákladných lietadiel plánuje vyrobiť. Plánovaný prevod technológií a výroba ďalších lietadiel v Číne však môže byť právne problematická, keďže existujúce typové osvedčenie pre An-225 sa vzťahuje len na jediné vyrobené lietadlo, a to na stroj s poradovým číslom 01-01 (palubné číslo 86 060).
Dňa 27. februára 2022 bolo lietadlo zničené Ruskou armádou z dôvodu prebiehajúcej vojny na Ukrajine.
Konštrukcia.
Jeho základ je v lietadle Antonov An-124, pričom An-225 mal rozšírený trup v tvare valca pred a za krídlami. Krídla boli tiež v základoch predĺžené, čím sa zväčšilo aj rozpätie. Dva dodatočné dvojprúdové motory Progress D-18T boli namontované do nových koreňov krídel, a tak celkovo malo lietadlo šesť motorov. Podvozok lietadla mal 32 kolies, pričom niektoré z nich boli riaditeľné a dovoľovali lietadlu otočiť sa na 60 metrov širokej vzletovej a pristávacej dráhe. Podobne ako u jeho predchodcu An-124, aj u An-225 mal predný podvozok funkciu poklesu, vďaka čomu sa môže náklad ľahšie vykladať a nakladať. Dvojitá zvislá chvostová plocha bola použitá predovšetkým kvôli preprave ťažkých nákladov na trupe, ktoré by pri klasickej zvislej chvostovej ploche mohli zapríčiniť porušenie obtoku vzduchu.
Pôvodne bol Antonov An-225 konštruovaný na celkovú hmotnosť 600 ton, ale v rokoch 2000 až 2001 podstúpil úpravy, najmä zosilnenie podlahy, čím sa zvýšila celková hmotnosť na 640 ton.
Obidve hodnoty jeho maximálnej vzletovej hmotnosti mu priniesli titul najťažšieho lietadla na svete, pričom bolo ťažšie ako dvojposchodový Airbus A380. Lietadlo Boeing 747 Dreamlifter má väčší objem nákladového priestoru 1 840 m³. Lietadlo Hughes H-4 Hercules známe ako "Spruce Goose" má väčšie rozpätie krídel a tiež väčšiu celkovú výšku, ale bolo o 20% kratšie, a kvôli použitým konštrukčným materiálom aj ľahšie. Okrem toho lietadlo "Spruce Goose" letelo len jediný raz, a tak bolo An-225 najväčším lietadlom na svete, ktoré bolo v službe.
Objem nákladného priestoru bol 1 300 m³ a jeho rozmery boli 6,4 metra (šírka), 4,4 metra (výška) a 43,35 metra (dĺžka).

</doc>
<doc id="205165" url="https://sk.wikipedia.org/wiki?curid=205165" title="Overijssel">
Overijssel

Overĳssel je holandská provincia, ktorá sa nachádza na severovýchode krajiny. Hlavným mestom provincie je Zwolle. Ďalšími veľkými mestami sú Almelo, Deventer, Enschede a Hengelo. 

</doc>
<doc id="205167" url="https://sk.wikipedia.org/wiki?curid=205167" title="The Masters">
The Masters

Turnaj majstrov, ktorý sa bežne nazýva aj The Masters alebo The US Masters (mimo Spojených štátov), je jeden zo štyroch hlavných šampionátov v mužskom profesionálnom golfe a prvý z nich v roku. Finálové kolo Masters sa vždy hrá druhú nedeľu v apríli.

</doc>
<doc id="205168" url="https://sk.wikipedia.org/wiki?curid=205168" title="Zéland (Holandsko)">
Zéland (Holandsko)

Zéland alebo Zeeland je holandská provincia, ktorá sa nachádza v juhozápadnej časti krajiny. Hlavným mestom provincie je Middelburg. Provincia má 380 000 obyvateľov a rozlohu , z čoho tvorí voda. Dôležitou zložkou príjmu pre provinciu je turizmus. Región je atraktívny najmä pre nemeckých turistov, ktorých lákajú zélandské pláže.

</doc>
<doc id="205169" url="https://sk.wikipedia.org/wiki?curid=205169" title="Severné Brabantsko">
Severné Brabantsko

Severné Brabantsko alebo Severný Brabant je holandská provincia, ktorá sa nachádza na juhu krajiny. S rozlohou je to najväčšia holandská provincia. Susedí na juhu s Belgickom, na východe s provinciou Limbursko a na západe s provinciou Zéland.

</doc>
<doc id="205171" url="https://sk.wikipedia.org/wiki?curid=205171" title="Juhobáčsky obvod">
Juhobáčsky obvod

Juhobáčsky obvod (sr. "Južnobački okrug", Јужнобачки округ, chorv. "Južnobački okrug", maď. "Dél Bácskai Körzet", sla. Јужнобачки окрух, rum. "Districtul Backa de Sud") sa nachádza na juhu Báčky a v severnej časti Sriemu, v severnej srbskej autonómnej oblasti Vojvodina. Žije tu okolo 593 000 obyvateľov. Hlavné mesto okruhu je Nový Sad, ktorý je zároveň hlavným a najväčším mestom Vojvodiny.
Správne členenie.
Mesto Nový Sad je rozdelené na samosprávy:
Kultúra.
Prvá srbská základná škola tu bola založená v roku 1703 v meste Bečej, gymnázium v roku 1793 v meste Sremski Karlovci. V Novom Sade sa nachádza "Matica Srpska" – centrum pre najstaršiu kultúrnu a vedeckú náuku Srbov. Bola založená v roku 1826 v Budapešti, do Nového Sadu bola premiestnená v roku 1864. Srbské národné divadlo vzniklo v roku 1861.
Ekonomika.
V obvode prevládajú tieto priemyselné odvetvia: chemický, ropný, strojársky priemysel na výrobu nástrojov a elektroporcelánu, textilný, potravinársky a stavebný.

</doc>
<doc id="205176" url="https://sk.wikipedia.org/wiki?curid=205176" title="Kobe Bryant">
Kobe Bryant

Kobe Bean Bryant (* 23. august 1978, Philadelphia, Pensylvánia, USA† 26. január 2020, Calabasas, Kalifornia) bol profesionálny americký basketbalista, ktorý hral za klub Los Angeles Lakers v NBA.
Životopis.
Po skončení strednej školy ho v roku 1996 draftoval Charlotte Hornets vo veku 17 rokov, ale hneď bol vymenený do klubu Los Angeles Lakers za Vlade Divaca. V NBA debutoval ako najmladší hráč v histórii a v jeho úvodnej sezóne ukázal svoj talent. Skvele si na ihrisku rozumel so Shaquillom O'Nealom. Mimo neho si neboli až tak blízki. Väčšie úspechy s Lakers dosiahol keď sa trénerom stal Phil Jackson v roku 1999. Stal sa trojnásobným šampiónom NBA v rokoch 2000, 2001, 2002. Po odchode O'Neala v sezóne 2003-04 sa stal lídrom tímu LA Lakers. Stal sa najlepším strelcom ligy v ročníkoch 2005/06 a 2006/07. 22. januára 2006 zaznamenal 81 bodov proti Torontu Raptors a týmto výkonom sa zapísal na druhé miesto v histórie za Wilta Chamberlaina a jeho 100 bodov v jednom zápase. Drží tiež viaceré individuálne rekordy. Do nedávna držal rekord v počte trojok v jednom zápase - 12 (t. j. 36 bodov). Stephen Curry tento rekord prekonal 7. novembra 2016.
V sezóne 2007/08 sa stal držiteľom MVP (Most Valuable Player preklad: Najužitočnejší hráč) a jeho tím sa dostal do finále ligy. Bol členom víťazného tímu USA v basketbale na OH 2008 v Pekingu a na MS v 2007. Od jeho druhého ročníka v profilige bol každý rok účastníkom All-Star Game a v rokoch 2002, 2007, 2009 a 2010 sa stal MVP tohto zápasu (v roku 2009 spolu s Shaquillom O'Nealom), čím vyrovnal rekord Boba Petita v počte MVP All-Star Game.
V roku 2003 sa Kobe Bryant dostal na titulné stánky, keď bol obvinený zo sexuálneho násilia. Bryant pripustil pohlavný styk so žalobkyňou, ale odmietol akékoľvek sexuálne násilie. Ale v septembri 2004 žalobkyňa odmietla svedčiť a prípad bol vyriešený mimosúdne.
Dňa 19. novembra 2009 dal v zápase s Chicago Bulls 21 bodov a stal sa tak druhým najlepším strelcom v histórii Los Angeles Lakers.
V novembri 2015 oznámil, že po sezóne skončí s basketbalovou kariérou. V svojom poslednom zápase zaznamenal 60 bodov. 
Kobe Bryant zomrel 26. januára 2020 v meste Calabasas v štáte Kalifornia po páde helikoptéry. Informovala o tom stránka "TMZ". Podľa dostupných informácií boli v tom čase spoločne s Bryantom vo vrtuľníku aj ďalší deviati ľudia, medzi nimi aj jeho dcéra. Haváriu nikto neprežil.

</doc>
<doc id="205178" url="https://sk.wikipedia.org/wiki?curid=205178" title="Stare Miasto (Varšava)">
Stare Miasto (Varšava)



</doc>
<doc id="205179" url="https://sk.wikipedia.org/wiki?curid=205179" title="Casablanca">
Casablanca

Casablanca [Kasablanka] (po arabsky "Dár al-Bajdá’") je najväčšie mesto a prístav v Maroku. Nachádza sa pri pobreží Atlantického oceánu v západnej časti Maroka a je hlavným mestom regiónu Veľká Casablanca. Má 2,95 mil. obyvateľov (2004), 3,7 mil. s aglomeráciou. Casablanca je najväčším hospodárskym a kultúrnym strediskom štátu. V Casablance sídli Oceánografický inštitút. Zároveň je najdôležitejšou základňou Kráľovského námorníctva Maroka, je to najväčší prístav v Severnej Afrike.
Dejiny.
Oblasť dnešnej Casablanky bola cca od 10. storočia pr. Kr. osídlená Berbermi, a to až do 7. storočia n. l. V niektorých dobách toto miesto využívali ako svoj prístav Feničania (7. storočie pred Kr.) a Rimania (1. storočie pred Kr.).
V 7. storočí vzniklo na tomto území malé nezávislé kráľovstvo Anfa založené na základoch nového náboženstva – islamu. Toto kráľovstvo tu pretrvávalo až do roku 1068, kedy ho obsadili Almorávidovci a následne Almohádovci.
V priebehu 14. storočia za vlády Merínovcov rástla dôležitosť mesta Anfa, ktoré sa stalo dôležitým obchodným prístavom, z ktorého sa vyvážali tovary napr. do Janova. V 15. storočí získalo mesto znova nezávislosť a stalo sa úkrytom pirátov, ktorých cieľom boli často mestá na pobreží Portugalska. Toto pirátske obdobie trvalo do roku 1468, kedy bola Anfa Portugalcami zničená.
Roku 1515 využili Portugalci ruiny starého mesta k vybudovaniu svojej vojenskej základne a mesto, ktoré vyrástlo okolo pevnosti sa nazývalo "Casa Branca" (v portugalčine Biely dom). Portugalci toto územie opustili v roku 1755, kedy väčšinu mesta zničilo zemetrasenie.
Mesto zrekonštruoval sultán Sidi Mohammed III. (1756 – 1790), vnuk Moulaya Ismaila a spojenec Georga Washingtona. Mesto pomenoval "Dar el Beida" (v arabčině Biely dom). K španielskemu názvu "Casa Blanca" (Biely dom) prišlo mesto v roku 1781, kedy sa ho zmocnili Španieli.
V prvej polovici 19. storočia začala populácia Casablanky rýchlo rásť, bolo to dané hlavne prílivom imigrantov z Európy, kedy sa Casablanca stala dôležitým obchodným partnerom rýchlo sa rozvíjajúcej industriálnej Veľkej Británie. V roku 1906 mala Casablanca 20 000 obyvateľov.
V roku 1907 sa v Casablance usadili Francúzi, čím začali proces kolonizácie. V roku 1912 tu ustanovili protektorát. V tejto dobe bol obchodným centrom Maroka Fes a najdôležitejším prístavom Tangier – ten bol však v medzinárodných rukách, čo donútilo Francúzov hľadať novú základňu. Tou sa po rozhodnutí Louisa Huberta Lyauteya stala práve Casablanca, ktorá leží v najúrodnejšom a na minerály najbohatšom mieste v krajine.
V priebehu druhej svetovej vojny sa stala Casablanca dôležitým strategickým prístavom. V roku 1943 sa tu uskutočnila Casablanská konferencia, na ktorej spolu rokovali F. D. Roosevelt a W. Churchill o strategickom plánu ďalších spojeneckých vojenských akcií.
Na prielome štyridsiatich a päťdesiatich rokoch 20. storočia bola Casablanca centrom protifrancúzskej vzbury, ktorá vyvrcholila teroristickým bombovým útokom na Štedrý deň 1953, ktorý spôsobil mnoho obetí. Na základe týchto protestov sa v roku 1956 Maroko osamostatnilo, čo prinieslo Casablance na niekoľko rokov ekonomické problémy.
Od tej doby sa však Casablanca rýchlo rozvíjala a stala sa tak ekonomickým, obchodným i kultúrnym centrom Maroka, zatiaľ čo Rabat zostal politickou metropolou.
V roku 1976 tu bola založená univerzita.
V marci roku 2000 prebehla v Casablance organizovaná demonštrácia, ktorej sa zúčastnilo 40 000 žien žiadajúcich reformy týkajúce sa zákazu polygamie či zavedenia práva na rozvod. Táto demonštrácia mala vplyv na kráľa Mohammeda VI., ktorý v roku 2004 ustanovil tzv. "Mudawanu", nový rodinný zákonník ustanovujúci ženám viacej práv.
V máji 2003 bolo v Casablance usmrtených 33 civilistov a viacej než 100 ľudí zranených po hromadnom samovražednom útoku, ktorý zorganizovala Al-Kajdá. Začiatkom roku 2007 sa v meste odohrala séria samovražedných útokov.
Podnebie.
Casablanca má stredozemné subtropické podnebie s teplými a suchými letami a miernymi suchými zimami. Podnebie mesta je ovyplyvnené studenými prúdmi Atlantického oceánu.
Ekonomika a priemysel.
Casablanca je hospodárske a ekonomické centrum Maroka s vysoko rozvinutým textilným, kožiarskym a potravinárskym priemyslom. V Casablance sa spracováva fosfát, ktorý je dôležitým exportným artiklom. Ďalej je tu významne zastúpený hutnícky, strojársky, automobilový, lodný, chemický a polygrafický, stavebných hmôt a energetický priemysel (2 tepelné elektrárne).
Casablanca je tiež častým hostiteľom dôležitých medzinárodných aj vnútroštátnych veľtrhov a konferencií. Vysoký ekonomický podiel má aj turizmus.
Doprava.
Casablanca má dve medzinárodné letiská. Hlavné je Medzinárodné letisko Mohammeda V., ktoré je najvyťaženejším letiskom v Maroku. Vnútroštátne linky spájajú Casablancu s Marakešom, Agadirom, Oujdou, Tangierom a Al-'Ajún v Západnej Sahare. Medzinárodné linky spájajú Maroko s Európou (najmä Francúzskom a Španielskom), Severnou Amerikou, Stredným východom a subsaharskou Afrikou.
Staršie a menšie casablanské letisko Anfa leží na západe mesta. Z tohto letiska sa prevádzkujú lety napríklad do Sydney, Damasku a do Tunisu.
Po železnici je Casablanca spojená s Marákešom a z druhej strany s Rabatom (a ďalej s Fesom, Meknesom alebo Tangierom).

</doc>
<doc id="205189" url="https://sk.wikipedia.org/wiki?curid=205189" title="Valve">
Valve



</doc>
<doc id="205194" url="https://sk.wikipedia.org/wiki?curid=205194" title="Heathrow">
Heathrow



</doc>
<doc id="205195" url="https://sk.wikipedia.org/wiki?curid=205195" title="Letisko Heathrow">
Letisko Heathrow



</doc>
<doc id="205197" url="https://sk.wikipedia.org/wiki?curid=205197" title="Like a Rolling Stone">
Like a Rolling Stone

„Like a Rolling Stone“ je skladba od amerického speváka Boba Dylana, ktorá vyšla v roku 1965 ako singel k jeho albumu "Highway 61 Revisited". Táto pieseň je považovaná za jednu z najvýznamnejších (nielen) Dylanových skladieb. Časopis "Rolling Stone" ju dal na prvé miesto v zozname 500 najlepších skladieb všetkých čias. V súčasnosti je táto skladba na prvej pozícii zoznamu 3000 najlepších skladieb aj na webovej stránke "Acclaimed Music", v ktorá je prevádzkovaná združením hudobných kritikov z celého sveta. 
Bob Dylan zložil túto skladbu v jeden deň vo Woodstocku. Song bol pôvodne komponovaný vo waltzovom rytme, ktorý neskôr zmenil na 4/4 takt. Prvú nahrávku skladby Dylan vyrobil v produkcii Toma Wilsona 15.-16. júna 1965. Skladbu s ním nahrávali hudobníci Mike Bloomfield, Al Kooper (Hammond organ), Paul Griffin (klavír), Josef Mack a Bobby Gregg na bicích.
Singel „Like a Rolling Stone“ vyšiel 20. júla 1965. Aj napriek tomu, že skladba dvojnásobne presahovala štandardnú dĺžku, ktorú požadovali rádiá pre vysielanie stala sa už vtedy najväčším Dylanovým hitom, a zostala nasledujúce tri mesiace na vrchole amerických hitparád, kde ju na druhé miesto vytlačila iba skladba „Help!“ od skupiny The Beatles. Koncertný debut piesne Dylan naspieval 25. júla 1965 na legendárnom Newport Folk Festivale.
Verzie skladby od Boba Dylana.
Štandardnú štúdiovú nahrávku skladby môžeme nájsť na jeho piatich oficiálnych albumoch:
Koncertné nahrávky skladby sú na albumoch:

</doc>
<doc id="205202" url="https://sk.wikipedia.org/wiki?curid=205202" title="Grigorij Žatkovič">
Grigorij Žatkovič

Grigorij Žatkovič (po rusínsky: Ґріґорій Жатковіч, ; * 2. december 1886, Holubina, Rakúsko-Uhorsko, dnes Ukrajina – † 26. marec 1967, Pittsburgh, USA) bol americký právnik a rusínsky politik, prvý guvernér Podkarpatskej Rusi.
Životopis.
Narodil sa v obci Holubina (Голубине – "Golubine"), vo vtedajšej Berežskej župe v Rakúsko-Uhorsku, dnes súčasť rajónu (okresu) Svaľava Zakarpatskej oblasti Ukrajiny. V roku 1891, keď mal päť rokov, emigroval s rodičmi do Spojených štátov. Strednú školu a univerzitu absolvoval v Pittsburghu (1907), doktorát z práva získal v roku 1910.
Žatkovičov otec, Pavol Žatkovič, bol zakladajúcim redaktorom významných rusínsko-amerických novín "Amerikansky Russky Viestnik." Otcov vplyv ho priviedol k úlohe hovorcu Americkej národnej rady Uhro-Rusínov, ktorý vznikol 23. júla 1918. Žatkovič Rusínov zastupoval na stretnutí s americkým prezidentom Wilsonom, po ktorom Wilson uznal Rusínov za samostatný národ.
Žatkovič tiež rokoval s budúcim prezidentom Česko-Slovenska T.G. Masarykom o pripojení Podkarpatskej Rusi k vznikajúcemu štátu. Napriek rozdielnym názorom sa rusínska reprezentácia priklonila k pripojeniu k Česko-Slovensku a rovnaké riešenie zdieľali aj Dohodové mocnosti. Podľa vyjadrenia poslanca Gatiho (pozri referenciu) mu prof. Masaryk mu vraj 25. októbra 1918 sľúbil, že "ak sa Rusíni rozhodnú pripojiť k Česko-slovenskej republike, budú mať úplne autonómny štát; aj hranice budu tak stanovené, že Rusíni budú spokojní."
Na základe mierovej zmluvy zo St. Germain z 10. septembra 1919 sa potom Podkarpatská Rus stala súčasťou Česko-Slovenska. Zmluva ustanovovala, že Podkarpatská Rus bude autonómnou jednotkou. Napriek tomu sa tak po vzniku republiky nestalo.
26. apríla 1920 Masaryk ustanovil Žatkoviča prvým guvernérom Podkarpatskej Rusi, no vzhľadom na nesplnenie rusínskych požiadaviek na autonómiu 17. apríla 1921 rezignoval a zakrátko sa vrátil späť do Pittsburghu a ďalej sa venoval právnickej praxi.
Po návrate do USA sa krátko negatívne vyjadroval o česko-slovenskej politike voči Podkarpatskej Rusi, no počas druhej svetovej vojny svoj anti-česko-slovenský postoj prehodnotil a bol vydavateľom časopisu "The Carpathian" (19411943), v ktorom sa vyjadroval za obnovenie Česko-Slovenska s troma rovnoprávnymi národmi – Čechmi, Slovákmi a Rusínmi.
Zomrel v Pittsburghu v roku 1967. Zo Žatkovičovej pozostalosti sa zachovalo málo, po jeho smrti boli jeho zápisky spálené.

</doc>
<doc id="205203" url="https://sk.wikipedia.org/wiki?curid=205203" title="Gregorij Žatkovič">
Gregorij Žatkovič



</doc>
<doc id="205204" url="https://sk.wikipedia.org/wiki?curid=205204" title="Severný Brabant">
Severný Brabant



</doc>
<doc id="205205" url="https://sk.wikipedia.org/wiki?curid=205205" title="Zeeland">
Zeeland



</doc>
<doc id="205207" url="https://sk.wikipedia.org/wiki?curid=205207" title="Henry Warren Hartsfield">
Henry Warren Hartsfield

Henry Warren Hartsfield, Jr. (* 21. november 1933, Birmingham, Alabama, USA – † 17. júl 2014, League City, Texas) bol americký astronaut z programov Skylab a letov s raketoplánmi STS.
Život.
Mladosť a výcvik.
Po základnej a strednej škole absolvoval univerzitu v Auburne. Ukončil ju s titulom inžiniera fyziky. Po absolvovaní University of Tennessee bol vybraný pre vojenský program MOL. V roku 1969 bol zaradený do siedmej skupiny amerických kozmonautov. Bol vymenovaný do podporných posádok Skylab 2, Skylab 3 a Skylab 4. Koncom augusta 1977 odišiel z armády do zálohy, v NASA zostal a zacvičil sa pre lety raketoplánom. Do vesmíru vzlietol ako 109. človek. Plukovník amerického vojenského letectva bol ženatý a mal dve deti. Používal prezývku Hank.
Lety do vesmíru.
Po prvýkrát letel na palube raketoplánu Columbia vo štvrtom testovacom lete STS-4. Štart z Floridy, mysu Canaveral, veliteľom lode bol Thomas Mattingly. Let bol sčasti vojenský, ale niektoré experimenty boli civilné (napr. od študentov univerzity z Utahu). Pristáli na základni Edwards Air Force Base v Mohavskej púšti v Kalifornii.
Po druhýkrát vzlietol už ako veliteľ koncom leta roku 1984 v raketopláne Discovery. Štart prebehol zo zvyčajného kozmodrómu na myse Canaveral. Posádku Discovery tvorili Henry Hartsfield (veliteľ), Michael Coats (druhý pilot), letoví špecialisti Dr. Judith Resniková, Dr. Steven Hawley a Richard Mullane a konečne „prvý cestujúci“ v raketopláne, Charles Walker, inžinier z firmy McDonnell Douglas. Vypustili družice SBS 4, Leasat 2 a Telstar 3. Návrat bol na základňu Edwards. 
Tretí, a svoj posledný let, absolvoval na palube raketoplánu Challenger v jeseni roku 1985 opäť ako veliteľ letu. Na palube bolo 8 kozmonautov: veliteľ Henry Hartsfield, pilot pplk. Steven Nagel, plk. James Buchli, plk. Guion Bluford, lekárka Dr. Bonnie Dunbarová, Dr. Wubbo Ockels z Holandska a nakoniec dvaja Nemci, Dr. Ernst Messerschmid a Dr. Reinhard Furrer. Na obežnej dráhe vypustili družicu GLOMR a oživili laboratórium Spacelab. Aj tentokrát pristáli na základni Edwards.
Po letoch.
Po troch letoch a 20 dňoch strávených na orbite Zeme zostal v NASA až do roku 1999. Žil v Houstone.

</doc>
<doc id="205208" url="https://sk.wikipedia.org/wiki?curid=205208" title="Henry Hartsfield">
Henry Hartsfield



</doc>
<doc id="205209" url="https://sk.wikipedia.org/wiki?curid=205209" title="Henry W. Hartsfield">
Henry W. Hartsfield



</doc>
<doc id="205210" url="https://sk.wikipedia.org/wiki?curid=205210" title="William Benjamin Lenoir">
William Benjamin Lenoir

William Benjamin Lenoir (* 14. marec 1939, Miami, Florida, USA – † 26. august 2010, Sandoval County, Nové Mexiko) bol americký astronaut z programov Skylab a letov s raketoplánmi STS.
Život.
Mladosť a výcvik.
Po základnej a strednej škole absolvoval technologický inštitút v Massachusetts (Massachusetts Institute of Technology) roku 1961 a získal titul inžiniera elektrotechniky. V roku 1965 získal v rovnakom odbore doktorát. O dva roky neskôr, v roku 1967, bol vybraný do šiestej skupiny amerických astronautov. Po výcviku bol zaradený do záložných posádok Skylab 3 a Skylab 4. Po ukončení programu sa preškolil na lety s raketoplánmi. Bol ženatý a má dve deti.
Let do vesmíru.
Do vesmíru sa dostal iba raz, na jeseň roku 1982 na palube raketoplánu Columbia a stal sa tak 114 kozmonautom Zeme. Columbia pri svojom piatom lete, tentoraz päťdennom so štartom na floridskom myse Canaveral mala na svojej palube štvorčlennú posádku v zložení Vance Brand, Robert Overmyer, dr. Joseph Allen a dr. William Lenoir. Počas letu vypustili družice SBC-3 a Anik C1 a v poriadku pristáli na základni Edwards Air Force Base v Kalifornii.
Po letoch.
V roku 1989 pracoval v administratíve NASA. Od roku 1993 bol viceprezidentom firmy Booz, Allen &amp; Hamilton, Inc., Applied Systems Div., Bethesda.

</doc>
<doc id="205211" url="https://sk.wikipedia.org/wiki?curid=205211" title="William Lenoir">
William Lenoir



</doc>
<doc id="205212" url="https://sk.wikipedia.org/wiki?curid=205212" title="William B. Lenoir">
William B. Lenoir



</doc>
<doc id="205213" url="https://sk.wikipedia.org/wiki?curid=205213" title="Augusta (Georgia)">
Augusta (Georgia)

Augusta je mesto v štáte Georgia v Spojených štátoch amerických. 
Má rozlohu 793 km². Každoročne sa na ihrisku Augusta National Golf Club v apríli hráva prvý zo štyroch golfových hlavných turnajov na PGA Tour The Masters.

</doc>
<doc id="205214" url="https://sk.wikipedia.org/wiki?curid=205214" title="Suchý ľad">
Suchý ľad

Suchý ľad je zaužívaný názov pre pevnú formu oxidu uhličítého. Najčastejšie je používaný ako všestranný ochladzovač. Suchý ľad sublimuje, čiže sa mení z pevného skupenstva na plynné bez prechodu na kvapalné skupenstvo pri normálnom atmosférickom tlaku. Sublimačná teplota je -78.5 °C. Jeho sublimačná entalpia (ΔHsub) pri -78.5 °C je 571 kJ/kg. Nízka teplota a priama sublimácia na plyn (ktorý je navyše zdravotne neškodný) robí suchý ľad efektívnym a často používaným ochladzovačom. Jeho teplota je nižšia ako teplota ľadu a nezanecháva vlhkosť. V potravinárstve sa označuje aj skratkou E290.
Suchý ľad bol objavený v roku 1835 francúzskym chemikom Charlesom Thilyorierom.
Výroba suchého ľadu.
Suchý ľad sa vyrába z plynného CO2 zmenou tlaku.
Suchý ľad sa štandardne vyrába v dvoch formách: blokoch alebo peletkách (granulách). Štandardné bloky vážia okolo 30kg a sú najbežnejšou vyrábanou formou. Používajú sa napr. na chladenie na rybárskych lodiach, pretože sublimujú relatívne pomaly (kvôli relatívne malému povrchu). Peletky majú asi 1 cm v priemere. Táto forma sa používa pre chladenie v malom - napr. v potravinárskom ambulantnom predaji, v laboratóriách a pod. Suchý ľad je relatívne lacný, jeho cena je približne 1,65 €/kg
Použitie.
Suchý ľad sa obvykle pribaľuje k tovaru, ktorý musí ostať chladný, alebo zmrazený tam, kde nie je možné použiť štandardné strojové chladenie napr. pouličný predaj zmrzliny. V medicíne sa používa pre lokálne zmrazovanie tkanív. V stavebníctve pre odstraňovanie glazúr (zmrazením sa rozdrobia), v strojárenstve pre zmenšenie rozmeru kovových súčiastok pred ich montážou s presahom, pre zmrazovanie kalov pri ich odstraňovaní, v laboratóriách pre vytváranie zmrazovacích roztokov a všeobecne na chladenie. Suchý ľad sa dá použiť na výrobu zmrzliny, pri chladení a sýtení nápojov napr. piva alebo sódovky. Keď sa suchý ľad vloží do vody sublimácia akceleruje a vytvára sa vodná hmla. Tento efekt sa využíva v strojoch na výrobu "plazivej" hmly v divadlách na diskotékach a pod.
Jednou z metód využitia suchého ľadu je čistenie. Malé čiastočky suchého ľadu sú stlačeným vzduchom fúkané oproti čistenému povrchu. Takto sa dajú odstrániť reziduá na priemyselných zariadeniach, odstraňovanie atramentu, lepidla, oleja, farieb, plesní a kaučuku. Táto metóda je alternatívou k pieskovaniu, čisteniu horúcou parou, tlakovou vodou, rozpúšťadlami pretože environmentálna záťaž je veľmi nízka. Táto metóda sa dá použiť aj v potravinárskom priemysle.

</doc>
<doc id="205217" url="https://sk.wikipedia.org/wiki?curid=205217" title="A330">
A330



</doc>
<doc id="205218" url="https://sk.wikipedia.org/wiki?curid=205218" title="Škoda 13 T">
Škoda 13 T

Škoda 13 T je model českej nízkopodlažnej električky. Bola vyvinutá pre Brno, vychádza však z typu 14 T, ktorý bol skonštruovaný pre Prahu. Od svojho predchodcu sa odlišuje iba v určitých drobnostiach. Design električky navrhla firma "Porsche Design Group", dcérska spoločnosť automobilky Porsche.
Konštrukcia.
13T je jednosmerná šesťnápravová a čiastočne nízkopodlažná električka. Skladá sa z piatich článkov, ktoré sú navzájom spojené kĺbom a krycími mechmi. Nízkopodlažný je druhý a štvrtý článok, ktoré sú zavesené medzi ostatné články. Neotočné hnacie podvozky sa nachádzajú pod krajnými článkami a prostredným článkom.
Pre vstup a výstup cestujúcich slúži šesť výsuvných dverí na pravej strane vozňovej skrine. Nízkopodlažné články majú dvoje dvojkrídlové dvere, krajné články vždy jedny jednokrídlové. Na rozdíel od pražskej verzie električky (14T) nevedú predné dvere do kabíny vodiča, ale do priestoru pre cestujúcich. Taktiež má obrátenú polaritu napájania.
Vozne sú vybavené digitálnymi informačnými panelmi. V interiéri sa nachádzajú ďalšie dva obojstranné LCD displeje, ktoré sú určené pre informácie o trase a pre reklamu. Kabína vodiča je plne klimatizovaná; nachádzajú sa tu tiež dva monitory kamerového systému (4 kamery snímajú exteriér vozidla, 4 interiér).

</doc>
<doc id="205219" url="https://sk.wikipedia.org/wiki?curid=205219" title="Airbus A340">
Airbus A340

Airbus A340 je štvormotorové veľkokapacitné („widebody“ dizajn) dopravné lietadlo s dlhým doletom vyrábané spoločnosťou Airbus. Jeho konštrukcia je z veľkej časti zhodná s dvojmotorovým Airbusom A330. Pôvodné varianty mali rovnaký trup a krídla, kým neskoršie verzie sú dlhšie a majú väčšie krídla. 
A340 bol pôvodne navrhnutý ako konkurencia lietadiel Boeing 747, ale posledná verzia priamo konkuruje Boeingom 777 na dlhých a veľmi dlhých tratiach. Prvý variant A340-300 vzlietol prvýkrát 25. októbra 1991. Bolo to prvé štvormotorové lietadlo Airbusu a prvé civilné veľkokapacitné lietadlo s fly-by-wire ovládaním.
História.
Koncepcia.
Prvé štúdie modelu boli publikované v roku 1981 v novembrovom vydaní "Air International Magazine" pod názvom TA11 (zo skratky "Twin Aisle", dve uličky).. Podobný názov mali aj A320 (SA9) a A330 (TA9).. Napriek vzrastajúcemu dopytu Lufthansy po modele A320 sa pokračovalo vo vývoji TA11..
Výroba.
Výroba nového Airbusu bola zahájená v roku 1988, pričom A340 pre dlhé trate sa mal stať vhodným doplnením modelu A320 na krátke trate a A300 pre stredné trate. Podobne, ako pri A320 sa dbalo predovšetkým na jednoduchosť lietadla a prehľadnosť palubnej dosky.. V tom čase najnovšie veľkokapacitné lietadlo Boeingu (dvojmotorový Boeing 767) mal nevýhodu oproti lietadlám ako bol B747 kvôli pravidlám ETOPS: dvojmotorové lietadlo muselo po celú dobu letu zostať dostatočne blízko núdzovým letiskám, aby v prípade poruchy jedného z dvoch motorov mohlo bezpečne pristáť. Štvormotorový A340 bol pokusom vyrobiť novú generáciu konkurentov strojom B747, ktorých by sa netýkali obmedzenia ETOPS. Počas druhej polovici 90. rokov Airbus presadzoval filozofiu, že 4 motory (Airbusu A340) sú vždy lepšie ako dva motory (Boeingu 777), pretože poskytujú omnoho väčšiu mieru bezpečnosti pri poruche jedného z nich. Ale keď neskôr začali rásť ceny leteckého paliva, začali aerolinky stále viac objednávať konkurenčný B777. V roku 2005 už Airbus získal iba 15 objednávok na A340.
Konštruktéri Airbusu navrhovali A340 súčasne s dvojmotorovým A330: oba stroje zdieľajú zhodné krídlo, podobnú konštrukciu trupu a oba používajú vyspelú avioniku vyvinutú pôvodne pre A320.
Pôvodným zámerom bolo použiť novo vyvíjané (superfan) motory IAE (International Aero Engines), ale spoločnosť IAE ich vývoj zrušila, a tak boli použité motory CFMI CFM56-5C4. Keď v roku 1991 vzlietol prvý A340, konštruktéri zistili závažnú chybu v konštrukcii krídla: nebolo dostatočne pevné, aby unieslo vonkajšie motory bez skrútenia a kmitania. Aby sa tomu zabránilo, bolo vyvinuté špeciálne „zaoblenie“ spodnej časti krídla nazvané plastron, ktoré upravuje prúdenie vzduchu okolo pylónov. Takto upravený A340 bol uvedený do prevádzky v roku 1993 spoločnosťami Lufthansa a Air France.
Do októbra 2005 bolo objednaných celkovo 385 strojov A340 a z toho 310 už bolo dodaných.
V januári 2006 Airbus oznámil, že plánuje vývoj zväčšenej verzie A340, nazvanej A340E (E ako enhanced – zväčšený), ako reakciu na znižujúci sa predaj typu, konkurenciu nových verzií Boeingu 777 a vzrastajúce ceny leteckého paliva. V roku 2005 Boeing získal 154 objednávok na svoj model 777, zatiaľ čo Airbus iba 15 na A340. Airbus tvrdí, že zväčšený A340 bude hospodárnejší ako staršia verzia A340 a bude schopný efektívne konkurovať Boeingu 777.
Varianty.
Airbus pôvodne ponúkal dve verzie modelu A340, A340-200 a A340-300. A340-200 bola kratšia ako A340-300 a mala menšiu kapacitu, ale dlhší dolet. V roku 1997 Airbus začal výrobu predĺžených verzií A340 s novým väčším krídlom – verzia 500 s veľmi dlhým doletom a verzia 600 s vyššou kapacitou. Obe verzie vstúpili do služby v roku 2002.
A340-200.
Verzia A340-200 mala s 261 miestami pre cestujúcich v troch triedach dolet 13 000 km a s 239 miestami 14 800 km. Bola poháňaná štyrmi dvojprúdovými motormi CFMI CFM56-5C. A340-200 sa vyrábala od roku 1987 a po prvýkrát vzlietla 1. apríla 1992. Táto verzia sa príliš dobre nepredávala a už sa nevyrába.
A340-8000.
A340-8000 je variant A340-200 so zväčšenou kapacitou palivových nádrží, ktoré zväčšili "maximálnu vzletovú hmotnosť" (MTOW) lietadla na 275 ton. Dolet s 232 cestujúcimi v troch triedach je 15 000 km. Pohon zabezpečujú štyri dvojprúdové motory CFMI CFM56-5C4 každý s ťahom 151 kN. Objednaný bol iba jeden exemplár brunejským sultánom, ktorý bol vyrobený, ale nebol dodaný. 
Ďalšie A340-200 boli neskôr upravované tzv. "balíčkami zlepšujúcimi výkon" (performance improvement packages, PIP), ktoré im umožňujú dosiahnuť podobné výkony. Také stroje sa označujú A340-213X.
A340-300.
A340-300 má kapacitu 295 cestujúcich v troch triedach a dolet 12 400 km. Je to pôvodná verzia typu A340, ktorá po prvýkrát vzlietla 25. októbra 1991 a do služby v Lufthanse a Air France vstúpila v marci 1993. Je poháňaná štyrmi dvojprúdovými motormi CFMI CFM56-5C. Podľa neoverených správ má táto verzia nízku rýchlosť stúpania v porovnaní s ostatnými verziami A340 a konkurenčnými typmi Boeingu.
Priamym konkurentom tejto verzie je Boeing 777-200ER.
A340-313X, -313E.
A340-313X je verzia A340 so zvýšenou hmotnosťou po prvýkrát dodaná pre Singapore Airlines v apríli 1996 (dnes už Singapore Airlines túto verziu neprevádzkujú). A340-313E bola po prvýkrát dodaná pre Swiss International v roku 2003. Obe verzie majú MTOW medzi 271 a 275 tonami a typický dolet s 295 cestujúcimi medzi 13 100 km a 13 500 km. Pohon zabezpečujú motory CFMI CFM56-5C4 s ťahom 151 kN.
A340-500.
A340-500 bolo civilné dopravné lietadlo s najdlhším doletom na svete (KC-10 Extender je sériovo vyrábané lietadlo s najdlhším doletom na svete) až do predstavenia Boeingu 777-200LR „Worldliner“ na začiatku roka 2006. S 313 cestujúcimi v troch triedach má dolet viac ako 16 000 km. Napr. Singapore Airlines prevádzkujú tento model na svojej nonstop linke z Newarku v New Jersey do Singapuru, 18 hodín trvajúca cesta je najdlhší pravidelný, non-stop komerčný let na svete. Lietadlá na tejto linke lietajú so zníženým množstvom nákladu, s menším množstvom cestujúcich a s prídavnými palivovými nádržami. Hovorí sa, že A340-500 môže letieť z Londýna až priamo do Perthu v Austrálii.. Táto verzia A340 uskutočnila svoj prvý let 11. februára 2002 a letové certifikáty získala 3. decembra 2002. Prvým zákazníkom bola spoločnosť Emirates.
V porovnaní s A340-300 má A340-500 o 3,3 m dlhší trup, zväčšenú plochu krídla, výrazne zväčšenú kapacitu palivových nádrží (o 50%), mierne vyššiu cestovnú rýchlosť, väčšiu vodorovnú chvostovú plochu a menšiu zvislú chvostovú plochu. Rovnako ako 777-300 má aj A340-500/-600 kamery, ktoré pomáhajú pilotom pri rolovaní na letisku. A340-500 poháňajú štyri dvojprúdové motory Rolls-Royce Trent 553 každý s ťahom 236 kN.
Airbus ponúka aj verziu so zvýšenou hmotnosťou A340-500HGW ("H"igh "G"ross "W"eight), ktorá má dolet 16 700 km a maximálnu vzletovú hmotnosť (MTOW) 380 ton. Používa rovnakú zosilenú konštrukciu a zväčšenú kapacitu palivových nádrží ako A340-600HGW.
Priamym konkurentom je model Boeingu 777-200LR, ktorý vstúpil na trh vo februári 2006.
A340-600.
A340-600 bol navrhnutý ako náhrada za dosluhujúce Boeingy 747 prvej generácie. Dokáže prepraviť 380 cestujúcich v troch triedach (419 v dvoch triedach) na vzdialenosť 13 900 km. Ponúka teda prepravu rovnakého množstva pasažierov ako 747, ale s dvojnásobným nákladovým priestorom a nižšími nákladmi. Prvý let A340-600 uskutočnil 23. apríla 2001. Vo Virgin Atlantic začal pravidelnú prevádzku v auguste 2002. Cathay Pacific používa tieto lietadlá na svojich nonstop linkách medzi Hongkongom a New York City (JFK), kde však sú prenajaté stroje A340-600 od roku 2007 nahradené novými Boeingami 777-300ER.
A340-600 je o viac ako 10 m dlhší ako základná verzia -300, vďaka čomu je najdlhším dopravným lietadlom na svete (je o viac ako 4 m dlhší ako Boeing 747-400, ale v budúcnosti bude prekonaný novou nákladnou verziou 747-8). Je poháňaný štyrmi dvojprúdovými motormi Rolls-Royce Trent 556 každý s ťahom 249 kN. Pod trupom má navyše pridaný štvorkolesový podvozok, ktorý mu pomáha zvládnuť zvýšenú maximálnu vzletovú hmotnosť (MTOW). 
Prvých sedem strojov A340-600 bolo dodaných s príliš ťažkými krídlami. Zákazníkovi (Virgin Atlantic) na jeho žiadosť boli dodané nové lietadlá a pôvodné stroje boli za zníženú cenu dodané spoločnostiam Iberia Airlines a Cathay Pacific.
14. apríla 2006 úspešne prešiel certifikačným procesom nový variant Airbusu A340-600 so zvýšenou maximálnou vzletovou hmotnosťou (MTOW = 380 ton) a dlhším doletom (14 600 km). Verzia nesie označenie A340-600HGW („High Gross Weight“). Používa zosilnenú konštrukciu, zväčšenú kapacitu palivových nádrží a pri výrobe sa využívajú nové technológie (napr. zvarovanie laserovým lúčom). Prvým zákazníkom bol Qatar Airways v lete 2006, potom nasledovala Lufthansa, Virgin Atlantic a Etihad Airways. Prvý let tejto verzie sa uskutočnil 18. novembra 2005..
Priamym konkurentom je model Boeingu 777-300ER.
Súhrn nehôd.
Stav k 23. augustu 2021:
Totálne straty.
Typ A340 doposiaľ nemal žiadnu haváriu, pri ktorej by zahynul človek, ale šesť lietadiel bolo zničených:

</doc>
<doc id="205221" url="https://sk.wikipedia.org/wiki?curid=205221" title="Imagine (album)">
Imagine (album)

Imagine je druhým sólovým albumom Johna Lennona, ktorý je zároveň jeho najpopulárnejším projektom. Album bol nahraný a vydaný v roku 1971. Skladby, ktoré tento album obsahuje sú jemnejšie ladené a menej avantgardné ako skladby jeho predošlého albumu, ktorý vydal pod názvom "John Lennon/Plastic Ono Band". Podľa Lennonových vyjadrení pri tvorbe tohto albumu mu šlo o to, "aby svoje myšlienky polial čokoládovou polevou, ktorá je zaujímavejšou pre širšie spektrum publika".
Základ albumu bol nahrávaný v Lennonovom domácom štúdiu (Ascot Sound Studios v Tittenhurst Park), niektoré dodatočné party boli dohrané v štúdiu Record Plant v New Yorku. Spoluproducentami albumu boli Phil Spector John Lennon a Yoko Ono. Pracovné materiály, ktoré vznikli počas nahrávania na ktorých je zdokumentovaný vývoj hudobných nápadov počas realizácie niektorých skladieb vyšiel na videu s názvom "Gimme Some Truth: The Making of John Lennon's Imagine".
Titulná skladba albumu „Imagine“ sa stala tzv. "Signature songom" Johna Lennona a jedným z najznámejších hudobných apelov pre prezentáciu myšlienky svetového mieru.
Populárnymi sú aj skladby „Jealous Guy“ (skladba, ktorá vznikla v Indii už v roku 1968 pri nahrávaní albumu "The Beatles" po názvom „Child of Nature“), „Oh My Love“ (kompozícia, ktorá vznikla v apolupráci s Yoko Ono), či meditatívna skladba „How?“.
Album "Imagine" obsahuje aj rokenrolovo ladené skladby „Crippled Inside“ a „It's So Hard“, ako aj provokatívnu pieseň „Gimme Some Truth“, ktorá vznikala so skupinou The Beatles ešte počas nahrávania albumu "Let It Be". Pôvodne prvú (vinylovú) stranu albumu "Imagine" uzatvára kakofonickou zmesou tónov politický song „I Don't Wanna Be a Soldier Mama“.
Uznanie.
Už v čase jeho prvého vydania v septembri a októbri 1971 bol album "Imagine" pozitívne prijatý hudobnou kritikou a stal sa svetovou jednotkou so stálym predajom. Titulná skladba dosiahla tretie miesto v rebríčkoch USA a v Spojenom kráľovstve sa dostala na prvú pozíciu. V roku 2000 vznikla pod dohľadom Yoko Ono remastrovaná reedícia tohto albumu.
V roku 2003 sa album "Imagine" v hodnotení časopisu "Rolling Stone" dostal na 76. miesto zoznamu 500 najlepších albumov všetkých čias. Zároveň bola z tohto albumu vytvorená zlatá remastrovaná kópia v štúdiu Mobile Fidelity Sound Lab.
Zoznam skladieb.
Autorom skladieb je John Lennon, okrem uvedených výnimiek.

</doc>
<doc id="205222" url="https://sk.wikipedia.org/wiki?curid=205222" title="Naftalén">
Naftalén

Naftalén (alebo naftalín) je biela, kryštalická, aromatická látka, známa ako hlavná prísada do guľôčok proti moliam. Naftalén je horľavá, toxická látka so slabo narkotickým účinkom. Molekula sa skladá z dvoch benzénových jadier. Získava sa z čiernouhoľného dechtu. Používa sa aj ako dezinfekcia alebo insekticíd. Ako náhrada naftalínových guľôčok sa dnes viac používa "p"-dichlórbenzén. Naftalén sa ľahko odparuje (sublimuje) už pri izbovej teplote.
Štruktúra.
Molekula naftalénu sa skladá z dvoch spojených benzénových jadier. Podľa toho je klasifikovaný ako polyaromatický uhľovodík (PAH). Naftalén má tri rezonančné štruktúry a dva druhy rovnocenných vodíkov. Typ "alfa" sa nachádza v polohách 1, 4, 5 a 8, typ "beta" v polohách 2, 3, 6 a 7.
Na rozdiel od benzénu nie sú väzby medzi jednotlivými uhlíkmi rovnako dlhé. Väzba medzi C1–C2, C3–C4, C5–C6 a C7–C8 meria 1,36 Å, väzby medzi ostatnými uhlíkmi sú dlhé 1,42 Å. Toto bolo overené röntgenovou difrakciou a je to možné očakávať z rezonančných štruktúr, kde väzby C1–C2, C3–C4, C5–C6 a C7–C8 sú dvojité v dvoch z troch štruktúr.
Reaktivita.
Rovnako ako benzén poskytuje naftalén elektrofilné substitučné reakcie (SEAr). Väčšina elektrofilných substitúcií prebieha pri miernejších podmienkach ako substitúcie na benzéne. Elektrofilné reakcie uprednostňujú substitúciu na alfa uhlíku (s výnimkou sulfonácie, vtedy je pomer alfa a beta substituentov približne rovnaký). Reaguje tiež s halogénderivátmi (v prítomnosti chloridu železitého, prípadne hlinitého), pričom dochádza k naviazaniu alkylového zvyšku na naftalénové jadro (Friedelova-Craftsova alkylácia). Alkylové skupiny môžu byť na naviazané aj reakciou s alkénmi a/alebo alkoholmi za katalýzy kyselinou sírovou, prípadne kys. fosforečnou.
Naftalén môže byť za vysokého tlaku hydrogenovaný na 1,2,3,4-tetrahydronaftalén, čo je látka používaná ako rozpúšťadlo a predávajúce sa pod názvom tetralín. Úplne hydrogenovanou formou naftalénu je dekalín (tiež bicyklo[4.4.0]dekán).
Produktom oxidácie naftalénu (laboratórne manganistanom draselným alebo dichrómanom draselným, priemyselne katalytickou oxidáciou kyslíkom za prítomnosti oxidu vanadičného) je anhydrid kyseliny ftalovej, ktorý sa používa pri výrobe plastov, farbív a organických rozpúšťadiel.
Výroba.
Najviac naftalénu sa vyrába z čiernouhoľného dechtu. V rokoch 1960–1990 sa naftalén získaval tiež pri frakčnej destilácii ropy. Naftalén je najhojnejšia samostatná zložka čiernouhoľného dechtu. Zloženie čiernouhoľného dechtu závisí na druhu uhlia, z ktorého sa získava. Obsah naftalénu je obvykle okolo 10 hmotnostných %. Pri priemyselnej výrobe (destilácii dechtu) sa získava olej, ktorý obsahuje až 50 hmotnostných %. Tento olej sa premýva kvapalným hydroxidom sodným, aby sa z neho odstránili kyslé zložky, predovšetkým fenoly a ďalej kyselinou sírovou na odstránenie zásaditých zložiek. Ide o frakčnú destiláciu, pri ktorej je naftalén odizolovaný. Výsledkom celého procesu je 95 hmotnostných % surového naftalénu. Hlavnou vedľajšou zložkou (nečistotou) je tionaftalén. Naftalén získaný z ropy je obvykle čistejší než z čiernouhoľného dechtu. Pokiaľ nie je naftalén dostatočne čistý, môže sa dočistiť rekryštalizáciou v organických rozpúšťadlách.
Stopové množstvo naftalénu je produkované magnóliami a niektorými typmi vysokej zveri.
Použitie.
V domácnostiach sa naftalén najviac používal ako vykurovací prostriedok alebo ako pevné guľôčky proti moliam. Naftalénové výpary zabíjajú larvy molí, ktoré ničia oblečenie. V minulosti bol naftalén tiež podávaný dobytku, aby zahubil rôzne parazitujúce červy. 
Väčšie množstvo naftalénu sa používa ako surovina na výrobu ďalších chemických látok, napríklad anhydridu kyseliny ftalovej, ktorý sa vyrába z "o"-xylénu a ten z naftalénu. Ďalšie deriváty naftalénu zahŕňajú sulfonované alkylnaftalény (používané ako tenzidy) a karbaryly (používané ako insekticídy). Substituované naftalény v kombinácii s elektrónovodonorovými funkčnými skupinami (napr. alkoholy, amidy) alebo s elektrónovoakceptorovými funkčnými skupinami (sulfónové kyseliny) sú medziproduktami pri výrobe farbív. Hydrogenované formy naftalénu tetralín a dekalín sa používajú ako slabé organické rozpúšťadlá.
Toxicita.
U ľudí vystavených väčšiemu množstvu naftalénu môže dôjsť k poškodeniu alebo zničeniu červených krviniek. Telo ich potom má nedostatok, menej než si dokáže nahradiť. Ľudia, hlavne deti, sa s naftalénom dostanú do styku pri používaní guľôčok proti moľom alebo používaním dezodorantov obsahujúcich naftalén. Príznaky tohoto stavu sú únava, nechutenstvo, nervozita a bledá pokožka. Vystavenie väčšiemu množstvu naftalénu sa prejavuje nutkaním na zvracanie, zvracaním, hnačkou, krvou v moči a žltačkou.

</doc>
<doc id="205223" url="https://sk.wikipedia.org/wiki?curid=205223" title="Naftalín">
Naftalín



</doc>
<doc id="205224" url="https://sk.wikipedia.org/wiki?curid=205224" title="Baroková literatúra">
Baroková literatúra

Baroková literatúra je literárne obdobie vymedzené približne rokmi 1600 – 1780, keď barok v literatúre postupne odznieva a prejavujú sa prvé romantické náznaky.
Charakteristika barokovej literatúry.
Definovanie barokovej literatúry je veľmi komplikované, nakoľko po stránke štýlu aj svetonázoru sa takmer zhoduje s predošlými obdobiami stredovekej a renesančno-humanistickej literatúry. Literatúra (rovnako ako ostatné oblasti umenia) prebrala z baroka všetky jeho typické črty, znaky a názory, pričom si vytvárala svoju vlastnú identitu. Napriek tomu vyvinula len veľmi málo rozlišovacích prvkov, a to tak v poézii, ako i v teoretických prácach a dráme.
V literatúre sa často zobrazoval vzťah k nadpozemskému svetu, no tiež pozemský život a zmyslová skúsenosť, ktoré sa však nezobrazovali priamo, ale v podobe znakov a symbolov. Zobrazovanie skutočnosti autorom nebývalo individuálne, ale určené konvenciami z predošlých období. Individualizmu podliehalo len ich duchaplné prehodnotenie. Pretrvávalo tiež idealizovanie obrazov (ideálna krajina, lesy, lúky, stromy, tráva, kvety, potôčiky, vtáci, ovečky a pod.), ktoré pôsobili ako protiklad k drsnej skutočnosti.
Z literárnych žánrov boli najpoužívanejšie klasická náboženská lyrika, no rozvíjali sa tiež nové formy žánrov v podobe biografií a autobiografií. V poézii prevažovali duchovná, príležitostná, mravoučná, žartovná, satirická, sociálna a ľúbostná lyrika vo forme sentencií, aforizmov, epigramov, sonetov, elégií, hymien a satír. Používala sa tiež veršovaná epika (eposy, bájky a poviedky). V próze boli obľúbené bájky, paródie, poviedky (rytierske, pastierske, antické, exotické, dobrodružné, strašidelné, zbojnícke), romány, biografie, autobiografie, encyklopédie, pamäti a ďalšie odborné žánre. V dráme to boli najmä tragédie a školské hry.
Baroková literatúra vytvorila dva odlišné literárne štýly:
Teória barokovej literatúry.
Hlavnými teoretickými dielami barokovej literatúry boli diela poľského spisovateľa Miaceja Kazimierza Sarbiewskeho "De perfecta Poesi" ("O perfektnej poézii") a „De arguto et acutu“ ("O pointe a dôvtipe") z roku 1623; nemeckého spisovateľa Martina Opitza "Buch von der deutschen Poeterey" ("Kniha o nemeckom básnictve") z roku 1624 a jeho krajana Georga Phillippa von Hardörfera "Poetischer Trichter" ("Básnický lievik") z roku 1647; v Španielsku to bolo dielo Baltasara Graciána "Arte de igenio, tratado de la agudeza" ("Umenie duchaplnosti, rozprava o ostrovtipe") z roku 1642.
Baroková poézia.
Bola charakteristická najmä zvláštnymi kombináciami už známych postupov, ale tiež používaním antitéz a hyperbol, prispôsobených barokovému chápaniu sveta. Jazyk sa považoval často za príliš nedokonalý na vyjadrenie všetkých pocitov a mystickosti. Básnici považovali svoje inšpirácie za prorocké, božské vnuknutia, až za božskú milosť. Bolo to predovšetkým však umenie kultivovaného jazyka a formy, využívajúce ozdobný rétorický jazyk, ktorý barok ešte vystupňoval.
V európskych krajinách sa tieto vyumelkované štýly rôznili. V Španielsku to bol napr. góngorizmus, pomenovaný podľa Luisa de Góngoru (1561 – 1627) – komplikovaný, až ohromujúci metaforický, mytologický, učenecký a aristokratický štýl, a konceptizmus – ironický, intelektuálny a pojmový štýl, ktorého hlavným predstaviteľom bol Francisco de Quevedo (1580 – 1645). V Taliansku to bol taliansky manierizmus – ohromujúci, no hlavne elegantný a virtuózny štýl Giambattistu Marina (1569 – 1625). V Anglicku bol v tomto období obľúbený metafyzicizmus – mystický štýl, ktorého predstaviteľom bol napr. anglický básnik John Donne (1572 – 1631). Vo Francúzsku sa tvorila „préciosité“ – galantná, až prejemnelá a precízna poetická tvorba, ktorej hlavným predstaviteľom bol Vincent Voiture (1598 – 1648). V Nemecku sa v tomto období objavoval hravý a hyperbolicky ohromujúci štýl napr. Daniela Caspara von Lohenstein (zomrel 1638).
V poézii sa používali dva základné veršové systémy. V latinskej poézii to bola časomiera a sylabický veršový systém. V poézii písanej v národných jazykoch to bol spevný verš (piesňová lyrika) a prednesový verš (poézia prednášaná a čítaná).
Baroková literatúra v jednotlivých krajinách.
Talianska literatúra.
V Taliansku sa baroková literatúra rozvíjala najmä v 17. storočí. V tomto období vznikala najmä dekoratívna a afektovaná poézia (Giambattista Marino), politická poézia (Fulvio Testi), ľúbostná poézia (Francesco Redi) a satirická poézia (Salvatore Rosa). Okrem toho vznikali tiež rozprávkové prózy (Giambattista Basile), no najväčší rozmach zaznamenala literatúra v oblasti drámy, kde začala vznikať commedia dell’Arte, ktorej tvorcom bol najmä Michelangelo Buonarroti il Giovane, no pozadu neostávali ani tragédie, ktorých najznámejším autorom bol Federico Della Valle.
Francúzska literatúra.
Vo Francúzsku sa baroková literatúra rozvíjala najmä v 16. a v prvej polovici 17. storočia, kedy pomaly začína nastupovať obdobie klasicizmu, ktoré trvá až do 19. storočia. V období baroka vznikala príležitostná, politická a ľúbostná lyrika, v oblasti drámy to boli tak tragédie, ako aj komédie (Paul Scarron, Jean de Rotrou), no najviac sa rozvíjala literatúra v oblasti prózy, kde vznikali najmä pastorálne, satirické, ľúbostné a komické romány (Madeleine de Scudéry, Paul Scarron), ale i utopistické cestopisy (Cyrano de Bergerac).
Španielska literatúra.
V Španielsku vládlo v literatúry obdobie baroka pomerne neskoro, až v 17. a v prvej polovici 18. storočia. Vďaka silnému vplyvu katolíckeho náboženstva vznikala najmä mystická náboženská poézia (Ján z Kríža) a náboženská a mystická próza (Ignác z Loyoly). Vznikol však tiež priestor pre aristokratická a učeneckú poéziu (Luis de Góngora y Argote), pikareskný román (Mateo Alemán) a rozvíjali sa i rôzne dramatické žánre (Pedro Calderón de la Barca).
Anglická literatúra.
Rozvíjala sa najmä v druhej polovici 17. storočia až na začiatku 18. storočia. Typický je pre ňu vznik mystickej a metafyzickej, satirickej a tiež epickej poézie (John Donne), v dramatickej tvorbe to bol najmä vznik komédií (William Wycherley) a v prozaickej tvorbe vznik alegorických románov (John Bunyan).
Nemecká literatúra.
V Nemecku sa začala rozvíjať baroková literatúra pomerne skoro, už na začiatku 17. storočia, a môžeme sa s ňou stretnúť ešte aj na začiatku nasledujúceho, 18. storočia. V tomto období vznikali v nemeckej literatúre hlavne mystická poézia (Paul Gerhardt), ale tiež vlastenecká, protivojnová, ľúbostná a satirická poézia (Martin Opitz), rovnako ako v próze to boli satirické, kritické, protivojnové romány (Christian Reuter) a v divadelnej oblasti najmä tragédie (Andreas Gryphius). Okrem beletrie a divadelných hier však nastalo priaznivé obdobie aj pre vznik odborných prozaických diel (Martin Opitz). Veľkej obľube sa však tešili tiež populárne ľudové knižky, v ktorých našli jednoduchí čitatelia hlavne zábavné poviedky.
Maďarská literatúra.
Maďarská baroková literatúra vznikla od začiatku 17. storočia až do druhej polovice 18. storočia. U spisovateľov a taktiež u ich čitateľov boli v obľube náboženské, didaktické, príležitostné a ľúbostné básne (Peter Benický), eposy (Miklós Zrínyi), z dramatických diel to boli hlavne školské hry, a v oblasti prózy anekdoty, poviedky, ale tiež memoáre a cestopisy (Márton Szepsi Csombor).
Ruská literatúra.
Jej vývoj sa tiahol od druhej polovice 17. storočia až do polovice 18. storočia. Hoci sa ruské umenie väčšinou značne odlišuje od ostatného európskeho umenia, v prípade barokovej literatúry to neplatí. Tak ako v ostatných častiach Európy, aj tu vzniká najmä náboženská, mravoučná, politická a satirická poézia (Simeon Polockij, Silvestr Medvedev), zábavná próza, autobiografie (Avvakum Petrov), no k slovu sa vo väčšej miere dostáva tiež ľudová slovesnosť.
Poľská literatúra.
V poľskej literatúre sa môžeme stretnúť s barokovou tvorbou od začiatku 17. storočia až do polovice 18. storočia. I tu sa obľúbené žánre a literárne formy takmer neodlišujú od ostatných európskych literatúr – vznikajú hlavne náboženské, príležitostné, mravoučné, ľúbostné a žartovné básne (Václav Potocki, Jan Andrzej Morsztyn), veršované romány, veršované i prozaické drámy (Stanislav Konarski), memoáre a odborná próza (Maciej Kazimierz Sarbiewski).
Česká literatúra.
Česká baroková literatúra sa rozvíjala od začiatku 17. storočia do konca 18. storočia, pričom najväčší rozkvet zaznamenala medzi 50. rokmi 17. storočia a 80. rokmi 18. storočia. Vznikala v období po bitke na Bielej hore v roku 1620, kedy bolo porazené protihabsburské povstanie v Čechách. Tak ako vo väčšine krajín, i tu sa Habsburgovci snažili o upevnenie svojej moci a posilnenie absolutistickej monarchie. Mnoho vyššie postavených nekatolíkov, rovnako ako aj príslušníkov inteligencie, ktorí sa zúčastnili povstania, muselo odísť do exilu. Niektorí zamierili do Nemecka, iní zas odišli na územie Slovenska alebo Poľska. Katolícka cirkev, a najmä jezuiti, tvrdo potláčali ostatné cirkvi a likvidovali tzv. "kacírsku" literatúru. Potláčalo sa tiež národné cítenie (ponemčovanie českej šľachty), nastali časy tvrdej cenzúry a v literatúre bola favorizovaná najmä náboženská literatúra, ktorá bola písaná v nemčine a latinčine. Česky písaná literatúra bola v hlbokej menšine a bola určená najmä najnižším vrstvám obyvateľstva. Vďaka odchodu českej inteligencie z krajiny a potláčaniu národného jazyka sa českej barokovej literatúre darilo oveľa lepšie v exilových krajinách.
Spočiatku bola literatúra tohto obdobia ešte silne ovplyvňovaná renesančnou tvorbou (napr. dielo Jana Amosa Komenského), no postupne nastupovali nové prvky a smery. V exilovej literatúre vznikali napr. obranné a polemické spisy (Samuel Marinius z Dražova) a pamäti (Jan Rosacius Hořovský). Nepochybne najvýznamnejšou osobnosťou českej barokovej exilovej literatúry však bol Jan Amos Komenský, ktorý po sebe zanechal mnoho náboženských a odborných diel, ktoré boli písané najprv v češtine a neskôr v latinčine.
Domáca literárna tvorba bola ovplyvňovaná jezuitmi, a aj vďaka tomu mala hlavne náboženský a protireformačný charakter, no taktiež sa pokúšala o zblíženie s obyčajnými ľuďmi. Objavili sa v nej vplyvy ľudovej slovesnosti a podporovalo sa tiež vlastenecké cítenie, ktoré sa priamo spájalo s katolicizmom. Vznikali tu najmä duchovné piesne, kázne, legendy a jezuiské školské hry, ale tiež príležitostná poézia a ľúbostná lyrika. Ako protiklad k tejto literatúre vznikala ústna ľudová a poloľudová slovesnosť, najmä v podobe frašiek. Vážnejšia a najmä náročnejšia literatúra nemala veľký úspech, pretože v spoločnosti bolo len málo ľudí, ktorí mali aspoň základné vzdelanie, a aj to viedlo k rozvoju ľudovej tvorby.
V literárnej tvorbe spočiatku prevládal mysticizmus so svojim zdôrazňovaním pominuteľnosti života, ktorý bol typický pre náboženskú literatúru (legendy, vzdelávacie spisy, hry) a zo svetskej literatúry, ktorej bolo poskromne, to boli poézia a vzdelávacie a historické spisy. V neskoršom období, ktoré sa viaže na vrcholné obdobie protireformácie, vznikali hlavne propagačné náboženské žánre a ľudové knižky zábavného charakteru. Na dôležitosti získavala ľudová tvorba – lyrické piesne (ospevujúce vzťah ľudí k prírode, láske, práci a pod.), sociálne, vojenské a ľúbostné piesne, a obľúbené boli tiež veršované balady. V próze boli obľúbené čarovné, legendové rozprávky, povesti s renesančnými a stredovekými námetmi. Z dramatickej tvorby boli obľúbené náboženské i svetské hry, ktoré zľudoveli, a bábkové divadlo, ktoré dramatizovalo ľudové zábavné knižky.
Slovenská literatúra.
V slovenskej literatúre môžeme hovoriť o období baroka približne v rokoch 1650 – 1780, podobne ako je to i u českej literatúry. Na jej vznik mala veľký vplyv protiľudová a protimeštianska politika Habsburgovcov, ich snaha o stabilizáciu moci a upevnenie feudalizmu v krajine. Krajinu trápil hospodársky i spoločenský úpadok, zapríčinený protitureckým odbojom, protihabsburskými povstaniami uhorskej šľachty (Rákociho povstanie) a násilnou rekatolizáciou. Obyvateľstvo na to reagovalo vzburami, útekom do hôr (Juraj Jánošík) alebo vstupom do vojska. Samozrejme, že literatúru ovplyvňovali i zahraničné vplyvy, ktoré však nepriniesli žiadne pozitívne zmeny.
Protihabsburské povstanie Františka Wesselényiho v roku 1670 prinieslo len zosilnenie protireformačného boja. Mnoho predstaviteľov protestantskej inteligencie bolo uväznených a v roku 1674 poslaných do Talianska na galeje (Tobiáš Masník). V tomto období odišlo – podobne ako v Čechách – mnoho protestantov do exilu (najmä do Nemecka), kde vznikla slovenská exilová literatúra. Protireformačné hnutie šírili najmä rôzne katolícke rehole, ako napr. jezuiti, piaristi, ale aj františkáni, pavlíni, kapucíni a podobne. Svoj cieľ dosahovali obradmi a propagáciou barokových estetických ideálov.
Centrom protireformačného hnutia sa stala univerzita v Trnave, ktorá poskytovala vzdelanie v oblasti teológie, filozofie, práva a medicíny, pričom väčšina profesorov a žiakov bola slovenského pôvodu. Protikladom k tejto ustanovizni bolo evanjelické lýceum v Bratislave a Prešove, odkiaľ mnoho študentov odchádzalo študovať ďalej do zahraničia (univerzity vo Wittenbergu, Zhorelci, Strassburgu, Jene, Halle alebo v Lipsku). Nižšie školstvo bolo riadené rovnako katolíckou, ako aj evanjelickou cirkvou, no evanjelické školy boli postupne zatvárané.
V tomto období fungovalo na Slovensku veľa tlačiarní, z ktorých väčšina patrila protestantským majiteľom. Tlačili sa hlavne náboženské diela, spisy slúžiace školám a vzdelancom, ale tiež odborné a popularizačné diela z rôznych odborov (politika, právo, história, medicína, no hlavne filozofia). Diela boli vydávané v slovenčine, nemčine, maďarčine a latinčine. Diela slovenských študentov a exilových protestantských učencov boli tlačené aj v zahraničí (Viedeň, Brno, Wittenberg, Zhorelec, Halle, Jena, Berlín, Rostock, Vratislav, Gdansk, Leszno).

</doc>
<doc id="205228" url="https://sk.wikipedia.org/wiki?curid=205228" title="Zenit">
Zenit

Zenit môže byť:

</doc>
<doc id="205230" url="https://sk.wikipedia.org/wiki?curid=205230" title="Bruce McCandless">
Bruce McCandless

Bruce McCandless (* 8. jún 1937, Boston, Massachusetts, USA† 21. december 2017, Los Angeles, Kalifornia) bol americký astronaut z programov Skylab a letov s raketoplánmi STS.
Životopis.
Mladosť a výcvik.
Po základnej a strednej škole absolvoval akadémiu amerického vojenského námorníctva (U.S. Naval Academy), potom pokračoval v štúdiu na Stanfordovej univerzite, ktorú ukončil v roku 1965 s titulom inžiniera elektrotechniky. Bol vybraný do piatej skupiny amerických kozmonautov NASA v roku 1966. Po výcviku sa zaradil do záložnej posádky Skylabu 2 a potom sa zaškolil na lety s raketoplánmi. Vzdelanie si ešte doplnil na univerzite v Houstone. Je ženatý a má dve deti.
Lety do vesmíru.
Osemnásť rokov od vstupu do NASA, vo februári 1984, prvýkrát odštartoval do vesmíru na palube raketoplánu Challenger, pri osemdennej misii STS-41-B, desiatom lete raketoplánu vôbec. Posádku raketoplánu tvorili: Vance Brand, Robert Gibson, Bruce McCandless, Ronald McNair a Robert Stewart. Počas letu boli vypustené družice Westar 6, Palapa B2, tie však nezačali fungovať. 
Tento let však predsa len zaznamenal jeden úspech - počas neho bol vykonaný vôbec prvý nepripútaný výstup do otvoreného kozmu. Vykonal ho Bruce McCandless a fotografia z tohto výstupu sa stala celosvetovo populárna. Pozmenená fotografia sa objavila aj na obale albumu "Safe Trip Home" britskej speváčky Dido, kvôli čomu bol vedený súdny proces.
Štart aj pristátie boli na Floride na Kennedyho vesmírnom stredisku.
Na druhý let do vesmíru čakal ďalších 6 rokov. Letel v raketopláne Discovery na jar 1990, počas päťdenného letu vypustili Hubblov vesmírny ďalekohľad. Posádka: Loren Shriver, Charles Bolden, McCandless, Steven Hawley a Kathryn Sullivanová. Štartovali na Floride, pristáli na základni Edwards Air Force Base v Kalifornii.
Počas svojich dvoch letov vo vesmíre strávil 13 dní a je zapísaný ako 133. kozmonaut Zeme. 
Po letoch.
Pol roka po lete vo svojich 53 rokoch z NASA odišiel. V roku 1993 sa zamestnal vo firme Martin Marietta Astronautics Co. v Denveri.

</doc>
<doc id="205231" url="https://sk.wikipedia.org/wiki?curid=205231" title="Bruce McCandless II">
Bruce McCandless II



</doc>
<doc id="205232" url="https://sk.wikipedia.org/wiki?curid=205232" title="Robert Franklyn Overmyer">
Robert Franklyn Overmyer

Robert Franklyn „Bob“ Overmyer (* 14. júl 1936, Lorain, Ohio, USA – † 22. marec 1996, Duluth, Minnesota) bol americký astronaut z programov MOL, Sojuz-Apollo a letov s raketoplánmi STS. 
Život.
Mladosť a výcvik.
Po základnej a strednej škole v roku 1958 absolvoval fyzikálnu fakultu na Baldwin-Wallace College. Potom vyštudoval už s titulom leteckého inžiniera námornú postgraduálnu školu (U.S. Naval Postgraduate School), ukončil ju v roku 1964. Od 30. júna 1966 sa stal členom USAF pre program MOL-2. Od 14. augusta 1969 bol preradený do NASA k americkým kozmonautom. Bol členom podpornej posádky medzinárodného programu Sojuz-Apollo. Potom sa preškolil na lety s raketoplánom. V čase štartu sa stal 112. kozmonautom Zeme. Bol ženatý a mal tri deti.
Lety do vesmíru.
Po prvýkrát letel na raketopláne Columbia na jeseň roku 1982. Išlo o päťdennú misiu STS-5, počas ktorej posádka vypustila družice SBS-3 a Anik C3. Veliteľom bol Vance Brand, v štvorčlennej posádke boli tiež Dr. Joseph Allen a Dr. William Lenoir. Štartovali z Kennedyho vesmírneho strediska na myse Canaveral, pristáli na základni Edwards Air Force Base v Kalifornii.
O tri roky neskôr bol v posádke siedmeho letu raketoplánu Challenger, misie STS-51-B. Hlavným a splneným cieľom bola aktivácia európskeho laboratória Spacelab 3. Posádku Challengeru tvorili veliteľ plk. Robert Overmyer, ďalej potom plk. Frederick Gregory, Dr. William Thornton , Dr. Norman Thagard, Dr. Don Lind, Dr. Lodewijk van den Berg a Dr. Taylor Wang. Na palube so sebou mali tiež niekoľko zvierat. Štart aj cieľ boli zhodné s predchádzajúcim letom.
Počas svojich dvoch letov strávil vo vesmíre 12 dní.
Po letoch.
Rok po svojom druhom lete od NASA vo svojich 50 rokoch odišiel. Prešiel do firmy McDonnell Douglas Corp., Space Station Div. Tragicky zahynul pri havárii experimentálneho lietadla Cirrus VK-30 v Duluth o desať rokov neskôr.

</doc>
<doc id="205233" url="https://sk.wikipedia.org/wiki?curid=205233" title="Robert Overmyer">
Robert Overmyer



</doc>
<doc id="205234" url="https://sk.wikipedia.org/wiki?curid=205234" title="Robert F. Overmyer">
Robert F. Overmyer



</doc>
<doc id="205236" url="https://sk.wikipedia.org/wiki?curid=205236" title="Zoznam miest v Írsku">
Zoznam miest v Írsku

Zoznam miest v Írsku obsahuje predovšetkým abecedne usporiadaný zoznam všetkých oficiálne určených miest v Írsku. V ďalšej časti je zahrnutý prehľad najľudnatejších miest štátu, ako aj prehľad najväčších aglomerácií a urbanizovaných území.

</doc>
<doc id="205237" url="https://sk.wikipedia.org/wiki?curid=205237" title="Klaas Jan Huntelaar">
Klaas Jan Huntelaar



</doc>
<doc id="205240" url="https://sk.wikipedia.org/wiki?curid=205240" title="Dobrodružstvá Sherlocka Holmesa">
Dobrodružstvá Sherlocka Holmesa

Dobrodružstvá Sherlocka Holmesa je zbierka dvanástich príbehov, ktoré napísal Arthur Conan Doyle, a v ktorých účinkuje jeho slávny detektív Sherlock Holmes. Do slovenčiny ich preložil Alfonz Bednár. Pôvodne boli publikované ako samostatné príbehy v časopise "Strand" v období od júla 1891 do júla 1892. V Anglicku bola kniha vydaná 14. októbra 1892 vydavateľstvom "George Newnes Ltd.", a v Spojených štátoch ju 15. októbra vydali vo vydavateľstve "Harper". Prvotný náklad predstavoval 14 500 kusov. V Sovietskom zväze roku 1929 knihu zakázali kvôli okultizmu, i keď knižka sa takej téme nevenuje buď vôbec alebo len veľmi málo. Neskoršie bol tento zákaz zrušený.

</doc>
<doc id="205246" url="https://sk.wikipedia.org/wiki?curid=205246" title="Chinaski">
Chinaski

Chinaski je česká pop rocková skupina, ktorá vznikla v roku 1987 pod názvom "Starý hadry", založili ju Pavel Grohman a Michal Novotný (neskôr pod pseudonymom Malátný). Do kapely v roku 1989 prišli dvaja spolužiaci Michala Novotného z DAMU, dlhoročný frontman Peter Rajchert a Jiří Seydler. V roku 1994 sa pod vplyvom Charlese Bukowského premenovali na Chinaski a vydali rovnomenný debutový album. V októbri 1995 bol k piesni "Pojď si lehnout" natočený prvý videoklip skupiny. Jeho réžie sa ujal Jan Hřebejk.
Bubeník skupiny Pavel Grohman zahynul 25. júla 2008 vo veku 38 rokov pri dopravnej nehode na motorke.
20. novembra 2017 kapela vyhlásila, že v doterajšom zložení končí. Posledný koncert Chinaski v tejto zostave sa konal 18. decembra 2017 v Brne (CZ).

</doc>
<doc id="205247" url="https://sk.wikipedia.org/wiki?curid=205247" title="Vicebsk">
Vicebsk

Vicebsk (, , ) je historické mesto v severovýchodnom Bielorusku, neďaleko hraníc s Ruskom. Mestom preteká rieka Západná Dvina. Je centrom Vicebskej oblasti a počtom obyvateľov (342 000) je 4. najväčšie mesto v Bielorusku.
História.
Vicebsk je jedným z najstarších slovanských miest. Založila ho roku 947 knieža Oľga Kyjevská a skoro sa stalo sídlom kniežatstva a obchodným strediskom na ceste nazývanej "Iz Varjag v Greki", tj. na ceste spájajúcej Baltské a Čierne more, resp. Škandináviu s Byzantskou ríšou. V roku 1320 sa Vicebsku zmocnilo Litovské veľkokniežatstvo, po Ľublinskej únie (1569) patrilo Poľsko-litovskému štátu. V prvom delení Poľska (1772) pripadlo Rusku; neskôr sa stalo sídlom Vicebskej gubernérie a vyrástlo tu veľa neoklasicistických budov. Roku 1812 tadiaľ tiahol do Ruska Napoleon Bonaparte.
Počas druhej svetovej vojny mesto v roku 1941 okupovali Nemci. Sovietske vojská Vicebsk oslobodili 27. júna 1944 počas prvej fázy operácie Bagration.
V rokoch 19191991 bol Vicebsk a celé Bielorusko súčasťou ZSSR, od roku 1991 je jedným z kultúrnych a hospodárskych centier samostatného Bieloruska.
Kultúra.
Veľkou kultúrnou a historickou pamiatkou je kostol "Zvestovania Panny Márie" : pochádza z polovice 12. storočia, bol niekoľkorát prestavaný, v roku 1961 sčasti zničený a obnovený v roku 1992. Ďalej je v meste niekoľko iných kostolov, historická radnica a letné sídlo maliara Iľju Repina. Najznámejším vicebským rodákom je židovský maliar Marc Chagall (18871985).
Hospodárstvo a doprava.
Vicebsk je významným priemyslovým strediskom; sídli tu strojársky závod na televízory "Vityaz". Mesto leží mimo hlavnej tepny Minsk - Moskva, ale predsa len je dôležitým dopravným uzlom: stretávajú sa tu železničné i cestné ťahy severojužnej a západovýchodnej: (Petrohrad-Vitebsk-Orša-Homeľ-Kyjev a Riga-Polock-Vicebsk-Smolensk-Rusko).

</doc>
<doc id="205256" url="https://sk.wikipedia.org/wiki?curid=205256" title="SG-1">
SG-1



</doc>
<doc id="205259" url="https://sk.wikipedia.org/wiki?curid=205259" title="Prototyp">
Prototyp

Prototyp môže byť:

</doc>
<doc id="205260" url="https://sk.wikipedia.org/wiki?curid=205260" title="Anna-Maria Ravnopolská-Deanová">
Anna-Maria Ravnopolská-Deanová

Anna-Maria Ravnopolská-Deanová (* 3. august 1960, Sofia, Bulharsko) je bulharská harfistka, skladateľka a hudobná pedagogička.
Študovala hru na harfu u Liana Pasquali (na Konzervatóriu v Bukurešti) a Susann McDonald (na Vysokej škole múzických umení v Bloomingtone). 
V roku 1992 debutovala ja sólistka v Carnegie Hall v New Yorku.
Tvorba.
Kazachok, Arabian dance, Pavane, 2004
Personálna bibliografia.
"Music yesterday-today", 2002 
“Musical Horizons”, vol. 7 - 8, 2001, 21- 25, 27 - 33. 

</doc>
<doc id="205261" url="https://sk.wikipedia.org/wiki?curid=205261" title="Lakovňa">
Lakovňa

Lakovňa je dielňa, hala, resp. prevádzka, v ktorej sa lakuje.
Napríklad v automobilovom priemysle ide o časť výrobného procesu, pri ktorom sa uskutočňuje povrchová úprava karosérie.

</doc>
<doc id="205262" url="https://sk.wikipedia.org/wiki?curid=205262" title="Lakovanie">
Lakovanie



</doc>
<doc id="205263" url="https://sk.wikipedia.org/wiki?curid=205263" title="Lak">
Lak

Lak je povrchová vrstva z prírodnej alebo umelej živice. Slúži na zvýšenie lesku alebo všeobecne na ochranu povrchu. Nanášanie laku, lakového náteru, sa volá lakovanie.

</doc>
<doc id="205265" url="https://sk.wikipedia.org/wiki?curid=205265" title="Incubus (hudobná skupina)">
Incubus (hudobná skupina)

Incubus je americká rocková skupina z mesta Calabasas v Kalifornii. Skupinu založili v roku 1991 spevák Brandon Boyd, sólový gitarista Mike Einziger a bubeník Jose Pasillas, ktorí navštevovali Calabasas High School. Neskôr sa k nim pridal basgitarista Alex "Dirk Lance" Katunich a DJ Gavin "DJ Lyfe" Koppell; oboch neskôr nahradili Ben Kenney resp. DJ Kilmore.
Skupina Incubus si počas svojej existencie získala komerčný úspech spoločne s vydaním niekoľkých úspešných singlov. Komerčný úspech si získala vydaním albumu "Make Yourself" v roku 1999. V roku 2001 sa stala ešte úspešnejšia vďaka vydaniu singlu „Drive“ a nasledujúcym albumom "Morning View". Zatiaľ posledným albumom skupiny je "If Not Now, When?", ktorý bol vydaný dňa 12. júla 2011.
Hudobný štýl.
Počas ich kariéry, skupina Incubus začlenila dosvojej tvorby prvky viacerých hudobných žánrov a štýlov, ako alternatívny rock, alternatívny metal, art rock, heavy metal, electro, funk, funk metal, jazz, hip-hop, nu metal, pop, rap metal, techno, thrash metal, post-grunge a trip-hop. Medzi interpretov, ktorí ovplyvnili tvorbu skupiny Incubus, patria Faith No More, Mr. Bungle, Red Hot Chili Peppers, Alice in Chains a Primus.

</doc>
<doc id="205266" url="https://sk.wikipedia.org/wiki?curid=205266" title="Turek (stroj)">
Turek (stroj)

Turek bol mechanický stroj, prevádzkovaný v 18. a 19. storočí, ktorý jeho majitelia vydávali za šachový automat, mal aj turecké meno, Ilker. V skutočnosti bol však veľmi prepracovanou mystifikáciou. Mechanizmus skonštruoval roku 1771 slovenský vynálezca Johann Wolfgang Kempelen a verejnosti ho predviedol ešte toho roku na zámku Schönbrunn za prítomnosti kráľovnej Márie Terézie. Stroj dokázal zohrať dobrú šachovú partiu proti ľudskému protihráčovi alebo predviesť tzv. jazdcovu prechádzku – šachový problém ukladajúci hráčovi povinnosť obísť jazdcom celú šachovnicu tak, aby každé pole navštívil presne raz.
Svoj názov Turek dostal podľa svojho vzhľadu. Verejne bol prezentovaný ako automat, ale v skutočnosti išlo o mechanické zariadenie ukrývajúce skutočného šachistu, ktorý sa v prípade kontroly vnútra skrinky premiestňoval z jednej strany na druhú. Turka ovládal počas hry, pričom o ťahoch na šachovnici bol informovaný pomocou magnetov, na ktoré si svietil sviečkou. Turek hral v rôznych štátoch Európy a Ameriky po takmer 84 rokov, pričom porazil mnoho svojich vyzývateľov vrátane štátnikov ako Napoleon Bonaparte a Benjamin Franklin. Aj keď mnoho ľudí podozrievalo, že vnútri stroja je skrytý človek, verejne bol podvod vysvetlený až v roku 1857 v americkom časopise "The Chess Monthly". V tej dobe už stroj neexistoval; v roku 1854 zhorel pri požiari.

</doc>
<doc id="205267" url="https://sk.wikipedia.org/wiki?curid=205267" title="Franklin Story Musgrave">
Franklin Story Musgrave

Franklin Story Musgrave (* 19. august 1935, Boston, Massachusetts, USA) je bývalý americký astronaut z programu Skylab a letov s raketoplánmi STS.
Život.
Mladosť a výcvik.
Po základnej a strednej škole absolvoval syracuskú univerzitu (Syracuse University) a v roku 1958 na nej získal titul inžiniera matematiky a štatistiky. Potom pokračoval jednoročným štúdiom na kalifornskej univerzite v Los Angeles (University of California), v roku 1959 si odtiaľ odniesol diplom z výpočtovej techniky. O šesť rokov neskôr, v roku 1964, skončil ďalšiu školu, kolumbijskú univerzitu (Columbia University), odkiaľ si odniesol doktorát z oboru medicíny. A potom pokračoval už piatou vysokou školou, na univerzite v Kentucky (University of Kentucky) obhájil doktorát fyziológie. Po štúdiu slúžil v americkom námorníctve odkiaľ sa v roku 1967 dostal do šiestej skupiny kozmonautov. Bol vedeckým pracovníkom v záložnej posádke Skylabu 2, potom sa preškolil na raketoplány. Stal sa 116. kozmonautom Zeme. Je ženatý (manželka Patricia) a má päť detí.
Lety do vesmíru.
Po prvýkrát letel s Challengerom, päťdenná misia STS-6. Štart na Kennedyho vesmírnom stredisku na myse Canaveral, cieľ vojenská základňa Edwards Air Force Base v Kalifornii. Štvorčlenná posádka v zložení: Paul Weitz ako veliteľ, pilot plk. Karol Bobko a letoví špecialisti dr. Story Musgrave a Donald Peterson na obežnej dráhe vypustila družicu TDRS-A.
O dva roky letel opäť s Challengerom. Tentokrát bola posádka sedemčlenná: plukovník Charles Fullerton ako veliteľ, pilot plukovník Roy Bridges, ďalej dr. Karl Henize, dr. Franklin Musgrave, dr. Anthony England, dr. Loren Acton a dr. John Bartoe. Do vesmíru leteli s laboratóriom Spacelab 2. Let bol takmer osemdenný, štart aj cieľ bol rovnaký ako predchádzajúci let.
Tretiu výpravu STS-33-D uskutočnil až za štyri roky. Tentokrát v raketopláne Discovery, bol to prísne tajný let pripravený a platený armádou. Posádka: plk. Frederick Gregory, pilot plk. John Blaha, ďalej kpt. Manley Carter, dr. Franklin Musgrave, Kathryn Thorntonová. Počas letu vypustili špionážnu družicu typu Magnum. Štart aj pristátie na rovnakých miestach, ako predchádzajúce lety.
Po štvrtýkrát letel v roku 1991 na raketopláne Atlantis, misia STS-44-A. Veliteľom bol opäť plk. USAF Frederick Gregory a pilotom plk. USAF Terrence Henricks, ďalej leteli plk.James Voss, kpt. Mario Runco Jr., dr. Story Musgrave., nadpráporčík Thomas Hennen. Aj tento let mal vojenské poslanie. Počas neho bola vypustená vojenská družica DSP Block 14. Počas letu sa na dráhe stretli so stanicou Mir, z ktorej ich pozdravila sovietska posádka. Štart aj pristátie na rovnakých miestach, ako predchádzajúce lety.
Piaty, desaťdenný let absolvoval na modernom raketopláne Endeavour v roku 1993. Misia STS-61 mala jednu hlavnú úlohu, opraviť Hubblov vesmírny ďalekohľad (HST). Bezchybne to zabezpečila posádka v zložení plk. Richard Covey, kpt. Kenneth Bowersox, dr. Story F. Musgrave, dr. Kathryn Thorntonová , Claude Nicollier, dr. Jeffrey Hoffman a Thomas Akers. Aj tento let mal štart na Floride a pristátie v Kalifornii.
Na poslednú výpravu (STS-80) sa vydal na palube raketoplánu Columbia v roku 1996, tedy vo svojich 61 rokoch a bola to cesta najdlhšia. Počas tohto letu, ktorý trval 18 dní (pôvodný plán bol 16 dní), posádka vypustila a opäť zachytila dve vedecké družice - ORFEUS-SPAS II a WSF-3. Posádka bola päťčlenná v zložení : Kenneth Cockrell, Kent Rominger, Tamara Jerniganová, Thomas Jones a Story Musgrave. Netradične kvôli počasiu bolo pristátie na Floride. 
Počas svojich šiestich letov v období 13 rokov na obežnej dráhe Zeme strávil 53 dní a to na všetkých prevádzkovaných raketoplánoch.
Po letoch.
Rok po ukončení svojej kariéry kozmonauta z NASA odišiel a stal sa komentátorom amerických staníc CNN a PBS Nova. V roku 1997 býval na Floride v Kissimmee.

</doc>
<doc id="205268" url="https://sk.wikipedia.org/wiki?curid=205268" title="Franklin Musgrave">
Franklin Musgrave



</doc>
<doc id="205269" url="https://sk.wikipedia.org/wiki?curid=205269" title="Franklin S. Musgrave">
Franklin S. Musgrave



</doc>
<doc id="205270" url="https://sk.wikipedia.org/wiki?curid=205270" title="Story Musgrave">
Story Musgrave



</doc>
<doc id="205271" url="https://sk.wikipedia.org/wiki?curid=205271" title="F. Story Musgrave">
F. Story Musgrave



</doc>
<doc id="205272" url="https://sk.wikipedia.org/wiki?curid=205272" title="Wolfgang von Kempelen">
Wolfgang von Kempelen



</doc>
<doc id="205273" url="https://sk.wikipedia.org/wiki?curid=205273" title="Phil Ivey">
Phil Ivey

Phil Ivey (* 1. február 1976, Riverside, Kalifornia, USA) je americký profesionálny hráč pokru, ktorý je v súčasnosti považovaný za jedného z najlepších hráčov pokru. Má prezývku „Tiger Woods of Poker“ (Tiger Woods pokru).
Pokrová kariéra.
S pokrom začínal v Atlantic City, kde hrával pod prezývkou "No Home Jerome" ešte ako neplnoletý. Aj keď sa v súčasnosti skôr zameriava na cash games ako na turnaje, v roku 2002 dosiahol veľký úspech, keď získal tri náramky z turnajov World Series of Poker, čím vyrovanal rekord Phila Hellmutha a Teda Forresta za najviac víťazstiev za rok. V súčasnosti je držiteľom ôsmich náramkov víťaza z WSOP.
K roku 2008 jeho celkové príjmy z pokru prevýšili sumu 9,6 miliónov dolárov.

</doc>
<doc id="205276" url="https://sk.wikipedia.org/wiki?curid=205276" title="Konkatedrála svätého Martina">
Konkatedrála svätého Martina



</doc>
<doc id="205280" url="https://sk.wikipedia.org/wiki?curid=205280" title="Zoznam hier pre Nintendo Entertainment System">
Zoznam hier pre Nintendo Entertainment System

Toto je abecedný zoznam videohier vyvinutých pre hernú konzolu Nintendo Entertainment System

</doc>
<doc id="205283" url="https://sk.wikipedia.org/wiki?curid=205283" title="Karl Gordon Henize">
Karl Gordon Henize

Karl Gordon Henize (* 17. október 1926, Cincinnati, Ohio, USA – † 5. október 1993, Mount Everest, Nepál) bol americký astronaut z programu Skylab a letov s raketoplánmi.
Život.
Mladosť a výcvik.
Po základnej a strednej škole vyštudoval matematickú fakultu virginskej univerzity (University of Virginia), po ukončení štúdia v roku 1947 pokračoval na rovnakej univerzite štúdiom na fakulte astronómie. Doktorát astronómie obhájil v roku 1954. Potom slúžil v námorníctve. V roku 1967 bol vybraný do šiestej skupiny pripravujúcich sa amerických astronautov. V programe Skylab viedol pokusy ultrafialovej astronómie. Stal sa členom podporných posádok pre lety Skylab 2, Skylab 3 a Skylab 4. Po ukončení tohto programu sa preškolil na lety s raketoplánmi a stal sa 176. kozmonautom Zeme. Bol ženatý a mal štyri deti.
Lety do vesmíru.
Letel iba raz a to v roku 1985 na palube raketoplánu Challenger na sedemdennú misiu STS-51-F. Pre Challenger to bol ôsmy let, na palube boli: Charles Fullerton ako veliteľ, pilot Roy Bridges, ďalej dr. Karl G. Henize, dr. Franklin Musgrave, dr. Anthony England, dr. Loren Acton a dr. John-David Bartoe. Na obežnú dráhu vyniesli laboratórium Spacelab. Štartovali z Kennedyho vesmírneho strediska na myse Canaveral, pristáli na základni Edwards Air Force Base v Kalifornii.
Po lete.
V NASA zostal až do svojej smrti. Zomrel vo veku 66 rokov v roku 1993 pri pokuse o výstup na Mount Everest vo výške 6000 m na infarkt. 

</doc>
<doc id="205284" url="https://sk.wikipedia.org/wiki?curid=205284" title="Karl Henize">
Karl Henize



</doc>
<doc id="205285" url="https://sk.wikipedia.org/wiki?curid=205285" title="Karl G. Henize">
Karl G. Henize



</doc>
<doc id="205286" url="https://sk.wikipedia.org/wiki?curid=205286" title="Don Leslie Lind">
Don Leslie Lind

Don Leslie Lind (* 18. máj 1930, Midvale, Utah, USA – † 30. august 2022, Logan, Utah) bol americký astronaut z programu Skylab a letov s raketoplánmi.
Život.
Mladosť a výcvik.
Po základnej a strednej škole v roku 1953 absolvoval fyzikálnu fakultu univerzity v Utahu. Potom nastúpil k armáde, kde slúžil ako pilot amerického námorníctva na mnohých miestach. V roku 1964 obhájil doktorát v odbore vysokých energií. V roku 1966 bol prijatý do piatej skupiny amerických kozmonautov. Bol zaradený ako pilot v záložných posádkach pre Skylab 3 a Skylab 4. Po ukončení programu Skylab sa zaškolil na lety s raketoplánmi. Je ženatý a má sedem detí.
Lety do vesmíru.
Letel iba raz a stal sa 166. kozmonautom Zeme. Bolo to na jar roku 1985 na palube raketoplánu Challenger v sedemdennej misii STS-51-B. Pre Challenger to bol siedmy let, na palube boli: Robert Overmyer, Frederick Gregory, William Thornton, Norman Thagard, dr. Don L. Lind, Lodewijk van den Berg a Taylor Wang. Na obežnú dráhu vyniesli laboratórium Spacelab 2 a tiež niekoľko pokusných zvierat. Štartovali z Kennedyho vesmírneho strediska na myse Canaveral, pristáli na základni Edwards Air Force Base v Kalifornii.
Po lete.
V roku 1993 vyučoval ako profesor fyziky na univerzite Logan štátu Utah.

</doc>
<doc id="205287" url="https://sk.wikipedia.org/wiki?curid=205287" title="Don Lind">
Don Lind



</doc>
<doc id="205288" url="https://sk.wikipedia.org/wiki?curid=205288" title="Don L. Lind">
Don L. Lind



</doc>
<doc id="205289" url="https://sk.wikipedia.org/wiki?curid=205289" title="Joe Engle">
Joe Engle



</doc>
<doc id="205290" url="https://sk.wikipedia.org/wiki?curid=205290" title="Bill Pogue">
Bill Pogue



</doc>
<doc id="205291" url="https://sk.wikipedia.org/wiki?curid=205291" title="Canaveral">
Canaveral



</doc>
<doc id="205292" url="https://sk.wikipedia.org/wiki?curid=205292" title="Pleven (mesto)">
Pleven (mesto)

Pleven (po bulharsky "Плевен") je 7. najväčšie mesto Bulharska.
Poloha.
Nachádza sa v severnej časti krajiny a je správnym strediskom rovnomennej oblasti. Nachádza sa na upätí pohoria Stará planina v Dunajskej nížine. Pleven je významné centrum severozápadného Bulharska a po Ruse a Varne najväčšie mesto severu Bulharska.
Obyvateľstvo.
V roku 2007 malo približne 137 000 obyvateľov, z čoho bolo 94 % Bulharov.
Dejiny.
Mimo Bulharsko je Pleven známy vďaka obliehaniu Plevna v roku 1877, významnému vojenskému stretnutiu v Rusko-tureckej vojne. Oslobodenie mesta spod tureckej nadvlády znamenalo ďalší rýchly postup ruských vojsk pri oslobodzovaní Bulharska.

</doc>
<doc id="205293" url="https://sk.wikipedia.org/wiki?curid=205293" title="Kuršská kosa">
Kuršská kosa

Kuršská kosa (, ) je piesočný polostrov, kosa na juhovýchodnom pobreží Baltského mora v Litve (kraj Klajpeda) a v Kaliningradskej oblasti Ruska. Tiahne sa v tvare úzkej, mierne ohnutej dúhy z juhozápadu na severovýchod od Kaliningradského polostrova ku Klajpede. Oddeľuje Kuršský záliv od Baltského mora. 
Číselné údaje.
Polostrov je 98 km dlhý a 400 m až 3,8 km široký.
Geológia, flóra.
Na pobreží Baltského mora sa vytvorili piesočné vyvýšeniny – predné duny (vysoké 4 až 12 m), ktoré sú niekedy spevnené rastlinstvom. Za nimi sa rozprestiera hrboľatá, miestami bahenná plochá rovina pokrytá trávou a krami. Pozdĺž celej kosy sa dvíha celý rad veľkých pieskových dún (priemerne vysokých 30 až 40 m, maximálne až 70 m) široká 300 m až 1 km. Veľká časť z nich je pokrytá lesmi (hlavne borovica, jelša lepkavá s prímesou dubu, lipy a brestu).
Osídlenie.
Kosa je chráneným prírodným územím. Nachádza sa na nej mesto Neringa.
V zozname svetového dedičstva.
Od roku 2000 je Kuršská kosa zaradená v zozname svetového kultúrneho dedičstva UNESCO.
Literatúra.
V tomto článku boli použité informácie z Veľkej sovietskej encyklopédie, heslo „Куршская коса“.

</doc>
<doc id="205294" url="https://sk.wikipedia.org/wiki?curid=205294" title="Březina (okres Svitavy)">
Březina (okres Svitavy)

Březina je obec v Česku v okrese Svitavy v Pardubickom kraji. 2. októbera 2006 tu žilo 363 obyvateľov.

</doc>
<doc id="205296" url="https://sk.wikipedia.org/wiki?curid=205296" title="Jazykové verzie eura">
Jazykové verzie eura

K slovám euro a cent vzniklo niekoľko lingvistických problémov v mnohých jazykoch členských štátov Európskej únie, ako aj vo vzťahoch ku gramatike a tvorenie množného čísla.
Oficiálne uznesenie je jednoznačné: "Komunitárne právo vyžaduje jednotné písanie slova “euro” v nominatíve jednotného čísla vo všetkých ustanoveniach komunitárneho práva i ustanoveniach národných právnych noriem berúc do úvahy existenciu rozličných abecied.", taktiež "názov meny (euro) sa hláskuje rovnako vo všetkých jazykových mutáciách". Okrem toho sú všetky súčasné a budúce členské štáty eurozóny povinné "dodržiavať tieto princípy a usmernenia" a "zavádzať také opatrenia, ktoré sú nevyhnutné na ich implementáciu".
Písomná podoba vyobrazená na bankovkách je preto "EURO" v latinke, "ΕΥΡΩ" v gréckej abecede a na novej sérii bankoviek (5€, 10€, 20€) aj "ЕВРО" v cyrilike napriek tomu že Bulharsko ešte nie je členom Eurozóny.
Podobne ako názov meny "euro" aj názov jej jednotiek "cent" sa má v jednotnej podobe používať v národnej legislatíve členských štátov a to aj v singulári aj v pluráli. Výnimkou je Grécko, ktoré používa λεπτό (leptό, singulár), λεπτά (leptá, plurál) na národnej strane euromincí.
Česko.
V češtine sa píše "euro" a "cent" a výslovnosť je , . Písomná forma názvu euromeny sa teda odlišuje od písomnej formy názvu kontinentu Európa ("Evropa"); okrem toho sa predpona "euro-" začala štandardne používať pre všetky záležitosti spojené s EÚ ("Evropská unie"). 
V češtine je slovo euro stredného rodu, skloňuje sa podľa vzoru "město" a, tak ako väčšina podstatných mien, mení tvar plurálu po číslovkách, a to (v základnom tvare) takto:
V hovorovej reči sa niekedy namiesto týchto správnych tvarov používa nevyskloňovaná podoba "euro" pre akúkoľvek hodnotu. Cent je slovo mužského rodu a skloňuje sa podľa vzoru "hrad".
Nemecko a Rakúsko.
Základný tvar v nemčine znie "Euro" a "Cent" (veľkými písmenami). Rovnaký tvar sa (podobne ako v prípade iných merných jednotiek stredného a mužského rodu – napr. "Meter", "Dollar") používa v celom singulári aj pluráli s týmito výnimkami:
Slovo Euro sa vyslovuje (v slovenskom prepise) [ojro], slovo cent [sent] (ako v angličtine) alebo [cent] (ako v slovenčine). Väčšina ľudí používa výslovnosť [sent] (podľa amerického dolára).
Pejoratívne a slangovo sa euro prezýva "Teuro", čo je slovná hračka odvodená od slova "teuer" s významom 'drahý'. Nemecká marka mala polovičnú hodnotu eura (približný pomer 2:1), niektorí obchodníci a majitelia reštaurácií museli čeliť obvineniam, že využívajú menšie sumy v eurách na to, aby zvýšili ich cenu v prepočte na nemecké marky.
Slovensko.
Podľa pravidiel slovenského jazyka (primárne z kodifikačných príručiek Krátky slovník slovenského jazyka, Pravidlá slovenského pravopisu a Morfológia slovenského jazyka) je euro slovo ohybné, stredného rodu, skloňované podľa štandardného vzoru mesto. Vyslovuje sa ako tri slabiky: e-u-ro. Okrem toho má euro medzinárodnú skratku "EUR" podľa normy ISO, (nezáväznú) značku € a na Slovensku (nezáväznú) skratku Eur (o € a Eur pozri nižšie). 
Podľa pravidiel sú v slovenčine správne takéto použitia názvu/skratky/symbolu euro po číslovkách:
Slovo euro (po číslovkách či samostatne) sa skloňuje takto: 
Vyslovene nesprávne sú napríklad tvary: 
Okrem toho treba poznamenať, že:
Ďalej v zmysle komentára k zákonu o zavedení eura na Slovensku platí:
Slovinsko.
V slovinčine sa euro a cent nazývajú "evro" a "cent", podoba slov s číslovkou dva je "2 evra/centa" a podoba ostatného množného čísla je "3 evri/centi" a "5 evrov/centov". "Evro" sa píše s "v" namiesto "u", pretože je odvodené od slova "Evropa" (Európa), ktoré sa tiež píše s "v". 
V legislatívnych textoch sa však slovo "evro" nahrádza slovom "euro" vo všetkých pádoch, čo vyplýva z dohody uzatvorenej medzi Slovinskom a Európskou úniou.
Spojené kráľovstvo.
Oficiálne pravidlá, ktoré sa dodržiavajú v legislatíve EÚ v angličtine, predpisujú použitie slov "euro" a "cent" pre jednotné aj množné číslo. Tento postup pochádza zo snahy zabezpečiť to, aby eurobankovky neboli preplnené dlhým radom plurálov v jednotlivých jazykoch. Plurál bez použitia prípony "-s" zostal zachovaný aj v legislatíve EÚ, Európska komisia preto rozhodla, ponechať takéto množné číslo v anglickej verzii legislatívy, zatiaľ čo ostatným členským štátom umožnila používať gramaticky správne podoby plurálu. Generálne riaditeľstvo pre preklad teraz však odporúča, aby sa používali gramaticky správne podoby plurálu "euros" a "cents" najmä v materiáloch určených širokej verejnosti. Generálne riaditeľstvo pre preklad vydalo "English Style Guide" (príručku pre autorov textov a prekladateľov Európskej komisie), v ktorej sa píše: "Podobne ako ‘pound’, ‘dollar’ alebo názov akejkoľvek inej meny v anglickom jazyku píše sa aj slovo ‘euro’ malými písmenami vrátane prvého písmena slova, a ak je to vhodné, priberá v pluráli príponu ‘s’ (podobne aj slovo ‘cent’): This book costs ten euros and fifty cents (Táto kniha stojí 10 € a 50 centov)."

</doc>
<doc id="205299" url="https://sk.wikipedia.org/wiki?curid=205299" title="Scat">
Scat

Scat je improvizovaný jazzový spev, pri ktorom sa používajú nezmyselné slová, slabiky alebo sa spieva bez artikulácie. Scat je obdobou inštrumentálnej improvizácie. Niekedy sa používa pri technike zvolanie-odpoveď.
História.
Scat sa objavil v ragtime na začiatku 20. storočia.
Zaujímavosti.
Známy, ale pravdepodobne nepravdivý príbeh hovorí, že scat vytvoril Louis Armstrong, keď si nemohol spomenúť na text piesne „Heebie Jeebies“ pri nahrávaní v roku 1926.

</doc>
<doc id="205300" url="https://sk.wikipedia.org/wiki?curid=205300" title="Imagine (skladba)">
Imagine (skladba)

„Imagine“ je skladba od Johna Lennona, ktorá bola vydaná na jeho rovnomennom albume z roku 1971. Spoluproducentom nahrávania tohto albumu bol Phil Spector.
Táto pieseň patrí medzi najznámejšie, najuznávanejšie skladby. V roku 2004 bola časopisom "Rolling Stone" daná na tretie miesto zoznamu 500 najlepších songov všetkých čias. Bývalý prezident USA Jimmy Carter raz povedal: ""Spolu so svojou manželkou sme navštívili okolo 125 krajín celého sveta. Okrem ich štátnych hymien sme najčastejšie počuli hrať skladbu Lennonov song „Imagine“."
V knihe "Lennon in America", ktorú napísal Geoffrey Giuliano, komentuje Lennon toto svoje dielo "ako protináboženskú, protinacionalistickú, antikapitalistickú, proti všetkým konvenciám protestujúcu pieseň, ktorá je všeobecne akceptovaná len preto, že všetky tieto protesty su zamaskované do sladkého obalu". K týmto slovám ešte Lennon dodáva, že "v skutočnosti je tento jeho song Komunistickým manifestom.""
Myšlienkou textu tejto Lennonovej piesne je jeho túžba po omnoho mierumilovnejšom svete. V roku 1963 Lennon napísal v úvode textu jeho skladby „I'll Get You“ slová: "Imagine I'm in love with you, it's easy cause I know", ktoré by mohli byť akousi verziou štýlu a témy, ktorú neskôr použil v songu „Imagine“, no jeho refrén by mal byť sčasti inšpirovaný poetikou Yoko Ono, jej reakciou na trpké skúsenosti v Japonsku počas 2. svetovej vojny. Podľa britských novín "The Guardian" jedny z prvých verzií veršov podobných refrénu môžeme nájsť v jej knižke "Grapefruit", z roku 1965, kde sú riadky ako ""imagine a raindrop" a "imagine the clouds dripping".
V interview pre časopis Playboy s Davidom Sheffom v roku 1980 John Lennon myšlienku skladby „Imagine“ opísal takto:
 Sheff: Váš nový album zakončujete slovami "Hard Times Are Over (For a While)" ("Tažké časy skončili (Na chvíľu)." Prečo?
Lennon: Táto správa nie je ničím novým: "Give Peace a Chance" ("Dajme šancu mieru") - nie je to nič neracionálne, iba som povedal "dajme mu šancu". V skladbe „Imagine“ hovoríme: "Dokážete si predstaviť svet bez hraníc, bez vierovyznaní?"" Pososolstvo je neustále to isté, pozitívne.
Nutopia.
Nutopia je koncept krajiny, ktorý vytvorila Yoko Ono s Johnom Lennonom na "Deň bláznov" 1. apríla 1973. Národ tejto krajiny mal mať život podľa predstáv, ktoré sú načrtnuté v piesni „Imagine“. 
V oficiálnej deklarácii krajiny Nutopia je stanovené, že:
"krajina nemá územie, nepotrebuje pasy, sú v nej iba ľudia. Nutopia neuznáva zákony iné ako kozmické. Všetci obyvatelia krajiny sú zároveň jej veľvyslancami. Občianstvo krajiny Nutopia sa dá získať uvedomením jej existencie."
Štátna vlajka Nutopie má iba jednu farbu: bielu. Niektorí kritici poukazovali na to, že táto farba poukazuje na kapituláciu, Lennon a Ono ale odporujú tým, že toto prirovnanie potvrdzuje, že cez kapituláciu a kompromis sa dá dosiahnuť mier. Skupina U2 si prepožičala štátnu zástavu Nutopie pri niektorých politicky ladených skladbách na svojom koncertnom turné k ich tretiemu albumu "War".
Na štátnej pečati Nutópie je vyobrazený tuleň. Štátnu hymnu tejto krajiny môžeme nájsť na Lennonovom albume "Mind Games". Táto hymna pozostáva z niekoľko sekúnd ticha.
Na budovu bydliska Johna Lennona "The Dakota", bola nainštalovaná plaketa s nápisom "NUTOPIAN EMBASSY". 
Je pravdepodobné, že inšpiráciou k téme predstavy krajiny bez hraníc, bez potreby vybavovania štátneho občianstva, a problémov s tým spojenými boli aj Lennonove ťažkosti s pobytom v USA. V roku 2006 bola producentami programu "The U.S. Versus John Lennon" od kanadskej televíznej spoločnosti "Lions Gate Entertainment" vytvorená internetová stránka Nutopia..

</doc>
<doc id="205307" url="https://sk.wikipedia.org/wiki?curid=205307" title="Vietnow">
Vietnow

Vietnow je tretia skladba albumu Evil Empire americkej metalovej kapely Rage Against the Machine.
Kriticky poukazuje na populárne pravicové relácie v rádiach, moderované napr. Rushom Limbaughom, G. Gordonom Liddym, Oliverom Northom alebo Michaelom Reaganom. Takisto pripomína kauzu zo začiatku 90.rokov, keď boli štyria losangeleskí policajti zachytení pri bití černošského motoristu Rodneyho Kinga.

</doc>
<doc id="205312" url="https://sk.wikipedia.org/wiki?curid=205312" title="Strom roka">
Strom roka

Strom roka je celoslovenská súťaž, ktorej cieľom je upozorňovať na význam stromov v životnom prostredí, vzbudzovať a posilňovať záujem verejnosti o svoje okolie ako aj umožniť širokej verejnosti predstaviť svoj najkrajší strom a možno aj príbeh, ktorý sa so stromom spája.
Vyhlasovaná je každoročne od roku 2003 (s výnimkou roku 2005) formou ankety. Organizátorom je v súčasnosti environmentálna nadácia Ekopolis so sídlom v Banskej Bystrici.
Finalistov do súťaže vyberá z verejne nominovaných stromov zmiešaná komisia, víťazný strom je volený vo verejnom hlasovaní a vyhlasovaný spravidla koncom októbra. Prvé tri stromy s najvyšším počtom hlasov získavajú odborné ošetrenie. Vyžrebovaní nominujúci a hlasujúci získavajú ocenenie v podobe knižných poukážok. Víťazný strom potom na jar ďalšieho roka reprezentuje Slovensko v súťaži Európsky strom roka.
Ocenené stromy.
Tabuľka obsahuje rok, názov stromu, jeho latinský názov, obvod kmeňa, výšku, vek a lokalitu.

</doc>
<doc id="205318" url="https://sk.wikipedia.org/wiki?curid=205318" title="Znak medzery">
Znak medzery

Znak medzery alebo prázdny znak je znak, ktorý sa vo vete vkladá medzi jednotlivé slová a za interpunkčné znamienka.

</doc>
<doc id="205319" url="https://sk.wikipedia.org/wiki?curid=205319" title="Prosečné (vrch)">
Prosečné (vrch)

Prosečné () je výrazný vrch v Chočských vrchoch na Slovensku. Je najvyšším vrchom ich najvýchodnejšieho rovnomenného podcelku a nachádza sa nad Prosieckou dolinou, približne severozápadne od Liptovského Mikuláša. .
Poloha.
Nachádza sa vo východnej polovici Chočských vrchov, v geomorfologickom podcelku Prosečné. Leží v Žilinskom kraji, v okrese Liptovský Mikuláš a zasahuje na katastrálne územie obcí Veľké Borové, Kvačany a Prosiek. Západné svahy Prosečného zasahujú na územie národnej prírodnej rezervácie Prosiecka dolina.
Popis.
Mohutný masív je zo severu ohraničený Zubereckou brázdou, z východu Kvačianskou dolinou, z juhu Liptovskou kotlinou a zo západu Prosieckou dolinou. Budovaný je dolomitmi a vápencami. Súčasťou rozsiahleho masívu sú sedlom oddelené, východne situované vrchy Čierna hora () a Hrádková (). Severným smerom leží vrch Diel (), západným Lomné () a Čerenová (). Masív odvodňuje na severozápade a západe riečka Prosiečanka, na severe Borovianka, smerujúca do Kvačianky, tečúcej východným okrajom masívu. 
Západné svahy klesajú do Prosieckej doliny, ktorá je súčasťou rovnomennej národnej prírodnej rezervácie, východné strmo zostupujú do menšieho údolia, oddeľujúceho susednú Hrádkovú. Jej východné svahy tvoria Kvačiansku dolinu, taktiež chránenú lokalitu. Celý masív je krasovou oblasťou. Najbližšími sídlami sú asi severne vzdialené Veľké Borové, juhovýchodne situované Kvačany a juhozápadne ležiaci Prosiek.
Výhľady.
Nesúvislý porast vrcholovej časti umožňuje obmedzený, no zaujímavý kruhový rozhľad. Okrem okolitých Chočských vrchov je možné pozorovať blízku Liptovskú kotlinu s Liptovskou Marou, Skorušinské vrchy, hrebeň Oravskej Magury, Oravských Beskýd, časť Malej a Veľkej Fatry, Nízke i Západné Tatry.

</doc>
<doc id="205322" url="https://sk.wikipedia.org/wiki?curid=205322" title="Ján Cibuľa (hokejista)">
Ján Cibuľa (hokejista)

Ján Cibuľa (* 8. november 1974) je bývalý slovenský hokejový útočník.
Jeho športová kariéra začala v Liptovskom Mikuláši, ale za jeho najvýznamnejšie obdobie sa považuje pôsobenie na pozícií krídelného útočníka HKm Zvolen, kde bol roky jedným z členov základného kádra. Po neúspešnom štvrťfinále s HK 36 Skalica v sezóne 2007/2008 sa dostal na listinu nežiaducich hráčov a z mužstva bol vyradený. Jeho dres mal číslo 23. Odohral päť sezón vo Francúzsku za Štrasburg.
Ján Cibuľa reprezentoval Slovensko ako junior na Majstrovstvách sveta do 20 rokov C-kategórie v roku 1994, kde bol aj kapitánom mužstva.

</doc>
<doc id="205329" url="https://sk.wikipedia.org/wiki?curid=205329" title="Guyanské stredisko pre vesmír">
Guyanské stredisko pre vesmír

Guyanské stredisko pre vesmír (alebo Kourou, vysl. "kuru") je kozmodróm, ktorý leží blízko mesta Kourou vo Francúzskej Guyane. 
Zariadenie je v činnosti od roku 1968. Poloha v blízkosti mesta Kourou je mimoriadne výhodná na vybudovanie kozmodrómu z dôvodu blízkosti rovníka, a preto, že raketu štartujú nad more. Z kozmodrómu sú vypúšťané družice a sondy Európskej kozmickej agentúry (ESA), Národného strediska pre kozmický výskum (CNES), ale aj satelity komerčnej firmy Arianespace. 
Miesto na stavbu zariadenia bolo vybrané v roku 1964 a Francúzsko si tu vybudovalo svoj kozmodróm. Keď bola v roku 1975 založená Európska vesmírna agentúra, Francúzsko ponúklo novovzniknutej agentúre Guyanské kozmické centrum na používanie. Komerčné štarty sa predávajú tiež mimoeurópskym agentúram. ESA hradí dve tretiny rozpočtu kozmodrómu a financuje tiež rozširovanie a úpravy komplexu pri vývoji nosičov Ariane. Pozemný segment sa skladá z budov pre prípravu rakiet a satelitov, štartovacieho zariadenia a závodu na výrobu paliva.
Kourou leží približne 500 km severne od rovníka, na 5°8´ severnej šírky. Na tejto zemepisnej šírke pridáva zemská rotácia rakete rýchlosť 460 m/s, pokiaľ štartovná trajektória smeruje na východ. Preto sa dá satelit ľahšie dopraviť na obežnú dráhu. 
Protipožiarne zabezpečenie rieši Parížska požiarna brigáda. Bezpečnosť zabezpečujú jednotky francúzskych žandárov (Gendarmerie) spolu s 3. pechotným plukom francúzskej cudzineckej légie a ďalšími vojenskými jednotkami.

</doc>
<doc id="205330" url="https://sk.wikipedia.org/wiki?curid=205330" title="Sum 41">
Sum 41

Sum 41 bola kanadská rocková skupina z mesta Ajax v Ontáriu. Skupina vznikla v roku 1996 a v súčasnosti sú jej členmi Deryck Whibley (spev, rytmická gitara), Tom Thacker (sólová gitara, sprievodný spev), Dave Baksh (sólová gitara, sprievodný spev), Jason McCaslin (basová gitara, sprievodný spev) a Frank Zummo (bicie). V januári 2013 bývalý bubeník Steve Jocz ohlásil odchod zo skupiny.
Pôvodne sa skupina volala Kaspir, ale rozhodli sa zmeniť názov dňa 28. septembra 1996, čo bol 41. deň letných prázdnin. V roku 1999 podpísala skupina nahrávaciu zmluvu s vydavateľstvom Island Records. V roku 2001 vydala svoj debutový album "All Killer, No Filler". Najväčší úspech skupina dosiahla vydaním singlu „Fat Lip“, ktorý dosiahol 1. miesto v americkom rebríčku Modern Rock Tracks a dodnes je ich najúspešnejším singlom. Samotný album získal platinovú platňu v USA, Kanade a v Spojenom kráľovstve.
Skupina neskôr v roku 2002 vydala album "Does This Look Infected?", ktorý bol tiež komerčne úspešný. Single „The Hell Song“ a „Still Waiting“ dosiahli vysoké pozície v rebríčkoch pre moderný rock. V roku 2004 vydala skupina ďalší album "Chuck", z ktorého boli vydané single „We're All To Blame“ a „Pieces“. Album "Chuck" bol úspešný a dosiahol 10. miesto v rebríčku "Billboard" 200 a predalo sa 5 miliónov jeho kópií po celom svete. V roku 2007 vydala skupina album "Underclass Hero", ktorý bol ešte úspešnejší a v rebríčku "Billboard" 200 dosiahol 7. miesto. Po štyroch rokoch vydala v roku 2011 album "Screaming Bloody Murder", ktorý však nedosiahol taký úspech ako predchádzajúce albumy.
Skupina bola sedemkrát nominovaná na cenu Juno Award, ktorú vyhrala dvakrát (v kategóriách Group of the Year v roku 2002 a Rock Album of the Year z album "Chuck" v roku 2005). Tiež bola nominovaná na cenu Grammy za najlepší metalový výkon za skladbu „Blood In My Eyes“, avšak prehrala so skupinou Foo Fighters.
V roku 2013 skupinu opustil bubeník Steve Jocz. V júli 2015 vystúpil gitarista Dave Baksh so skupinou na Alternate Press Awards. Krátko na to oznámila skupina jeho oficiálny návrat. Novým bubeníkom sa stal Frank Zummo.
Hudobný štýl a vplyvy.
Skupina Sum 41 je označovaná predovšetkým ako pop punková, punk rocková a melodic hardcorová. Tiež býva označovaná za alternatívnorockovú a alternatívnometalovú skupinu. Fanúšikovia a hudobní kritici potvrdili, že albumy "Hour of Power" a "All Killer No Filler" boli hlavne pop punkové, punk rockové, skate punkové a rapcorové, ale s albumom "Does This Look Infected?" si začala skupina osvojovať ťažší punk rockový štýl ovplyvnený žánrom melodic hardcore. Hudobní kritici popísali zvuk albumu "Underclass Hero" ako oživenie starého pop punkového štýlu skupiny.
Tvorbu skupiny Sum 41 ovplyvnili interpreti ako NOFX, Pennywise, The Vandals, Gob, Bad Religion, Rancid, Green Day, Metallica, Iron Maiden, Blink-182, The Offspring, Megadeth, Slayer, Nirvana a The Beatles.

</doc>
<doc id="205333" url="https://sk.wikipedia.org/wiki?curid=205333" title="Generátor elektrického napätia">
Generátor elektrického napätia

Generátor elektrického napätia je zariadenie, ktoré premieňa mechanickú prácu na elektrické napätie, všeobecne na princípe elektromagnetickej indukcie.
Opačným zariadením ku generátoru elektrického napätia je elektromotor.
Typy generátorov elektrického napätia:

</doc>
<doc id="205334" url="https://sk.wikipedia.org/wiki?curid=205334" title="Elektrický zdrojový agregát">
Elektrický zdrojový agregát

Elektrický zdrojový agregát (EZA) alebo dieselagregát alebo elektrocentrála je elektrické zariadenie premieňajúce mechanickú prácu na elektrické napätie.
Patrí medzi generátory elektrického napätia
Konštrukcia.
EZA sa skladajú z troch základných častí, a to hnacieho motora, alternátora a rozvádzača. Ako hnací agregát sa používajú benzínové, naftové alebo plynové motory.
Princíp činnosti.
Elektrické zdrojové agregáty využívajú fyzikálny jav elektromagnetizmus.
Základným princípom elektromagnetizmu je vzájomné silové pôsobenie elektromagnetických polí vytváraných elektrickými vodičami ktorými preteká elektrický prúd, resp. interakcia týchto polí s magnetickým poľom permanentného magnetu. Túto silu nazývame Lorentzova sila.
V bežnom elektrickom zdrojovom agregáte posobí rotor krútiacim momentom tak, aby magnetické pole vytvárané vo vodičoch rotora a magnetické pole statora vytvárali elektrický potenciál na vinutiach statora. Toto napätie je z vinutí odoberané a usmerňované a pomocou rozvádzača a elektrickej siete, privádzané k elektrickým spotrebičom.

</doc>
<doc id="205336" url="https://sk.wikipedia.org/wiki?curid=205336" title="Pevninová kôra">
Pevninová kôra



</doc>
<doc id="205337" url="https://sk.wikipedia.org/wiki?curid=205337" title="Apis mellifera">
Apis mellifera



</doc>
<doc id="205343" url="https://sk.wikipedia.org/wiki?curid=205343" title="Podplukovník">
Podplukovník

Podplukovník je policajná a vojenská hodnosť.
Ozbrojené sily Slovenskej republiky.
V Ozbrojených silách Slovenskej republiky je to 6. v poradí najvyššia dôstojnícka hodnosť. Skratka hodnosti je pplk. Hodnosť podplukovník je vyššia než "major" a nižšia než "plukovník". Hodnosť je značná dvomi zlatými päťramennými hviezdami s postrannou tzv. koľajničkou (jeden prúžok zlatej farby). Príkladom funkčného zaradenia podplukovníka je pplk. Ing. Peter Bagačka, veliteľa 13. mechanizovaného práporu. Rovnakú hodnosť má aj pplk. Ing. Branislav Vavrinec, náčelník štábu Čestnej stráže prezidenta SR.
Iné použitie.
Hodnosť podplukovníka sa používa aj v Hasičskom záchrannom zbore. Príkladom nositeľa tejto hodnosti je riaditeľ okresného riaditeľstva HaZZ v Banskej Bystrici, pplk. Ing. Dušan Mlynárik.

</doc>
<doc id="205346" url="https://sk.wikipedia.org/wiki?curid=205346" title="Plukovník">
Plukovník

Plukovník je policajná a vojenská hodnosť. V slovenskej armáde je to šiesta najvyššia dôstojnícka hodnosť. Hodnosť plukovník je vyššia ako "podplukovník" a nižšia ako "plukovník generálneho štábu". Plukovník väčšinou velí pluku, len vo výnimočných prípadoch aj väčším jednotkám. Hodnosť plukovník je jedna z najstarších hodností, ktorá existuje od čias rímskej armády.
V Ozbrojených silách Slovenskej republiky.
Podľa bývalého Náčelníka Generálneho štábu Ozbrojených síl Slovenskej republiky Ľubmíra Bulíka: „Z 540 plukovníkov zostalo približne sedem desiatok.“
Iné použitie.
Hodnosť plukovníka sa používa aj v Hasičskom záchrannom zbore. Jeho prezidentom je plk. Ing. Pavol Mikulášek.

</doc>
<doc id="205349" url="https://sk.wikipedia.org/wiki?curid=205349" title="Brigádny generál">
Brigádny generál

Brigádny generál je najnižšia generálska hodnosť, jej držiteľ môže veliť brigáde. Dávnejšie sa tiež používalo označenie brigadier. Hodnosť zaviedli počas francúzskej revolúcie. V slovenskej armáde je najbližšia nižšia hodnosť plukovník generálneho štábu a najbližšia vyššia hodnosť generálmajor. Označenie je jedna veľká päťramenná zlatá hviezda so zlatým lemovaním a lipovej ratolesti okolo štátneho znaku na pokrývke hlavy. Brigádny generál je taktiež nazývaný "jednohviezdičkový generál". K vyšším hodnostiam postupne pribúdajú hviezdičky.

</doc>
<doc id="205357" url="https://sk.wikipedia.org/wiki?curid=205357" title="Blekinge (provincia)">
Blekinge (provincia)

Blekinge alebo Blekinge län je najmenšia zo švédskych provincií (län). Nachádza sa na juhu Švédska a susedí s provinciami Skåne, Kronoberg a Kalmar. Rozkladá sa na .

</doc>
<doc id="205361" url="https://sk.wikipedia.org/wiki?curid=205361" title="Dalarna (provincia)">
Dalarna (provincia)

Dalarna alebo Dalarnas län je provincia v strednom Švédsku. Susedí so švédskymi provinciami Jämtland, Gävleborg, Västmanland, Örebro a Värmland. Na západe susedí s nórskymi provinciami Hedmak a Sør-Trøndelag. Provincia má rozlohu .

</doc>
<doc id="205363" url="https://sk.wikipedia.org/wiki?curid=205363" title="Gotland (obec)">
Gotland (obec)

Gotland je obec (nazývaná aj Gotlands kommun) a (na rovnakom území) aj provincia (nazývaná aj Gotlands län) a historický kraj na ostrove Gotland vo Švédsku. Leží východne od ostrova Öland a pobrežia provincie Kalmar v Baltskom mori. Hlavným mestom provincie je Visby.
Ostrovy.
Okrem hlavného ostrova Gotland patria k obci/provincii/kraju aj menšie priľahlé ostrovy. Sú to Fårö, Gotska Sandön, Asunden, Fjaugen, Furillen, Lilla Karlsö, Olofsholm, Stora Karlsö.
Sídla.
V obci/provincii/kraji sa nachádza 16 sídel. Sú zoradené podľa počtu obyvateľov (31. 12. 2005).

</doc>
<doc id="205366" url="https://sk.wikipedia.org/wiki?curid=205366" title="Örebro (provincia)">
Örebro (provincia)

Örebro je provincia v strednom Švédsku. Susedí s provinciami Västra Götaland, Värmland, Dalarna, Västmanland, Södermanland a Östergötland .
Provincia má rozlohu a populáciu 273 822 obyvateľov.

</doc>
<doc id="205368" url="https://sk.wikipedia.org/wiki?curid=205368" title="Donald Herold Peterson">
Donald Herold Peterson

Donald Herold Peterson (* 22. október 1933, Winona, Mississippi, USA – † 27. máj 2018, El Lago, Texas) bol americký astronaut z programu MOL a letov s raketoplánmi.
Život.
Mladosť a výcvik.
Po základnej a strednej škole sa rozhodol pre armádu. Vyštudoval Vojenskú akadémiu Spojených štátov vo West Pointe a potom technologický inštitút vojenského letectva (USAF Institute of Technology), odbor nukleárna fyzika. Tu získal titul inžiniera. Neskôr si vzdelanie doplnil na USAF Test Pilot School. Bol vybraný pre vojenský program MOL a neskôr (1969) už v hodnosti plukovníka amerického vojenského letectva preradený do tímu kozmonautov s cieľom letov na raketoplánoch. Používal prezývku Don. Je ženatý a má tri deti.
Lety do vesmíru.
V apríli 1983 sa stal 117. kozmonautom Zeme, keď raketoplán Challenger s Donom na palube odštartoval z Kennedyho vesmírneho strediska na myse Canaveral na päťdennú misiu STS-6. V štvorčlennej posádke s ním boli: Paul Weitz, Karol Bobko a Franklin Musgrave. Počas letu vypustili družicu TDRS. Pristáli na základni Edwards Air Force Base v Kalifornii.
Po lete.
Vo svojich šesťdesiatich rokoch sa stal prezidentom spoločnosti Aerospace Operations Consultants, Inc., Seabrook, v Texase a bol ním do roku 1999. V roku 2001 sa zapojil do spoločenského programu Kennedyho vesmírneho strediska na Floride nazvaného "„Dine with an Astronaut“" (Navečerajte sa s astronautom).

</doc>
<doc id="205369" url="https://sk.wikipedia.org/wiki?curid=205369" title="Donald Peterson">
Donald Peterson



</doc>
<doc id="205370" url="https://sk.wikipedia.org/wiki?curid=205370" title="Donald H. Peterson">
Donald H. Peterson



</doc>
<doc id="205371" url="https://sk.wikipedia.org/wiki?curid=205371" title="Västra Götaland">
Västra Götaland

Västra Götaland alebo Västra Götalands län je provincia nachádzajúca sa na západnom pobreží Švédska. Susedí s provinciami Värmland, Örebro, Östergötland, Jönköping a Halland . Na západe tiež susedí s nórskou provincií Østfold. Provincia Västra Götaland je druhá najväčšia zo všetkých švédskych provincií. V provincie žije zhruba 1 500 000 obyvateľov. Centrum provincie je Göteborg, ktorý má 750 000 obyvateľov.

</doc>
<doc id="205372" url="https://sk.wikipedia.org/wiki?curid=205372" title="Ex officio">
Ex officio



</doc>
<doc id="205379" url="https://sk.wikipedia.org/wiki?curid=205379" title="Ida Kamińska">
Ida Kamińska

Ida Kamińska (* 4. september 1899, Odesa – † 21. máj 1980, New York) bola poľská divadelná a filmová herečka, režisérka židovského pôvodu, jedna z najväčších herečiek v histórii židovskej divadelnej scény. V rokoch 1949 – 1953 riaditeľka "Židovského divadla" v Lodži, v rokoch 1953 – 1955 "Židovského divadla" vo Vroclave a následne v rokoch 1955 – 1968 "Židovského divadla" vo Varšave.
Bola prvou herečkou socialistického bloku nominovanou na Oscara. Nomináciu za najlepšiu ženskú úlohu dostala v roku 1967 za úlohu majiteľky obchodu v česko-slovenskom filme Obchod na korze.
Biografia.
Roky 1899 – 1939.
Ida Kamińska bola dcérou herečky Ester Rachel Kamińskej, nazývanej matkou židovského divadla, a Abrahama Izaaka Kamińského, je tiež sestrou Reginy Kamińskej. Narodila sa 4. septembra 1899 v hoteli "Teatraľnaja Gostinica" v Odese, kde práve v tom čase hosťovali na vystúpení jej rodičia. V roku 1904 stála prvýkrát na doskách divadla "Jardin deHiwer" vo Varšave, stvárňujúc úlohu "Sionky" v diele "Matka" od Pińského.
V roku 1916 skončila gymnázium a po prvý raz debutovala na scéne "Teatru Żydowskiego" – "Židovského divadla" vo Varšave, ktorý založili jej rodičia v roku 1913 v rotunde na Dynasach na ulici "Oboźnej" 1 – 3. Viac ako dva roky hrala hlavne v operetných predstaveniach. Po smrti otca v roku 1918 vycestovala matka na vystúpenia na Ukrajinu, odkiaľ sa vrátila v roku 1921. Odvtedy hrala v "Teatrze Centralnym" (Hlavnom divadle) v Leszne, riadenom Ester Rachel Kamińskou, a taktiež hosťovala v "Trupie Wileńskiej" (Vilniuskom súbore).
V rokoch 1924 – 1928 prevádzkovala spolu so svojím prvým manželom Zygmuntom Turkowom "Warszawski Żydowski Teatr Artystyczny" (Varšavské židovské umelecké divadlo) (jidiš "Warszawe Idiszwer Kunstteater"). Od roku 1926 účinkovalo v novorekonštruovanom "Židovskom divadle Abrahama Izaaka Kamińského" na ulici "Oboźnej" 1 – 3. V rokoch 1931 – 1932 vystupovala v Belgicku a Francúzsku. Od 1933 Kamińska viedla vlastnú divadelnú spoločnosť, ktorá od roku 1937 sídlila v "Teatrze Nowości" (Novej scéne) na "Bielańskej" ulici. V roku 1937 slávila vo Vilniuse 20 rokov hereckej práce.
Druhá svetová vojna.
Po vypuknutí druhej svetovej vojny boli 6. septembra 1939 jej byt aj divadlo zbombardované a sama sa zdržiavala v kryte vedno s rodinou a skupinkou priateľov, okrem iných aj s Adolfom Rosnerom. Nezostalo jej nič, okrem dvoch kožuchov a prsteňa.
Po dvoch týždňoch sa v kryte Rosner zasnúbil s dcérou Idy Kamińskej – Ruth. Mama dala dcére svoj prsteň a dve konzervy sardiniek, ktoré našla v ruinách. Po opustení krytu istý čas spolu s rodinou bývala u známych. Jedného dňa sa objavila novinárka, pani Słapak, s odporúčaním, aby okamžite vycestovali, pretože Ida Kamińska je na zozname režisérov protihitlerovských diel a je určená na likvidáciu.
Kamińska zakrátko s vlnou obyvateľov opustila Varšavu a došla do Ľvova, kde ju komunistická vláda poverila riadením "Štátneho židovského divadla". Po nemeckej agresii na Sovietsky zväz v júni 1941 vycestovala do Rovna a následne cez Charkov a Baku do Frunze, hlavného mesta Kirgizska. Tam zorganizovala súbor a viac ako dva roky uvádzala diela v miestnej filharmónii a taktiež v iných miestach sovietskych republík. V tom čase porodila syna Wiktora, ktorého otcom bol Marian Melman, jej druhý muž. V rokoch 1944 – 1946 Kamińska pracovala v moskovskom rozhlase v poľskom a cudzojazyčnom vysielaní.
Roky 1947 – 1968.
V roku 1947 sa Ida s Marianom Melmanom a synom vrátila do Poľska a usadila sa v oslobodenej Varšave. Veľa rokov sa usilovala, aby sa do Poľska vrátila jej dcéra, ktorá žila vo vyhnanstve v ZSSR (nakoniec sa vrátila v roku 1956). V roku 1948 jej komunistická vláda navrhla založenie "Štátneho židovského divadla" v Lodži, ktorého riaditeľkou bola v rokoch 1949 – 1953. Následne bola v rokoch 1953 – 1955 riaditeľkou "Židovského divadla" vo Vroclave a od 1955 generálnou aj umeleckou riaditeľkou "Židovského divadla Ester Rachel Kamińskej" vo Varšave.
V rokoch 1956 – 1960, po postupných vlnách emigrácie poľských Židov, sa publikum Idy Kamińskej zmenšovalo, preto herečka cestovala čoraz častejšie na turné po Európe, do oboch Amerík, Izraela a Austrálie. V roku 1966 vycestovala spolu so súborom do USA na turné, kde dosiahla veľký úspech. V roku 1967 bol o nej nakrútený dokumentárny film "Jej teatr" (Jej divadlo).
Po politickej kríze v marci roku 1968, na znak protestu proti oficiálnej antisemitistickej propagande, dobrovoľne prišla do oddelenia kultúry na mestskom úrade a podala demisiu. 21. augusta, keď cestovala na gdanskú železničnú stanicu, sa ukázalo, že vlaky z Viedne boli zastavené, vzhľadom na vpád vojsk Varšavskej zmluvy do Česko-Slovenska. Po niekoľkých dňoch vycestovala s rodinou do Viedne, odtiaľ do Tel Avivu, kde vystúpila s niekoľkými predstaveniami.
Emigrácia.
Pred koncom roku 1968 sa dostala do Spojených štátov a usadia sa v New Yorku, kde sa usilovala založiť "Yiddish Theater", no jej snaženie nebolo korunované úspechom. Zahrala si tiež hlavnú úlohu po boku Harryho Belafonta vo filme "The Angel Levin" aj úlohy v dvoch televíznych filmoch, ktoré nepriniesli požadovaný úspech.
V roku 1975 Ida Kamińska navštívila Varšavu pri príležitosti 50. výročia smrti jej matky. Vláda sa tejto návštevy obávala a diskusia o vydaní víz prebiehala dokonca v najvyšších politických kruhoch vedenia komunistickej strany. Nevydanie víz by vyvolalo medzinárodný škandál, a preto jej boli nakoniec udelené. Navštívila okrem iného "Židovské divadlo". V tom istom roku emigrovala do Izraela, odkiaľ sa v roku 1977 vrátila do New Yorku, aby oslávila šesťdesiatročnicu svojej divadelnej cesty.
Ida Kamińska zomrela na infarkt srdca 21. mája 1980 v New Yorku, kde bola aj pochovaná na "Mount Hebron Cemetery". Je autorkou autobiografie "Moje życie, mój teatr" (Môj život, moje divadlo), vydanej v roku 1973 v New Yorku. Poľské vydanie sa objavilo v roku 1995 vo Varšave. Je tiež autorkou "Nie brakuje mi niczego prócz pracy" (Nechýba mi nič okrem práce).
Pamätníky Idy Kamińskej.
V roku 1993 na stene budovy na ulici "Aleje Jerozolimske" 101 vo Varšave, v ktorom bývala Kamińska, bola odhalená pamätná tabuľa. Podobné tabule sa nachádzajú na stenách budovy "Teatru Kameralnego" – "Komorného divadla" (kedysi "Dolnośląskiego Teatru Żydowskiego" (Dolnosliezskeho židovského divadla)) na "Świdnickiej" ulici vo Vroclave (od 2005) a "Teatru Nowego" (Nového divadla) v Lodži (od 2004). Od roku 2005 "Teatr Żydowski w Warszawie" (Židovské divadlo vo Varšave) nesie jej meno.
Umelecké dielo.
Ida Kamińska si vo svojom živote zahrala 124 postáv, režírovala 65 predstavení, preložila do jazyka jidiš 58 diel, urobila niekoľko dramatických adaptácií, napísala dve drámy: v roku 1932 "Ongiś był król" (Bol kedysi kráľ) a v roku 1964 roku "Zasypać bunkry" (Zasypať bunkre).
Réžia.
Teatr Żydowski w Warszawie (Židovské divadlo vo Varšave)
Teatr Żydowski w Łodzi (Židovské divadlo v Lodži)
Dolnośląski Teatr Żydowski we Wrocławiu (Dolnosliezske židovské divadlo vo Vroclave)

</doc>
<doc id="205384" url="https://sk.wikipedia.org/wiki?curid=205384" title="Ivan Jefimovič Petrov">
Ivan Jefimovič Petrov

Ivan Jefimovič Petrov, (* 18. september 1896, Trubačevsk – † 7. apríl 1958, Moskva) bol sovietsky vojenský veliteľ ruského pôvodu, od roku 1944 armádny generál, známy vďaka vedeniu obranných operácií pri Odese a Sevastopole v rokoch 1941 a 1942. Hrdina Sovietskeho zväzu (1945).
Život.
Mladosť a raná kariéra v armáde.
Petrov sa narodil v mestečku Trubačevsk v Brianskej oblasti v rodine obuvníka Jefima Petrova. Jeho matka Jevdokija bola žena v domácnosti. Ivan Jefimovič mal ešte troch súrodencov. Brata a dve sestry. Najmä jeho najstaršia sestra Tatiana na neho naliehala aby začal študovať na chlapčenskom gymnáziu. Do roku 1916 potom navštevoval učiteľský seminár v meste Karačajevsk. V januári roku 1917 začal študovať v poddôstojníckej škole v Moskve, ktorú po polročnom výcviku ukončil a nastúpil do cárskej armády. Pôsobil v radoch 156. astracháňskeho pechotného pluku v hodnosti práporčíka. Ešte pred nástupom na front ochorel na dyzentériu a po zdĺhavej liečbe bol prepustený z armády. Na krátko sa vrátil do rodného mesta, no po tom, čo sa priblížil front, rozhodol sa odísť späť k pluku do Astrachaňa. Cestou k jednotke narazil na svojich bývalých spolubojovníkov a odišiel s nimi do Samary. V roku 1918 vstúpil do komunistickej strany a Červenej armády. Zúčastnil sa bojov počas občianskej vojny. Bojoval v oblasti Syzrane, Samary, Mcenska a Simbirska proti československým légiám a ukrajinským kozákom na východnom fronte v radoch 25. streleckej divízie. Počas bojov na Urale sa oženil so Zojou Pavlovnou Jeftifejevovou. Od mája 1920 slúžil na Západnom fronte ktorý bojoval proti Poliakom. Velil čate, bol predsedom vojenského súdu a komisárom pluku. Neskôr velil rôznym jazdeckým jednotkám do veľkosti brigády v rámci 1. jazdeckej armády operujúcej v Turkestane. Potom velil horskej streleckej divízii a aktívne sa zúčastnil na bojoch proti basmačom.
V priebehu rokov 1926 až 1931 dokončil veliteľské kurzy. Od roku 1933 do roku 1940 velil vyššej Taškentskej pechotnej škole. V roku 1940 bol menovaný do funkcie inšpektora pechotných vojsk Stredoázijského vojenského okruhu. Po zavedení generálskej hodnosti v Červenej armáde bol 4. júla 1940 povýšený do hodnosti generálmajor. V marci 1941 bol Petrov poverený vedením 27. mechanizovaného zboru, ktorý sa začal formovať v Strednej Ázii.
Druhá svetová vojna.
Po napadnutí krajiny nacistickým Nemeckom, bolo formovanie mechanizovaného zboru rýchlo ukončené a jednotka bola presunutá do oblasti Brianska. Najvyššie velenie však po zlých skúsenostiach s nasadzovaním mechanizovaných zborov rozhodlo zbor zrušiť a vojská rozčleniť na divízie. Petrov bol následne prevelený do Odesy a poverený formovaním a následne vedením jazdeckej divízie.
20. augusta 1941 bol poverený vedením 25. čapajevskej streleckej divízie, s ktorou sa podieľal na obrane Odesy. 5. októbra 1941 bol poverený vedením Prímorskej armády, pričom bolo jeho úlohou evakuovať vojská z Odesy na Krym, kde sa v tom období začala rapídne zhoršovať situácia. Evakuácia Odesy bola pomerne úspešná, aj keď vojská museli na bojisku zanechať väčšinu ťažkých zbraní. Jednotky stiahnuté na Krym, okamžite zasiahli do bojov a pomohli odraziť prvý nápor na Sevastopoľ. Následne sa podieľal na organizácii obrany silne opevneného Sevastopoľa počas 250 dní trvajúceho obliehania nemeckými a rumunskými vojskami pod vedením Ericha von Mansteina. Išlo o neľahkú úlohu, pretože sovietske vojská neboli schopné po skončení zimy efektívne zásobovať svoje jednotky. Uvedomujúc si túto ťažkú situáciu na vojenskej porade v máji 1942 vysvetlil svojim podriadeným, že od ich jednotiek sa bude vyžadovať maximálne bojové úsilie, pretože zo Sevastopoľa už nie je možné ustúpiť. Petrov bol generálom, ktorý sa s obľubou pohyboval v prvej línií a zaujímal sa o svojich podriadených, na ktorých morálke mu veľmi záležalo. V priebehu bojov o Sevastopoľ úzko spolupracoval so svojim náčelníkom štábu N. I. Krylovom.
Nemcom sa nakoniec za prispenia silnej leteckej a delostreleckej podpory podarilo obranu mesta postupne premôcť a za ťažkých strát na oboch stranách ho obsadiť. Petrov bol na základe Stalinovho rozkazu spolu so svojim štábom na poslednú chvíľu evakuovaný ponorkou Šč-209. Pred odchodom z mesta sa chcel údajne zastreliť, čomu však zabránil jeden z jeho podriadených, komisár Čuchnov. Odchod dôstojníkov z mesta sledovalo veľké množstvo miestnych obyvateľov, námorníkov a vojakov v prístave. Niektorí dokonca odmietli odísť. Odchádzajúci si museli vypočuť spŕšku nadávok. Jeden z dôstojníkov kráčajúcich pred Petrovom bol dokonca zasiahnutý paľbou zo samopalu. V bojoch na Kryme, obzvlášť v okolí Sevastopoľa, Sovieti trištvrte roka viazali silné nemecké sily, ktoré počas tohto obdobia nemohli byť nasadené na iných úsekoch frontu.
Po úniku zo Sevastopoľa sa Petrov podieľal na obranných bojoch na severnom Kaukaze. Keďže mal ako jeden z mála sovietskych dôstojníkov predvojnové skúsenosti s vedením horským jednotkám v Strednej Ázii, bol poverený organizáciou horských jednotiek pre zastavenie nemeckého postupu Kaukazom. Velil 44. armáde, neskôr severokaukazskému frontu. Vojská tohto frontu sa účastnili na novorossijsko-tamanskej operácii, podieľali sa na oslobodzovaní Tamanského polostrova, miest Majkop, Krasnodar a Novorossijsk. 9. októbra 1943 bol povýšený na armádneho generála. Vo februári 1944 Petrov neuspel pri vylodení na polostrove Kerč. V dôsledku neúspechu kerčsko-eľtigenskej operácie bolo Petrovovi odňaté velenie Prímorskej armády, bol prevelený do zálohy generálneho štábu a degradovaný do hodnosti generálplukovníka.
Od 13. marca 1944 velil 33. armáde Západného frontu, už 12. apríla bol poverený vedením 2. bieloruského frontu a od 6. augusta 1944 bol veliteľom 4. ukrajinského frontu. 6. októbra 1944 mu bola navrátená hodnosť armádny generál. V marci 1945 sa stal náčelníkom štábu 1. ukrajinského frontu, v rámci ktorého sa podieľal na oslobodzovaní Česko-Slovenska (Pražská operácia).
29. mája 1945 mu bolo udelené vyznamenanie Hrdina Sovietskeho zväzu.
Povojnové obdobie.
Po vojne velil vojskám Turkestanského vojenského okruhu. V rokoch 1952 až 1953 pôsobil ako 1. námestník hlavného inšpektora Sovietskej armády, neskôr ako náčelník hlavného veliteľstva bojovej a fyzickej prípravy vojsk, zástupca veliteľa pozemných vojsk a hlavný inšpektor Ministerstva obrany ZSSR. Pôsobil tiež ako člen vrchného sovietu. 
Zomrel 7. apríla 1958 v Moskve, je pochovaný na Novodevičiom cintoríne.

</doc>
<doc id="205385" url="https://sk.wikipedia.org/wiki?curid=205385" title="Knihomoľ">
Knihomoľ

Knihomoľ je osoba, ktorá neustále študuje, respektíve ktorá nachádza potešenie v čítaní kníh.

</doc>
<doc id="205386" url="https://sk.wikipedia.org/wiki?curid=205386" title="Nájdenec">
Nájdenec

Nájdenec alebo najdúch alebo staršie nálezenec je dieťa, ktoré bolo nájdené, teda dieťa neznámych rodičov.

</doc>
<doc id="205399" url="https://sk.wikipedia.org/wiki?curid=205399" title="Mirský zámok">
Mirský zámok

Mirský zámok - hrad (, ) sa nachádza v blízkosti mestečka Mir v dnešnom Bielorusku. Leží v Hrodnianskej oblasti, zhruba juhozápadne od Minska.
Výstavba zámku v gotickom slohu začala na konci 15. storočia. Túto etapu ukončil vojvoda Ilinič na začiatku 16. storočia.
Zámok bol postavený ako štvorcová stavba s vežami z červených tehál v rohoch. Piata veža je umiestnená nad padacím mostom. Obranný systém pevnosti je vybudovaný veľmi premyslene. Hradby obsahujú dve rady strieľní a veže umožňovali streľbu z diel. Okolo celého zámku boli vybudované zemné valy s bastiónmi vo všetkých rohoch a celý komplex obklopovala vodná priekopa.
Okolo roku 1568 prešiel zámok do rúk grófa Radziwilla, ktorý pokračoval v jeho zveľaďovaní, tentoraz v renesančnom štýle. Pozdĺž východných a severných hradieb vybudoval trojposchodový palác bohato zdobený portálmi, stĺpmi, balkónmi a verandami. Pri severnej časti hradieb je talian. záhrada, na opačnej strane zas umelé jazierko.
V druhej polovici 18. storočia bol zámok opustený a v napoleonských vojnách utrpel vážne škody. Obnovený a zreštaurovaný bol až koncom 19. storočia. 
Do roku 1895 bol zámok vo vlastníctve Radziwillovcov, keď ho Maurice Hohenlohe-Schillingfurst predal grófovi Mikolajovi Swiatopelk-Mirski. Mikolajov syn Michal prestaval zámok podľa plánov architekta Teodora Bursza. Rodina Swiatopelk-Mirski vlastnila zámok až do roku 1939.
Počas 2. svetovej vojny zámok obsadili nemecké okupačné vojská a slúžil aj ako zberný tábor pre miestnu židovskú komunitu pred transportom do likvidačných koncentračných táborov.
Ako unikátna stavba bieloruskej architektúry, ktorá zachytáva stavebný vývoj od gotiky až po barok, bol zámok v roku 2000 zaradený na zoznam svetového kultúrneho dedičstva UNESCO.

</doc>
<doc id="205403" url="https://sk.wikipedia.org/wiki?curid=205403" title="The Eagles">
The Eagles

The Eagles (skrátene aj Eagles) je americká rocková skupina, ktorá vznikla začiatkom 70. rokov v Los Angeles (Kalifornia, USA). 
So svojimi piatimi singlami a šiestimi albumami na prvom mieste rebríčkov sa skupina stala jednou z najúspešnejších kapiel 70. rokov. Na konci 20. storočia boli dva albumy tejto skupiny, kompilácia "Eagles: Their Greatest Hits 1971–1975" a štúdiový album "Hotel California" zaradené asociáciou RIAA medzi desať najpredávanejších albumov. Časopis "Rolling Stone" zaradil album "Hotel California" na 37. miesto medzi "500 najlepších albumov všetkých čias" a skupinu zaradil na 75. miesto v zozname "100 najlepších umelcov všetkých čias". 29- krát platinový album "Eagles: Their Greatest Hits 1971–1975" je dodnes podľa rebríčka Billboard 200 najlepšie predávaným albumom v USA a tretím najlepším na svete po Jacksonovom albume "Thriller" a albume "Back in Black" od skupiny AC/DC. 
Skupina The Eagles sa rozpadla v roku 1980, no členovia skupiny sa znovu zišli v roku 1994 pri výrobe albumu "Hell Freezes Over", na ktorom sa nachádzala zbierka skladieb z koncertov a nových štúdiových nahrávok. Od tejto doby príležitostne spolu koncertujú. V roku 1998 bola skupina Eagles uvedená Rokenrolovej siene slávy. V roku 2007 prvýkrát po 28 rokoch skupina vydla nový úplný štúdiový album s názvom "Long Road Out of Eden".

</doc>
<doc id="205404" url="https://sk.wikipedia.org/wiki?curid=205404" title="Alexander Solženicyn">
Alexander Solženicyn



</doc>
<doc id="205408" url="https://sk.wikipedia.org/wiki?curid=205408" title="Värmland (provincia)">
Värmland (provincia)

Värmland alebo Värmlands län je provincia na severozápade Švédska. Susedí s provinciami Dalarna, Örebro a Västra Götaland. Na východe susedí s tromi nórskymi provinciami Østfold, Akershus a Hedmark.

</doc>
<doc id="205409" url="https://sk.wikipedia.org/wiki?curid=205409" title="Luleå">
Luleå

Luleå je mesto na pobreží severného Švédska. Je správnym centrom provincie Norrbotten a v roku 2010 dosiahol počet obyvateľov 46 607. Už v stredoveku bolo mesto dôležitým prístavom. 
Geografia.
Mesto Luleå sa nachádza na polostrove v mieste, kde sa spája zátoka Lule s Botnickým zálivom. Umiestnenie mesta na polostrove a následný rozvoj si vyžiadalo jeho rozširovanie a preto je časť územia mesta z celkovej rozlohy 2110 štvorcových kilometrov, vytvorená umelo. Luleå má svoje mestské časti tiež na ostrove Hertsö, ktorý je, vďaka svojmu umiestneniu, siedmym najľudnatejším ostrovom krajiny. 
Prístav Luleå je piatym najväčším prístavom Švédska. Každoročne je prekladiskom siedmich miliónov ton nákladu. Mimoriadny význam má najmä železná ruda z baní spoločnosti LKAB z Kiruny a z oblasti Gällivare/Malmbergetu. Námorná doprava v zimnom období pokračuje nezmeneným tempom za pomoci ľadoborcov. Luleå je sídlom švédskej ľadoborcovej flotily. 
Súostrovie.
Súostrovie v okolí Luleå sa skladá z viac ako 700 ostrovov. Územie ostrovov sa rozprestiera od hraníc okresu až k hraniciam provincií Norrbotten a Västerbotten a ďalej až k švédsko - fínskym hraniciam.
Dejiny.
Luleå sa stala dôležitým prístavom v období od 13. do 15. storočia. Kráľovská charta z roku 1621, vydaná kráľom Gustavom Adolfom mu udelila mestské výsady. Pôvodné mesto bolo situované na mieste, kde sa nachádza súčasné staré mesto (Gammelstad). Mesto bolo v roku 1649 presťahované z dôvodu elevácie zemskej kôry, čo malo za následok príliš plytkú zátoku a lode by do nej nemohli vplávať. 
Staré mesto, Gammelstad Church Town patrí medzi pamiatky Svetového dedičstva UNESCO.
V roku 1887 zničujúci požiar zničil väčšinu mesta, nedotknutých zostalo len niekoľko budov. Neogotická katedrála (pôvodne kostol Oscara Fredrika) bola dokončená v roku 1893, a je s výškou 67 metrov najvyššou budovou v meste. 
Podnebie.
Luleå patrí do subarktického podnebného pásma s krátkymi a miernymi letami a dlhými a chladnými zimami.
Ekonomika.
Hospodárstvo mesta je mixom priemyslu, výskumu, vzdelávania, obchodu a služieb. Hlavnými zamestnávateľmi v meste sú hutnícky podnik SSAB a univerzita Luleå University of Technology. Letka švédsko vzdušných síl, F 21 (alebo Norrbotten Air Force Wing), má svoju základňu na letisku Luleå. Ďalšími významnými zamestnávateľmi sú Ferruform (pobočka Scania AB) a Gestamp HardTech.
Informačné technológie.
V odvetví informačných technológií pracuje približne 2000 zamestnancov.
Luleå je miestom, kde nastalo niekoľko inovačných a technologických míľnikov, napríklad uskutočnil sa tu v roku 1989 Prvý hovor v sieti GSM.
27. októbra 2011 Facebook oznámil, že umiestni svoje prvé dátové centrum mimo Spojených štátov v Luleå. Prvá budova centra by mala byť hotová v roku 2012. Poloha mesta na severe, ako aj skutočnosť, že sa mesto stane uzlom dátového prenosu v Európe, boli podnetom pre vznik novej prezývky mesta a okolia – Node Pole (Uzlový pól). 
Maloobchod.
Luleå je domovom jedného z najstarších indoorových obchodných centier na svete. Obchodný dom Shopping bol postavený v roku 1955 britským architektom Ralphom Erskinom. Neskoršími doplnkami obchodnej siete sú obchodné domy Strand, Smedjan, a Folksamhuset, ako aj prvá obchodná galéria pre mladých v krajine, "Storgatan 61". V meste sú dve hlavné obchodné triedy: Storgatan a Kungsgatan.
V priemyselnej časti Storheden sa nachádza sieť obchodných domov, ktorá je najnovším doplnkom obchodnej infraštruktúry mesta a okolia. 
Doprava.
Miestna autobusová doprava je prevádzkovaná spoločnosťou Luleå LLT.
Osobná vlaková doprava je prevádzkovaná národnou spoločnosťou SJ na sever do Narviku na nórskom pobreží a na juh do Štokholmu. 
Letisko Luleå má najdlhšiu pristávaciu dráhu v krajine a každoročne obsluhuje okolo milióna cestujúcich. 
Média.
Noviny
Kultúra.
V meste sa nachádza množstvo kultúrnych inštitúcií, medzi najvýznamnejšie patria divadlo Norrbottensteatern a Norrbottens museum. V januári 2007 bol otvorený Dom kultúry (Kulturens Hus). V kultúrnom stánku sa nachádza tiež knižnica a koncertná sála, usporadúvajú sa tu koncerty, výstavy umenia, budova slúži tiež ako kongresové a konferenčné centrum. Luleå je tiež miestom pôsobenia hardcore punkovej supiny Raised Fist a death metalovej kapely The Duskfall.
Šport.
V Luleå existuje množstvo športových tímov, súťažiacich vo viacerých športových odvetviach. 
Americký futbal.
V meste má svoje nezabudnuteľné miesto tím amerického futbalu, Luleå Eskimos. Majstrovstvá Švédska v americkom futbale sa každoročne konajú v Luleå.

</doc>
<doc id="205411" url="https://sk.wikipedia.org/wiki?curid=205411" title="Kostol svätého Martina (Vrbové)">
Kostol svätého Martina (Vrbové)

Kostol sv. Martina sa nachádza v meste Vrbové. Tento rímskokatolícky kostol je zasvätený sv. Martinovi biskupovi vyznávačovi.
Bol dobudovaný v roku 1397 ako farský. Pôvodný gotický kostol so svätyňou trojbokého záveru a predstavanou vežou sa zachoval v murive, stĺpoch hlavnej (strednej) lode a vo veži. V 17. storočí bol kostol barokizovaný, bola urobená nová klenba a neskôr pristavaná bočná severná loď. V 18. storočí pristavaná južná loď. Vonkajšie murivo južnej a západnej strany je hladké, na svätyni a na severnom priečelí sú oporné piliere. Klenba svätyne je lunetová so štukovou ozdobou, hlavná a južná loď má krížovú klenbu, klenba severnej lode je valená. Predstavaná gotická veža má v prízemí goticky lomený vchod. Tu je aj vchod do krypty.
Novší hlavný oltár má uprostred sochu sv. Martina, po stranách apoštolov sv. Petra a sv. Pavla.
Kazateľnica s plastikami sv. evanjelistov a reliéfmi cirkevných učiteľov je zo začiatku 18. storočia.
Na vedľajšom pilieri je tabuľa na pamiatku omšových základín tit. biskupa Pavla Forgáča (1736).
V závere severnej lode je oltár "Sedembolestnej Panny Márie". V južnej lodi je oltár "Božského Srdca" a na stĺpe oltár "Srdca Panny Márie".
V kostole sú rozmiestnené stanice krížovej cesty, kríž a sochy.
Užívaný bočný vchod vedie do južnej lode, kde je umiestnený organ (1947).
Kostol v rokoch 1612-1662 slúžil nekatolíkom.
Vedľa kostola je veža, vybudovaná v roku 1835 na mieste pôvodnej gotickej.
Stará osada s nálezmi z paleolitu, neolitu a z doby bronzovej má prvú písomnú správu z roku 1390 ("Orbo"). Od roku 1397 je doložená fara. V roku 1437 udelil kráľ Žigmund obci mestské výsady. Farské matriky sú vedené od roku 1699. Farská škola známa už v 16. storočí, za tureckého pustošenia v roku 1599 zničená, obnovená ako rímskokatolícka ľudová škola v roku 1752. Kondochium od konca 18. storočia. Do farnosti patrí Šípkové a Prašník. Na fare je pamätná tabuľa "J. B. Magina".

</doc>
<doc id="205412" url="https://sk.wikipedia.org/wiki?curid=205412" title="Gävle">
Gävle

Gävle, predtým tiež "Geffle" je švédske mesto nachádzajúce sa v provincii Gävleborg, pri ústí rieky Gävlean do mora v Botnickom zálive. Je hlavným mestom provincie.
Prvé mestské privilégia získalo mesto v roku 1446.
Významný je papierenský priemysel.

</doc>
<doc id="205413" url="https://sk.wikipedia.org/wiki?curid=205413" title="Malmö">
Malmö

Malmö je tretie najľudnatejšie švédske mesto nachádzajúce sa v jeho najjužnejšej provincii Skåne na južnom pobreží Švédska. 
Malmö má 290 078 obyvateľov (júl 2009), v celej metropolitnej oblasti (jednej z celkových 3 vo Švédsku) však žije 635 tisíc obyvateľov. Mesto je jedno z najstarších a najviac priemyselne vyspelých miest vo Švédsku. Mesto bolo založené v roku 1275. Je administratívnym centrom provincie Skåne.
Dejiny.
Vzniklo ako prístav a kotvisko trajektu arcibiskupa z Lundu v roku 1275. Storočia bolo druhým najväčším mestom v Dánsku pod názvom "Malmhaug". V 15. storočí bolo mesto rušným dánskym mestom s populáciou približne 5 000 obyvateľov. Stalo sa najdôležitejším mestom v oblasti Öresundu a obchodné miesto známe predajom sleďov. 

</doc>
<doc id="205414" url="https://sk.wikipedia.org/wiki?curid=205414" title="Karlstad">
Karlstad

Karlstad je švédske mesto, hlavné mesto provincie Värmland. V súčasnosti tu žije 58 544 obyvateľov. Mesto sa rozkladá pri ústí rieky Klarälven do najväčšieho švédskeho jazera Vänern.
Šport.
V meste sa nachádza úspešný hokejový klub Färjestads BK, viacnásobný švédsky majster.

</doc>
<doc id="205415" url="https://sk.wikipedia.org/wiki?curid=205415" title="Mária Hrúzová">
Mária Hrúzová

Mária Hrúzová (* 26. august 1791, Necpaly – † 17. máj 1849, Budapešť) bola slovenská ľudová poetka.
Životopis.
Koncom 18. storočia odišla do Pešti. Neskôr pracovala ako slúžka na slovenskej fare v Maglóde a v okolí Aszódu. Po vydaji žila v Szabadszállási a v Kiskőrösi. Bola autorkou ponáškovej poézie. Jej nie početné básnické dielo je málo známe.

</doc>
<doc id="205417" url="https://sk.wikipedia.org/wiki?curid=205417" title="Deutsche Lufthansa">
Deutsche Lufthansa

Deutsche Lufthansa AG, bežne známa ako Lufthansa, je nemecký národný letecký dopravca. Meno spoločnosti je odvodené z nemeckých slov "Luft" (vzduch) a "hansa" (hanza). Je najväčšou nemeckou leteckou spoločnosťou a jednou z najväčších korporácií v leteckej doprave na svete. Obsluhuje vyše 200 destinácií v Európe, Ázii, Afrike a Amerike. Sídlom Lufthansy je Kolín nad Rýnom, pričom hlavné operačné základne má na letiskách vo Frankfurte nad Mohanom a v Mníchove. Lufthansa je zakladajúcim členom Star Alliance, najväčšej leteckej aliancie. V rokoch 2004 až 2009 prevádzkovala Lufthansa linku z Mníchova do Bratislavy.
Podľa agentúry Skytrax ide od roku 2017 o päťhviezdičkovú leteckú spoločnosť. V logu má táto spoločnosť už od roku 1929 žeriava, pričom tento ohrozený druh vtáctva Lufthansa v Nemecku podporuje.
História.
19261952.
Pôvodná Lufthansa vznikla ako "Deutsche Luft Hansa Aktiengesellschaft" dňa 6. januára 1926 v Berlíne spojením dvoch nemeckých dominantných dopravcov "Deutsche Aero Lloyd" a "Junkers Luftverkehr". Dnešná Deutsche Lufthansa AG však právnym nástupcom Deutsche Luft Hansa AG nie je. Slovo „hansa“ v názve síce odkazuje k slobodnému a voľnému obchodu, ale spoločnosť bola vládou kontrolovaný monopol. Z materských spoločností boli okrem iného prevzaté aj logo jastraba – z Aero Lloyd (ktoré ho získalo v roku 1923 prevzatím spoločnosti Deutsche Luft-Reederei), firemnú žltú a modrú farbu dodal Junkers.
Spoločnosť mala hlavnú základňu na letisku Berlín-Tempelhof, odkiaľ 6. apríla 1926 vzlietol prvý pravidelný let na trase Halle – Erfurt – Stuttgart – Zürich. Tento let sa tak stal aj prvým medzinárodným letom. V lete 1926 už spoločnosť obsluhovala 57 domácich a 15 medzinárodných letísk. Prvým riaditeľom spoločnosti bol Erhard Milch, od roku 1933 priamy podriadený Hermanna Göringa a v roku 1947 odsúdený na doživotie za vojnové zločiny. Na jeseň 1928 podnikla spoločnosť lietadlom Junkers W 33 let Berlín – Tokio. Vznikajú prvé Joint venture, v roku 1927 "Syndicato Condor" v Brazílii, v roku 1930 "Eurasia Corporation" v Číne.
Jednoslovný názov Lufthansa bol po prvýkrát použitý v roku 1933. S rastúcim vplyvom NSDAP na dianie v Nemecku sa v nasledujúcich rokoch zvyšovala aj jej kontrola nad Lufthansou. Priekopnícke cesty a nové pravidelné spojenia (Buenos Aires, Káhira, Bagdad, Teherán, New York) sa tak stali nielen nástrojom obchodu a diplomacie, ale aj propagandy. V roku 1934 nastupujú do služby Junkers Ju 52/3m a Heinkel He 70, vďaka čomu sa značne skrátil čas trvania letov. V septembri toho istého roku bol prepravený miliónty cestujúci. V roku 1935 začína Lufthansa používať prvé ne-nemecké lietadlá: 2 kusy Boeingu 247 a jeden Douglas DC-2. Expanzia diaľkových liniek si vyžiadala potrebu vhodného stroja, čo splnil od roku 1938 dodávaný Focke-Wulf Fw 200, ktorý umožnil ako prvé lietadlo ťažšie ako vzduch priamy let Berlín – New York. Prvý let, 10. augusta 1938, túto trasu preletel za 24 hodín a 56 minút.
Dňa 25. augusta 1939 Adolf Hitler spúšťa operáciu Fall Weiss – inváziu do Poľska, ktorá však bola ešte v ten večer odvolaná. Napriek tomu však bola od 26. augusta 1939 pravidelná osobná doprava Lufthansy dočasne zastavená. Takmer kompletný personál a flotila prešli pod velenie Luftwaffe. Dňa 30. augusta 1939 bola zastavená všetka civilná letecká doprava v Nemecku a 1. septembra 1939 o 04:40 ráno začala druhá svetová vojna. Už 21. septembra 1939 je vykonaný prvý civilný let, a to po trase Berlín – Gdansk – Königsberg, od októbra 1939 nasledovaný ďalšími. Hoci bola letecká prevádzka obnovená, pokračujúca vojna prinášala príznaky úpadku. Bežní cestujúci prakticky neexistovali, lietadlá sa prestavovali na vojenské transportné, postupujúci spojenci zužovali možné operačné pole pôsobnosti. Dňa 22. apríla 1945 vykonal Junkers Ju 52 Lufthansy let Berlín – Warnemünde, čo bol tiež posledný let tejto spoločnosti. Dňa 8. mája 1945 nadobudla platnosť bezpodmienečná kapitulácia nemeckých ozbrojených síl, ktorá v sebe zahŕňala zákaz letov nad Nemeckom nemeckým spoločnostiam. Všetky lietadlá boli zadržané a Deutsche Lufthansa AG rozpustená. Z právneho hľadiska bol zostávajúci majetok spoločnosti zlikvidovaný k 1. januáru 1951.
Prvé oficiálne diskusie ohľadom obnovenia leteckej dopravy v povojnovom Nemecku začali v roku 1951. Hans Bongers, ktorý v Lufthanse pracoval od roku 1926, založil v Kolíne nad Rýnom „Kanceláriu Bongers“, kde sa zhromažďovali dokumenty a posudzovali možnosti vytvorenia novej leteckej spoločnosti. Dňa 26. júna 1952 nemecká federálna vláda rozhodla o založení spoločnosti pre pravidelnú leteckú dopravu. O tri mesiace neskôr, 26. septembra 1952, sa vláda rozhodla podporiť novú spoločnosť čiastkou 6 miliónov nemeckých mariek a konštatovala, že všetky prípravy pre vznik novej leteckej spoločnosti boli dokončené.
19531970.
Meno novej leteckej spoločnosti založenej 6. januára 1953 bolo "Aktiengesellschaft für Luftverkehrsbedarf" ("Luftag"). V auguste boli objednané prvé lietadlá, 4 kusy Lockheed L-1049G Super Constellation. O rok neskôr, 6. augusta 1954, navyšuje spoločnosť základné imanie na 50 miliónov nemeckých mariek a mení svoje meno na "Deutsche Lufthansa Aktiengesellschaft" s jasným odkazom na pôvodnú Deutsche Lufthansa AG, ktorej ochranné známky sú 17. septembra 1954 zakúpené za 30 000 nemeckých mariek. Rýchlejšie ako lietadlá Lockheed boli zakúpené a dodané stroje Convair CV-340, a tak 1. apríla 1955 sa mohol uskutočniť inauguračný let na trase Hamburg – Mníchov. Všetko samozrejme prebiehalo pod dohľadom a s povolením okupačnej správy, ktorá skončila 5. mája 1955.
Už 8. júna 1955 letel prvý "Super Constellation" (s pilotmi amerických TWA) na trase Hamburg – Düsseldorf – Shannon – New York. Základňa spoločnosti (hub) bola na letisku Hamburg-Fuhlsbüttel, v roku 1955 sa Lufthansa taktiež stáva členom IATA. Dňa 1. mája 1955 bola založená v NDR letecká spoločnosť "Deutsche Lufthansa (DDR)", ktorej meno vyvolalo v NSR nevôľu. Dňa 18. septembra 1958 vznikol v NDR nový dopravca Interflug, pričom "Deutsche Lufthansa (DDR)" bola zlikvidovaná až v roku 1963 na základe súdneho sporu. Lufthansa mala aj ako dôsledok konfliktu zakázané lety do Západného Berlína, a to až do pádu komunistického režimu. Od marca 1956 lietajú do USA už úplne nemecké posádky a s rastom počtu lietadiel vo flotile pribúdajú aj nové destinácie: Chicago, Montreal, Buenos Aires, Rio de Janeiro, São Paulo, Bagdad, Bejrút, Istanbul a Teherán. V roku 1957 prichádza do flotily Lockheed L-1649 Starliner, ktorý umožňuje lietať let Frankfurt – New York bez medzipristátia. Sieť destinácií sa ďalej rozširuje, napríklad o Brusel, Kalkatu a Karáči.
Jeden z míľnikov spoločnosti nastal 2. marca 1960, kedy v Hamburgu pristálo prvé prúdové dopravné lietadlo, Boeing 707-430 s imatrikulačnou značkou D-ABOB (prvé 4 kusy z celkom 23 boli objednané 23. januára 1957). Do komerčnej prevádzky bol Boeing 707 uvedený 17. marca 1960 na linke Hamburg – Frankfurt – New York. Úsek cez Atlantik trval 9 hodín a 15 minút, predtým lety s Lockheedom L-1649 trvali 18 hodín a 20 minút. Nástup Boeingu 707 priniesol aj priamu linku Frankfurt – Chicago, nové destinácie (Dahrán, Hongkong, Santiago, San Francisco, Tokio) a definitívny presun hlavnej základne do Frankfurtu nad Mohanom. Na palubách Boeingu 707 sa tiež objavil produkt "Senator First class". Maximálne 24 cestujúcich v luxusných sedačkách bolo individuálne obsluhovaných palubným personálom vrátane kuchára, cestujúci mali k dispozícii bar, kde sa čapovalo pivo. Vtedy sa tiež zrodila tradícia, ktorá pretrvala dodnes – každý cestujúci v prvej triede Lufthansy dostane na palube červenú ružu. Dňa 20. mája 1961 dopĺňa flotilu Boeing 720, variant Boeingu 707 pre krátke a stredné trate. O rok neskôr sú zavedené ďalšie dve diaľkové linky. Johannesburg s medzipristátiami v Chartúme, Nairobi a Lagose. Dňa 1. apríla 1963 Lufthansa slávnostne otvára na trase Frankfurt – Hamburg nízkonákladovú kyvadlovú dopravu, tzv. „Luftbus“. Lietalo sa v pravidelných intervaloch lietadlami "Super Constellation", letenky sa predávali priamo na palube bez možnosti rezervácie miest, nepodávalo sa žiadne občerstvenie. Očakávania však neboli celkovo naplnené a projekt bol v roku 1966 ukončený.
Dňa 16. apríla 1964 začali svoju dlhoročnú službu u Lufthansy (ako u prvého dopravcu v Európe) Boeingy 727-030 „Europa Jet“, ďalší zásadný typ vo flotile. Najprv mali byť náhradou za Boeing 720, ktorý sa prevádzkovo neosvedčil (pravidelne lietalo len 6 kusov, posledný bol odpredaný v roku 1966). Boeing 727 svojimi parametrami viac ako vyhovoval, nasledovali tak ďalšie objednávky. Posledný kus, D-ABKT (po svojom vyradení v roku 1992 bol predaný do Česko-Slovenska firme Air Terrex, kde lietal s imatrikulačnou značkou OK-JGY) bol dodaný 19. januára 1979. Celkovo ich u Lufthansy lietalo 57, na pravidelných linkách slúžili až do 4. októbra 1992 a absolvovali vyše milión letov bez jedinej nehody s následkom zranenia alebo úmrtia cestujúcich alebo posádky. Rovnako v roku 1964 sa začalo lietať do Tokia polárnou trasou cez Hamburg, Kodaň a Anchorage.
Dňa 8. mája 1964 spustil Boeing práce na štúdii nového menšieho lietadla ako odozvu na typ DC-9 konkurenčných McDonnell Douglas, ktorého vývoj začal o dva roky skôr. Z tohto dôvodu navštívila už v júli 1964 na konzultácie nad novým typom Lufthansu delegácia Boeingu – Lufthansa sa tak od začiatku podieľala na vývoji budúceho Boeingu 737, ktorý sa stal komerčne najúspešnejším dopravným lietadlom v histórii. V decembri 1964 bol finálny projekt pre 84 cestujúcich v dvoch triedach ponúknutý trom potenciálnym zákazníkom: Lufthanse, Eastern Air Lines a United Airlines. Dňa 31. decembra odchádza do dôchodku z pozície predsedu predstavenstva Hans Bongers – „otec nemeckého povojnového letectva“. Dňa 19. februára 1965 objednáva Lufthansa ako prvý zákazník 21 kusov Boeingu 737-130. Dňa 6. apríla 1965 sa mapa spojov rozšírila na ďalší kontinent. Linka LH690 lietala na trase Frankfurt – Atény – Karáči – Dillí – Bangkok – Singapur – Sydney, spiatočný let trval týždeň. Dňa 2. apríla 1966 bola otvorená linka Frankfurt – Praha, Boeing 727 linku LH380 lietal v pondelok a v sobotu. Bola to vôbec prvá linka Lufthansy do krajín východného bloku. Dňa 5. mája je otvorené spojenie do Mexico City. Dňa 27. júna Lufthansa objednáva tri kusy veľkokapacitného Boeingu 747. Dňa 30. decembra 1966 je otvorená linka Frankfurt – Entebbe – Dar es Salaam . V roku 1967 pokračuje expanzia na východ, Prahu nasledujú Belehrad, Budapešť, Bukurešť a Záhreb. Dňa 6. októbra 1967 končí službu u Lufthansy "Super Constellation", posledný typ s piestovým motorom. Dňa 27. decembra 1967 prebrala Lufthansa prvý Boeing 737-130. Lietadlo však zostalo v USA, kde v Tucsone pokračoval výcvik pilotov. Pilotná škola Lufthansy pôsobí v Arizone dodnes, len je premiestnená do Phoenixu. Svetová premiéra typu, označovaného ako „City Jet“, nastala 10. februára 1968, kedy šéfpilot Dr. Emil Kühnl letel so strojom s imatrikulačnou značkou D-ABED linku LH147 Frankfurt – Mníchov.
Dňa 3. novembra 1968 je zavedené spojenie do Tel Avivu a 1. januára 1969 sa po San Franciscu stáva druhou destináciou na západe USA Los Angeles. Dňa 14. marca 1969 podpisujú Lufthansa, Air France, Alitalia a Sabena dohodu ATLAS, týkajúcu sa spoločnej údržby Boeingov 747. V januári 1970 sa centrála spoločnosti premiestnila do novej modernej budovy na brehu Rýna. Veľmi významnou udalosťou je prílet prvého Boeingu 747-130 „Jumbo Jet“ do Frankfurtu dňa 9. marca 1970. Lietadlo s imatrikulačnou značkou D-ABYA sa na prvý komerčný let vydalo 26. apríla na linke Frankfurt – New York ako prvý prevádzkovateľ Boeingu 747 mimo USA (prvý komerčný let vôbec uskutočnil Pan Am o iba tri mesiace skôr, 21. januára 1970, na linke New York – Londýn). Lietadlo ponúkalo dovtedy nepoznanú mieru priestoru a pohodlia, cestujúci mali po prvýkrát možnosť sledovať počas letu premietanie filmov a individuálne počúvať hudbu zo slúchadiel. Na hornej palube (má iba 3 okná na rozdiel od neskorších verzií), kam sa vstupovalo po točitých schodoch, bol iba bar pre cestujúcich prvej triedy. Dňa 18. decembra 1970 je vládami Francúzska, Nemecka a Veľkej Británie založená spoločnosť Airbus Industrie.
19711989.
Posledný vrtuľový typ vo flotile, Vickers 814 Viscount, bol zo služby vyradený 31. marca 1971. V tomto okamihu slúžili u Lufthansy iba prúdové stroje firmy Boeing. Dňa 10. mája 1971 bola linka z Johannesburgu predĺžená do Entebbe, 13. mája bola otvorená Boeingom 707 nová linka Frankfurt – Mníchov – Casablanca – Rio de Janeiro – São Paulo – Asunción. Dňa 5. februára 1972 sa spojil západ s východom spustením linky Frankfurt – Moskva, v rovnaký deň začal z Moskvy do Frankfurtu lietať tiež Aeroflot. Dňa 19. apríla firma uvádza do prevádzky ako prvá na svete typ Boeing 747-230F, nákladnú verziu Boeingu 747 s kapacitou viac ako 90 ton. Bol to tiež prvý typ s automatickým nakladacím systémom, aký je používaný dodnes. Na konci augusta a začiatkom septembra je v rámci LOH 1972 vykonaných 323 špeciálnych letov.
Dňa 28. októbra 1972 vzlietol prototyp lietadla Airbus A300B1 s imatrikulačnou značkou F-WUAB, prvé európske širokotrupé lietadlo a prvé širokotrupé lietadlo s iba dvoma motormi vôbec. Dňa 19. decembra objednáva Lufthansa predbežne 3 kusy jeho dlhšej verzie A300B2. Medzi 12. a 17. marcom 1973 podnikla Lufthansa v rámci tamojších veľtrhov 6 spiatočných letov Frankfurt – Lipsko (vo vtedajšej NDR). Dňa 5. augusta 1973 letí po prvýkrát linka LH658 Frankfurt – Moskva – Tokio. Je to už tretie smerovanie do tohto mesta s letmi severnou cestou cez Anchorage a južnou cez Hongkong. Spoj je po nezhodách so Sovietmi zrušený v marci 1984. V novembri 1973 naplno udrela prvá ropná kríza, spoločnosť je nútená z dôvodu nedostatku paliva rušiť a zlučovať lety. Dňa 14. januára 1974 sa na pravidelnej linke LH644 Frankfurt – Rím – Karáči – Dillí – Bangkok – Hongkong – Tokio predstavil nový typ DC-10-30 výrobcu McDonnell Douglas imatrikulačnej značky D-ADAO. Tieto trojmotorové stroje mali menšiu kapacitu ako Boeingy 747, avšak väčšiu ako Boeingy 707, preto boli primárne určené pre menej vyťažené diaľkové trate – najmä do Južnej Ameriky, kde bola kapacita Boeingov 747 nadbytočná. Postupne sa však objavovali na všetkých diaľkových linkách, lietali aj na Blízky východ. Pôvodná objednávka z 23. septembra 1970 bola na tri kusy, celkom ich vo flotile slúžilo v pasažierskych a nákladných verziách 13, a to veľmi spoľahlivo až do roku 1994. Dňa 25. júna 1975 Lufthansa napevno objednáva tri Airbusy A300B2 a ďalších 9 kusov pozdáva. Dňa 23. júla 1975 letí inauguračný let linky LH518 Frankfurt – Rabat – Caracas – Bogota. V roku 1975 Lufthansa prvýkrát prepravila viac než 10 miliónov cestujúcich (10 147 900).
Dňa 1. januára 1976 je do pravidelnej prevádzky u spoločností Air France a British Airways uvedené nadzvukové lietadlo Aérospatiale-BAC Concorde. Lufthansa pôvodne objednala 17. februára 1967 tri kusy tohto stroja, ale kvôli ich budúcej neekonomickej prevádzke je však objednávka na jeseň 1975 zrušená. Dňa 2. februára 1976 je Lufthanse v Hamburgu odovzdaný prvý Airbus A300B2. Stroj imatrikulačnej značky D-AIAA je na pravidelné linky zaradený 1. apríla 1976 na linkách LH762/703 do Hamburgu, LH900/726 do Düsseldorfu a ešte v ten istý deň na prvú medzinárodnú linku do Londýna na lete LH034/037. Dňa 3. mája 1976 začala prevádzka linky LH628 do Dubaja, 2. novembra do Abú Zabí, obe s medzipristátím v Dahráne alebo Kuvajte. Dňa 13. mája 1977 letel prvýkrát upravený Boeing 747-230BM (označovaný Boeing 747SL) s imatrikulačnou značkou D-ABYJ bez medzipristátia Frankfurt – Los Angeles. Dňa 14. júla podala Lufthansa do tej doby najväčšiu jednorazovú objednávku, zahŕňajúcu päť Boeingov 747 (s opciou na ďalšie 4) a šesť Boeingov 727 v hodnote vyše 1 miliardy nemeckých mariek. Dňa 31. januára 1978 kupuje Lufthansa 26% podiel v regionálnej leteckej spoločnosti "Deutsche Luftverkehrsgesellschaft mbH" a vytvára základ neskoršej Lufthansa CityLine. Od 2. novembra začali lety do Osaky. V januári 1979 je predstavená business trieda. Najprv na severoamerických linkách, od roku 1982 celosvetovo, a tak sú k dispozícii tri triedy: first, business a economy. Dňa 22. marca obdržal Boeing objednávku na 32 kusov 737-230, 2. apríla Airbus na 25 kusov nového typu A310. Dňa 7. apríla 1980 sa otvára dlho pripravovaná linka do Pekingu, let LH662 z Frankfurtu s DC-10-30 má medzipristátie iba v Karáči, 1. mája potom linka LH438 Frankfurt – Atlanta – Dallas. Dňa 21. decembra 1980 bol dodaný prvý z celkom 41 Boeingov 737-230 Advanced. Lietadlo prinieslo úplné novinky vo vybavení, napríklad integrovaného autopilota, automatické brzdy, automatické riadenie ťahu motorov. Tieto nové funkcie mali nielen veľký význam z hľadiska bezpečnosti, ale priniesli aj lepšiu ekonomiku prevádzky, dlhší dolet a zníženie hlučnosti.
Dňa 17. apríla 1981 začína linka LH646 Frankfurt – Karáči – Bangkok – Manila. Dňa 23. júna 1981 zomrel vo veku 82 rokov Hans Max Bongers. Nerentabilita krátkych domácich letov bola u vzniku úplne nového produktu, a tak 28. marca 1982 bol spustený projekt Lufthansa Airport Express. Štyri páry špeciálnych vlakov jazdili denne z letiska vo Frankfurte do Düsseldorfu so zastávkami v Bonne a Kolíne nad Rýnom. Vlaky mali číslovanie ako lety Lufthansy, batožiny sa odbavovali až do cieľovej destinácie. Štandardné vlakové lístky tu neplatili. Služba si získala veľkú obľubu. Spoje jazdili včas, prestup vo Frankfurte bol jednoduchý a samotná cesta údolím Rýna bola najmä pre turistov atrakciou. Neskôr bola trasa predĺžená v Düsseldorfe na letisko a na juhu do Stuttgartu. Airport Express bol ukončený v roku 1993, ale bol okamžite nahradený spoluprácou s Deutsche Bahn na vlakoch ICE pod názvom AIRail, kde Lufthansa disponuje svojou kapacitou opäť s číslami vlakov ako lety Lufthansy. Dňa 5. apríla 1982 bola otvorená turistická linka LH534 Frankfurt – Seychely – Maurícius. Dňa 29. marca 1983 prevzala Lufthansa v Toulouse prvý Airbus A310-203. Toto lietadlo vychádza z Airbusu A300, je kratšie a ponúka tak menšiu kapacitu. Do prevádzky bol typ zaradený 10. apríla 1983 na linkách LH940 Frankfurt – Stuttgart a LH032 Frankfurt – Londýn. Dňa 15. mája sa sieť destinácií rozširuje linkou LH446 o Calgary a Vancouver. Dňa 31. decembra 1984 o 11:31 pristál v Hamburgu Boeing 707-330 imatrikulačnej značky D-ABUL, bol to posledný let typu Boeing 707 po 25 rokoch služby u Lufthansy. Dňa 17. júla 1985 vykonala Lufthansa ďalšiu veľkú objednávku nových lietadiel: 6 kusov Airbus A300-600, 15 kusov Airbus A320-211 a 10 kusov Boeing 737-330.
Dňa 6. apríla 1986 bola v Hamburgu dokončená renovácia Junkersu Ju 52/3m. V rámci "Lufthansa Berlin Foundation" dodnes podniká vyhliadkové lety po celej Európe. V súčasnej dobe prebiehajú práce na renovácii Lockheedu L-1649A. Dňa 6. mája 1986 letí po prvýkrát let LH668 Frankfurt – Hongkong bez medzipristátia. V máji objednáva Lufthansa prvých 6 kusov Boeingov 747-430. Dňa 5. decembra 1986 bol dodaný prvý Boeing novej verzie 737-330 (imatrikulačná značka D-ABXL). Z predchádzajúcich modelov „737“ si ponechal iba základný tvar. Je dlhší s väčšou kapacitou, má nové krídlo a najmä nové motory CFM56, ktoré priniesli rapídne zníženie hlučnosti, exhalácií, spotreby a zvýšenie doletu. Dňa 15. januára 1987 schválilo vedenie spoločnosti nákup nových Airbusov A340, diaľkových štvormotorových lietadiel vychádzajúcich z typu A300. Američanka Michele Jett sa v januári 1987 stala prvou ženou v kokpite Lufthansy. So začiatkom platnosti letného letového poriadku 1987 Lufthansa prvýkrát v lietadlách oddeľuje fajčiarske a nefajčiarske miesta, nefajčiarskych je 70%. Od 1. apríla 1987 lieta Lufthansa do Washingtonu. V lete 1988 mohli byť po dohode medzi Nemeckom a ZSSR zavedené priame lety z Nemecka do Tokia cez Sibír. Dňa 24. júna 1988 sa Lufthansa dohodla na údržbe Airbusov A310 východonemeckého Interflugu, od 1. júla je možné si rezervovať miesta na diaľkových letoch aj v ekonomickej triede. Dňa 7. novembra 1988 začala lety spoločnosť EuroBerlin France, spoločný podnik Lufthansy a Air France so základňou na letisku Tegel v Západnom Berlíne a spojením do západonemeckých miest. Projekt bol ukončený v roku 1994.
Koncom roku 1988 dostala Lufthansa prvé dva kusy Airbusu A310-304, ktoré na rozdiel od rovnako veľkých A310-203 umožňovali dolet na východné pobrežie USA. Prvý let cez Atlantik s dvojmotorovým lietadlom však u Lufthansy vykonal 12. júna 1989 na linke LH414 Frankfurt – Montreal – Philadelphia Airbus A300-600. Dňa 25. mája pristál vo Frankfurte prvý z celkovo tridsiatich Boeingov 747-430 (imatrikulačná značka D-ABVB) vo farbách Lufthansy. Tento typ, na ktorého vývoji sa takisto Lufthansa podieľala, sa na takmer 20 rokov stane „ťažným koňom“ diaľkovej flotily Lufthansy. Dňa 5. júla 1989 navýšilo valné zhromaždenie spoločnosti základné imanie na 1,52 miliardy nemeckých mariek. Vláda sa tohto navýšenia nezúčastnila, prvýkrát tak má v Lufthanse väčšinový podiel súkromný kapitál (51,42%). Dňa 11. septembra 1989 zakladajú Lufthansa a Turkish Airlines charterovú leteckú spoločnosť SunExpress so základňou v tureckej Antalyi. Dňa 22. septembra objednáva Lufthansa 20 kusov lietadiel Airbus A321-100 a stáva sa prvým zákazníkom modelu. Dňa 29. októbra 1989 vstupuje na lete LH1810 Frankfurt – Zürich na pravidelné linky u Lufthansy prelomový typ Airbus A320-211. Ako prvé dopravné lietadlo má tzv. fly-by-wire riadenie, ovládané v kabíne sidestickmi, klasické prístroje sú nahradené LCD displejmi. V budúcnosti sa stane najrozšírenejším typom vo flotile Lufthansy. Dňa 9. novembra 1989 dochádza k pádu Berlínskeho múru a 28. decembra prekonáva Lufthansa hranicu 20 miliónov prepravených cestujúcich.
19902000.
Dňa 28. októbra 1990, 25 dní po znovuzjednotení Nemecka, obnovuje Lufthansa lety do Berlína. 
Dňa 18. mája 1997 spoločne s Air Canada, Scandinavian Airlines, Thai Airways a United Airlines založila alianciu Star Alliance. 
V roku 2000 sa spoločnosť Air One stala partnerom Lufthansy a čoskoro boli všetky lety Air One označené ako lety Lufthansy.
2001súčasnosť.
V júni 2003 Lufthansa na mníchovskom letisku otvorila Terminál 2, ktorý sa stal jedným z prvých terminálov v Európe, ktorý čiastočne vlastní letecká spoločnosť. 
Od 17. mája 2004 je v niektorých lietadlách Lufthansy možný stály prístup k internetu pomocou služby "Connexion by Boeing". Dňa 22. marca 2005 sa spoločnosti Swiss a Lufthansa ekonomicky spojili. Naďalej však vystupujú ako dve samostatné spoločnosti. Dňa 6. decembra 2006 bolo objednaných 20 kusov Boeingov 747-8. 
V auguste 2007 podpísala Lufthansa spoluprácu s kazašskou spoločnosťou Air Astana. Dňa 15. septembra 2008 Lufthansa Group oznámila nákup podielu v spoločnosti Brussels Airlines. V júni 2009 Európska komisia udelila regulačné schválenie tohto strategického partnerstva medzi Brussels Airlines a Lufthansou. Rozhodnutie pripravilo možnosť pre Lufthansu získať počiatočný 45% podiel v SN Airholding SA/NV, ktorá je materskou spoločnosťou Brussels Airlines. Lufthansa má opciu na kúpu zvyšných 55% Brussels Airlines až do roku 2014. 
V septembri 2009 Lufthansa nakupuje Austrian Airlines so súhlasom Európskej komisie.
Dňa 11. júna 2010 vstúpil do prevádzky veľkokapacitný Airbus A380 na linke Frankfurt – Tokio.
V septembri 2013 Lufthansa Group oznámila svoju najväčšiu objednávku na 59 širokotrupých lietadiel v hodnote viac ako 14 miliárd eur. Ešte predtým v tom istom roku spoločnosť objednala 100 úzkotrupých lietadiel novej generácie.
Dňa 22. marca 2016 Lufthansa vyradila zo služby posledný Boeing 737-500, ktorý bol prevedený k novému majiteľovi. V tom istom roku, 29. októbra, spoločnosť vyradila posledné lietadlo typu Boeing 737, konkrétne išlo o Boeing 737-300, ktorý priletel z Milána do Frankfurtu. Lufthansa prevádzkovala typ Boeing 737 v niekoľkých verziách takmer 50 rokov, prvé lietadlo bolo dodané 27. decembra 1967.
V roku 2017 sa Lufthansa ako prvá európska aerolínia stala päťhviezdičkovou leteckou spoločnosťou podľa agentúry Skytrax. Na začiatku roku 2018 spoločnosť po tridsiatich rokoch odhalila nový grafický vizuál a náter lietadiel. Z lietadiel zmizla sýto žltá farba a nahradil ju nový odtieň modrej.
Destinácie.
Lufthansa v súčasnosti lieta do 220 pravidelných a sezónnych destinácií v Európe, Ázii, Afrike, Severnej a Južnej Amerike.
Codeshare.
Lufthansa má tzv. codeshare dohodu a v súčasnosti prevádzkuje spoločné lety so spoločnosťami: 
LH Súčasť Lufthansa Group.
Flotila.
Súčasná flotila.
Flotila Lufthansy pozostávala v marci 2025 z nasledujúcich lietadiel:
Imatrikulačné značky.
Imatrikulačná značka alebo registrácia lietadiel Lufthansy je daná jednoduchou schémou. Imatrikulačný kód krajiny (Nemecka) je D, nasledovaný spojovníkom -. Ďalší znak je daný maximálnou vzletovou hmotnosťou daného lietadla. Pre všetky typy lietadiel s hmotnosťou nad 20 ton je to písmeno A.
Najľahší typ vo flotile Lufthansy, Airbus A319-100, má max. vzletovú hmotnosť 75,5 ton. Druhé písmeno za pomlčkou identifikuje výrobcu lietadla: I – Airbus SE, B – The Boeing Company. Tretie písmeno bližšie určuje konkrétny typ lietadla a štvrté poradie pri dodaní:
Mená lietadiel.
Takmer všetky lietadlá vo flotile Lufthansy sú pomenované. Používajú sa mená nemeckých miest a samosprávnych celkov. Výnimku tvoria iba Airbus A321-100 imatrikulačná značka D-AIRA „Finkenwerder“, ktorý má meno továrenského letiska spoločnosti Airbus v Hamburgu, kde sa tento typ vyrába. Airbus A340-300 „Gander Halifax“ nesie mená dvoch kanadských miest ako hold a vyjadrenie úcty kanadskému ľudu za pomoc počas operácie Yellow Ribbon, keď 11. septembra 2001 Kanada poskytla svoj vzdušný priestor a letiská lietadlám, ktoré neboli pustené do vzdušného priestoru USA a mali nedostatok paliva pre návrat do Európy alebo Ázie.

</doc>
<doc id="205418" url="https://sk.wikipedia.org/wiki?curid=205418" title="Barbara Bush">
Barbara Bush



</doc>
<doc id="205424" url="https://sk.wikipedia.org/wiki?curid=205424" title="Laura Welch Bushová">
Laura Welch Bushová



</doc>
<doc id="205425" url="https://sk.wikipedia.org/wiki?curid=205425" title="Frankfurt International Airport">
Frankfurt International Airport



</doc>
<doc id="205426" url="https://sk.wikipedia.org/wiki?curid=205426" title="JavaFX Script">
JavaFX Script

JavaFX Script je skriptovací jazyk vyvinutý spoločnosťou Sun Microsystems, za účelom zjednodušenia vytvárania grafických používateľských rozhraní (GUI) pre vývojárov, programátorov a výrobcov internetových stránok, ktorý patrí do technológie JavaFX.
Je to deklaratívny, staticky typovaný, objektovo orientovaný programovací jazyk.
Jeho hlavnými vlastnosťami sú:
Skriptovací jazyk bol vyvinutý tak, aby jeho syntax odrážala rozloženie komponentov v GUI a umožnil tak ľahšie vytváranie bohatých grafických aplikácií. Taktiež sa pomocou neho dá vytvoriť omnoho efektívnejší kód čo sa rozsahu týka.
JavaFX Script nenahradzuje Java 2D ani Swing, je použitý len na vytvorenie GUI komponentov, ich nakonfigurovanie a prepojenie. Technológia je navrhnutá tak, aby podporovala GUI akejkoľvek veľkosti a rozsahu.
Najefektívnejšie použitie jazyka je v spojení s jazykom Java. Primárne triedy sa napíšu v jazyku Java a GUI bude implementované pomocou JavaFX Script.
Odrodou jazyka JavaFX Script je jeho "brat", JavaFX Mobile, ktorý umožní rozšírenie skriptovacieho jazyka na mobilné zariadenia.

</doc>
<doc id="205430" url="https://sk.wikipedia.org/wiki?curid=205430" title="Die Ärzte">
Die Ärzte

Die Ärzte je nemecká punk rocková kapela z Berlína. Kapelu založili Dirk Felsenheimer a Jan Vetter. Skupina Die Ärzte spolu vydala 15 albumov. 

</doc>
<doc id="205433" url="https://sk.wikipedia.org/wiki?curid=205433" title="William Edgar Thornton">
William Edgar Thornton

William Edgar Thornton ( * 14. apríl 1929, Faison, Severná Karolína, USA† 11. január 2021, Fair Oaks Ranch, Texas) bol americký astronaut z programu Skylab a letov s raketoplánmi.
Životopis.
Mladosť a výcvik.
Po základnej a strednej škole vyštudoval univerzitu v Severnej Karolíne (University of North Carolina ) a v roku 1952 tam získal titul inžiniera fyziky. V štúdiu ďalej pokračoval a roku 1963 obhájil doktorát medicíny na rovnakej univerzite. Potom slúžil v americkej armáde v letectve a odtiaľ sa 2. augusta 1967 dostal do šiestej skupiny kozmonautov. Bol zaradený do podporných posádok letov Skylab 2, Skylab 3 a Skylab 4. Po ukončení tohto programu sa preškolil na raketoplány. Oženil sa (manželka Jennifer, rodená Fowlerová) a mal dve deti.
Lety do vesmíru.
Koncom leta roku 1983 sa stal 127 kozmonautom Zeme, keď na palube raketoplánu Challenger odštartoval na misiu STS-8. Šesťdenného letu sa zúčastnila táto päťčlenná posádka: veliteľ Richard Truly, ďalej Daniel Brandenstein, Guion Bluford, Dale Gardner a William Thornton. Štartovali z Kennedyho vesmírneho strediska na myse Canaveral a pristáli na žiadosť armády na základni Edwards Air Force Base v Kalifornii v noci kvôli plánovaným vojenským cieľom misie. V noci tiež vypustili indickú telekomunikačnú družicu "Instat 1B".
Po druhýkrát letel za necelé dva roky v rovnakom raketopláne na sedemdennú misiu STS-51-B. Veliteľom letu bol plk. Robert Overmyer, pilot plk. Frederick Gregory, ďalšími v posádke boli dr. William Thornton, dr. Norman Thagard, dr. Don Lind, dr. Lodewijk van den Berg a dr. Taylor Wang. Na obežnú dráhu vyniesli laboratórium Spacelab 3 a niekoľko zvierat. Štart aj pristátie boli zhodné s prvým letom.
Po letoch.
Z tímu kozmonautov NASA odišiel 3. mája 1994 vo svojich 65 rokoch. Po odchode učil na texaskej univerzite (University of Texas) v Galvestone budúcich lekárov, čo tam ale aj na iných školách robil s prestávkami aj počas svojej kozmonautickej kariéry.

</doc>
<doc id="205434" url="https://sk.wikipedia.org/wiki?curid=205434" title="William Thornton">
William Thornton



</doc>
<doc id="205435" url="https://sk.wikipedia.org/wiki?curid=205435" title="William E. Thornton">
William E. Thornton



</doc>
<doc id="205439" url="https://sk.wikipedia.org/wiki?curid=205439" title="SOR B 9,5">
SOR B 9,5

SOR B 9,5 je model českého mestského autobusu kapacitnej kategórie MIDI, ktorý bol vyrábaný spoločnosťou SOR Libchavy od roku 1997 do roku 2005. Ide o autobus so zníženou podlahou, tá sa nachádza nad vozovkou.
Konštrukcia.
SOR B 9,5 je dvojnápravový model s trojdverovou karosériou. Hnacia náprava je zadná, motor a prevodovka sa nachádzajú pod podlahou v zadnej časti vozidla. Polosamonosná karoséria vozidla je zváraná z ocelových uzavretých profilov, zvonku je oplechovaná, zvnútra obložená plastovými doskami. Vybrané spodné časti sú z nerezovej ocele. Predná náprava je značky SOR, zadná značky Meritor.
Výroba a prevádzka.
V dobe uvedenia SORu B 9,5 nebol na území bývalého Česko-Slovenska žiaden iný autobus v tej istej kapacitnej kategórií a vďaka tomu sa tento model objavil v Bratislave, ale i českých mestách ako Liberec či Hodonín. Taktiež bolo vyrobené jedno vozidlo vo variante EKOBUS s pohonom na zemný plyn. Najväčším prevádzkovateľom tohto typu vozidla je Dopravný podnik Bratislava, ktorý v rokoch 1999 – 2005 nakúpil 33 týchto vozidiel, pričom v prevádzke je ešte 12 vozidiel, ďalších 10 vozidiel využíva DPB ako vozidlá zimnej služby, na linkách MHD sa už však nevyskytujú.
V Bratislave premával na linkách .
Nástupcom tohto typu sa od roku 2004 stal model SOR BN 9,5, ktorý je čiastočne nízkopodlažný.

</doc>
<doc id="205440" url="https://sk.wikipedia.org/wiki?curid=205440" title="SOR BN 9,5">
SOR BN 9,5

SOR BN 9,5 je model českého mestského čiastočne nízkopodlažného autobusu kapacitnej kategórie MIDI, ktorý je vyrábaný spoločnosťou SOR Libchavy od roku 2004.
Konštrukcia.
SOR BN 9,5 je dvojnápravový model s trojdverovou karosériou. Hnacia náprava je zadná, motor a prevodovka sa nachádzajú pod podlahou v zadnej časti vozidla. Polosamonosná karoséria vozu je zváraná z oceľových uzavretých profilov, zvonku je oplechovaná, zvnútra obložená plastovými doskami, pričom vybrané spodné časti sú z nerezovej ocele. Predná náprava je značky SOR, zadná značky DANA.
Vozidlo je v prednej časti nízkopodlažné, podlaha pri prvých a druhých dverách je vo výške nad vozovkou. Zadná časť je so štandardnou podlahou vo výške .
Predchodcom tohto typu je model SOR B 9,5.
Výroba a prevádzka.
Model BN 9,5 je na Slovensku v prevádzke v Bratislave (18 vozidiel; DPB je najväčší prevádzkovateľ tohto typu), Hlohovci (1 vozidlo), Košiciach (5 vozidiel), Liptovskom Mikuláši (8 vozidiel), Malackách (4 vozidlá), Nitre (12 vozidiel; Arriva, 11 vozidiel; Transdev), Piešťanoch (1 vozidlo), Prievidzi (2 vozidlá) a v Senici (2 vozidlá).
Premávka v Bratislave.
Autobusy SOR BN 9,5 boli zaradené do bežnej premávky v novembri až decembri 2007 a premávali prevažne na linkách . V súčasnosti je možné tieto autobusy stretnúť len veľmi zriedka, väčšinou ako záložné vozidlo (). Vzhľadom na nedostatok štandardných sólo vozidiel () boli v minulosti nasadzované aj na linky, kde kapacitne nepostačovali.

</doc>
<doc id="205441" url="https://sk.wikipedia.org/wiki?curid=205441" title="Airbus A320">
Airbus A320

Airbus A320 je séria úzkotrupých dopravných lietadiel vyvinutých a vyrábaných spoločnosťou Airbus. Bolo to prvé civilné dopravné lietadlo s digitálnym riadiacim systémom fly-by-wire (tj. z kokpitu sa prenášajú iba elektrické signály k servomotorom).
História.
Po úspechu Airbusu A300 začal Airbus vyvíjať náhradu za vtedy najpopulárnejšie dopravné lietadlo na svete - Boeing 727. Nový Airbus mal mať rovnakú kapacitu, ale nižšie prevádzkové náklady a mal byť k dispozícii v niekoľkých verziách pre rôzny počet cestujúcich. Digitálne technológie použité u A320 boli symbolom dvojgeneračného technologického skoku oproti celoanalogovému Boeingu 727 a generačného voči Boeingom 737 rad -300/400/500. A320 mal byť celosvetovou náhradou za 727 a najstaršie varianty 737. 
Po nárastoch cien ropy v 70. rokoch potreboval Airbus u A320 minimalizovať náklady na palivo. Aby toho dosiahol, použil u svojho nového typu množstvo najmodernejších technológií, napr. systém kontroly riadenia letu "fly-by-wire", rozsiahle použitie kompozitných materiálov, kontrola ťažiska lietadla pomocou paliva, "sklenený" kokpit a dvojčlennú posádku. Vďaka týmto vylepšeniam dosiahl A320 o 50 % nižšiu spotrebu ako Boeing 727.
U A320 sa používajú motory dvoch dodávateľov: CFM International CFM56 a International Aero Engines V2500.
A320 má počítačový palubný systém údržby. Systémy avioniky sú navrhnuté tak, aby ich bolo možné ľahko modernizovať na novšiu verziu. S výnimkou úplne prvých A320 môže byť väčšina strojov modernizovaná na najnovší štandard avioniky a byť tak moderná aj po dvadsiatich rokoch v službe.
Pilotná kabína je vybavená "Elektronickým letovým informačným systémom" EFIS a bočnými „joystickmi“ (miesto klasických riadiacich stĺpčekov). Chovanie systému fly-by-wire (vybaveného ochranou proti prekročeniu letovej obálky) bolo vtedy (na konci 80. rokov 20. storočia) celkom novou skúsenosťou pre mnohých pilotov. To mohlo prispieť k niektorým vtedajším haváriám, vrátane havárie letu 296 Air France počas leteckej prehliadky v Habsheime s 3 mŕtvymi. Havária sa stala, keď sa pilot pokúsil o nízky prelet. Vyšetrovanie havárie bolo komplikované zásahmi zamestnancov Airbusu, vrátane manipulácie s dôkazmi. Dôkladný pilotný výcvik a úpravy systému fly-by-wire veľmi obmedzili podobné incidenty; A320 má dnes veľmi dobré záznamy o bezpečnosti.
V službe.
26. februára 1988 bol typu udelený certifikát od JAA a A320 mohol vstúpiť do služby. Stalo sa tak v marci 1988 v Air France. Od tej doby sa rodina verzií A320 rýchlo rozrastala: výroba 188 miestneho A321 začala v roku 1989, 124 miestneho A319 v roku 1993 a 107 miestneho A318 v roku 1999. 
V porovnaní s inými lietadlami v rovnakej triede má A320 širšiu kabínu, väčší priestor pre batožinu v nadhlavnej časti a plne digitálny fly-by-wire riadiaci systém. Lietadlo má navyše značný nákladový priestor s rozmernými dverami, ktoré uľahčujú nakládku a vykládku. Vďaka týmto vlastnostiam si A320 objednali letecké spoločnosti ako Northwest Airlines (prvý zákazník v USA), United Airlines a British Airways. Nízke náklady na prevádzku a údržbu sú magnetom pre nízkonákladových dopravcov. Napr. Jet Blue si pre svoju flotilu objednal až 233 strojov z rodiny A320. Medzi ďalších nízkonákladových dopravcov s významnými objednávkami patria easyJet a Air Asia.
Už skoro dve desaťročia stroje rodiny A320 súperia na trhu s konkurenčnými lietadlami Boeing 737 Classics (-300/-400/-500), Boeing 737 Next-Generation (-600/-700/-800/-900), Boeing 757, Boeing 717, McDonnell Douglas MD-80 a McDonnell Douglas MD-90.
Airbus A319 používa aj letka, ktorá má na starosť prepravu oficiálnych francúzskych predstaviteľov - "Escadron de transport, d'entraînement et de calibrage".
Technológie.
Niektoré moderné technológie použité v A320:
Varianty.
A320 sa stal základom pre celú rodinu verzií s rovnakou konštrukciou, ale rozdielnou kapacitou - o niečo menší A319, ešte menší A318 a o trochu väčší A321. Ich kapacita sa pohybuje od 100 do 220 pasažierov. Konkurujú si s Boeingami 737, 757 a 717. Z hľadiska pilota je ovladanie všetkých verzií A320 rovnaké, iba sa musí zobrať do úvahy o niečo väčšia či menšia dĺžka a hmotnosť.
Technicky sa názov „A320“ vzťahuje iba na pôvodnú „stredne veľkú“ verziu lietadla, ale neformálne sa používa na označenie celej rodiny A318/A319/A320/A321. Všetky varianty spĺňajú požiadavky ETOPS.
A320.
A320 má dve varianty A320-100 a A320-200. A320-200 je konečnou verziou, strojov A320-100 sa vyrobilo iba niekoľko kusov. A320-200 má na koncoch krídel malé winglety a zvýšenú kapacitu palivových nádrží oproti A320-100 (pre väčší dolet), ďalšie rozdiely sú minimálne.
Typický dolet so 153 pasažiermi pri A320-200 je asi 5 676 km. Pohon obstarávajú dva dvojprúdové motory CFMI CFM56-5A alebo IAE V2500 s ťahom 113 kN až 120 kN.
Technické údaje A320-200.
"Zdroj:"
A319.
Skrátená verzia A320 s minimálnymi zmenami. So skoro zhodnou kapacitou palivových nádrží ako A320-200 a menej pasažiermi sa dolet, so 124 cestujúcimi v dvoch triedach, predĺžil na 6 900 km, najväčší vo svojej triede. A320 a A319 sú najpopulárnejšie varianty v rodine A320. V roku 2003 si easyJet objednal Airbusy A319 s menšími kuchynkami (easyJet počas letu neponúka jedlo) a 156 sedadlami v jednej triede. Aby sa vyhovelo bezpečnostným požiadavkám na rýchlosť evakuácie, museli byť pridané ďalšie dva núdzové východy nad krídlo.
Obrovská objednávka easyJetu na 120 kusov A319 plus 120 opcií patrí v súčasnosti medzi najväčšie objednávky dopravných lietadiel od leteckých dopravcov. Jedinú porovnateľnú objednávku urobil hlavný konkurent easyJetu Ryanair na lietadlá Boeing 737-800.
Pohon zabezpečujú rovnaké motory ako u A320. Certifikácia v JAA a vstup do služby, vo Swissaire, prebehli v apríli 1996.
V súčasnosti drží Northwest Airlines rekord v najkratšej pravidelnej linke A319 z Bishop International Airport vo Flinte, Michigan do Detroitu (Detroit Metro Airport) - vzdialenosť iba 92 km (57 míľ).
Technické údaje A319-100.
"Zdroj:"
A319CJ.
A319CJ je firemná (manažérska) verzia A319. Má inštalované ďalšie palivové nádrže v nákladovom priestore a predĺžený dolet na 12 000 km. Pri prípadnom ďalšom predaji môže byť spätne prestavaná na štandardný A319 a to iba odstránením pridaných palivových nádrží, a tak maximalizovať svoju cenu. Je tiež známa ako ACJ alebo "Airbus Corporate Jet".
Lietadlo môže dopraviť až 139 pasažierov, ale na želanie zákazníka môže byť dodané v akejkoľvek konfigurácii. Medzi jeho používateľov patrí napr. Daimler a PrivatAir. A319CJ konkuruje ďalším firemným lietadlám ako Gulfstream V, na Boeingu 737 založenom BBJ1 a Bombardier Global Express. Je poháňaný rovnakými motormi ako A320.
A319LR.
Táto verzia má všetkých 48 sedadiel v „Business triede“ - bola špeciálne navrhnutá pre medzikontinentálne lety iba business triedou. A319LR, v porovnaní s A319CJ, má iba štyri pridané palivové nádrže namiesto šiestich. Typický dolet je 8 300 km, najdlhší v rodine A320 (s výnimkou A319CJ). 
Lufthansa prevádzkuje linku (iba s business triedou) medzi Nemeckom a USA s flotilou strojov A319LR patriacich švajčiarskemu PrivatAiru. Na druhej strane napr. Qatar Airways majú svoje A319LR vybavené štandardným počtom 110 sedadiel.
A321.
A321 je predĺžená verzia A320 s minimálnymi zmenami. Plocha krídla bola mierne zväčšená a podvozok zosilený. Pohon zabezpečujú silnejšie verzie motorov CFM56 a V2500. Niektorí dopravcovia uprednostňujú A321 pred Boeingom 757, kvôli jeho podobnosti s A318, A319 a A320. Certifikáciou v JAA úspešne prešiel v decembri 1993. 
Typický dolet so 188 pasažiermi je pre A321-100 4 352 km. Poháňaný je dvoma dvojprúdovými motormi CFM56-5 alebo IAE V2500 s ťahom 138 kN.
A321-200 s väčšou kapacitou palivových nádrží má so 188 pasažiermi dolet 5 500 km. A321-200 je poháňaný dvoma motormi CFM56-5 alebo IAE V2500 s ťahom 147 kN.
A321-200.
"Zdroj:"
A318.
A318, tiež známy ako „Mini-Airbus“, je najmenší člen rodiny A320. Počas vývoja bol označovaný ako A319M3, čo napovedá, že je priamo odvodený z A319. „M3“ znamená „mínus tri trupové diely“. Lietadlo je o šesť metrov kratšie a o 14 ton ľahšie ako A319. 
V konfigurácii s dvoma triedami má A318 107 sedadiel. Bol konštruovaný ako náhrada starších verzií Boeingu 737 a Douglasu DC-9, ale konkuruje tiež súčasným modelom Boeing 737-600 a Boeing 717.
A318 je k dispozícii v niekoľkých verziách s rôznou "maximálnou vzletovou hmotnosťou" (MTOW) od 59 ton (dolet 3 705 km) po 68 ton (6 000 km). Nižšia MTOW umožňuje ekonomickú prevádzku na regionálnych linkách (pri kratšom dolete) a vyššia MTOW dovoľuje A318 doplňovať ďalšie stroje rodiny A320 na okrajových tratiach. Ľahší A318 má o 10 % väčší dolet ako A320, čo mu dovoľuje obsluhovať niektoré linky, ktoré A320 obsluhovat nemôže, napr. Londýn - Jeruzalem a Singapur - Tokio. Najväčšie využitie ale nachádza na krátkych, menej obsadených letoch medzi mestami strednej veľkosti.
Počas svojho vývoja narazil A318 na niekoľko problémov. Prvým bol pokles dopytu po nových lietadlách v období po 11. septembri 2001. Druhým bol fakt, že nové motory Pratt &amp; Whitney spotrebovávali viac paliva ako sa očakávalo a v čase, keď mal CFMI pripravené nové, úspornejšie motory, mnoho zákazníkov sa od A318 už odvrátilo, napr. Air China, Trans World Airlines (divízia American Airlines) a British Airways. Aj keď Airbus dúfal, že sa A318 na trhu presadia ako alternatíva k regionálnym dopravným prúdovým lietadlám (tzv. regional jet), zákony ako v USA, tak aj Európe ho radia do rovnakej triedy ako väčšie lietadlá, a pretože tomu zodpovedajú i pristávacie a iné poplatky, regionálni operátori ho nepoužívajú.
Pohon zabezpečujú dva motory CFM56-5 alebo Pratt &amp; Whitney PW6000 s ťahom 96 až 106 kN. Prvé A318 boli dodané v roku 2003 spoločnostiam Frontier Airlines a Air France. Cena za jeden A318 sa pohybuje od 39 do 45 miliónov dolárov a prevádzkové náklady sú asi 3 000 dolárov na 500 míľ letu. 
Objednávky A318 sú nižšie, ako sa plánovalo, k čomu prispieva veľká konkurencia firiem Bombardier a Embraer.
Technické údaje A318-100.
"Zdroj:"

</doc>
<doc id="205442" url="https://sk.wikipedia.org/wiki?curid=205442" title="SOR C 9,5">
SOR C 9,5

SOR C 9,5 je model českého mestského autobusu kapacitnej kategórie MIDI, ktorý bol vyrábaný spoločnosťou SOR Libchavy od roku 1997. Ide o autobus so zníženou podlahou, tá sa nachádza nad vozovkou. Je konštruovaný na rýchlosť 100 km/h. 
Konštrukcia.
SOR C 9,5 je dvojnápravový model s dvojdverovou karosériou. Hnacia náprava je zadná, motor a prevodovka sa nachádzajú pod podlahou v zadnej časti vozidla. Polosamonosná karoséria vozidla je zváraná z ocelových uzavretých profilov, zvonku je oplechovaná, zvnútra obložená plastovými doskami. Vybrané spodné časti sú z nerezovej ocele. Predná náprava je značky SOR, zadná značky Meritor.
Výroba a prevádzka.
Autobusy SOR C 9,5 sú v prevádzke prevažne u menších dopravcov v Česku, prevádzkované sú však v malom množstve aj na Slovensku. V rokoch 2001 až 2003 jedno vozidlo premávalo aj v MHD Banská Bystrica na linke 53, neskôr 43. Dnes ho SAD Banská Bystrica prevádzkuje v prímestskej doprave a Kysučan Expres v diaľkovej doprave.
Model sa síce ešte stále vyrába, dopravcovia však väčšinou preferujú novší, čiastočne nízkopodlažný SOR CN 9,5.

</doc>
<doc id="205445" url="https://sk.wikipedia.org/wiki?curid=205445" title="Wachau">
Wachau

Wachau je rozľahlé údolie v Dolnom Rakúsku, ktorého jadro tvorí rieka Dunaj. Počiatky jeho osídlenia siahajú do prehistorických čias. V súčasnej dobe je celá oblasť jedným z najnavštevovanejších turistických miest v Rakúsku. 
Vďaka svojej mimoriadnej hodnote bolo celé údolie Wachau v roku 2000 zapísané na zoznam svetového kultúrneho dedičstva UNESCO.

</doc>
<doc id="205446" url="https://sk.wikipedia.org/wiki?curid=205446" title="Najdúch">
Najdúch

Najdúch môže byť:

</doc>
<doc id="205447" url="https://sk.wikipedia.org/wiki?curid=205447" title="Nálezenec">
Nálezenec



</doc>
<doc id="205448" url="https://sk.wikipedia.org/wiki?curid=205448" title="Örebro">
Örebro

Örebro môže byť:

</doc>
<doc id="205450" url="https://sk.wikipedia.org/wiki?curid=205450" title="Medzera">
Medzera

Medzera môže byť:

</doc>
<doc id="205452" url="https://sk.wikipedia.org/wiki?curid=205452" title="Sum41">
Sum41



</doc>
<doc id="205456" url="https://sk.wikipedia.org/wiki?curid=205456" title="Prohibícia">
Prohibícia

Prohibícia (lat. "prohibitio" - zakazovať) je (štátny) zákaz výroby, dovozu a/alebo predaja nejakého výrobku, spravidla alkoholu, drogy a podobných látok.
Prohibícia sa spája najmä s absolútnym zákazom výroby, distribúcie a predaja alkoholických nápojov. V rokoch 1914-1933 bola postupne uplatnená v USA, severských štátoch a v Rusku, väčšina štátov však od nej odstúpila. Aj v súčasnosti je uplatnená v niektorých amerických okresoch /counties/.

</doc>
<doc id="205457" url="https://sk.wikipedia.org/wiki?curid=205457" title="SOR BN 12">
SOR BN 12

SOR BN 12 je model českého mestského čiastočne nízkopodlažného autobusu štandardnej kapacitnej kategórie, ktorý je vyrábaný spoločnosťou SOR Libchavy od roku 2004 do súčasnosti.
Konštrukcia.
SOR BN12 bol prvým nízkopodlažným vozidlom z produkcie formy SOR. SOR BN9.5 je dvojnápravový model s trojdverovou karosériou. Hnacia náprava je zadná, motor a prevodovka sa nachádzajú pod podlahou v zadnej časti vozidla. Polosamonosná karoséria vozu je zváraná z oceľových uzavretých profilov, zvonku je oplechovaná, zvnútra obložená plastovými doskami, pričom vybrané spodné časti sú z nerezovej ocele. Predná náprava je značky SOR, zadná značky DANA.
Vozidlo je v prednej časti nízkopodlažné s podlahou vo výške 360 mm nad vozovkou. Zadná časť je so štandardnou podlahou vo výške 800 mm. Dopravné podniky ho môžu zakúpiť vo verzií so štyrmi dverami, alebo troma dverami. SOR BN 12 sú vyrábané v typoch Euro 3, Euro 4 a Euro 5. Existuje aj prímestský variant SOR CN 12. A existuje aj variant s pohonom na CNG - SOR BN12 Ekobus City Plus. 
Autobus by mal nahradiť nový, plne nízkopodlažný SOR NB12, ktorý sa do sériovej výroby dostane pravdepodobne v lete tohto roku. Zatiaľ sa testoval v niekoľkých mestách vrátane slovenských.
SOR BN12 na Slovensku.
Na Slovensku je autobus BN12 zaradený do premávky v mestách:

</doc>
<doc id="205458" url="https://sk.wikipedia.org/wiki?curid=205458" title="SOR C 12">
SOR C 12

SOR C 12 je model českého prímestského autobusu štandardnej kapacitnej kategórie, ktorý je vyrábaný spoločnosťou SOR Libchavy od roku 2003.
Jedným z prvých vozidiel jazdiacich na Slovensku je autobus spoločnosti SAD Humenné s ŠPZ VT-779AV zaradené do premávky v novembri 2005. 
Konštrukcia.
SOR C 12 je dvojnápravový model s dvojdverovou karosériou. Hnacia náprava je zadná, motor a prevodovka sa nachádzajú pod podlahou v zadnej časti vozidla. Polosamonosná karoséria vozidla je zváraná z oceľových uzavretých profilov, zvonku je oplechovaná, zvnútra obložená plastovými doskami. Vybrané spodné časti sú z nerezovej ocele. Predná náprava je značky SOR, zadná značky Meritor. Podlaha je vo výške 800 mm nad zemou.
Vo vozidlách býva osadený motor Iveco Tector 6, EURO IV, alebo Iveco Tector, EURO V s objemom 5 880 cm3 a výkonom 194 kW/2 500 otáčok. Maximálny rýchlosť vozidla je 100 km/h. 
Celková obsaditeľnosť je 100 cestujúcich, pričom rozdelenie miest na sedenie a státie má dve varianty rozdielne len o 2 miesta. Pri druhých dverách je vyčlenený priestor na kočík.Pre komfort cestujúcich sa na strechu vozidla umiestňuje klimatizácia a nezávislým teplovodným kúrením Eberspächer Hydronic 24. Vozidlo sú zvyčajne vybavené vizuálnym informačným systémom R&amp;G. 
Prevádzka na Slovensku.
Na Slovensku tento typ autobusu prevádzkujú títo dopravcovia: 

</doc>
<doc id="205459" url="https://sk.wikipedia.org/wiki?curid=205459" title="Richard Harrison Truly">
Richard Harrison Truly

Richard Harrison Truly ( * 12. november 1937, Fayette, Mississippi, USA – † 27. február 2024, Genesee, Colorado) bol americký astronaut z programov MOL, Apollo-Sojuz, Skylab a letov s raketoplánmi. V rokoch 1989-1992 bol riaditeľom NASA.
Život.
Mladosť a výcvik.
Po základnej a strednej škole pokračoval v štúdiách a v roku 1959 vyštudoval technologický inštitút v Georgii (Georgie Institute of Technology) a s diplomom leteckého inžiniera bol v roku 1965 vybratý pre vojenský program MOL 1. Odtiaľ bol v auguste roku 1969 prevedený medzi kozmonautov NASA. Bol zaradený do podporných posádok letov Skylab 2, Skylab 3, Skylab 4 a do programu Sojuz-Apollo. Po ukončení aj tohto programu sa preškolil na raketoplány. Najprv bol záložným pilotom pre prvý testovací let. V tom čase bol fregatným kapitánom. Bol ženatý a mal tri deti. Používal prezývku „Dick“. 
Lety do vesmíru.
Po prvýkrát letel na raketopláne Columbia v novembri 1981 a stal sa tak 105. kozmonautom Zeme. Bol to druhý testovací let STS (Space Transportation System) trvajúci dva dni. Posádku tvorili dvaja kozmonauti, veliteľ plukovník USAF Joseph Engle a pilot námorný kapitán Richard Truly. Odštartovali z Kennedyho vesmírneho strediska na Floride (mys Canaveral) a pristáli na vojenskej základni Edwards Air Force Base v Kalifornii.
Koncom leta roku 1983 na palube raketoplánu Challenger odštartoval na misiu STS-8. Šesťdenného letu sa zúčastnila táto päťčlenná posádka: veliteľ Richard Truly, ďalej Daniel Brandenstein, Guion Bluford, Dale Gardner a William Thornton. Na naliehanie armády štart z mysu Canaveral aj pristátie na základni Edwards sa uskutočnili v noci kvôli plánovaným vojenským cieľom misie. V noci tiež vypustili indickú telekomunikačnú družicu Instat 1B.
Po letoch.
Ihneď po svojom druhom lete z NASA odišiel do veliteľskej armádnej funkcie, po troch rokoch bol v roku 1986 prevelený do Washingtonu za NASA. V rokoch 1989-1992 pôsobil ako riaditeľ NASA. O rok neskôr sa vo svojich 56 rokoch vrátil na univerzitu v Georgii, kde zotrval ako riaditeľ ďalších šesť rokov. 

</doc>
<doc id="205460" url="https://sk.wikipedia.org/wiki?curid=205460" title="Richard Truly">
Richard Truly



</doc>
<doc id="205461" url="https://sk.wikipedia.org/wiki?curid=205461" title="Richard H. Truly">
Richard H. Truly



</doc>
<doc id="205468" url="https://sk.wikipedia.org/wiki?curid=205468" title="Ardénsky pastiersky pes">
Ardénsky pastiersky pes



</doc>
<doc id="205495" url="https://sk.wikipedia.org/wiki?curid=205495" title="Antalya">
Antalya

Antalya (gr. Αττάλεια – "Attália") je piate najnavštevovanejšie mesto v Turecku, ktoré sa nachádza pri pobreží Stredozemného mora, v starogréckom kraji Pamfýlia. Je hlavným mestom rovnomennej provincie a známym turistickým letoviskom. V roku 2024 malo mesto 1 335 002 obyvateľov.
Dejiny.
Mesto založil pergamský kráľ Attalos II. v roku 150 pred Kr. pod názvom "Attalia" ako základňu pre svoje námorníctvo. Nedávne archeologické výskumy však potvrdili skoršie osídlenie z 3. storočia pred Kr. Mesto osídlili Gréci z rôznych častí Stredomoria. Z mesta sa stalo dôležité územie Pergamskej ríše, ktorú v roku 133 pred Kr. odkázal v záveti kráľ Attalos III. Rímu. Prosperita pokračovala aj v rímskej dobe. Pavol Apoštol tu obrátil na kresťanstvo mnoho Grékov. Prosperita pokračovala aj v Byzantskej dobe, obyvatelia mesta boli kresťania. Pochádzal odtiaľto byzantský grécky právnik a historik Michail Attalitis. V 13. storočí mesto ovládli rumskí Seldžuci, neskôr osmanskí Turci. Prvý údaj o obyvateľstve Attalie zanechal berberský cestovateľ Ibn Battúta, ktorý píše, že moslimovia obývajú stred mesta, Gréci majú svoju izolovanú štvrť, rovnako ako Európania a Židia. Grécke obyvateľstvo podľahlo postupnej islamizácii a poturčeniu a preto v 17. storočí obývali Gréci iba 4 z 24 štvrtí. Miestni kresťanskí Gréci boli tzv. Karamanliovia, teda rozprávali po turecky, čo bolo dôsledkom predošlej islamizácie, no uchovali si grécke tradície. Počas gréckej vojny za nezávislosť sa v Antalyi usadilo moslimské obyvateľstvo z Peloponézu, ktoré bolo odtiaľ vyhnané rebelujúcimi Grékmi. Väčšina týchto moslimov však rozprávalo po grécky. V meste tak žili skupiny turkofónnych Grékov a grekofónnych Turkov. V roku 1923 sa uskutočnila výmena obyvateľstvom medzi Gréckom a Tureckom a tak všetci miestni Gréci odišli do Grécka.
Turizmus.
Vďaka unikátnej kombinácii historických pamiatok a príjemného stredomorského pobrežia je Antalya ideálnym turistickým letoviskom, často nazývaným ako „centrum tureckého turizmu“. Medzi prístavom a žijúcim centrom mesta sa nachádza Kaleici, staré mesto postavené ešte v dobách gréckeho osídlenia. Medzi starými domami sú úzke dláždené uličky. Hoci sú v meste v súčasnosti hlavne hotely a obchody pre turistov, stále sú tu veľmi dobre badateľné stopy po Byzancii, Rimanoch a Seldžukoch. Veľká časť objavených archeologických vykopávok sa nachádza v Archeologickom múzeu. Blízko Antalye sa nachádzajú zvyšky starogréckych miest Perge, Side a Aspendos, ktoré sú častými zastávkami turistov.
Doprava.
V Antalyi sa nachádza významné medzinárodné letisko.

</doc>
<doc id="205499" url="https://sk.wikipedia.org/wiki?curid=205499" title="Navan">
Navan

Navan (ír. "An Uaimh") je mesto vo východnej časti Írska, v grófstve Meath. Žije tu 3 406 obyvateľov a v aglomerácii až 24 851 obyvateľov. Je najväčším, ako aj administratívnym centrom grófstva.
Leží na sútoku riek Boyne a Blackwater v nadmorskej výške Je lokalizované na križovatke ciest N3, N51, R153, R161 a R162, severozápadne od Dublinu a ZJZ od Droghedy. Mestom prechádza železničná trať Drogheda - Kingscourt, ktorá sa v súčasnosti využíva len pre nákladnú dopravu.
Okolie mesta je významné z historického hľadiska, lokality ako Hill of Tara, Hill of Slane, Hill of Tailte, opátstvo Bective Abbey, či mestečká Slane, Kells a Trim, sú dôležité z hľadiska írskej histórie.
V blízkosti mesta ležia najväčšie bane na olovo a zinok v Európe - Tara Mines. Mesto je tiež známe tradičnou výrobou kobercov. V súčasnosti je Navan rýchlo rastúcim mestom a stáva sa satelitným sídlom Dublinu. V meste prežil detstvo herec Pierce Brosnan.

</doc>
<doc id="205503" url="https://sk.wikipedia.org/wiki?curid=205503" title="Raši (písmo)">
Raši (písmo)

Raši písmo alebo (správnejšie) rabínska (polo)kurzíva je druh hebrejskej tlačenej polokurzívy, ktorý sa vyvinul z hispánsko-africkej rukopisnej kurzívy a presadil sa hlavne v tlačiach biblických a talmudických komentárov, preto pomenovanie po komentátorovi Rašim, ktorý však s týmto typom písma nemal nič spoločné ani ním nikdy nepísal.
Raši písmo slúži na grafické odlíšenie jednotlivých častí textu a takisto zdôrazňuje jeho hierarchickú štruktúru. Raši písmom sú spravidla vysádzané tie časti textu, ktoré majú charakter komentáru, alebo sú nejakým spôsobom podriadené (závislé) na hlavnom texte (napr. biblické komentáre v rabínskych bibliách, tosafot vo vydaniach Talmudu apod.). Medzi výhody Raši písma patrí jeho lepšia čitateľnosť, predovšetkým v drobnej sadzbe – tvary jednotlivých písmen Raši písma sú menej zameniteľné ako tvary tlačeného kvadrátneho písma.

</doc>
<doc id="205505" url="https://sk.wikipedia.org/wiki?curid=205505" title="Zápisník jednej lásky">
Zápisník jednej lásky

Toto je článok o knihe Zápisník jednej lásky od autora Nicholasa Sparksa a rovnomennom filme ktorý bol nakrútený podľa tejto knihy.
Zápisník jednej lásky (z angl. orig. "The Notebook") je názov románu amerického spisovateľa Nicholasa Sparksa z r. 1996, podľa ktorej bol v r. 2004 nakrútený rovnomenný romantický film.
Zápletka.
Dej je zasadený do súčasného domovu sociálnej starostlivosti. Starší muž menom Noah, prezývaný "Duke", začína čítať príbeh jednej lásky zo svojho zápisníku svojej žene Allie, ktorá trpí Alzheimerovou demenciou v treťom štádiu. Kým sa jej demencia zhoršila, Allie zapísala do zápisníku svoj a Noahov príbeh. Dala mu ho s inštrukciami, aby jej ho čítal v dňoch keď si nebude nič pamätať, s prísľubom, že spomienky sa jej určite vrátia, keď jej bude Noah ich príbeh čítať.
Film/kniha začína 6. júna 1940. 17-ročná Allie Hamiltonová, jediné dieťa bohatého vlastníka plantáží, a jej kamarátka, Sara, trávia večer na miestnom karnevale v Seabrooku, v Južnej Karolíne; na tomto mieste Noah Calhoun, vidiecky chlapec, ktorý je so svojim kamarátom, Finnom, po prvýkrát vidí Allie. Noah sa do Allie okamžite beznádejne zamiluje a opakovane ju žiada o rande, čo ona vždy hravo odmietne. Noah sa zavesí na ruské kolo a povie Allie, že sa pustí ak s ním nepôjde von. Avšak Allie Noahovi rozopne opasok a nechá ho visieť z ruského kola len v spodnej bielizni a tričku. Čoskoro "náhodou" spolu strávia večer v kine s Finnom a Sarou. Počas polnočnej prechádzky prázdnym Seabrookom, Noah zisťuje aký presne naplánovaný bol Allien život so všetkými povinnosťami a aktivitami. Vidí však aj jej hlbšiu stránku, stránku, ktorá túži po voľnosti a to sa mu páči. Vtedy po prvýkrát zaznie pieseň "I'll Be Seeing You", keď spolu tancujú na ulici.
Noah a Allie spolu strávia rozprávkové leto. Allie býva so svojimi rodičmi, Johnom a Anne Hamiltonovými, ktorí sú v Seabrooku len na leto. Allin otec, milionár z juhu, sa zdá byť v pohode, čo sa týka vzťahu Allie a Noaha, chichúňa sa keď sa Allie raz vráti domov neskoro v noci, takmer sa smeje ako hovorí "Oh chlapče!" keď sa ospravedlňujú za to že boli v noci mimo Allinho domu. Noah žije len s otcom, Frankom Calhounom. Frank je Allie nadšený a pravidelne ju pozýva k nim domov na tanec alebo palacinky. Allina mama nie je taká nadšená. V jednu noc, týždeň pred Alliným plánovaným odchodom, Allie a Noah idú do opusteného domu menom "The Windsor Plantation". Noah jej povie, že dúfa, že raz ten dom kúpi a Allie ho donúti sľúbiť, že dom bude potom biely, s modrými okenicami, veľkou terasou a izbou s výhľadom na jazero, aby mohla maľovať. Tam sa Allie a Noah po prvýkrát pokúsia spolu milovať. Nervózna Allie Noaha stále prerušuje a keď už sa zdá, že konečne nadišiel ten správny okamih, preruší ich Finn so správou, že Allini rodičia vyslali každého policajta v meste hľadať ju. Keď sa vrátia do domu, Allini rodičia jej zakážu stretávať sa s Noahom, Allie sa potom s Noahom vonku poháda a rozhodnú sa rozísť. Allie svoje rozhodnutie okamžite oľutuje, ale Noah odchádza preč. Na druhý deň ráno Allina mama povie, že odchádzajú domov hneď v ten deň a nie až budúci týždeň. Allie sa zúfalo snaží nájsť Noaha, ale je donútená odísť bez rozlúčky. Hamiltonovci potom pošlú Allie do New Yorku, kde začne chodiť na Sarah Lawrence. Noah, zničený z odlúčenia od Allie, začne písať každý deň jeden list po celý rok, ale nedostane žiadnu odpoveď, pretože Allina mama pred ňou listy schováva. Nemajú na výber, musia sa vo svojich životoch pohnúť ďalej. Allie naďalej chodí do školy, kým Noah a Finn sa zapíšu na vojnu a bojujú v Európe pod generálom Pattonom. Finn je zabitý v boji. Medzitým sa z Allie stane ošetrovateľka ranených vojakov. Tam sa stretáva s Lonom Hammondom Jr. Allie s ním trávi veľa času a nakoniec sa spolu zasnúbia, na radosť Alliných rodičov, keďže Lon je bohatý.
Keď sa Noah vráti domov z vojny, zistí, že jeho otec predal ich dom a kúpil Noahovi Windsor Plantation. Po čase Noahov otec zomrie. Keď Noah ide do mesta vybaviť stavebné povolenie, uvidí Allie objímať Lona a rozhodne sa prestavať svoj dom snov pre Allie. On a Allie ho navštívili pred rokmi a on jej sľúbil, že ho raz prestavia. Noah drie o dušu, verí, že ak dom prestavia, Allie sa k nemu vráti. Noah má milenecký vzťah s vojnovou vdovou Marthou Shawovou. Ktorej odpovie, keď sa ho spýta čo od nej chce, keď koľkokrát s ním hovorí a Noah ako keby nebol prítomný že chcel by jej dať všetko čo chce aj svoju dušu, ale tá je prázdna.
Pri skúšaní svadobných šiat sa Allie dočíta v novinách o tom, že Noah dokončil dom a omdlie. Povie Lonovi, že už nemaľuje, a že potrebuje na chvíľku vypadnúť preč. Rozhodne sa navštíviť Noaha v Seabrooku a strávia spolu nejaký čas, rozprávajú sa o tom, čo sa v ich životoch dialo. Oveľa neskôr príde za Noahom Martha Shawová. Noah stojí vo dverách a ona pochopí, že tam nie je sám. Spozná sa s Allie, ktorá o nej vie. Keď sa spolu porozprávajú, vyjde Noah s Marthou von a letmým bozkom sa rozlúčia, predtým ešte Martha povie Noahovi, že Allie je úžasná. Noah pozve Allie na návštevu aj na druhý deň a plavia sa spolu na člne. Po chvíľke Allie konfrontuje Noaha a povie "Prečo si mi nenapísal? Prečo? Pre mňa nebol koniec, čakala som na teba 7 rokov. Ale teraz už je príliš neskoro." Všetky emócie vyjdú na povrch, keď Allie prizná, že Noahovu stratu nikdy neprekonala. Noah odpovie, "Napísal som ti 365 listov. Písal som ti každý deň celý rok." Noah vykričí všetky svoje pocity "Nebol koniec, stále nie je koniec!" Nakoniec sa Noah a Allie surovo pobozkajú a on ju odnesie hore do svojej izby, kde sa vášnivo milujú.
Po dvojdňovej aférke Allie zisťuje, že Noah jej ohľadne domu splnil všetky želania, dokonca postavil izbu s výhľadom na jazero, aby mohla maľovať. Anne Hamiltonová prichádza za dcérou a zisťuje, čo sa stalo. Anne Allie varuje, že Lon niečo tuší o jej aktivitách v Seabrooku a je na ceste za ňou. Anne a Allie sa spolu idú previezť autom a matka dcére vysvetlí, ako sa pred tým než si zobrala Johna, zaľúbila do muža, ktorý nebol z jej sociálnej vrstvy. Privezie Allie späť k domu, povie jej, že dúfa, že sa rozhodne správne a podá jej tých 365 listov, čo jej Noah pred siedmimi rokmi napísal. Noah a Allie sa rozprávajú a pohádajú, Noah sa jej neustále pýta, čo vlastne od života chce. Allie potom opúšťa nešťastného Noaha a vráti sa do hotela, kde povie Lonovi, čo sa stalo s Noahom.
Film sa potom vráti späť k starému páru, a Allie sa pýta Dukea koho si Allie vybrala. Sama si uvedomí odpoveď a scéna sa rýchlo vráti späť do minulosti, kde Allie znovu prichádza za Noahom a znovuzídení sa objímu. Allie si zrazu vybaví svoju minulosť a s Noahom spolu radostne strávia krátku intímnu chvíľku, Allie potom znovu utrpí "výpadok" a spanikári. Psychiater jej musí pichnúť sedatívum. Noah sa na to nedokáže dívať a skolabuje. Na druhý deň ráno nájdu Noaha v posteli v bezvedomí (po scéne s Allie dostal srdcový infarkt) a prevezú ho do nemocnice, ale neskôr sa vráti do domova sociálnej starostlivosti. V noci príde za Allie do izby a ona si znova spomenie. Rozprávajú sa a Allie sa ho spýta, či si myslí, že ich ich láska dokáže vziať preč spolu, na čo Noah odpovie, "Myslím, že naša láska dokáže všetko, čo budeme chcieť." Zaspia držiac sa za ruky a keď ráno príde do izby sestrička, zistí, že Allie aj Noah zomreli.
Kniha, literatúra.
Nicholas Sparks: "Zápisník jednej lásky", Ikar, 2004, ISBN 80-551-0892-7
Film.
Filmová adaptácia románu mala premiéru 25. júna 2004. Režíroval ho Rowlandovej syn, Nick Cassavetes. K filmu vyšiel na CD aj soundtrack - The Notebook, vydalo ho - New Line Records.
Album.
Tracklist:

</doc>
<doc id="205506" url="https://sk.wikipedia.org/wiki?curid=205506" title="Virgin Atlantic Airways">
Virgin Atlantic Airways

Virgin Atlantic Airways Ltd. je britská letecká spoločnosť, ktorú vlastní konglomerácia Richarda Bransona Virgin Group (51 %) a Singapore Airlines (49 %). Lieta na diaľkových linkách do Severnej Ameriky, Karibiku, Afriky, Stredného východu, Ázie a Austrálie z ich hlavných londýnskych letísk Heathrow a Gatwick. V roku 2006 spoločnosť prepravila 4,6 milióna pasažierov.
Po spolupráci Randolpha Fieldsa a Richarda Bransona vznikla spoločnosť v roku 1984, prvý let sa konal 22. júna medzi Gatwickom a Newarkom. V decembri 1999 predal vlastník spoločnosti Virgin Group 49 % akcii aeroliniám Singapore Airlines. Virgin Atlantic je rivalom najväčšej britskej leteckej spoločnosti British Airways.

</doc>
<doc id="205507" url="https://sk.wikipedia.org/wiki?curid=205507" title="Daniel Charles Brandenstein">
Daniel Charles Brandenstein

Daniel Charles Brandenstein (* 17. január 1943, Watertown, Wisconsin, USA) je bývalý americký astronaut z letov s raketoplánmi. 
Život.
Mladosť a výcvik.
Po základnej a strednej škole pokračoval v štúdiách na wisconsinskej univerzite (University of Wisconsin), kde v roku 1965 získal titul inžiniera matematicko-fyzikálnych vied. Potom odišiel do armády, stal sa tam námorným letcom v stíhacej peruti One Four Fice, Oak Harbor, Washington. V roku 1978, keď bol vybraný do NASA, bol poručíkom námorného letectva, ženatým, s jedným dieťaťom. 
Lety do vesmíru.
Koncom leta roku 1983 sa stal 124. kozmonautom Zeme, keď na palube raketoplánu Challenger odštartoval s misiou STS-8 na obežnú dráhu našej planéty. Šesťdenného letu sa zúčastnila táto päťčlenná posádka: veliteľ Richard Truly, ďalej Daniel Brandenstein, Guion Bluford, Dale Gardner a William Thornton. Na naliehanie armády štart z mysu Canaveral aj pristátie na základni Edwards sa uskutočnili v noci kvôli plánovaným vojenským cieľom misie. V noci tiež vypustili indickú telekomunikačnú družicu "Instat 1B".
Jeho druhou misiou bola sedemdenná STS-51-G na jar roku 1985. Letel na palube Discovery spolu s touto posádkou: John Creighton, Steven Nagel, John Fabian, Shannon Lucidová, francúzsky kozmonaut Patrick Baudry a synovec saudskoarabského kráľa, princ Sultan Saiman Abdelazíz al-Saud. Na orbite vypustili družice - "Spartan 1", "Morelos 1A", "Arabsat 1B", "Telstar 3D". Uskutočnili tiež experimenty pre program Strategic Defense Initiative.
Tretí let sa uskutočnil na treťom raketopláne. Tentokrát to bola Columbia a desaťdenná misia STS-32 v roku 1990. Kapitánom bol opäť Daniel Brandenstein, v posádke boli James Wetherbee, Bonnie Dunbarová, Marsha Ivinsová a George Low. Pri lete vypustili obrovskú vojenskú družicu "Syncom 4 F-5". Podarilo sa im stiahnuť z obežnej dráhy družicu "LDEF", ktorej hrozil zánik v atmosfére. V nákladovom priestore ju vrátili na Zem.
Po štvrtýkrát a naposledy sa do vesmíru vydal na palube štvrtého, vtedy nového amerického raketoplánu Endeavour. Na osemdennú misiu letela posádka v zložení veliteľ raketoplánu kapitán Daniel Brandenstein, Kevin Chilton, Richard Hieb, Bruce Melnick, Pierre Thuot, Kathryn Thorntonová, Thomas Akers. Bol to vlastne let testovací, napriek tomu doplnený (splnenou) úlohou stiahnuť, opraviť a späť vypustiť družicu "Intelstat 6".
Štart všetkých štyroch letov bol z Kennedyho vesmírneho strediska (mys Canaveral), pristátie v Kalifornii na základni Edwards na dne vyschnutého Rogersovho jazera v Mohavskej púšti v Kalifornii. Počas svojich 4 letov strávil vo vesmíre 32 dní.
Po letoch.
Po odchode z NASA v októbri 1992 bol zamestnaný v IBM, Federal Systems Co. v Houstone, v roku 1996 bol viceprezidentom spoločnosti Kistler Aerospace Corp. v meste Kirkland. 

</doc>
<doc id="205508" url="https://sk.wikipedia.org/wiki?curid=205508" title="Daniel Brandenstein">
Daniel Brandenstein



</doc>
<doc id="205509" url="https://sk.wikipedia.org/wiki?curid=205509" title="Daniel C. Brandenstein">
Daniel C. Brandenstein



</doc>
<doc id="205511" url="https://sk.wikipedia.org/wiki?curid=205511" title="Kells">
Kells

Kells môže byť:

</doc>
<doc id="205512" url="https://sk.wikipedia.org/wiki?curid=205512" title="Kells (grófstvo Meath)">
Kells (grófstvo Meath)

Kells (ír. "Ceanannas") je mesto vo východnej časti Írska, v grófstve Meath. Žije tu 5 248 obyvateľov .
Leží na pravom brehu rieky Blackwater, severozápadne od Navanu a juhozápadne od Ardee. Nachádza sa na križovatke cesty I. triedy č. N3, II. triedy č. 52 a regionálnych ciest č. R163 a R164. 
Najznámejšou kultúrnou pamiatkou mesta je opátstvo "Abbey of Kells" s charakteristickou okrúhlou vežou a piatimi keltskými krížmi, spojené s menom svätého Kolumba, ako aj s manuskriptom zvaným Book of Kells. V miestnom kostole je pochovaný Sv. Kolumba a v jeho blízkosti stojí malé oratórium, zvané "St. Columcille's House". Na okraji mesta, pri ceste smerom na Oldcastle, stojí vežovitá stavba z 18. storočia, tzv. "Spire of Lloyd".

</doc>
<doc id="205515" url="https://sk.wikipedia.org/wiki?curid=205515" title="Oldcastle (grófstvo Meath)">
Oldcastle (grófstvo Meath)

Oldcastle (ír. "An Seanchaisleán") je mesto vo východnej časti Írska, v grófstve Meath. 
V roku 2016 tu žilo 1 383 obyvateľov.
Nachádza sa v severozápadnom výbežku územia grófstva Meath, severne od mesta prechádza hranica s grófstvom Cavan. Leží ZSZ od Kells, na križovatke ciest č. R154 do Cavanu a R195 Castlepollard - Virginia.
Juhovýchodne od mesta, v lokalite Loughcrew, sa nachádza keltské megalitické pohrebisko. Mesto je tiež známe výrobou postelí a posteľného príslušenstva. V súčasnosti je pracovnou destináciou pre ľudí z Litvy, Lotyšska, Poľska a Ruska.

</doc>
<doc id="205516" url="https://sk.wikipedia.org/wiki?curid=205516" title="Oldcastle">
Oldcastle

Oldcastle môže byť:

</doc>
<doc id="205517" url="https://sk.wikipedia.org/wiki?curid=205517" title="Platónske teleso">
Platónske teleso

Platónske teleso je pravidelný konvexný mnohosten v priestore. Z každého vrcholu vychádza rovanký počet hrán a zároveň je obmedzený pravidelnými zhodnými mnohouholníkmi. Existuje nasledujúcich 5 platónskych telies v priestore.

</doc>
<doc id="205518" url="https://sk.wikipedia.org/wiki?curid=205518" title="Virginia (grófstvo Cavan)">
Virginia (grófstvo Cavan)

Virginia (ír. "Acadh an Iúir") je mesto vo východnej časti Írska, v grófstve Cavan. Žije tu 4393 obyvateľov .
Leží v juhovýchodnej časti grófstva, pri vtoku rieky Blackwater do jazera Lough Ramor. Je lokalizované na križovatke cesty I. triedy č. N3 a regionálnych ciest č. R178, R194 a R195, juhovýchodne od Cavanu a severozápadne od Kells. 
Mesto bolo založené začiatkom 17. storočia ako zastávka dostavníkov na trase Dublin - Enniskillen, a bolo pomenované podľa anglickej kráľovnej Alžbety I. Virginia je strediskom farmárstva a mliekárenského priemyslu, tunajšia mliekáreň je súčasťou koncernu Glanbia a produkuje sušené mlieko a smotanu pre spoločnosť Baileys.

</doc>
<doc id="205522" url="https://sk.wikipedia.org/wiki?curid=205522" title="Athboy">
Athboy

Athboy (ír. "Baile Átha Buí") je mesto vo východnej časti Írska, v grófstve Meath. Žije tu 6 447 obyvateľov .
Leží na rieke Tremblestown, ktorej horný tok je pomenovaný podľa mesta, na križovatke cesty II. triedy č. N51 a cesty R154, západne od Navanu, severozápadne od Trimu a južne od Kells. Západne od mesta prechádza hranica grófstva Westmeath.
V stredoveku bolo mesto opevnené a patrilo k územiu The Pale. Zvyšky opevnenia sa zachovali za miestnym protestantským kostolom. Východne od mesta leží historicky významná lokalita Hill of Ward. V súčasnosti je prevažne poľnohospodárskeho charakteru.

</doc>
<doc id="205525" url="https://sk.wikipedia.org/wiki?curid=205525" title="Platónske telesá">
Platónske telesá



</doc>
<doc id="205527" url="https://sk.wikipedia.org/wiki?curid=205527" title="Ikosaéder">
Ikosaéder



</doc>
<doc id="205528" url="https://sk.wikipedia.org/wiki?curid=205528" title="Baníctvo">
Baníctvo

Baníctvo (iné názvy: banský priemysel, ťažobný priemysel) je ťažba nerastných surovín (minerálov, rúd, nerúd a fosílnych palív) prípadne ďalších surovín zo Zeme, povrchovou ťažbou alebo podzemným spôsobom. Predstavuje komplexný súhrn prác potrebných na vyhľadávanie, dobývanie a čiastočne aj na úpravu úžitkových nerastov. Týmto spôsobom sa dobýva väčšina surovín, ktoré nemôžu byť dopestované poľnohospodárstvom, vytvorené umelo v laboratóriách alebo priemyselne. V širšom zmysle baníctvo zahŕňa dobývanie akýchkoľvek neobnoviteľných zdrojov ako sú rudy, uhlie, ropa, zemný plyn ale aj kameň a piesok, soľ a voda a ďalšie.
Vplyv banského priemyslu na životné prostredie.
Ťažba a úprava nerastných surovín má negatívne vedľajšie vplyvy na životné prostredie. Pri ťažbe a spracovaní prírodných surovín (uhlie, ropa, rudy) vzniká značné množstvo tuhých, kvapalných aj plynných odpadov. Produkcia týchto odpadov sa viaže na miesto ťažby, resp. výroby. Mnohé z týchto negatívnych javov možno minimalizovať alebo celkom odstrániť použitím vhodných technológií a pracovných postupov.
Intenzita a spôsob ovplyvnenia životného prostredia pri ťažbe závisia na:
Suroviny ťažené na Slovensku.
V roku 2023 bolo na Slovensku evidovaných 859 ložísk nerastných surovín. Hospodársky významné sú:
Slovenské baníctvo.
História.
Štátna banská správa je najstarším historicky štátnym orgánom, pôsobiacim na území súčasného Slovenska. Začiatok banského práva siaha do roku 1035. Podľa Štátneho ústredného banského archívu v Banskej Štiavnici banský úrad pôsobil v Banskej Štiavnici už od 14. storočia (1365). Vtedy to však neboli kráľovskí úradníci (obhajcovia jeho záujmov), ale súkromní nájomcovia niektorej banskej, no najmä kremnickej mincovnej komory. Jednotná banská správu na čele s panovníkom menovaným a panovníkovi zodpovedným hlavným komorským grófom, ktorý stál na čele Hlavného komorskogrófskeho úradu, bola zavedená po prijatí banského poriadku vydanom kráľom Maximiliánom II Habsburským v roku 1573. Účelom banského (ale aj lesného 1565) poriadku bolo oživiť hospodárstvo Uhorska, ktorého časť bola vo vazalstve Osmanskej ríše. Maximilián bol donútený platiť Turkom ročnú rentu 30 000 dukátov. Baníctvo bolo vtedy zamerané na ťažbu najmä rúd tzv. drahých kovov ako sú zlato, striebro, meď a pod).
Hofkammer (dvorská komora Habsburskej monarchie) ako Kráľovská komora v tom čase mala význam kráľovskej pokladnice - úradu povereným správou kráľovských majetkov, príjmov a výdajov. Sídlom hlavného komorského grófa pre baníctvo sa stala Banská Štiavnica, ktorá v tomto období už značne prevyšovala svojim významom a ťažbou všetky ostatné banské mestá. Maximiliána II. vydal v roku 1568 nariadenie, ktorého účelom bolo zefektívniť činnosť Komory, v ktorej vládol "zlý prehľad o príjmoch a výdavkoch.“ Začal vyžadovať ročné, mesačné alebo štvrťročné výpisy a spracovávať ich do systematických prehľadov 
Funkcia hlavného komorského grófa bola prvýkrát obsadená až v r. 1598. Prvým hlavným komorským grófom po vydaní Maximiliánovho banského poriadku sa stal David Hág (45. komorský gróf od vedenia záznamov banského spolku od roku 1365.) Stál na čele celého baníctva, hutníctva a mincovníctva v 7 stredoslovenských (slobodných kráľovských) banských mestách mu podliehali aj lesy a uhliarstva. Boli mu podriadení komorskí grófi v Banskej Štiavnici a v Kremnici a správca baní v Banskej Bystrici. Bola mu tiež zverená správa panstiev, zámkov a iných majetkov patriacich komore, t.j. eráru, t.j. štátu.
V roku 1854 v Uhorsku bol zavedený nový banský zákon, ktorý menil pôsobnosť banských úradov, keď boli zriadené banské kapitanáty a banské komisariáty, ktoré vznikli z bývalých dištriktuálnych a substitučných banských súdov. Po Rakúsko- maďarskom vyrovnaní bol v roku 1873 zrušený komorsko-grófsky úrad a nahradený Maďarským kráľovským banským riaditeľstvom, tiež v Štiavnici. Hlavného komorského grófa nahradil banský riaditeľ Anton Péch. Aj v Baníckej akadémii zaviedli ako vyučovací jazyk maďarčinu. Péch ako poslanec budapeštianskeho parlamentu dosiahol podporu štátu nielen pre Štiavnicko-hodrušskom rudnom rajóne (SHRR), ale aj pre všetky podriadené závody. Na podnet Pécha bolo pri štátnom banskom riaditeľstve v Banskej Štiavnici zriadené samostatné geologické oddelenie a predajňa minerálov, ktoré až do odchodu do výslužby viedol banský jediný geológ Ľudovít Cseh. Ešte aj v tomto období pretrvávala preferencia gravitačnej úpravy rúd. V roku 1906 bola postavená prvá flotačná úpravňa v Pezinku, ako prvá v Rakúsko-Uhorsku. Flotačné úpravne v SHRR sa začali stavať až v 30. rokoch 20. storočia pri šachte František (1930) a pri Dolnohodrušskom banskom závode (1929).
Po 1918.
Zameranie na rudné baníctvo.
Po vzniku Česko-Slovenska bol koncom roka 1918 bol zriadený Vládny komisariát pre banské a hutnícke podniky a zariadenia. 3. januára 1919 sa stal kremnický rodák Ing. Bohuslav Križko komisárom pre štátne bane a huty z poverenie Vavra Šrobára, ktorý bol ministrom pre vlády pre správu Slovenska. Pri preberaní baní z maďarskej etapy do česko-slovenskej však nezvolil postup Pécha ale začal budovať komisariát v Bratislave a s celkom novými ľuďmi. Zo Štiavnice si do Bratislave zobral len časť kancelárskeho nábytku. V roku 1926 došlo k zrušeniu bratislavského úradu. Za riaditeľa Štátneho banského riaditeľstva (ŠBR) bol potom vymenovaný Ing. Arpád Bergfest, ktorý pracoval ešte z obdobia maďarskej etapy vedenia baní. Napriek jeho iniciatívam mesto Banská Štiavnica a jeho okolie upadalo. Od 1. januára 1923 Štiavnica stratila postavenie municipálneho mesta v Hontianskej župe. ŠBR v súčinnosti s Ministerstvom verejných prác a školstva otvorilo v Banskej Štiavnici v roku 1927 Banské múzeum Dionýza Štúra, ktoré sa stalo vedeckým ústavom pod vedením správcu Františka Fialu.
Na území Slovenska pôsobili do roku 1934 dva banské kapitanáty v Banskej Bystrici, v Spišskej Novej Vsi a potom ešte dva nové revírne banské úrady v Rožňave a v Berehove a ústredný banský inšpektorát pri ministerstve verejných prác v Prahe. 
Po prechode frontu v marci 1945 riaditeľom SHRR sa sal Ing. Petr Polák, ktorý dovtedy vykonával funkciu prevádzkového inžiniera. Po znárodnení priemyslu vzniklo riaditeľstvo národného podniku Rudné bane a huty na farebné kovy v Banskej Bystrici. V Banskej Štiavnici zostali dva závody – Baňa a Huta, v Hodruši dva banské závody – Hornohodrušský a Dolnohodrušský. V roku 1947 bola zastavená ťažba zlatých a strieborných rúd pre nízku predajú cenu týchto kovov.
Výrazná úprava organizácie štátnej banskej správy bola vykonaná nariadením z roku 1954, o organizácii štátnej banskej správy. Ústredný banský úrad bol zriadený pri vláde Československej republiky.
Rudné bane v roku 1952 podporili založenie Centrálneho banského archívu, ktorý dodnes pôsobí v Banskej Štiavnici pod názvom Štátny ústredný banský archív. Z Banského múzea sa podarilo vytvoriť organizáciu s celoslovenskou pôsobnosťou a v tomto období pribudol banský skanzen.
Po roku 1968 v súvislosti s federalizáciou Česko-Slovenska došlo k rozdeleniu štátnej banskej správy. Bol vytvorený Český banský úrad (ČBÚ) so sídlom v Prahe s pôsobnosťou pre Česko a Slovenský banský úrad v Bratislave (SBÚ) s pôsobnosťou pre Slovensko.
V zmysle zákona SNR č. 42/1972 Zb. o organizácii a rozšírení dozoru štátnej banskej správy štátnu banskú správu vykonával SBÚ so sídlom v Bratislave ako ústredný orgán štátnej správy a päť obvodných úradov (OBÚ) so sídlom v Bratislave, Banskej Bystrici, Prievidzi, Spišskej Novej Vsi a v Košiciach.
V roku 1988 bol prijatý Zákon o ochrane a využití nerastného bohatstva (banský zákon 44/1988 Zb.) a zákon SNR č. 51/1988 Zb. o banskej činnosti, výbušninách a o štátnej banskej správe. Prijatím zákona SNR č. 453/1992 Zb., ktorým bol novelizovaný zákon SNR č. 347/1990 Zb. o organizácii ministerstiev a ostatných ústredných orgánov štátnej správy, bol zrušený SBÚ a jeho kompetencie prešli na Ministerstvo hospodárstva Slovenskej republiky (MH SR).
V roku 1996 došlo rozhodnutím MH SR k zriadeniu slovenského Hlavného banského úradu (HBÚ) so sídlom v Bratislave, ako rozpočtovej organizácie MH SR. Prijatím zákona č. 58/1998 Z. z., ktorým bol novelizovaný zákon č. 51/1988 Zb., došlo, okrem iného k vytvoreniu HBÚ v Banskej Štiavnici a sústava piatich Obvodné banské úrady (OBÚ) zostala zachovaná (pozri ďalej).
Útlm baníctva po nežnej revolúcii postihol celý Štiavnicko-hodrušský rudnom rajón. V Hodruši však vznikla spoločnosť Slovenská banská, s. r. o., ktorá ešte dnes dobýva Au rudy na plochých žilách. (Napísal Ladislav Sombathy, riaditeľ Závodu Rudné bane v rokoch 1962 až 1970, iniciátor vzniku Banského múzea, skanzemu, zapojený do obnovenie tradičného Šachtágu a pochodu Salamandra, oslavujúceho Deň baníkov a hutníkov.)
Priemyselná ťažba uhlia na Hornej Nitre.
S cieľavedomou priemyselnou ťažbou sa začalo začiatkom v Handlovej po vybudovaní železnice medzi Handlovou a Prievidzou. Handlovská baňa (Baňa Handlová) otvorená 1909 bola najstaršou hnedouhoľnou baňou na Slovensku. V čase druhej svetovej vojny boli Handlovské uhoľné bane jediným priemyselným ťažobným závodom na Slovensku. Aj tamojšia tepelná elektráreň bola v tej dobe najväčšia na Slovensku. Počas vojny sa začali aj prvé kutacie práce v Novákoch, kde došlo postupne k vybudovaniu banského závodu a prvé uhlie z Novák sa dostalo na trh v roku 1940. Uhoľné bane (neskôr Hornonitrianske bane Prievidza) ťažili hnedé uhle v troch ťažobných úsekoch: Bane Cígeľ a Bane Nováky. Rozhodujúcim odberateľom tohto "energetického uhlia" boli Slovenské elektrárne, závod tepelná elektráreň v Elektráreň Nováky v katastri obce Zemianske Kostoľany. 
Neskôr po vybudovaní nových závodov aj na ložiskách mimo Hornej Nitry vznikol v roku 1965 trust Uhoľné a lignitové bane so sídlom v Prievidzi. (1. júla 1965 vznikli Uhoľné a lignitové bane ako odborová výrobno-hospodárska jednotka trustového typu, ku ktorej boli pričlenené aj Juhomoravské lignitové bane v Hodoníne.) V 70-tych rokov 20- storočia sa odborový podnik pretransformoval na koncern Uhoľné a lignitové bane. Okrem ťažby zastrešoval aj organizácie zamerané na projektovanie, automatizáciu riadenia, banský výskum a aj strojársku stavebnú činnosť. Podobné členenie zostalo aj po roku 1989 v rámci štátneho podniku Slovenské uhoľné bane. Rozhodnutím vlády sa Slovenské uhoľné bane začiatkom roku 1993 rozčlenili na sedem samostatných subjektov, pričom štátny podnik Hornonitrianske bane Prievidza bol určený ako nástupnícka organizácia Slovenských uhoľných baní. Tvorili ho odštepné závody Baňa Cigeľ, Baňa Handlová, Baňa Nováky, Banská mechanizácia a elektrifikácia Nováky a Hlavná banská záchranná stanica Prievidza. Spoločnosť bola postupne privatizovaná, najskôr zamestnancami. V roku 2010 boli Hornonitrianske bane Prievidza transformované na akciovú spoločnosť, aby v októbri 2017 bola ukončená ťažba uhlia v Bani Cigeľ a v septembri 2021 aj v Handlovej.
Banská správa na Slovensku.
Správu a kontrolu banskej činnosti zabezpečuje podľa § 38 zákona č. 51/1988 Zb. orgány štátnej banskej správy. Na Slovensku ich zastrešuje Ministerstvo hospodárstva Slovenskej republiky, ktoré výkonom štátnej banskej správy Slovenskej republiky ustanovilo Hlavný banský úrad (HBÚ) v Banskej Štiavnici. Ten riadi Obvodné banské úrady (od roku 1972 v rovnakých mestách):
Verejnosti sprístupnené bane na Slovensku.
Niektoré staré banské diela na Slovensku boli premenené na technické pamiatky a múzeá. Jedná sa o tieto bane:

</doc>
<doc id="205529" url="https://sk.wikipedia.org/wiki?curid=205529" title="Hexaéder">
Hexaéder



</doc>
<doc id="205532" url="https://sk.wikipedia.org/wiki?curid=205532" title="Patriarcha">
Patriarcha

Patriarcha môže byť:

</doc>
<doc id="205534" url="https://sk.wikipedia.org/wiki?curid=205534" title="Louth (grófstvo)">
Louth (grófstvo)

Louth (, ír. "(Contae) Lú") je grófstvo v írskej provincii Leinster. Je to územne najmenšie grófstvo, správnym strediskom je Dundalk.
Poloha.
Grófstvo leží na pobreží Írskeho mora, jeho zálivu Dundalk Bay a lagúnového jazera Carlingford Lough. Na severe hraničí so Severným Írskom, na západe s grófstvom Monaghan a na západe i juhu s grófstvom Meath. Časť južnej hranice tvorí rieka Boyne.
Na severovýchode vybieha do mora polostrov Cooley so značne zvlneným reliéfom. Tu sa vypína aj najvyšší bod grófstva - Slieve Foye (588 m n. m.).
Najvýznamnejšie rieky pretekajúce grófstvom sú: Flurry, Castletown ústiaca do Dundalk Harbour, Fane, Glyde s Dee a spomenutá Boyne s prítokom Mattock.
Sídla.
Správnym strediskom grófstva je mesto Dundalk, ktoré je zároveň najľudnatejším mestom. Druhým najväčším mestom je Drogheda, ktoré sa rozširuje na územie grófstva Meath. Tretím najľudnatejším mestom je s veľkým odstupom Ardee. K významným sídlam ďalej patria: Blackrock, Carlingford, Castlebellingham, Clogherhead, Dunleer, Greenore, Louth, Omeath, Termonfeckin.
Doprava.
Východnou časťou územia prechádza významná dopravná spojnica Dublin - Belfast, jednak ako cestná - diaľnica M1, jednak ako železničná. Diaľnica vedie v úseku Drogheda/hranica s grófstvom Meath - Dunleer - Dundalk, končí severne od mesta a pokračuje ďalej na sever k severoírskej hranici ako cesta N1. K ďalším dôležitým cestám sa radia R132 (Drogheda - Dunleer - Dundalk), N52 (Dundalk - Ardee - Kells), N2 (Slane - Ardee - Carrickmacross), R178 (Dundalk - Carrickmacross), R173 (Dundalk - Carlingford - Omeath - Newry) a N53 (Dundalk - Castleblaney).
Železničná doprava je reprezentovaná spomenutou železničnou traťou, na ktorej sú na území grófstva dve železničné stanice (Drogheda, Dundalk). Z nej odbočuje v Droghede trať do Navanu, ktorá je však využívaná len pre nákladnú dopravu. 
V Dundalku je námorný prístav, ďalšie menšie prístavy sú v Greenore a Clogherhead. Prístav je tiež na rieke Boyne v Droghede.

</doc>
<doc id="205538" url="https://sk.wikipedia.org/wiki?curid=205538" title="Louth">
Louth

Louth môže byť:

</doc>
<doc id="205541" url="https://sk.wikipedia.org/wiki?curid=205541" title="Laytown-Bettystown-Mornington">
Laytown-Bettystown-Mornington

Laytown-Bettystown-Mornington je mesto vo východnom Írsku, v grófstve Meath. Bolo vytvorené na účely cenzu spojením troch samostatných obcí: Bettystown, Laytown a Mornington. V roku 2002 tu žilo spolu 5 597 obyvateľov.
Nachádza sa v najvýchodnejšej časti grófstva a zaberá dlhý pás pobrežia medzi ústiami riek Delvin na juhu a Boyne na severe, je vzdialené od (Mornington) po (Laytown) na východ až juhovýchod od Droghedy. Cez Laytown preteká ďalšia rieka - Nanny. Obcami prechádza regionálna cesta č. R150, na ktorú sa v Morningtone a Bettystowne napája cesta č. R151. Železničné spojenie na trati Dublin - Belfast zabezpečuje železničná stanica v obci Laytown.

</doc>
<doc id="205546" url="https://sk.wikipedia.org/wiki?curid=205546" title="Hajtman">
Hajtman

Hajtman (v 30. rokoch 20. stor. aj "hejtman"; nárečovo aj "hejtman"; po česky "hejtman"; z nem. Hauptmann = kapitán) môže byť:

</doc>
<doc id="205547" url="https://sk.wikipedia.org/wiki?curid=205547" title="A320">
A320



</doc>
<doc id="205548" url="https://sk.wikipedia.org/wiki?curid=205548" title="A319">
A319



</doc>
<doc id="205549" url="https://sk.wikipedia.org/wiki?curid=205549" title="Airbus A319">
Airbus A319



</doc>
<doc id="205550" url="https://sk.wikipedia.org/wiki?curid=205550" title="Airbus A318">
Airbus A318



</doc>
<doc id="205551" url="https://sk.wikipedia.org/wiki?curid=205551" title="A318">
A318



</doc>
<doc id="205552" url="https://sk.wikipedia.org/wiki?curid=205552" title="Airbus A321">
Airbus A321



</doc>
<doc id="205553" url="https://sk.wikipedia.org/wiki?curid=205553" title="A321">
A321



</doc>
<doc id="205554" url="https://sk.wikipedia.org/wiki?curid=205554" title="A319CJ">
A319CJ



</doc>
<doc id="205555" url="https://sk.wikipedia.org/wiki?curid=205555" title="A319LR">
A319LR



</doc>
<doc id="205561" url="https://sk.wikipedia.org/wiki?curid=205561" title="Jabber">
Jabber



</doc>
<doc id="205564" url="https://sk.wikipedia.org/wiki?curid=205564" title="Interleukín 8">
Interleukín 8

Interleukín 8 (značky: CXCL8, IL-8) je interleukín a chemokín zo skupiny CXC. Je to bunka imunitného systému človeka, ktorá sa stará o to, aby sa bojové bunky dostali ku ložisku zápalu.

</doc>
<doc id="205565" url="https://sk.wikipedia.org/wiki?curid=205565" title="Veľká Vápenica">
Veľká Vápenica

Veľká Vápenica () je vrch v Nízkych Tatrách. Leží nad Heľpou, približne severovýchodne od Brezna. 
Poloha.
Výrazná pekne tvarovaná hoľa sa nachádza vo východnej časti Nízkych Tatier, v geomorfologickom podcelku Kráľovohoľské Tatry a časti Priehyba. Leží na hranici Žilinského a Banskobystrického kraja, na pomedzí okresov Liptovský Mikuláš a Brezno a zasahuje na katastrálne územie obce Východná a Heľpa. Najbližšími sídlami sú južne situované obce Pohorelá, Heľpa a Závadka nad Hronom, severne leží osada Čierny Váh a severovýchodne obec Liptovská Teplička. Vrch je súčasťou Národného parku Nízke Tatry.
Opis.
Veľká Vápenica leží v hlavnom hrebeni Kráľovohoľských Tatier, medzi Kolesárovou () a Andrejcovou (). Západne masív vymedzuje sedlo Priehyba, východne sedlo Priehybka. Severným smerom susedí Malá Vápenica () a Medvedia (), východným Panská hoľa (), Ostrá () a Andrejcová, južným smerom dominuje Kľak () a západným Kolesárová, Zadná Široká () a Veľký bok (). Severozápadnú časť masívu odvodňujú do Váhu prítoky Ipoltice, východné rovnakým smerom jej prítok Dikula a voda z južných častí odteká do Hrona Krivuľou a potokom Hučanské. Vrcholom vedie Cesta hrdinov SNP.
Južné svahy sú zalesnené, porast s pásom kosodreviny a s výskytom limby dosahuje okraje vrcholovej plošiny. Severné a severovýchodné svahy sú hôľnaté. Vrchol je veľmi plochý s menšími porastmi kosodreviny. Sú tu väčšie skalné útvary, ktoré sú až bizarne modelované. 
Výhľady.
Hrebeň i vrcholovú časť pokrýva len nízka hôľna vegetácia, umožňujúca kruhový rozhľad. Pri vhodných podmienkach je možné pozorovať okolité vrcholy Nízkych Tatier, no tiež Vysoké a Západné Tatry, Chočské vrchy, Poľanu, Veporské a Stolické vrchy.

</doc>
<doc id="205566" url="https://sk.wikipedia.org/wiki?curid=205566" title="Deltaéder">
Deltaéder

Deltaéder je mnohosten ohraničený výlučne rovnostrannými trojuholníkmi.

</doc>
<doc id="205567" url="https://sk.wikipedia.org/wiki?curid=205567" title="Nemecká kopa">
Nemecká kopa

Nemecká kopa alebo bioparenisko alebo biozáhon je metóda kompostovania na spracovanie prevažne drevných odpadov ako sú haluzovina, drobné konáre, odrezky a pod. 
Vytvára sa tak, že sa najprv vykope jama v tvare záhonu do hĺbky asi 30 cm. Do jamy sa čo najtesnejšie umiestnia konáre, na spodok hrubé, na vrch tenké. Na vrch sa môže umiestniť odpad z kuchyne alebo menej dozretý kompost. To celé sa prekryje navlhčeným kartónom. Na kartón sa umiestni kompost alebo hlina, ktorá sa vykopala zo záhonu.
Vďaka aeróbnemu rozkladu dreviny sa časom začne uvoľňovať teplo, ktoré umožňuje na povrchu kopy vysádzať teplomilnejšie rastliny.

</doc>
<doc id="205569" url="https://sk.wikipedia.org/wiki?curid=205569" title="Činidlo">
Činidlo

Činidlo (iné názvy: reagencia, reagent, reagens, agens) je: 

</doc>
<doc id="205570" url="https://sk.wikipedia.org/wiki?curid=205570" title="Tetracyklín">
Tetracyklín

Tetracyklín je perorálne širokospektrálne antibiotikum patriace medzi tetracyklíny prvej generácie, ktoré pôsobí ako inhibítor prokaryotického ribozómu baktérií väzbou na 30S podjednotku, čím bráni syntéze proteínov, čoho dôsledkom je zastavenie rastu baktérií. 
Tetracyklín je obsolentné liečivo, ktoré bolo nahradené lepšími tetracyklínovými liečivami (polosyntetickými derivátmi tetracyklínu), ktoré majú výhodnejšiu farmakokinetiku, širšie antibiotické spektrum a menej nežiadúcich účinkov. Medzi ne patria tetracyklíny druhej generácie (doxycyklín, minocyklín) a tetracyklíny tretej generácie (glycylcyklíny ako tigecyklín). 
V súčasnosti sa tetracyklín používa iba v kombinácii s metronidazolom a citrátom bizmutitým na liečbu infekcie "Helicobacter pylori" pri žalúdočných vredoch v kombinácii s inhibítorom protónovej pumpy ako je esomeprazol. Tetracyklín sa tiež využíva v dermatológii ako lokálne liečivo. 
Tetracyklín bol pripravený v roku 1953 hydrogenolýzou chlórtetracyklínu pôsobením plynného vodíka za katalýzy kovovým paládiom adsorbovaným na aktívnom uhlím, čím došlo ku dehalogenácii aromatického kruhu chlórtetracyklínu za vzniku tetracyklínu. Reakcia prebiehala v zmesnom rozpúšťadle tvorenom dioxánom a metanolom. Tetracyklín je produkt metabolizmu aktinomycéty "Streptomyces viridofacilus".

</doc>
<doc id="205586" url="https://sk.wikipedia.org/wiki?curid=205586" title="Reagencia">
Reagencia



</doc>
<doc id="205587" url="https://sk.wikipedia.org/wiki?curid=205587" title="Reagent">
Reagent



</doc>
<doc id="205588" url="https://sk.wikipedia.org/wiki?curid=205588" title="Reagens">
Reagens



</doc>
<doc id="205593" url="https://sk.wikipedia.org/wiki?curid=205593" title="CXCL8">
CXCL8



</doc>
<doc id="205595" url="https://sk.wikipedia.org/wiki?curid=205595" title="Trim (mesto v Írsku)">
Trim (mesto v Írsku)

Trim (ír. "Baile Átha Troim") je mesto vo východnej časti Írska v grófstve Meath, bývalé sídlo grófstva. 
V roku 2016 tu žilo 9 194 obyvateľov.
Leží na rieke Boyne v nadmorskej výške , západne od mesta ústi do Boyne rieka Tremblestown, kým východne od neho rieka Knightsbrook. Trim je vzdialený severozápadne od Dublinu a JJZ od Navanu, nachádza sa na križovatke ciest R154, R158, R160 a R161. 
V meste stojí najväčší normandský zámok v západnej Európe, Trim Castle, postavený na konci 12. storočia v súvislosti s normandskou inváziou na východné pobrežie Írska. K ďalším pozoruhodnostiam patria: miestna radnica, anglikánsky kostol sv. Patrika, zvyšky stredovekého mestského opevnenia, opátstvo Newtown Abbey a budova súdu. 
Každoročne sa tu koná prehliadka starých automobilov Trim Car Show (v júli, od roku 1985), festival Trim Haymaking Festival spojený s tradičným sušením prvého sena (polovica júna) a tiež prehliadka psov, koní a hospodárskych zvierat Trim Agricultural Show (prvý týždeň v septembri).
 severovýchodne od centra mesta, pri ceste do Navanu, sa nachádza vojenské i športové letisko "Trim Airfield", ktoré má jednu dráhu dlhú . Let na Dublinské medzinárodné letisko trvá cca 15 minút.

</doc>
<doc id="205596" url="https://sk.wikipedia.org/wiki?curid=205596" title="Summerhill">
Summerhill

Summerhill môže byť:

</doc>
<doc id="205597" url="https://sk.wikipedia.org/wiki?curid=205597" title="Innfield">
Innfield



</doc>
<doc id="205598" url="https://sk.wikipedia.org/wiki?curid=205598" title="Enfield (Írsko)">
Enfield (Írsko)

Enfield (ír. "An Bóthar Buí", niekedy označované ako "Innfield") je mesto vo východnej časti Írska, v grófstve Meath. Žije tu 3 239 obyvateľov (2016).
Nachádza sa na pravom brehu kanála Royal Canal a v blízkosti rieky Blackwater, v južnej časti grófstva a pri hranici s grófstvom Kildare. Južným okrajom mesta prechádza diaľnica M4, leží na hlavnej železničnej trati Dublin - Galway. Je vzdialené ZSZ od Dublinu, južne od Trimu a severovýchodne od Edenderry, v meste sa križujú cesty R148, R159 a R402. 
V 90. rokoch 18. storočia tu postavili zájazdný hostinec pre dostavníky na trase Dublin - Mullingar, ktorý bol pôvodne pomenovaný The New Inn. Stojí tu malý pivovar. Pri Royal Canal (západne od centra mesta) sa nachádza prístavisko a lodenica. 

</doc>
<doc id="205600" url="https://sk.wikipedia.org/wiki?curid=205600" title="Dunshaughlin">
Dunshaughlin

Dunshaughlin (ír. "Dún Seachlainn") je mesto vo východnej časti Írska, v grófstve Meath. Žije tu 3 384 obyvateľov .
Leží vo východnej časti grófstva, v pramennej oblasti riek Tolka a Skane, severozápadne od Dublinu a juhovýchodne od Navanu. Nachádza sa na križovatke cesty I. triedy č. N3 a regionálnej cesty R125.
V súčasnosti je satelitným mestom Dublinu a v pláne je výstavba železničnej stanice na trati Clonsilla - Navan. Pôvodná železničná stanica stála v susednej obci Drumree .

</doc>
<doc id="205602" url="https://sk.wikipedia.org/wiki?curid=205602" title="Dunboyne">
Dunboyne

Dunboyne (ír. "Dún Búinne") je mesto vo východnej časti Írska, v grófstve Meath. Žije tu 5 713 obyvateľov . Je súčasťou dublinskej aglomerácie.
Nachádza sa na rieke Castle River, ktorá v blízkosti mesta ústi do rieky Tolka, v nadmorskej výške Leží neďaleko cesty I. triedy č. N3 a na križovatke ciest R156 a R157, severozápadne od centra Dublinu. Susednými mestami sú Maynooth ( na juhozápad), Dunshaughlin ( na severozápad), Ratoath ( na sever), Leixlip ( na juh) a Blanchardstown ( na juhovýchod). východne od mesta prechádza hranica grófstva Fingal.
Miestna železničná stanica bola uzavretá v roku 1963, ale do roku 2010 sa plánuje otvorenie novej na železničnej trati Clonsilla - Navan. Mesto je spojené s centrom Dublinu autobusovými linkami č. 70, 70X, 70N a 270. V súčasnosti je jedným zo satelitných sídiel Dublinu a zaznamenáva rýchly nárast obyvateľstva.

</doc>
<doc id="205604" url="https://sk.wikipedia.org/wiki?curid=205604" title="Ratoath">
Ratoath

Ratoath (ír. "Ráth Tó") je mesto vo východnej časti Írska, v grófstve Meath. Žije tu 7 249 obyvateľov .
Leží na rieke Broad Meadow Water, na križovatke ciest R125 a R155, severozápadne od Dublinu. Susednými mestami sú Ashbourne ( na východ), Dunboyne ( na juh), Dunshaughlin ( na západ), Duleek ( na sever) a Navan ( na severozápad).
Ratoath je v súčasnosti satelitným mestom Dublinu a zaznamenáva rapídny nárast obyvateľstva (v r. 1996 tu žilo 1 061 obyvateľov, kým v r. 2006 už 7 249 obyvateľov, t. j.. 583% nárast). Južne od mesta sa nachádza dostihová dráha Fairyhouse, kde sa pravidelne usporadúvajú dostihy Irish Grand National. 

</doc>
<doc id="205610" url="https://sk.wikipedia.org/wiki?curid=205610" title="Ashbourne">
Ashbourne

Ashbourne je názov niekoľkých sídiel:

</doc>
<doc id="205611" url="https://sk.wikipedia.org/wiki?curid=205611" title="M2 (linka budapeštianskeho metra)">
M2 (linka budapeštianskeho metra)

M2 alebo „Kelet–nyugati metróvonal“ (), hovorovo Piros metró () je druhou z liniek budapeštianskeho metra. Otvorená bola v roku 1970. Je dlhá a nachádza sa na nej 11 staníc. Linka je linkou budapeštianskeho metra, ktorá vedie popod Dunaj do Budína. So starým metrom sa stretáva v stanici Deák Ferenc tér.
Dejiny.
Po druhej svetovej vojne, rozvíjajúca metropola už socialistického Maďarska potrebovala nové linky metra. Plány na výstavbu nových tratí existovali už z rokov, kedy bola otvorená prvá linka. Prvé plány dnešných liniek M2 a M3 existovali už v roku 1942. S výstavbou za pomoci sovietskej techniky sa malo začať v roku 1950. 
Linka M2 mala spojiť dve hlavné vlakové stanice, Keleti pályaudvar a Déli pályaudvar. Dokončená mala byť už v roku 1955. Avšak z finančných a ekonomických dôvodov výstavba ustala a opäť sa začalo stavať až v roku 1963. 
Prvý úsek so siedmimi stanicami medzi Őrs vezér tere a Deák Ferenc tér otvorili 2. apríla 1970. Zvyšný úsek, medzi Deák Ferenc tér a Déli pályaudvar otvorili o dva roky neskôr, v decembri roku 1972.
Na linke M2 prebiehala od roku 2004 kompletná rekonštrukcia, pri ktorej boli vymenené obklady staníc a eskalátory, z ktorých mnohé mali už viac ako 20 rokov. Stanice Blaha Lujza tér a Kossuth Lajos tér boli opravené v roku 2004. Ďalší rok nasledovali stanice Batthyány tér, Astoria a Keleti pályaudvar. V roku 2006 sa rekonštruovali stanice Déli pályaudvar, Széll Kálmán tér a hlavná prestupná stanica Deák Ferenc tér. 
Vozový park.
Na linke premávajú nové vozne typu Alstom. 

</doc>
<doc id="205612" url="https://sk.wikipedia.org/wiki?curid=205612" title="Ashbourne (Írsko)">
Ashbourne (Írsko)

Ashbourne (ír. "Cill Dhéagláin") je mesto vo východnej časti Írska, v grófstve Meath. Žije tu 8 528 obyvateľov .
Leží na rieke Broad Meadow Water v nadmorskej výške Nachádza sa SSZ od Dublinu, na ceste R135, ktorá bola pôvodne cestou I. triedy č. N2, pričom po výstavbe cestného obchvatu mesta v r. 2005 (vedie západne od mesta), bola prekategorizovaná. Južne od mesta sa križuje s cestou R125. Severne a východne od mesta prechádza hranica grófstva Fingal.
Mesto zaznamenáva v posledných rokoch prudký nárast obyvateľstva, stalo sa satelitným sídlom Dublinu, pričom 12% obyvateľstva Ashbourne nie je írskeho pôvodu a pochádza z Litvy, Poľska a Spojeného kráľovstva. Po Navane je druhým najľudnatejším mestom grófstva Meath.
Ashbourne má výborné autobusové spojenie s Dublinom (Bus Éireann), nočné spoje zabezpečuje Dublin Bus autobusovou linkou 40N cez Finglas. Najbližšími mestami sú Ratoath ( na západ), Swords ( na juhovýchod), Duleek ( na sever) a Navan ( na severozápad).

</doc>
<doc id="205614" url="https://sk.wikipedia.org/wiki?curid=205614" title="Dejvická (stanica pražského metra)">
Dejvická (stanica pražského metra)

Dejvická (do roku 1991 Leninova) je jedna zo staníc pražského metra na linke A. Nachádza sa pod Vítězným náměstím vo štvrti Dejvice. Bola otvorená 12. augusta 1978. Od svojho otvorenia až do 6. apríla 2015 bola začiatočnou aj koncovou stanicou linky A.
Charakteristika stanice.
Stanica je hĺbená, založená v jame, konštruovaná ako dlhodobá koncová stanica. Za stanicou sa nachádzajú dve odstavné a dve obratové koľaje. Vrátane týchto koľají je stanica dlhá 301 m a nachádza sa v hĺbke 11 m pod Evropskou ulicou. Z nástupišťa, ktoré nemá stĺpy a vlastne je iba veľkou halou, vedú dva výstupy, každý do svojho vestibulu. Tie sú spojené podzemnou pasážou vedúcou ponad nástupište. V roku 2011 sa v stanici začali práce v súvislosti s napojením na nový budovaný úsek linky A do stanice Nemocnice Motol (stanica pražského metra)). Tento nový úsek bol otvorený 6. apríla 2015.
Stanica je obložená keramickými glazovanými tvárnicami typu Hurdis v rôznych farbách, pričom prevláda biela, zelená a hnedá farba. Východný vestibul stanice zdobila busta Vladimíra Iľjiča Lenina a verše Vladimíra Majakovského. Oba objekty boli po prevrate demontované. Stavebné náklady na stanicu dosiahli 301 miliónov Kčs.
Stanica taktiež slúži ako autobusové nádražie pre autobusy regionálnej dopravy v rámci PID z Prahy 6, letiska Ruzyně a priľahlých obcí a autobusy z blízkych miest napojených rýchlostnou cestou R7 z Kladna, Slaného či Chomutova.

</doc>
<doc id="205619" url="https://sk.wikipedia.org/wiki?curid=205619" title="Zónovanie (permakultúra)">
Zónovanie (permakultúra)

Zónovanie v permakultúre označuje metódu usporiadanie prvkov v priestore podľa toho, ako často ich obsluhujeme alebo navštevujeme. Prvky, ktoré navštevujeme najčastejšie (napr. skleník, záhradka), sa umiestňujú najbližšie k domu, zatiaľčo zriedkavo navštevované miesta (sad, les) umiestňujeme najďalej od domu. Zóny sú číslované od 0 do 5 podľa blízkosti k centru aktivít, ktorým je obvykle dom (v prípade zónovania domáceho hospodárstva) alebo aj napr. obec (v prípade zónovania regiónu).

</doc>
<doc id="205621" url="https://sk.wikipedia.org/wiki?curid=205621" title="Můstek (stanica pražského metra)">
Můstek (stanica pražského metra)

Můstek je jedna z troch prestupných staníc pražského metra. Nachádza sa na linkách a . Nachádza sa priamo pod Václavským námestím a rovnomennou križovatkou v centre Prahy.
Charakteristika stanice.
Už v prvých projektoch bola zmienka o linke metra, ktorá by viedla pod Václavským námestím a neasanovanou časťou Starého Města. Vedenie dnešných liniek a sa objavilo už aj v ďalších projektoch z 20. a 30. rokov 20. storočia, a tak bolo jasné, že v mieste ich križovania bude treba vybudovať prestupnú stanicu. S jej výstavbou sa začalo až v prvej polovici 70. rokov. Nová stanica umiestnená v osi Václavského námestia bola umiestnená pod povrchom, pričom pri výstavbe sa využil podchod pod vtedajšou rušnou dopravnou križovatkou.
Na linke bola stanica Můstek otvorená 12. augusta 1978. V tej dobe to bola jediná razená stĺpová stanica v pražskom metre. Jej výstavba stála 697 miliónov Kčs. Cestujúci na linke mohli stanicu využívať až od roku 1985, v rámci sprevádzkovania úseku I.B. Do strednej lode stanice na linke bolo treba nainštalovať prestupné eskalátory, ktoré do istej miery obmedzili priestor pre cestujúcich.
Celá výstavba stanice na linke v rokoch 1977 až 1985 stála 552 miliónov Kčs. a vynútila si premiestnenie sochy Josefa Jugmanna ďalej od stredu námestia.
Linka A.
Stanica má tri lode. Jej stredný tunel je dlhý a má spolu 24 párov stĺpov. Nachádza sa pod povrchom a má dva výstupy – jeden vychádza eskalátorovým tunelom do podpovrchového vestibulu, ktorý sa nachádza približne v polovici Václavského námestia a druhý vedie obdobne pod križovatkou [Můstek. Najprv tu boli namontované sovietske eskalátory, ktoré boli v roku 1993 vymenené.
Stanica je obložená konvexnými a plochými hliníkové dosky v dominantnom odtieni žltej farby „champagne“. Stĺpy sú obložené hnedým mramorom a lemujú ich zlaté prelisované pruhy. Obrovské priestory vestibulu pod ulicou Na Můstku sú vyplnené obchodmi, pričom im dominuje zachovaný mostík, umiestnený za zábradlím a štýlovo nasvietený. Vo vestibule sa nachádza aj vitráž zobrazujúca spoluprácu medzi krajinami RVHP.
Stanica sa nachádza medzi stanicami Staroměstská a Muzeum.
Linka B.
Nachádza sa pod "Ulicou 28. října", pod úrovňou nástupišťa na linke a celkovo pod povrchom. Stanica má tri lode so stĺpmi a prevýšenou strednou loďou s razenými prestupnými chodbami. Má jeden výstup a vestibul. Nástupištia zdobí keramický pruh nesúci názov stanice a biely smaltovaný plech, ktorým sú obložené steny.
Stanica sa nachádza medzi stanicami Národní třída a Náměstí Republiky.
Povodne v roku 2002.
Počas povodní v roku 2002 došlo k zaplaveniu dolnej časti stanice na linke a to v smere od Námestia Republiky. Nástupište sa síce naplnilo vodou, ale hladina nejakú dobu ďalej nestúpala po prestupných chodbách smerom k nástupištiam na linke , keďže boli uzatvorené tlakové uzávery. Nakoniec však tlak vody prerazil priečku a voda sa dostala aj do vyššej časti stanice odtiaľ do celého úseku I.A.

</doc>
<doc id="205623" url="https://sk.wikipedia.org/wiki?curid=205623" title="Staroměstská (stanica pražského metra)">
Staroměstská (stanica pražského metra)

Staroměstská je jedna zo staníc pražského metra. Nachádza sa na linke A medzi stanicami Malostranská a Můstek pod ulicou Kaprova. Stanicu otvorili 12. augusta 1978.
Charakteristka stanice.
Staroměstská je stanica s troma loďami so skráteným stredným tunelom a s ôsmimi pármi prestupov na nástupištia. Zo stanice vedie jeden eskalátorový tunel do vestibulu pod Kaprovou ulicou, kde je možný prestup na linky električiek. Pôvodne sa uvažovalo o vybudovaní druhého vestibulu s vyústením na Staromestské námestie. Koncepcia z roku 1987 počítala s jeho výstavbou v roku 1995. Táto myšlienka sa opäť objavila koncom 90. rokov, ale bola odložená na neurčito kvôli extrémne vysokým nákladom na jeho výstavbu. 
Stanica je obložená bielym mramorom. V priestoroch nástupišťa je obložená konvexnými a konkávnymi výliskami z eloxovaného hliníku v žltozelenej farbe, ktorú dopĺňa vodorovný červený pruh. Vo vestibule sa nachádza mozaika pripomínajúca udalosti februára 1948. Výstavba stanice stála celkom 265 miliónov Kčs.

</doc>
<doc id="205624" url="https://sk.wikipedia.org/wiki?curid=205624" title="Náměstí Míru (stanica pražského metra)">
Náměstí Míru (stanica pražského metra)

Náměstí Míru je jedna zo staníc pražského metra. Nachádza sa na linke A medzi stanicami Muzeum a Jiřího z Poděbrad. Otvorená bola 12. augusta 1978 ako konečná stanica. Od roku 1980 odtiaľto viedol ďalší úsek trasy A do stanice Želivského. 
Stanica je s hĺbkou 53 metrov zároveň najhlbšou v pražskom metre a v EÚ. 
Charakteristika stanice.
Stanica je razená s tromi loďami, pričom stredná loď ma skrátenú dĺžku 53 metrov so siedmimi pármi prestupov na nástupištia. Náměstí Míru je konštruovaná ako koncová stanica, pričom je možné k nej pribudovať ďalší eskalátorový tunel s vestibulom na Vinohradskej třídě a prípadne prestup na projektovanú linku D. Samotná stanica je dlhá 114 metrov. 
Zo strednej lode vedie 87 metrov dlhý eskalátorový tunel na rovnomenné námestie. V priestore nástupíšť sú steny obložené konkávnymi a konvexnými výliskami z eloxovaného hliníku. Stanici dominuje zlatistá farba a modrý vodorovný pruh, v ktorom sa nachádza meno stanice. Stĺpy sú obložené prelamovanými antikorovými plechmi. Celkové náklady na výstavbu stanice dosiahli 303 miliónov Kčs. Na konci 90. rokov bola stanica kompletne zrekonštruovaná. 
Za stanicou, smerom ku stanici Muzeum, ústia traťové spojky zo stanice I. P. Pavlova.

</doc>
<doc id="205625" url="https://sk.wikipedia.org/wiki?curid=205625" title="Carrickmacross">
Carrickmacross

Carrickmacross (ír. "Carraig Mhachaire Rois") je mesto v severovýchodnej časti Írska, v grófstve Monaghan. 
V roku 2011 tu žilo 1 976 obyvateľov 
Mesto sa nachádza v juhovýchodnej časti grófstva, neďaleko hranice s grófstvom Louth, severozápadne od Ardee, západne od Dundalku a JJV od Monaghanu. Leží v blízkosti cesty I. triedy č. N2 a na križovatke ciest R178, R179 a R180. 
K pozoruhodnostiam mesta patrí rímskokatolícky kostol z r. 1866, kostol v osade Magheross, budova súdu a tiež budova tzv. Poor Law Union Workhouse. Juhovýchodne od mesta sa nachádza jazero Lough Naglack s golfovým areálom.

</doc>
<doc id="205630" url="https://sk.wikipedia.org/wiki?curid=205630" title="Carrick">
Carrick

Carrick môže byť:

</doc>
<doc id="205631" url="https://sk.wikipedia.org/wiki?curid=205631" title="Jiřího z Poděbrad (stanica pražského metra)">
Jiřího z Poděbrad (stanica pražského metra)

Jiřího z Poděbrad je jedna zo staníc pražského metra. Nachádza sa na linke A medzi stanicami Náměstí Míru a Flora v mestskej štvrti Vinohrady. Otvorená bola 22. decembra 1980 ako súčasť úseku II.A. do stanice Želivského.
Charakteristika stanice.
Stanica je razená, pilierová, s tromi loďami, pričom stredná loď ma skrátenú dĺžku 34 metrov so siedmimi pármi prestupov na nástupištia. Stanica má jeden výstup vedúci zo strednej lode eskalátorovým tunelom s dĺžkou 73 metrov, za ktorým sa napája podzemný vestibul. Existuje možnosť dostavať ďalší eskalátorový tunel. Stanica je 107 metrov dlhá a nachádza sa 45 metrov pod povrchom námestia Jiřího z Poděbrad.
Nástupišťa sú obložené hliníkovými výliskami s pologuľami v zlatavej a tyrkysovej farbe. Piliere stanice sú obložené hnedým juhoslovanským mramorom Kanfanar. Eskalátorový tunel je obložený hliníkovým prelamovaným plechom zlatej farby. V podchode sa nachádza reliéfny medailón s portrétom kráľa Jiřího z Poděbrad a ďalšie reliéfy s témou husitstva.
Celkové náklady na výstavbu stanice dosiahli 264 miliónov Kčs.

</doc>
<doc id="205632" url="https://sk.wikipedia.org/wiki?curid=205632" title="Spytihněv I.">
Spytihněv I.

Spytihněv I. (* okolo 875† 915) bol české knieža (od r. 889) z rodu Přemyslovcov. 
Životopis.
Ako syn Bořivoja I. a Ludmily z Pšova dedičom trónu a právoplatným nástupcom. Po smrti svojho otca sa postavil do čela protimoravskej opozície. Bolo to vlastne prirodzené, pretože z nástupníckych práv (i vzhľadom na jeho neplnoletosť) bol vytlačený veľkomoravským kniežaťom Svätoplukom I. 
Zdedil otcovo dielo a jeho postavenie, ktoré si vydobyl ako v stredných Čechách, tak i v celej českej kotline. Jeho nástup na český kniežací stolec je spojený s odtrhnutím Čiech od Moravy. 
Čechy sa v roku 895 vymanili zo závislosti na Veľkomoravskej ríši. V júli 895 usporiadal cisár Arnulf Korutánsky v Regensburgu snem, na ktorý sa dostavili všetci českí vojvodovia so Spytihněvom na čele. Tu bol donútený uznať zvrchovanosť Bavorov a podriadenosť českých krajín regensburskej cirkevnej diecéze. Súčasne sa pritom sťažoval na bezprávie, ktorého sa na Čechoch dopúšťali Moravania. 
Po páde Veľkej Moravy musel čeliť náporu maďarských kmeňov. Podporoval kresťanstvo, a bol to pravdepodobne on, kto pozval do Čiech latinských kňazov západnej cirkevnej orientácie. 
Pripisuje sa mu výstavba sústavy hradísk na hraniciach pôvodného přemyslovského územia (tzv. kniežacieho rodového patrimónia) a založenie kostola sv. Petra a Pavla v Budči. Táto svätyňa dosiahla čoskoro veľkého významu; učil sa tu i mladý knieža Václav. 
Politicky spadá jeho vláda do obdobia zmätkov po rozpade Veľkomoravskej ríše, kedy sa uvoľňovali zväzky s Moravou a knieža hľadal nové spojenectvo najmä orientáciou na východofranskú ríšu. O jeho prípadných rodinných vzťahoch či potomkoch niet poznatkov.

</doc>
<doc id="205633" url="https://sk.wikipedia.org/wiki?curid=205633" title="Ľudmila (svätica)">
Ľudmila (svätica)

Svätá Ľudmila alebo Ľudmila z Pšova (* asi 860, Pšov † 15. september 921, Tetín) bola česká kňažná, pravdepodobne dcéra pšovského (staršie označenie pre Mělník) kniežaťa Slavibora, manželka prvého historického českého kniežaťa Bořivoja I.
Pôvod.
O jej pôvode sa zmieňujú dva historické pramene – podľa Kristiánovej legendy pochádzala z Pšova, podľa staroslovanskej legendy jej pôvod treba hľadať v Srbsku, kde bola vychovávaná ako pohanka.
Pravdepodobne v roku 874 sa stala manželkou kniežaťa Bořivoja I. Ako česká kňažná bola spolu s manželom pokrstená na Velehrade staroslovienskym biskupom Metodom. Prijatie kresťanstva umožnilo získať Přemyslovcom politickú prevahu nad ostatnými kmeňovými kniežatami v Čechách.
Spory s Drahomírou.
Po manželovej smrti žila naďalej na kniežacom dvore, ktorý opustila po tom, čo sa dostala do sporu so svojou nevestou Drahomírou. Odišla do ústrania na Tetín. Do popredia spoločenského diania sa dostala opäť v r. 921, kedy zomrel jej mladší syn, knieža Vratislav I. a jej bolo zverené poručníctvo nad vnukom, mladým kniežaťom Václavom. Tento fakt vyvolal nesúhlas u Václavovej matky Drahomíry. Sedem mesiacov po Vratislavovej smrti dala Ľudmilu najatými vrahmi zavraždiť. Stalo sa tak v noci z 15. na 16. septembra 921. 
Podľa historických záznamov vraždu vykonali členovia Drahomírinej družiny Tunna a Gommon, pravdepodobne príslušníci kmeňa Varjagov. Ako vražedný predmet použili šál, ktorý sa neskôr stal jedným z atribútov svätej Ľudmily.
Moderní historici sa domnievajú, že smrť Ľudmily v skutočnosti nebola vražda, ale poprava. Jej dôvodom mala byť údajná Ľudmilina vlastizrada, keď plánovala požiadať kráľa Arnulfa Korutánskeho o pomoc pri presadení vnuka Václava na kniežací stolec.
Prvá česká svätica.
Ľudmila bola pochovaná na Tetíne. Legendy vravia o početných zázrakoch, ktoré sa udiali už pri jej hrobe. Už Drahomíra dala Ľudmilin dom premeniť na chrám sv. Michala. Knieža Václav po nástupe na trón dal preniesť Ľudmiline ostatky z Tetína do Prahy a v r. 925 ich dal uložiť do kostola sv. Jiří na Pražskom hrade, kde sú dodnes. 
Ľudmila sa stala nielen prvou českou, ale i prvou slovanskou sväticou, ktorej kult bol uctievaný už v 12. storočí. Jej prvý zázrak sa udial v r. 1100. Po polovici 12. storočia vzniklo niekoľko ľudmilských legiend.
Význam svätej Ľudmily.
O jej význame ako najstaršej českej svätice svedčí množstvo jej zasvätených sakrálnych stavieb nielen v Čechách ale i v iných krajinách. Jej význam ďaleko presahuje to, čo je o nej a o jej živote známe.
Rodinné pomery.
Ľudmila mala s Bořivojom údajne šesť detí (traja synovia a tri dcéry). Historicky sú však známi iba ich dvaja synovia, neskoršie české kniežatá Spytihněv I. a Vratislav I.

</doc>
<doc id="205634" url="https://sk.wikipedia.org/wiki?curid=205634" title="Flora (stanica pražského metra)">
Flora (stanica pražského metra)

Flora je jedna zo staníc pražského metra. Nachádza sa na linke A medzi stanicami Jiřího z Poděbrad a Želivského v mestskej štvrti Vinohrady. Nad stanicou sa nachádza Palác Flora a v jej tesnej blízkosti sú Olšanské hřbitovy. Otvorená bola 22. decembra 1980 ako súčasť úseku II.A.
Charakteristika stanice.
Flora je razená stanica s troma loďami. Stredná loď je skrátená na 33 metrov so šiestimi pármi prestupov na nástupištia. Stanica je dlhá 108 metrov a nachádza sa iba 26 metrov pod zemou, čo z nej robí najplytšie položenú stanicu v sieti pražského metra. Zo strednej lode vedie jeden výstup eskalátorovým tunelom do podzemného vestibulu. Ten je priamo napojený na nákupné centrum Palác Flora. Na ulicu vedie ďalších šesť výstupov.
Stanica je obložená výliskami z eloxovaného hliníka v zlatej farbe a vo farbe červeného vína. Piliere sú obložené okrasným šedým juhoslovanským mramorom Maljat. Dlažba je žulová, madlá sú vyrobené z lešteného antikora. V pasáži sa nachádzajú keramické stély s rastlinnou tematikou. Na povrchu sa predtým nachádzalo súsošie "Rodina". Táto socha bola odstránená pri výstavbe Paláca Flora. Teraz sa nachádza pri stanici metra A Depo Hostivař.
Výstavba stanice na konci 70. rokov stála celkom 254 miliónov Kčs.

</doc>
<doc id="205635" url="https://sk.wikipedia.org/wiki?curid=205635" title="Hotel California">
Hotel California

Hotel California je štúdiový album, ktorý koncom roku 1976 vydala americká rocková skupina The Eagles. Tento album je prvým, ktorý bol nahraný bez jedného zo zakladateľov skupiny, hráča na strunové hudobné nástroje Bernie Leadona a prvým, na ktorého nahrávaní sa podieľal Joe Walsh. Zároveň je to posledný album, ktorý nahrával ich pôvodný basgitarista a spevák Randy Meisner.
"Hotel California" bol piatym albumom skupiny, na ktorom skupina Eagles nahrala originálny materiál. Tento album sa stal z komerčnej stránky a aj vzhľadom na reakcie kritiky jedným najúspešnejších v histórii skupiny. Od jeho vydania sa len v USA z neho predalo vyše 16 miliónov hudobných nosičov, v rebríčku najpredávanejších albumov sa začiatkom roku 1977 osemkrát dostal na prvú pozíciu a je v rebríčku pätnástich najpredávanejších albumov všetkých čias. Zároveň sú na tomto albume dve skladby, ktoré sa ako single umiestnili v rebríčku Billboard Hot 100 na prvom mieste. Sú to piesne „New Kid in Town“ (26. február 1977) a „Hotel California“ (7. máj 1977). 
V roku 2001 televízny kanál VH1 umiestnil album "Hotel California" na 38. miesto zoznamu 100 najlepších albumov všetkých čias. V takom istom hodnotení dal britský televízny kanál Channel 4 tento album na trináste miesto. Časopis "Rolling Stone" umiestnil album "Hotel California" na 37. pozíciu zoznamu 500 najlepších albumov všetkých čias.

</doc>
<doc id="205638" url="https://sk.wikipedia.org/wiki?curid=205638" title="Galeria Krakowska">
Galeria Krakowska

Galeria Krakowska je nákupné centrum v Krakove na ulici Pawia oproti hlavnej krakovskej železničnej stanici a niekoľko minút od Starého Mesta. Je súčasťou komplexu budov, ktoré tvoria novú modernú zástavbu. 
Jej výstavba sa začala 12. októbra 2004, dokončená bola 28. septembra 2006. Na otváracej ceremónii sa zúčastnilo 53-tisíc ľudí. Nachádza sa tu 237 obchodov, 11 prevádzok služieb a 22 reštaurácií a kaviarní. Pre zákazníkov je k dispozícii 1400 parkovacích miest. 
Galéria má 3 podlažia, z ktorých jedno je podzemné a prepojené s hlavnou železničnou stanicou, každé poschodie je rozdelené na dve 325-metrové nákupné pasáže.

</doc>
<doc id="205640" url="https://sk.wikipedia.org/wiki?curid=205640" title="Trim">
Trim

Trim môže byť:

</doc>
<doc id="205642" url="https://sk.wikipedia.org/wiki?curid=205642" title="Sofia Rotaru">
Sofia Rotaru

Sofia Rotaru (po moldavsky), celým menom Sofija Michajlovna Jevdokimenko-Rotaru (, ; * 7. august 1947, Maršynci, Černovická oblasť, ZSSR, dnes Ukrajina) je sovietska, ukrajinská populárna speváčka moldavskej národnosti, skladateľka, tanečníčka, herečka, producentka a módny symbol.

</doc>
<doc id="205643" url="https://sk.wikipedia.org/wiki?curid=205643" title="Flora">
Flora

Flora môže byť:

</doc>
<doc id="205645" url="https://sk.wikipedia.org/wiki?curid=205645" title="Zónovanie">
Zónovanie

Zónovanie môže byť:

</doc>
<doc id="205646" url="https://sk.wikipedia.org/wiki?curid=205646" title="Dominik Báňez">
Dominik Báňez



</doc>
<doc id="205648" url="https://sk.wikipedia.org/wiki?curid=205648" title="Pankrác">
Pankrác

Pankrác môže byť:

</doc>
<doc id="205649" url="https://sk.wikipedia.org/wiki?curid=205649" title="Fallen Astronaut">
Fallen Astronaut

Fallen Astronaut je asi 8 cm veľká hliníková soška astronauta v skafandri umiestnená na Mesiaci. Sochu vytvoril belgický umelec Paul Van Hoeydonck po stretnutí s astronautom Davidom Scottom. Ten vyzval Van Hoeydoncka, aby vytvoril malú sochu, ktorá by pripomínala tých astronautov, ktorí v súvislosti s výskumom vesmíru prišli o život. Pre sochu bolo určených niekoľko obmedzení, musela byť ľahká a pevná, z materiálu, ktorý vydrží extrémne podmienky na Mesiaci a nesmela mať pohlavné, ani etnické znaky. V súvislosti so Scottovým želaním zabrániť komercionalizácii vesmíru nemalo byť zverejnené ani meno autora.
Fallen Astronaut je pravdepodobne jediným umeleckým dielom umiestneným na povrchu Mesiaca.
Plaketa s menami.
V roku 1971 umiestnila na povrch Mesiaca sochu posádka Apolla 15 spolu s plaketou, na ktorej boli uvedené mená ôsmich amerických a šiestich sovietskych kozmonautov, ktorí zahynuli v súvislosti s kozmickým výskumom. Sú to:
Veliteľ misie Apollo 15 David Scott poznamenal, že na plakete bohužiaľ chýbajú mená dvoch sovietskych astronautov, Valentina Bondarenka a Grigorija Neľubova, o ktorých úmrtiach neboli v dôsledku sovietskeho embarga informácie.
Na plakete nie sú uvedené ani mená dvoch amerických astronautov, ktorí zomreli v roku 1967. Michael James Adams a Robert Henry Lawrence, Jr.. Sú ale uvedení na Space Mirror Memorial.

</doc>
<doc id="205650" url="https://sk.wikipedia.org/wiki?curid=205650" title="Manned Orbiting Laboratory">
Manned Orbiting Laboratory

Manned Orbiting Laboratory bol vojenský program USA, ktorého cieľom bolo postaviť a vypustiť vojenskú orbitálnu stanicu s posádkou.
Program bol založený v polovici 60. rokoch 20. storočia. Zo štartovacieho komplexu rampy SLC-6 na základni Vandenberg neďaleko Los Angeles v Kalifornii mali štartovať plánované lety programu MOL. V rámci prípravy programu síce v roku 1966 štartovala na orbitu jedna maketa stanice MOL, celý program bol však zrušený ešte pred prvým pilotovaným štartom. Pre tieto lety boli určené rakety typu Titan 3M a Titan 4. V začiatkoch úspešne prebiehajúceho programu Gemini sa v NASA uvažovalo, že kabíny Gemini použije ako dopravný prostriedok medzi Zemou a laboratóriom s posádkou MOL, ktorá mala byť pripravená na vypustenie v období 1968 – 1969. Zrušenie programu vychádzalo z politického rozhodnutia vlády o podpore programu Apollo s cieľom dosiahnutia prvenstva pri dobytí Mesiaca.
Kozmonauti v programu MOL.
Množstvo budúcich amerických kozmonautov, armádnych dôstojníkov začínalo svoju dráhu práve v programe MOL odkiaľ boli neskôr prevelení na programy Apollo , Skylab, Space Shuttle. Zoznam aspoň niektorých z nich: 

</doc>
<doc id="205653" url="https://sk.wikipedia.org/wiki?curid=205653" title="Bill Mollison">
Bill Mollison

Bill Mollison (* 4. máj 1928, Stanley, Tasmánia, Austrália – † 24. september 2016, Sisters Beach, Tasmánia, Austrália) bol austrálsky výskumník, učiteľ, prírodovedec a autor niekoľkých kníh, „otec permakultúry“, integrovaného systému dizajnu, ktorý vyvinul spolu s David Holmgrenom a ktorý zahŕňa nielen poľnohospodárstvo, záhradníctvo, architektúru a ekológiu, ale aj ekonomické systémy pre obchod a komunity.
V roku 1981 získal spolu s Patrickom van Rensburgom Right Livelihood Award.

</doc>
<doc id="205654" url="https://sk.wikipedia.org/wiki?curid=205654" title="EasyJet">
EasyJet

EasyJet plc, vystupuje pod značkou easyJet, je britský nízkonákladový letecký dopravca, ktorý má svoju hlavnú základňu na letisku Londýn Luton. Bol založený 18. októbra 1995 britským podnikateľom Steliosom Haji-Ioannouom a po svojom raketovom raste sa stal najvýznamnejším konkurentom pre aktuálne najväčšiu nízkonákladovú leteckú spoločnosť Ryanair. 
Tento dopravca lieta na trasách medzi letiskami hlavne v Európe, ale aj v Turecku a severnej Afrike, celkovo v 27 krajinách. EasyJet za rok 2009 prepravil bezmála 46 miliónov pasažierov.
Destinácie.
EasyJet lieta do 118 destinácií. Jeho hlavná základňa je na letisku Londýn-Luton, ale jeho najväčšia základňa je na letisku Londýn Gatwick, kde ponúka 78 destinácií. EasyJet má aj základne v celej Európe: Bazilej, Belfast, Berlín-Schönefeld, Bristol, Doncaster Sheffield, Edinburgh, Ženeva, Glasgow, Liverpool, Londýn-Stansted, Lyon, Madrid, Manchester, Miláno-Malpensa, Newcastle, Paríž-Charles de Gaulle, Paríž-Orly a Rím-Fiumicino.
Dňa 17. decembra 2007, EasyJet oznámil, že by významne rozšíril svoje pôsobenie v severozápadnom Anglicku, o otvorení základne na letisku v Manchestri. EasyJet začal lety z Milána-Malpensa do Olbia dňa 21. októbra 2007, a tiež na Sardíniu do hlavného mesta Cagliari dňa 29. októbra 2007. 
Základňa v Dortmunde bola uzatvorená dňa 26. októbra 2008 z dôvodu neefektívnosti a zlou úrovňou príjmov. Aktivity na letisko Rím-Fiumicino majú byť rozšírené v novembri 2009 s otvorením ďalšej európskej základne. 
V decembri 2009 Easyjet preruší lety na letisko East Midlands. Po vyhlásení generálneho riaditeľa spoločnosti Andyho Harrisona, ktorý povedal, že: "Letecká spoločnosť nemôže vidieť rast na letisku v dlhodobej budúcnosti, a preto sa bude zameriavať na vyššiu prioritu v trhoch."
Do októbra 2006 lietal EasyJet aj na Slovensko, do Bratislavy.
Flotila.
Flotilu spoločnosti easyJet tvoria nasledujúce lietadlá (stav z mája 2010):
Priemerný vek flotily je 3,4 rokov.

</doc>
<doc id="205657" url="https://sk.wikipedia.org/wiki?curid=205657" title="Ryanair">
Ryanair

Ryanair DAC je írska nízkonákladová letecká spoločnosť s hlavným sídlom na letisku v Dubline. Ide o najväčšiu leteckú spoločnosť v Európe a takisto najväčšiu na svete v počte prepravených medzinárodných cestujúcich. Za rok 2009 prepravila 65,3 milióna pasažierov, čo je 13% nárast oproti roku 2008, a plán na rok 2010 je až 73 miliónov pasažierov.
Flotilu spoločnosti tvorí takmer 300 lietadiel typu Boeing 737-800, ktoré lietajú na približne tisíc linkách po Európe a zo 49 základní. Spoločnosť je známa svojou rapídnou expanziou, ktorú dosiahla vďaka deregularizácii leteckého priemyslu v Eúrope v roku 1992, a tiež svojim nízkonákladovým (low-cost) modelom predaja leteniek. Najväčším letiskom, kde Ryanair operuje, je londýnske letisko Stansted. 
Filozofia.
Ryanair ponúka nízkonákladový (low-cost) model predaja leteniek. Na podobnom obchodnom modeli fungujú aj iné spoločnosti, ako napríklad EasyJet, Wizz Air alebo už skrachované SkyEurope Airlines. Prvá z menovaných spoločností je pre Ryanair najväčším konkurentom. V cene leteniek však ide Ryanair oproti svojim ostatným nízkonákladovým konkurentom ešte ďalej. Každý deň ponúka akciové letenky v cenách od 0,01€ do približne 12€, kde cena letenky je konečná, vrátane všetkých základných povinných poplatkov. Podľa štatistík tvoria tieto akciové letenky až približne polovicu všetkých predaných leteniek. Napriek tomu zisk Ryanairu v roku 2009 narástol oproti rovnakému obdobiu roku 2008 až o viac ako 500%. V roku 2023 Ryanair prepravil 169 miliónov pasažierov. Výnosy firmy boli vo výške 10,77 miliárd eur a jeho čistý zisk predstavoval 1,31 miliárd eur. Ryanair plánuje do svojej flotily pridať až 224 nových lietadiel a predikuje, že v roku 2034 prepraví 300 miliónov pasažierov.
Pôsobenie na Slovensku.
Ryanair na Slovensku lieta na 3 letiská: Letisko M. R. Štefánika v Bratislave, Medzinárodné letisko Košice a Letisko Poprad-Tatry. V Bratislave má spoločnosť bázu, operovanú dvomi lietadlami Boeing 737-800.
Z letiska v Bratislave lieta do týchto destinácií: Brusel, Dublin, Kaunas, Leeds, Miláno-Bergamo, Rím, Sofia, Londýn-Stansed, Edinburgh, Trapani, Manchester, Korfu, Eindhoven, Dalaman (Turecko), Palma de Mallorca, Malta, Solún, Alghero, Burgas, Pafos, Lanzarote.
Z letiska v Košiciach lieta do týchto destinácií: Londýn-Stansed, Liverpool, Zadar, Praha, Dublin.
Z letiska v Poprade lieta do týchto destinácií: Londýn-Stansed.
Flotila.
Súčasná flotila.
Flotilu Ryanairu tvoria tieto lietadlá (stav k augustu 2023):
Nehody a incidenty.
Za 37 rokov existencie sa nevyskytli žiadne nehody a úmrtia cestujúcich alebo členov posádky. Podľa Aviation Safety Network má letecká spoločnosť nahlásených trinásť incidentov, pričom posledný sa stal v roku 2023.

</doc>
<doc id="205659" url="https://sk.wikipedia.org/wiki?curid=205659" title="Laetare">
Laetare

Laetare sa nazýva 4. nedeľa pôstu, ktorá dostala názov od úvodnej omšovej antifony Laetare Ierusalem – „Raduj sa, Jeruzalem“:
"Laetare Ierusalem: et conventum facite omnes qui diligitis eam: gaudete cum laetitia qui in tristitia fuistis: ut exsultetis, et satiemini ab uberibus consolationis vestrae."
Pretože ide o prvú nedeľu po strede pôstu, má táto nedeľa vyjadrovať nádej na spásu a povzbudiť v období pokánia. Preto i na oltári môžu byť kvety a liturgická farba môže byť ružová.
V minulosti na túto nedeľu pripadalo statio v rímskom kostole Santa Croce in Gerusalemme, jednej zo siedmich patriarchálnych bazilík. Na túto nedeľu pápež žehná Zlatú ružu.

</doc>
<doc id="205660" url="https://sk.wikipedia.org/wiki?curid=205660" title="Kvetná nedeľa">
Kvetná nedeľa

Kvetná nedeľa alebo Palmová nedeľa () je pohyblivý kresťanský sviatok, ktorý pripadá na nedeľu pred Veľkou nocou a pripomína slávnostný príchod Ježiša do Jeruzalema. Túto udalosť zaznamenávajú všetky štyri evanjeliá (Mt 21, 1 – 11; Mk 11, 1 – 11; Lk 19, 28 – 40; Jn 12, 12 – 19). Názov sviatku je odvodený od kvetov, ktorými bývajú ozdobené chrámy, resp. od kvitnúcich ratolestí, ktoré sa rozdávajú veriacim počas bohoslužieb a majú pripomínať palmové vetvy, ktorými ľud vítal Ježiša.
Byzantský obrad.
V gréckokatolíckej a pravoslávnej cirkvi patrí do kategórie Pánových sviatkov a tvorí „dvojsviatok“ s Lazárovou sobotou. Je jedným z dvanástich veľkých sviatkov. Nie je súčasťou Veľkého týždňa. Na utierni sa posviacajú ratolesti, ktoré sa potom rozdávajú veriacim. V bohoslužobných textoch sviatku výrazne rezonuje aj udalosť vzkriesenia Lazára. Zároveň je predzvesťou sviatku sviatkov – Paschy (Veľkej noci).
Rímskokatolícka cirkev.
Od vydania slovenského prekladu 3. typického vydania Rímskeho misála sa nazýva "Palmová nedeľa". V rímskokatolíckej cirkvi sa volá aj "Nedeľa utrpenia Pána" ("Dominica de Passione Domini"). Omša sa začína slávnostnou procesiou alebo slávnostným vstupom, v úvode sa posvätia ratolesti (v našich krajoch bahniatka) a nasleduje sprievod na čele s kňazom. Po čítaniach sa spievajú pašie namiesto evanjelia. Palmovou nedeľou sa v liturgii rímskokatolíckej cirkvi začína Svätý týždeň.

</doc>
<doc id="205661" url="https://sk.wikipedia.org/wiki?curid=205661" title="Svätý týždeň">
Svätý týždeň

Svätý týždeň je pohyblivé obdobie rímskokatolíckeho liturgického roka, a zároveň vrchol liturgického roka. Začína sa vigíliou Palmovej nedele a končí Veľkonočným trojdním umučeného a vzkrieseného Krista. Veľkonočné trojdnie zahŕňa Štvrtok Pánovej večere (resp. Štvrtok Svätého týždňa), Piatok utrpenia Pána a Svätú sobotu. Svätý sa nazýva preto, lebo pri liturgii pripomína vrchol Ježišovho života - jeho smrť a vzkriesenie. Podstatou štvrtka Pánovej večere je spomienka na ustanovenie Oltárnej sviatosti a sviatosti kňazstva.
Jednotlivé dni:

</doc>
<doc id="205662" url="https://sk.wikipedia.org/wiki?curid=205662" title="Veľkonočné triduum">
Veľkonočné triduum

Veľkonočné triduum alebo Veľkonočné trojdnie (celým názvom Veľkonočné trojdnie Pánovho umučenia a zmŕtvychvstania) je v rímskokatolíckej cirkvi vrcholom celého liturgického roka. Podľa nového kalendára sa Veľkonočné triduum začína svätou omšou Pánovej večere na Štvrtok Svätého týždňa, pokračuje Piatkom utrpenia Pána a Svätou sobotou, vrcholí vo Veľkonočnej vigílii a končí sa druhými vešperami Nedeľou Pánovho zmŕtvychvstania. 
Pojem prvýkrát použila liturgická reforma v západnom obrade po 2. vatikánskom koncile, ktorá vyčleňuje posledné tri dni Svätého týždňa z vlastnej pôstnej doby. Táto zmena spôsobila napríklad, že sa na Štvrtok Svätého týždňa (Zelený štvrtok), Piatok utrpenia Pána (Veľký piatok) a Svätú sobotu (Biela sobota) naďalej nepoužívajú liturgické rúcha fialovej alebo čiernej farby, ale postupne rúcha zelenej (alebo bielej), červenej a bielej farby.
Vlastným teologickým obsahom týchto dní je veľkonočné tajomstvo vrcholu života Ježiša Krista.

</doc>
<doc id="205663" url="https://sk.wikipedia.org/wiki?curid=205663" title="Veľký piatok">
Veľký piatok

Veľký piatok alebo Piatok utrpenia Pána () je v kresťanskom kalendári piatok pred Veľkou nocou (Paschou). Tento deň je pripomienka smrti Ježiša Krista na kríži. Veľký piatok je spravidla dňom prísneho pôstu. V Rímskokatolíckej cirkvi sa nazýva "Piatok utrpenia Pána" .
Rímskokatolícka cirkev.
V rímskokatolíckej cirkvi je Piatok utrpenia Pána súčasťou Svätého týždňa a Veľkonočného tridua. Cirkev na celom svete v tento deň neslúži sv. omšu, lebo ju slúži krvavým spôsobom na Golgote samotný Kristus. Konajú sa však obrady, ktoré majú tri časti:
1. Liturgia slova.
Obrad začína príchodom kňaza a miništrantov k oltáru. Kňaz si pred oltárom kľakne a ľahne tvárou k zemi. Toto gesto, nazývané aj "prostrácia" , symbolizuje nevýslovnú vďačnosť pozemského človeka Kristovi, za vykúpenie z otroctva hriechu a smrti. Následne kňaz s asistenciou vystúpi k oltáru a hneď prednesie modlitbu dňa (tzv. kolektu). 
Nasledujú samotné čítania - prvé čítanie z knihy proroka Izaiáša, za ním bezprostredne Dávidov prorocký žalm. Po druhom čítaní, ktoré je z Nového zákona spevák spieva verš "Chvála ti a česť, Pane Ježišu". Evanjelium je v týchto obradoch nahradené Pašiami, ktoré prednášajú aspoň traja muži (prípadne existujú aj zborové úpravy Pašií). Odporúča sa však, aby boli Pašie prednášané spevom. 
Po Pašiach nasleduje homília (kázeň) a následne slávnostné modlitby veriacich. Celkovo ide o 10 prosebných formúl, ktoré prednáša kňaz. Nimi sa končí liturgia slova. 
2. Poklona sv. krížu.
Nasleduje poklona sv. krížu. Možno ju vykonať dvomi spôsobmi - so zahaleným, alebo odhaleným krížom. Kňaz intonuje "Hľa, drevo kríža, na ktorom zomrel Spasiteľ sveta". Veriaci odpovedajú "Poďte, pokloňme sa". Tento spev sa opakuje trojmo, stále vyšším hlasom. Následne sú veriaci vyzvaní na súkromnú poklonu sv. krížu. S týmto skutkom sú spojené aj úplné odpustky. Preto, že Ježiš smrťou na kríži vykúpil ľud z moci diabla, až do Veľkonočnej vigílie si veriaci pred krížom kľakajú s takou úctou, ako pred Eucharistiou. 
3. Eucharistia.
Poslednou časťou obradov Piatku utrpenia Pána je obrad Eucharistie. Na oltár sa donesie plachta, akolyti, alebo samotný kňaz prinesie z bočného svätostánku Eucharistiu v liturgických nádobách a položí na oltár. Následne sa všetci modlia modlitbu Pána (Otče náš). Po nej kňaz a rozdávatelia Eucharistie rozdávajú veriacim Eucharistiu tak, ako pri bežnej omši. Po ukončení prijímania a purifikácií liturgických nádob, nasleduje modlitba po prijímaní. Následne sa v procesií prenesie Eucharistia, zahalená semitransparentným vélom, v monštrancií do Božieho hrobu (vhodné miesto v kostole, tematický pripravené tak, aby pripomínalo hrob, v ktorom ležal Ježiš), kde je vystavená na verejnú poklonu až do určenej hodiny dňa.
V Latinskej cirkvi je Piatok utrpenia Pána jedným z dvoch dní prísneho pôstu (spolu s Popolcovou stredou) a dňom zdržiavania sa mäsitého pokrmu. Každý pokrstený katolík je povinný zdržať sa konzumácie mäsa a mäsových výrobkov (len mäso teplokrvných zvierat), a to od dovŕšenia 14 roku života, až do smrti. Jesť môže trikrát do dňa, z toho však len raz do sýta. Tento príkaz sa týka všetkých, ktorí sú starší ako 18 rokov a zároveň mladší ako 60 rokov. 
Gréckokatolícka cirkev.
V gréckokatolíckej a pravoslávnej cirkvi je Veľký piatok striktne aliturgický deň (neslúži sa liturgia ani sa neprijíma eucharistia). V tento deň sa zachováva najprísnejší pôst (rovnako ako v Čistý pondelok). Veľký piatok má tri nosné bohoslužby: 
Iné kresťanské denominácie.
Zvláštne bohoslužby sa konajú aj v mnohých protestantských cirkvách.

</doc>
<doc id="205664" url="https://sk.wikipedia.org/wiki?curid=205664" title="Biela sobota">
Biela sobota

Biela sobota alebo Veľká sobota alebo Svätá a veľká sobota alebo Svätá sobota () je v kresťanskom kalendári deň pred Veľkonočnou nedeľou. Večer alebo v noci sa slávi Zmŕtvychvstanie Ježiša Krista (Veľkonočná vigília). Názov Biela sobota deň získal zrejme od bieleho rúcha neofytov, ktorí sú krstení pri veľkonočnej vigílii, ktorá však k Bielej sobote nepatrí, alebo môže pochádzať aj z ľudových zvykov veľkého upratovania a bielenia, konaných tento deň pred nedeľou Zmŕtvychvstania. V Rímskokatolíckej cirkvi sa nazýva "Svätá sobota" .
V rímskokatolíckej cirkvi.
V rímskokatolíckej cirkvi je Svätá sobota súčasť Svätého týždňa a veľkonočného trojdnia. Počas dňa sa nekonajú žiadne veľké obrady ani svätá omša. Výnimkou je okrem liturgie hodín obrad Efeta, ktorým sú katechumeni pripravení na samotný krst. Liturgia hodín sa často koná aj verejne, po nej sa vyloží, resp. odloží Eucharistia v Božom hrobe. V západnej cirkvi je zvykom počas Svätej soboty konať tzv. bdenie pri Božom hrobe. Svätá sobota sa liturgicky končí okamihom začatia obradov nočnej bohoslužby nazvanej Veľkonočná vigília, ktorou sa už začínajú oslavy nedele Zmŕtvychvstania Pána. Táto vigília je niekedy nesprávne nazývala "liturgia Bielej soboty".
Dňom Svätej soboty sa končí pôst (pôstné obdobie ako také však končí omšou svätenia olejov na Štvrtok Svätého týždňa). 
Svätá sobota je tak posledný deň veľkonočného tridua, ktoré sa začína na Štvrtok Svätého týždňa večer, pokračuje Piatkom utrpenia Pána a Svätou sobotou a vrcholí Veľkonočnou vigíliou ústiacou do Nedele Pánovho zmŕtvychvstania.
V gréckokatolíckej cirkvi.
V gréckokatolíckej cirkvi je Veľká sobota posledným dňom Veľkého týždňa. V tento deň sa pripomína Ježišov pohreb, balzamovanie a najmä zostúpenie do podsvetia (hádesu - "ríše mŕtvych"). Ráno sa slávi tzv. "Jeruzalemská (nadhrobná) utiereň". Jej štruktúra pripomína pohreb, nosnými prvkami sú velebenia k 176 veršom najdlhšieho žalmu (žalm 118 podľa Septuaginty) a kánon. Tieto texty sú rozjímaním nad Kristovou smrťou a jej významom pre ľudstvo.
Podvečer sa slávi večiereň s liturgiou sv. Bazila Veľkého. Hlavnou myšlienkou tejto bohoslužby je krst; počas nej je zvykom udeľovať dospelým katechumenom krst, myropomazanie (birmovanie) a eucharistiu. Obsahuje 15 starozákonných čítaní s predobrazmi utrpenia a vzkriesenia Ježiša Krista a tiež s predobrazmi krstu (pôvodne sa krstilo počas týchto čítaní). Texty tejto bohoslužby poukazujú aj na spojenie krstu a Paschy. Medzi čítaním apoštola a evanjelia sa všetky chrámové prikrývky aj rúcha kňazov vymenia - namiesto tmavých (čiernych alebo bordových) sa dávajú svetlé. Pôvodne bola táto bohoslužba súčasťou celonočného bdenia pred Paschou. Niekde sa po jej skončení prečítajú celé Skutky svätých apoštolov.
Je to jediná sobota v roku, keď je predpísaný pôst.

</doc>
<doc id="205666" url="https://sk.wikipedia.org/wiki?curid=205666" title="Q.E.D.">
Q.E.D.

Q.E.D. je skratka z . Používa sa na konci matematického dôkazu. V slovenčine sa používa aj rovnoznačná slovenská obdoba „ČBTD” (Čo bolo treba dokázať) alebo symbol štvorca.

</doc>
<doc id="205667" url="https://sk.wikipedia.org/wiki?curid=205667" title="Bitka pri Carrhae">
Bitka pri Carrhae

Bitka pri Carrhách (53 pred Kr.) bol vojenský konflikt medzi Rímskou ríšou a Partskou ríšou. Bola to jedna z najťažších vojenských porážok, ktorú Rimania utrpeli v období republiky.
Konflikt vyprovokoval rímsky politik Marcus Licinius Crassus, ktorý v roku 60 pred Kr. uzavrel s Gaiom Iuliom Caesarom a Gnaeom Pompeiom prvý triumvirát. V roku 55 pred Kr. zastával po vzájomnej dohode konzulát s Gnaeom Pompeiom a po skončení funkčného obdobia si rozdelili všetci traja sféry vplyvu. Caesar si ponechal Galliu, kde už od roku 59 pred Kr. bojoval proti Keltom, Gnaeus Pompeius si zvolil Hispániu, ale prakticky zostal v Ríme, a Marcus Licinius Crassus si zvolil Východ, kde chcel dosiahnuť vojenské úspechy, aby sa vyrovnal Caesarovi a Pompeiovi. 
V roku 53 pred Kr. Crassus podnikol výpravu na Východe. So siedmimi légiami a s asi 4 000 jazdcami prekročil horný tok Eufratu a neopatrne postupoval do Mezopotámie. Partské vojská pod velením Surenu ho lákali čoraz hlbšie na územie, kde vojsko nemalo dostatok vody. Partské vojsko, ktoré tvorili predovšetkým ľahko vystrojené jazdecké oddiely lukostrelcov a menšia skupina ťažko obrnených katafraktáriov, lákali Rimanov hlboko do vnútrozemia. Nakoniec sa dal Crassus zlákať do bitky pri Carrhách, v ktorej bolo jeho vojsko porazené. Publius Licinius Crassus, syn Marka Licinia Crassa, s menším oddielom vojska uspel s partskými vojakmi, ale po porážke spráchal aj on samovraždu. Následne Parti vylákali Marka Licinia Crassa na mierové rokovania, pri ktorých ho zabili a jeho hlavu priniesli svojmu vládcovi na striebornom podnose. Zvyšky vojska boli porazené, Rimania stratili aj odznaky svojich légií, ktoré sa podarilo získať po rokovaniach až prvému rímskemu cisárovi Augustovi.

</doc>
<doc id="205668" url="https://sk.wikipedia.org/wiki?curid=205668" title="Hotel California (skladba)">
Hotel California (skladba)

„Hotel California“ je titulná skladba z rovnomenného albumu od americkej rockovej skupny The Eagles, ktorá vyšla na singli začiatkom roku 1977. 
Song bol v marci roku 1977 jeden týždeň na vrchole rebríčka Billboard Hot 100. Gitarové sólo v skladbe "Hotel California" je umiestnené v hodnotení časopisu Guitar World na ôsmej pozícii medzi 100 najlepšími sólami všetkých čias. Táto skladba získala v roku 1978 cenu Grammy. Časopis "Rolling Stone" dal túto pieseň na 49. miesto zoznamu 500 najlepších skladieb všetkých čias.
Zároveň je táto skladba v Rokenrolovej sieni slávy zaradená do zoznamu 500 skladieb, ktoré ovplyvnili ďalšie smerovanie rock and rollu.
Táto skladba patrí medzi najznámejšie skladby tejto skupiny. Jej autormi sú Don Henley, Glenn Frey a Don Felder. Ako jedna z ich najpopulárnejších piesní patrí dodnes do základného repertoáru koncertných vystúpení a kompilačných albumov. Jej koncertná nahrávka vyšla aj na ich prvom koncertnom albume "Eagles Live" ako aj v akustickej verzii na edícii, ktorú vydali po opätovnom spojení v roku 1994 na CD a videu s názvom "Hell Freezes Over". Verziu z roku 1994 s úvodom zahraným na trúbku hrá spolu osem gitár.
Hlavnou líniou skladby je rozprávanie historky ustatého cestujúceho, ktorý zostal uväznený v hrôzostrašnom hoteli, ktorý sa spočiatku zdal lákavým. Text piesne je metaforou o pôžitkárstve a samodeštrukcii v hudobnom priemysle južnej Kalifornii, kde je Hollywood prirovnávaný k luxusnému hotelu, ktorý spočiatku víta a ponúka splnenie všetkých túžob, no výsledkom je pasca pre ich návštevníkov s ich samodeštruktívnymi požiadavkami. Existuje veľké množstvo "výkladov" obsahu textu tejto piesne, pričom jej tvorcovia vždy hovorili o metafore na vulgárny materializmus a výstrednosť. U. Bäumer venuje tejto piesni i samotnej skupine Eagels celú kapitolu, kde o.i. uvádza: "Text "Hotelu California" naráža pravdepodobne na satanovu církev v San Franciscu. Nacháza sa tam na 
California street. Náhoda? Na ľavej vnútornej strane obalu "Hotelu California" vidno tri otvory, ktoré sa podobajú oknám. V prostrednom "okne" sa dá rozoznať tvár holohlavého Antona S. Sandora LaVey..."
Iný alternatívny výklad obsahu textu piesne hovorí, že ide o popis cesty o nenaplnenej láske a manželstve vedúcemu k rozvodu... 

</doc>
<doc id="205670" url="https://sk.wikipedia.org/wiki?curid=205670" title="Subkultúra">
Subkultúra

Subkultúra je súbor kultúrnych prvkov typických pre menej kultúrne vyhranené sociálne skupiny alebo spoločenstvá, odlišujúce sa od dominantnej (oficiálnej, hlavnej) kultúry.

</doc>
<doc id="205675" url="https://sk.wikipedia.org/wiki?curid=205675" title="Mokotów">
Mokotów

Mokotów je najľudnatejšia mestská časť Varšavy. Má rozlohu a žije tu 221 000 obyvateľov (2003). 
Husto obývaná časť je sídlom mnohých zahraničných veľvyslanectiev a spoločností. Iba malá časť je mierne industrializovaná, väčšina územia je tvorená obytnými domami, parkmi a zelenými plochami. Hlavnou ulicou Mokotowa je ulica Puławska, ktorá je jednou z najdlhších vo Varšave. Cez Mokotów prebieha modrá linka metra M1, ktorá na jeho území obsluhuje stanice Służew, Wilanowska, Wierzbno, Racławicka a Pole Mokotowskie.
Má rozlohu a žije tu 221 000 obyvateľov (2003).

</doc>
<doc id="205676" url="https://sk.wikipedia.org/wiki?curid=205676" title="Jascha Heifetz">
Jascha Heifetz

 
Jascha Heifetz (* 2. február 1901, Vilnius, Litva – † 10. december 1987, Los Angeles, Kalifornia, USA) bol americký husľový virtuóz.
Životopis.
Narodil sa v židovskej rodine vo Vilniuse, v hlavnom meste Litvy, vtedy ešte súčasti Ruska. Existujú rozpory ohľadom dátumu jeho narodenia, niektorí autori ho datujú o rok, dva skôr do roku 1899, alebo 1900. Je to spôsobené tým, že jeho matka ho chcela urobiť o dva roky mladším, aby vyzeral ako hudobný zázrak.
V detstve hral na štvrťových husličkách, ktoré mu daroval otec Ruvn Heifetz (učiteľ huslí a koncertmajster divadelného orchestra). Jeho prvým učiteľom bol práve otec, neskôr ho učil Ilya D. Malkin a vo veku 7 rokov verejne debutoval v meste Kovno (dnes Kaunas). Odohral Mendelssohnov koncert e mol. Následne začal študovať na petrohradskom konzervatóriu v slávnej triede Leopolda Auera keď mal 9 rokov a už o tri roky neskôr ho oslavovali ako geniálne dieťa s nesmiernym hudobným talentom.
V ďalších rokoch koncertoval v Nemecku, Rakúsku a Škandinávii. V roku 1914 vystupoval s Berlínskou filharmóniou pod vedením Arthura Nikischa. Po vypuknutí Ruskej revolúcie emigrovala celá rodina napriek ťažkostiam do Ameriky. Tam už ako 16-ročný zrelý huslista debutoval v slávnej Carnegie Hall 27. októbra 1917. Vyvolal senzáciu a na nasledujúci deň sa stal americkým husľovým idolom. Počas prvého roku jeho pobytu v Amerike absolvoval okolo 30 vystúpení v New Yorku.
V roku 1925 získal americké občianstvo a presťahoval sa do pohodlného domu v Beverly Hills (Kalifornia), kde žil až do svojej smrti. Heifetz urobil svoje prvé nahrávky ešte v Rusku počas rokov 1910-11 ako študent u Auera. Existencia týchto nahrávok nebola veľmi známa, až po jeho smrti boli niektoré znova vydané. Krátko po jeho debute v Carnegie Hall, Heifetz urobil prvé nahrávky pre Victor Talking Machine Company, Heifetz zostal u tejto spoločnosti a jej nasledovníka RCA Victor po celú svoju kariéru.
Keď dosiahol 60 rokov, po polstoročí intenzívneho koncertovania, začal postupne menej a menej vystupovať. Svoj posledný verejný recitál odohral v roku 1972. Zvyšok života sa venoval učeniu. Heifetz vlastnil husle "1714 Dolphin Stradivarius", "1736 Carlo Tononi", a "1742 ex David Guarneri, del Gesu", posledné používal a vlastnil až do svojej smrti. Husle "Dolphi Stradivarius" v súčasnosti vlastní Nippon Music Foundation. Husle "Tononi", ktoré Heifetz použil pri svojom debute v Carnegie Hall v roku 1917 zanechal Sherry Klossovi, svojmu asistentovi a slávne husle Guarneri sú podľa poslednej vôle Heifetza uložené v San Francisco Legion of Honor Museum a môže sa na nich hrať len pri špeciálnych príležitostiach známymi huslistami.
Počas svojho života sa preslávil najmä dokonalým technickým štýlom hry. Dokonca bol istého času obviňovaný z priam mechanickej, strohej hry, čo sa odzrkadľovalo v jeho vážnom správaní. Jeho diskografie obsahuje vyše 80 albumov. Nahrával až do svojich 70 rokov. Zložil dokonca pop pieseň pod pseudonymom Jim Hoyl s názvom „When You Make Love To Me (Don't Make Believe)“, ktorú spievala Margaret Whiting.
Bolo mu udelených mnoho vyznamenaní. Získal množstvo Grammy Awards, z najvýznamnejších snáď Lifetime Achievement Award v roku 1989.

</doc>
<doc id="205677" url="https://sk.wikipedia.org/wiki?curid=205677" title="Sergejs Žoltoks">
Sergejs Žoltoks

Sergejs Žoltoks, (* 2. december 1972, Riga, Lotyšsko – † 3. november 2004, Minsk, Bielorusko) bol lotyšský profesionálny hokejista, ktorý hral 10 sezón v NHL za Boston Bruins, Ottawa Senators, Montreal Canadiens, Edmonton Oilers, Minnesota Wild a Nashville Predators.
Externé odkazy.
 

</doc>
<doc id="205678" url="https://sk.wikipedia.org/wiki?curid=205678" title="Sergej Žoltok">
Sergej Žoltok



</doc>
<doc id="205681" url="https://sk.wikipedia.org/wiki?curid=205681" title="Otto Berger">
Otto Berger

Doc. Ing. Otto Berger CSc. (* 14. júl 1938, Bošany † 6. august 2023, Bratislava) bol generálny riaditeľ stávkovej kancelárie Niké, s. r. o. a univerzitný pedagogicko-výskumný pracovník. 
Životopis.
Pôvodným povolaním bol elektrotechnik. Venoval sa najmä svetelno-technickým projektom a svetelným plastikám, za realizáciu ktorých získal množstvo ocenení. 
Stávkovú spoločnosť Niké založil koncom januára 1991. Roku 1992 získal ocenenie manažér roka a v dalších rokoch viacero podobných ocenení.&lt;br&gt;
V rebríčku najbohatších Slovákov sa po prvýkrát objavil roku 2019. Roku 2022 sa spolu so synom Romanom umiestnili na 23. priečku s odhadovaným majetkom v hodnote 180 miliónov eur.
Osobný život.
Jeho manželkou bola Eva Grožajová-Bergerová († 2017), bývalá česko-slovenská krasokorčuliarka. Ich syn Ing. Roman Berger je konateľom stávkovej spoločnosti Niké.

</doc>
<doc id="205683" url="https://sk.wikipedia.org/wiki?curid=205683" title="Nemecký krátkosrstý stavač">
Nemecký krátkosrstý stavač

Nemecký krátkosrstý stavač je plemeno psa uznané v FCI v skupine 7 pod číslom 119. Je to všestranný, rýchly a vytrvalý stavač s vynikajúcim nosom a patrí medzi najrozšírenejšie lovecké plemená v Európe.
Vzhľad.
Nemecký krátkosrstý stavač je ušľachtilý, harmonický pes so stavbou tela zodpovedajúcou požadovanému výkonu. Má dlhú, priestrannú a širokú tlamu uspôsobenú uchopiť a priniesť zver. Hlava nie je príliš ľahká ani ťažká, mohutnosťou zodpovedá veľkosti tela a pohlaviu. Oči strednej veľkosti majú tmavohnedú farbu. Pomerne vysoko nasadené, široké uši chránia zvukovod, špička ucha by mala siahať približne pri kútiku tlamy. Nemali by sa stáčať. Krk je úmerný stavbe tela. Má dlhý, v bedrovej časti sa zvažujúci chrbát. Telo je dostatočne osvalené. Chvost, ktorý sa vo väčšine krajín kupíruje , je široký pri koreni. V hustom poraste totiž ľahko dochádza k poraneniam chvostových stavcov, čo je pre psa veľmi nepríjemné. Pre krátkosrstého nemeckého stavača sú charakteristické svalnaté, dobre zauhlené končatiny, ktoré mu umožňujú plynulý a elegantný pohyb. 
Krátka srsť chráni psa pred nepriaznivým počasím, ale aj pred drobnými poraneniami, ktoré by mohol spôsobiť pichľavý porast. Štandard povoľuje niekoľko kombinácií hnedej a bielej a čiernej a bielej farby. 
Temperament.
Nemecký krátkosrstý stavač je typický pracovný pes s vynikajúcimi loveckými vlohami a ochotou pracovať. Je to vyrovnané plemeno, dobre ovládateľné a cvičiteľné. Je to dôstojný a inteligentný pes. Keďže je to výlučne pracovné plemeno, nehodí sa na chov výlučne ako rodinný pes.
Pôvod.
Nemecký krátkosrstý stavač bol vyšľachtený v Nemecku v 18. storočí zo starošpanielskeho stavača , ktorý sa do Nemecka dostal cez Holandsko v 17. storočí. Pri šľachtení tohto plemena boli zrejme použité aj rôzne duriče a farbiare ako foxhound a bloodhound. Prvé nemecké stavače sa však od dnešných značne líšili a to ako v exteriéri tak v temperamente. Boli to ťažšie psy, ktoré sa hodili pre prácu na stope a vo vode ako pre prácu na poli. 
Koncom 19. storočia boli prikrížené elegantné anglické stavače, ktoré sa v tomto období dostali do Nemecka. Vďaka cieľavedomému výberu vznikol ľahší typ stavača s vynikajúcim nosom a schopnosťami zahrňujúcimi spoľahlivé prinášaním, rýchle dohľadávanie a pevné vystavovanie.
V roku 1879 zasadala v Hannoveri zvláštna komisia, ktorá vypracovala štandard plemena nemeckého krátkosrstého stavača. Tento štandard platí s drobnými zmenami dodnes. V roku 1880 vznikol prvý klub nemeckých krátkosrstých stavačov a o 17 rokov neskôr bola založená plemenná kniha.

</doc>
<doc id="205685" url="https://sk.wikipedia.org/wiki?curid=205685" title="Tipos">
Tipos

Tipos (od 30. júna 2005 TIPOS, národná lotériová spoločnosť, a. s.) je štátna stávková kancelária licencovaná na území Slovenska, ktorej 100% akcionárom je Ministerstvo cestovného ruchu a športu Slovenskej republiky. Tipos prevádzkuje číselné lotérie, internetové hry tvoriace štátnu lotériu a iné hazardné hry.
TIPOS je prevádzkovateľ štátnej lotérie podľa zákona č. 30/2019 Z.z. o hazardných hrách a o zmene a doplnení niektorých zákonov v znení neskorších predpisov.
S účinnosťou od 1. februára 2024 došlo k zmene zákonom a teda i k zmene zástupcu akcionára TIPOSu (ktorým dovtedy bolo Ministerstvo financií), pričom od tohto dátumu je jediným akcionárom Ministerstvo cestovného ruchu a športu.
História.
Spoločnosť bola založená zakladateľskou zmluvou podpísanou dňa 11. decembra 1992 a vznikla zápisom do obchodného registra Okresného súdu Bratislava I dňa 28. januára 1993 so základným imaním 4 mil. Sk.
V roku 2022 mal Tipos zisk vyše 24 miliónov eur, tržby presiahli 1,2 miliardy eur. V roku 2023 mal zisk 24,6 miliónov eur a tržby 1,39 miliardy eur.
Kritika.
Lemikon.
Súdny spor medzi Tiposom a schránkovou spoločnosťou Lemikon Limited siaha ešte do roku 2000, kedy česká spoločnosť Športka zažalovala Tipos za neoprávnené používanie ochranných známok Športka, Šanca a Mates a taktiež za neoprávnené využívanie know-how. Neskôr spor za Športku prebrala vtedy cyperská firma Lemikon za nešpecifikovaných okolností. Tipos sa mal zdržať ďalšieho požívania know-how a ochranných známok, ale tiež ako náhradu ujmy vyplatil peňažné plnenie vo výške 33 mil. eur. K tejto sume mali byť prirátané aj vysoké úroky z omeškania. Krajský súd v Bratislave v roku 2007 zaviazal Tipos uhradiť sumu vo výške 1,003 mld. slovenských korún (čo bolo vtedy 33 mil. eur). Potom Najvyšší súd SR (NS) v auguste 2008 rozhodol, že Tipos má zaplatiť Lemikonu odškodnenie vo výške takmer 2 miliardy slovenských korún (66 miliónov eur). Minister financií Ján Počiatek mohol v auguste 2008 ešte požiadať generálneho prokurátora Dobroslava Trnku, aby podal mimoriadne dovolanie, ktoré by vykonanie rozsudku zvrátilo, tak ako sa to stalo v prípade Duckého zmeniek. Minister túto možnosť nevyužil a v novembri 2008 v úplnej tajnosti schválil dohodu s Lemikonom, o ktorej sa verejnosť dozvedela až po tom, čo v prvej splátke už Lemikon dostal 483 miliónov korún (čo bolo 13 až 16 miliónov Eur). Pobúrenie verejnosti spôsobilo, že vláda vtedy za pár hodín pripravila novelu, ktorou dala generálnemu prokurátorovi právo pozastaviť vykonateľnosť súdneho rozhodnutia. Vďaka tomu zvyšok dvojmiliardovej sumy zostal na Slovensku. Počiatek s Trnkom prezentovali potom celú kauzu tak, že zachránili štátu jeden a pol miliardy korún. 
Tipos uspel v tomto takmer 20-ročnom súdnom spore so spoločnosťami Lemikon Limited a Five X (v konkurze) až v auguste 2019. V čase, keď už bolo zrejmé, že nový rozsudok vyznie s veľkou pravdepodobnosťou v prospech Tiposu, spoločnosť Lemikon oznámila, že sa sťahuje z Cypru do Panamy. 
Kľúčovým v celej kauze bol najmä rozsudok Najvyššieho súdu SR z roku 2019, ktorým sa zamietla žaloba spoločnosti Lemikon a bola jej uložená povinnosť nahradiť Tiposu trovy celého súdneho konania. Rozsudok Najvyššieho súdu SR z roku 2019 napadol Lemikon dovolaním a neskôr aj ústavnou sťažnosťou, výsledok sporu ostal nezmenený a víťazstvo Tiposu sa potvrdilo"." V roku 2021 Ústavný súd SR odmietol ústavnú sťažnosť spoločnosti Lemikon a tá sa potom rozhodla využiť aj poslednú možnosť - sťažnosť na Európsky súd pre ľudské práva. Ani v konaní pred Európskym súdom pre ľudské práva v roku 2022 však Lemikon neuspel. Tento verdikt predstavuje dočasnú bodku za sporom. 
Tipos totiž napadol aj vyplatenie prvej splátky v roku 2008 súdnou žalobou a koncom roku 2024 mu dal za pravdu Mestský súd Bratislava III. Podľa právoplatného rozsudku má Lemikon zaplatiť Tiposu 13 miliónov eur aj s úrokmi. Lemikon sa však zatiaľ nepodarilo kontaktovať. Počiatek pôvodne čelil trestnému stíhaniu a hrozil mu dlhoročný trest, ale po vládnej novele trestných kódexov v roku 2024 je jeho prípad premlčaný.
Otázka kto je za firmou Lenikon zostala otvorená.
Legalizáciu príjmov z trestnej činnosti.
26. novembra 2019 polícia obsadila budovu Tiposu v Bratislave a zatkla šéfa štátnej akciovky Jána Barcziho a aj šéfa IT oddelenia v súvislosti s vyšetrovaním prania peňazí na stávkových účtoch Tiposu. Cez fiktívne hráčske kontá si „hráči“ medzi sebou mohli prelievať peniaze bez toho, aby skutočne hrali hazardné hry, čím mohli legalizovať peniaze z trestnej činnosti či kryť poskytovanie úplatkov.
Netransparentná reklama.
Tipos zaplatil za reklamu v golfových rezortoch Penati v Šajdíkových Humenciach pri Senici a Golf Resort v Skalici vyše 35-tisíc eur. Objednávka bývalého vedenia Tiposu z februára 2019 platila na osem mesiacov reklamných služieb. Informáciu o tom, kde končia peniaze na webe Tiposu nenájdete. Reklamu v golfových areáloch si neobjednal priamo ale na základe zmluvy s mediálnou agentúrou Unimedia. Jej vlastníci pritom patria medzi spolumajiteľov rezortov, ktoré Tipos podporuje, a radia sa medzi najbohatších Slovákov.
Fantómový poradca.
Milan Čuba zarábal v Tipose tisíce eur mesačne ako jeden z dvoch poradcov riaditeľa Jána Barcziho, pričom ostatní zamestnanci ho pritom nikdy nevideli. Keď v novembri 2019 vrazili kukláči do budovy štátnej akciovky, údajný poradca dal náhle výpoveď. „Ako generálnemu riaditeľovi v skutočnosti radil a či jeho zamestnanie nebolo len formálne na papieri, teraz prešetruje polícia,“ uviedol portál aktuality.sk, s tým, že podľa jeho zistení sa Čuba pred vyšetrovateľom priznal, že tip na pracovné miesto v Tipose dostal od Andreja Danka, ktorý bol v tejto veci v júli 2020 vypovedať na polícii.

</doc>
<doc id="205687" url="https://sk.wikipedia.org/wiki?curid=205687" title="Groznyj">
Groznyj

Groznyj (rus. "Грозный"; čeč. "Соьлж-ГІала") je hlavné mesto Čečenska, nachádza sa v južnom Rusku. Mesto malo v roku 2002 210 720 obyvateľov. Mesto bolo založené ako ruská vojenská pevnosť "Groznaja" (hrozná) v roku 1818 pri brehoch rieky Sunža Tereckými kozákmi. V decembri 1869 bola pevnosť premenovaná na Groznyj.
Mesto bolo ťažko poškodené počas prvej a druhej svetovej vojny, rovnako aj počas prvej čečenskej vojny.

</doc>
<doc id="205689" url="https://sk.wikipedia.org/wiki?curid=205689" title="Megadeth">
Megadeth

Megadeth je americká heavy metalová skupina založená a vedená Daveom Mustainom. Svoju slávu získala v 80. rokoch krátko po jej vytvorení v roku 1983, čím je často zaraďovaná ako jedna z „big four of thrash metal“, spolu s Metallicou, Anthraxom a Slayerom. V roku 2017 premenili svoju celkovo 12-stu nomináciu Grammy awards na víťazstvo za skladbu Dystopia.
Členovia skupiny.
Dave Mustaine – spev, gitara (1983 – 2002, 2004 – súčasnosť)
Teemu Mäntysaari  – gitara, vokály (2023 – súčasnosť)
Dirk Verbueren – bicie (2016 – súčasnosť)
James Lomenzo - basgitara, vokály (2007 - 2010, 2021 - súčasnosť)
Predcházajúci členovia.
Gitaristi:
Basgitaristi:
Bubeníci:

</doc>
<doc id="205690" url="https://sk.wikipedia.org/wiki?curid=205690" title="Furlansko">
Furlansko

Furlansko (iné názvy: Furlandsko, Friaulsko; zriedkavo: Friulsko alebo Friuli; po tal. "Friuli", po furlansky "Friûl") je historické územie na severovýchode Talianska, pri hraniciach so Slovinskom a Rakúskom. Obyvatelia rozprávajú po taliansky a po friulsky. Hlavné mesto kraja je Udine (fur. Udin). Územie má bohatú históriu.
Meno.
Názov Friuli pochádza z latinského názvu mesta Cividale (Civitate Forum Iulii). Slovo Forum Iulii sa zjednodušilo na Friuli. Toto meno pravdepodobne vzniklo počas longobardskej okupácie v 6-8 stor., keď bolo mesto Cividale (Cividat) najvýznamnejším mestom Longobardskej ríše.
Dejiny.
Kraj pôvodne obývali hlavne Kelti, ale aj Ilýri a Veneti, no v 3 stor. pred Kr. ho kolonizovali a úplne romanizovali Rimania. Hovorilo sa tu teda po latinsky. V spomínanom storočí tu bolo postavené mesto Aquileia. V 1 stor. pred Kr. tu prechádzal Caesar so svojimi legionármi počas občianskej vojny s Pompeiom. Caesar tu založil mesto Civitate Forum Iulii. Iná latinská kolónia bolo aj mesto Iulium Carnicum (dnes Zuglio). V tom čase už mali miestni obyvatelia plnoprávne rímske občianstvo. V 1. stor. po Kr. sa toto územie nazývalo Venetia et Histria a jeho hlavným mestom bola Aquileia, ktorá sa stala jedným z najväčších miest v ríši. Furlansko po Nerovej smrti obsadil Vespasianus, ktorý sa na východe stal cisárom a bojoval o moc s Vitteliom. Počas principátu sa tu pestovalo hrozno a obilie a Furlansko bol kraj, v ktorom sa pestovalo poľnohospodárstvo najviac v Itálií. Vychýrené bolo aj aquileiské víno. Prechádzala tadiaľto cesta Via Iulia Augusta. Popri Aquilei sa tu však rozvíjali aj iné, menšie mestá, ako Concordia, Altinum či Utinum (Udine). V 3. stor. tadeto prešiel vzdorocisár Maximinus Thrax, ktorý vypálil veľkú časť úrodného kraja. Maximinus tu však bol zavraždený pri neúspešnom dobýjaní Aquileie. Na začiatku 5. stor. sa tadiaľto prehnali kmene Vizigótov so svojim kráľom Alarichom II., ktorý obsadil aj Aquileiu. Furlansko to však nezasiahlo a bol rovnako bohatý. V Aquileii sídlil biskup. Bola tu aj postavená jedna z najväčších bazilík v ríši, jej mozaiky môžeme obdivovať aj dnes. Koniec prišiel až v roku 452, keď sem prišli Huni s kráľom Atilom, ktorý kraj spustošil a úplne zničil perlu kraja, Aquileiu. Obyvatelia Furlanska potom na ostrovoch založili mesto Benátky. 
Po páde Rímskeho impéria na západe (476) Itáliu ovládol germánsky kráľ Odoaker. Jeho však porazil a zabil ostrogótsky kráľ Teodorich Veľký. Počas nasledujúcej byzantsko-ostrogótskej vojny bolo Furlansko vyplienené oboma armádami. Významná tu vtedy bola pevnosť Tarvisium (Tarvisio), kde Ostrogóti porazili východorímsku armádu a odkiaľ pochádzal aj predposledný gótsky kráľ, Totila. V Aquilei sa vtedy začal stavať nový kostol. Na ostrove Gradus (Grádo) bola od Rímskych čias vojenská pevnosť a mesto malo až tri baziliky. Dve stoja dodnes. Východorímska ríša ovládla Itáliu, no už o pár rokov neskôr ju začali dobýjať kmene Longobardov. Obyvatelia Furlanska sa znovu usádzali v Benátkach. Uchránilo sa iba dobre opevnené Grádo. Furlansko už dávno stratilo svoju slávu. No Longobardi sa usadili práve tu a svoje hlavné mesto mali v meste Civitate Forum Iulii. Tu postavili mnoho domov a slávny kostol s reliéfmi. Longobardov sem priviedol kráľ Alduin, známy svojou krutosťou. Cividale teda zastalo vodcovskú úlohu po Aquilei. Blízko Gráda vznikol aj ostrovný kláštor Barbana. Biskupi teraz sídlili v Gráde. Ríšu Longobardov zničili až Frankovia Karola Veľkého. Karol potom územie ovládol. Časť kraja a Benátky však stále patrila Byzantskej ríši. V tom čase sa prvýkrát objavuje pojem Furlanská marka. Z ľudovej latinčiny tu totiž vznikala furlančina. Po rozpade Karolovej ríše sa územie Furlanska rozdelilo medzi Východofrankskú ríšu (Nemecko) a Byzantskú ríšu, ktorá teraz ovládala aj Aquileiu. Aquileia sa však opäť dostala pod vplyv Nemecka. V 11. stor. tu vznikol Aquileiský patriarchát, ktorý teraz ovládal aj Grádo. V nasledujúcom období Furlansko, zjednotené v patriarcháte, ovládol mocný mestský štát, Benátky (Venezia). Končí sa tak nemecká vláda. Biskupi boli presídlení do Benátok. Furlansko patrilo pod benátsku správu ako Terra ferma. V tomto období má najvýznamnejšie postavenie mesto Udine. Moc Benátok upadla a Furlansko v r. 1509 obsadila rakúska Habsburská monarchia. V roku 1751 bol patriarchát zrušený a cirkevná moc sa rozdelila medzi najvplyvnejšie mestá, Udine a Goriziu. Furlančania boli proti Rakúskej monarchii. Po páde Rakúsko-Uhorska sa Furlansko včlenilo do talianskeho štátu. Začína sa tak novodobé obdobie tohto kraja. V 2. sv. vojne oblasť okupovali Nemci a niektoré mestá boli bombardované. Miestnych mužov odvádzali do talianskej fašistickej armády.
Súčasnosť a kultúra.
V súčasnosti patrí Furlansko medzi vyspelé časti talianskeho severu. Hlavné mesto je Udine. Významné mestá sú aj Tarvisio, Gorizia, Gemona, Pontebba a Palmanova. Medzi turistické oblasti patrí predovšetkým Aquileia, Grado a Cividale del Friuli. V Grade je vychýrená pláž Pinetta, kam sa chodia rekreovať aj mnohí známi talianski športovci pre vysoký obsah jódu v mori. V Grade je v súčasnosti vybudovaných veľa hotelov. Známa furlanská pláž je aj Lignano Sabbiadoro. V lete sa tu konajú slávne Festy (ľudové zábavy). Známa je zábava v Cividale na oslavu sv. Donáta (Palio di san Donato). Slávnosti sa konajú aj v meste Cormons. Furlančania sú známi výrobou slávneho talianskeho vínneho alkoholu Grappa a výrobou svetoznámej talianskej šunky Prosciutto crudo, ktorá sa vyrába blízko Cividale, v meste San Daniele a odtiaľto sa vyváža do celého sveta. Friuli je vychýrené aj svojimi vínami ("Pozri:" Friulánske víno), ktoré patria medzi najkvalitnejšie talianske a svetové vína. Známe je tu víno Cabernet, Refosco a biele víno Furlan. Región je aj známy svojou v rámci Talianska špecifickou kuchyňou.

</doc>
<doc id="205694" url="https://sk.wikipedia.org/wiki?curid=205694" title="Ernst Kaltenbrunner">
Ernst Kaltenbrunner

Ernst Kaltenbrunner (* 4. október 1903 Ried im Innkreis, Rakúsko-Uhorsko – † 16. október 1946 Norimberg, Nemecko) bol prominentný nacista, člen SS v hodnosti "Obergruppenführer" a policajný generál, odsúdený na Norimberskom procese na trest smrti za vojnové zločiny a zločiny proti ľudskosti. Spolu s Hitlerom, Himmlerom, Heydrichom a ďalšími mal rozhodujúci podiel na vyvražďovaní židovského obyvateľstva, Slovanov a iných národností a rás v koncentračných táboroch a na okupovaných územiach.
Životopis.
Narodil sa v mestečku Ried im Innkreis v Rakúsku. Bol synom právnika, študoval na štátnom reálnom gymnáziu v Linzi a neskôr právo na univerzite v Grazi, kde v roku 1926 získal diplom. Po skončení školy pracoval ako právnik v Linzi a Salzburgu. Bol vysoký okolo 201 cm. Výrazné jazvy na tvári mal pravdepodobne zo študentských rokov, keď sa zúčastňoval súbojov, iná verzia hovorí o následkoch dopravnej nehody, ktorú spôsobil pod vplyvom alkoholu.
V roku 1929 sa stal Rechtsberater (právny poradca) NSDAP. 18. októbra 1930 vstúpil do nacistickej strany (legitimácia č. 300 179). V roku 1931 bol Bezirksredner (okresný hovorca) za nacistickú stranu v Hornom Rakúsku. Do SS vstúpil 31. augusta 1931. Číslo jeho SS legitimácie bolo 13 039. V roku 1932 začal pracovať v advokátskej praxi svojho otca v roku 1933 sa stal vedúcim Národno-socialistickej právnickej ligy v Linzi.
V roku 1932 sa stal členom Nacionálne socialistickej strany a člen rakúskych oddielov SS. V roku 1934 sa dostal do väzenia za aktívnu účasť na sprisahaní proti Dollfußovej vláde a v roku 1935 mu ako jednému z vedúcich činiteľov rakúskej SS odobrali právo vykonávať právnickú prax. 13. marca 1938 bol na Hitlerov osobný pokyn vymenovaný za štátneho tajomníka pre otázky bezpečnosti Seyss-Inquartovej nacionálno socialistickej vlády v Rakúsku. V praxi to znamenalo, že sa stal šéfom jednotiek SS v Rakúsku.
V júni 1940 bol Kaltenbrunner vymenovaný za šéfa viedenskej polície. Tento dodatočný post zastával 1 rok. V júli 1940 bol poverený ako SS-Untersturmführer do zálohy Waffen-SS. Popri svojich mnohých úradných povinnostiach Kaltenbrunner tiež vytvoril rozsiahlu spravodajskú sieť po celom Rakúsku, ktorá sa presunula na juhovýchod, čo ho nakoniec priviedlo do pozornosti Himmlera.
Od januára 1943 do konca vojny bol na Himmlerov podnet náčelníkom Hlavného úradu ríšskej bezpečnosti Reichssicherheitshauptamt (RSHA). Bolo mu priamo podriadené gestapo, bezpečnostná služba Sicherheitsdienst (SD), kriminálna polícia (Kriminalpolizei) a zahraničná spravodajská služba. Hitler ho do tejto funkcie menoval osobne po tom, čo v Protektoráte Čechy a Morava spáchali československí výsadkári Slovák Jozef Gabčík a Čech Jan Kubiš atentát na jeho predchodcu v tejto funkcii a zároveň zastupujúceho ríšskeho protektora pre Čechy a Moravu – Reinharda Heydricha. Táto funkcia zároveň znamenala, že Ernst Kaltenbrunner sa stal zástupcom Heinricha Himmlera.
Voľba Kaltenbrunnera bola prekvapením, lebo na funkciu náčelníka RSHA ašpirovali aj ďalší vysokí nacistickí pohlavári ako šéf gestapa Heinrich Müller alebo dokonca šéf zahraničnej rozviedky SD Walter Schellenberg. Ďalším potenciálnym kandidátom na šéfa RSHA bol Wilhelm Stuckart. Kaltenbrunner bol s najväčšou pravdepodobnosťou vybraný, pretože bol považovaný za porovnateľne schopného a očakávalo sa, že bude v Himmlerových rukách poddajnejší.
Ako mnohí nacisti, aj Kaltenbrunner bol oddaný antisemita. Podľa bývalého SS-Sturmbannführera Hansa Georga Mayera bol Kaltenbrunner prítomný na stretnutí Hitlera, Goebbelsa, Himmlera a Heydricha v decembri 1940, kde bolo rozhodnuté splynovať všetkých Židov neschopných ťažkej fyzickej práce. Pod Kaltenbrunnerovým velením genocída Židov nabrala tempo, pretože „"proces vyhladzovania mal byť urýchlený a koncentrácia Židov v samotnej Ríši a okupovaných krajinách mala byť čo najskôr zlikvidovaná".“ Kaltenbrunner zostal neustále informovaný o stave činnosti koncentračných táborov, dostával pravidelné správy vo svojej kancelárii v RSHA.
V roku 1945 bol zajatý americkými jednotkami v Alpách a v Norimbergu postavený pred medzinárodný súd pre vojnových zločincov. Dňa 1. októbra 1946 bol odsúdený na trest smrti obesením. Rozsudok bol vykonaný 16. októbra 1946 o druhej hodine po polnoci.

</doc>
<doc id="205696" url="https://sk.wikipedia.org/wiki?curid=205696" title="Stanislav Piętak">
Stanislav Piętak

Mgr. Stanislav Piętak, PhD. (* 18. marec 1946, Smilovice) je český evanjelický teológ, farár, univerzitný pedagóg a emeritný biskup Sliezskej cirkvi evanjelickej augsburského vyznania. 
Život.
V rokoch 1967 až 1971 študoval na Evanjelickej bohosloveckej fakulte Univerzity Komenského v Bratislave a na Kresťanskej teologickej akadémii vo Varšave. Od roku 1971 pôsobil v duchovenskej službe Sliezskej cirkvi evanjelickej a. v., v zboroch:
Počas komunistického režimu bol perzekvovaný. 
Bol činný tiež na Pedagogickej fakulte Ostravskej univerzity, kde stál na čele Katedry kresťanskej výchovy od roku 1993 až do začlenenia uvedenej katedry do Katedry spoločenských vied v roku 2003. V roku 2000 získal na Evanjelickej bohosloveckej fakulte v Bratislave doktorát na základe obhájenia dizertačnej práce na tému "Duchovná zrelosť ako výzva na konfirmačnú prípravu". Od roku 2005 zastával funkciu predsedu Rady Cirkevnej základnej školy v Třinci, ktorá nadväzuje na činnosť kresťanských tried na Fakultnej ZŠ v Třinci (1994 – 2003). Bol tiež členom Rady Evanjelikálneho teologického seminára v Prahe.
V novembri 2006 bol synodou SCEAV zvolený za biskupa. V roku 2007 odoprel podpísať dokument "Charta Oecumenica", pretože sa domnieval, že signatárov zaväzuje k smerovaniu, ktoré sa rozchádza v základných otázkach s augsburským vyznaním. V roku 2009 sa v otvorenom liste vyjadril proti uznaniu homosexuálneho partnerstva v Evanjelickej luteránskej cirkvi v Amerike. Jeho funkčné obdobie v úrade biskupa uplynulo 18. marca 2011. 
Potom, čo opustil úrad biskupa, začal v roku 2011 pracovať v zbore v Bystrici nad Olšou. 
Biskup Piętak je ženatý; z manželstva s Annou má dcéru Magdalenu a synov Martina, Tomáša a Pavla. Jeho zaťom je Jiří Chodura.

</doc>
<doc id="205697" url="https://sk.wikipedia.org/wiki?curid=205697" title="Białołęka">
Białołęka

Białołęka je mestský obvod vo Varšave v severnej časti mesta. Má rozlohu 74 km² a žije tu 64-tisíc obyvateľov.

</doc>
<doc id="205698" url="https://sk.wikipedia.org/wiki?curid=205698" title="Bialoleka">
Bialoleka



</doc>
<doc id="205702" url="https://sk.wikipedia.org/wiki?curid=205702" title="Alanis Nadine Morissette">
Alanis Nadine Morissette



</doc>
<doc id="205703" url="https://sk.wikipedia.org/wiki?curid=205703" title="Wilanów">
Wilanów

Wilanów je mestská štvrť vo Varšave v Poľsku. Nachádza sa tu Wilanowský palác, tzv. Poľský Versailles a druhé sídlo poľských kráľov.

</doc>
<doc id="205710" url="https://sk.wikipedia.org/wiki?curid=205710" title="Mulč">
Mulč

Mulč je označenie pre materiál navrstvený na povrchu pôdy. Dôvody aplikácie mulču môžu byť rôzne. Mulč dokáže:
Mulč je najčastejšie organický materiál, ale nemusí to tak byť vždy. Môže byť trvalý (napr. plastová fólia) alebo dočasný (napr. kôra). Mulč sa môže využiť na pokrytie pôdy okolo rastlín alebo aj na zakrytie holej pôdy. Mulč pozostávajúci z kompostu alebo hnoja sa prirodzene zapracuje do pôdy pôsobením dážďoviek a iných pôdnych organizmov. Tento proces sa využíva ako v komerčnom poľnohospodárstve tak aj v súkromných záhradách a keď sa správne aplikuje, dokáže výrazne vylepšiť úrodnosť pôdy.

</doc>
<doc id="205717" url="https://sk.wikipedia.org/wiki?curid=205717" title="Neoklasicizmus (hudba)">
Neoklasicizmus (hudba)

Neoklasicizmus (z gréc./lat.) je štýlová orientácia v hudbe 20. storočia, reakcia na subjektivisticky zameranú neskororomantickú hudbu. Nadväzuje na estetický ideál, kompozičnú techniku a charakteristické výrazové prostriedky skladateľov 18. storočia, predovšetkým Wolfganga Amadea Mozarta (1756-1791) a Josepha Haydna (1732-1809), menej na Ludwiga van Beethovena (1770-1827); prípadne na predklasických skladateľov - Bachových synov, Giovanni Batistu Pergolesiho (1710-1736); v širšom zmysle slova na majstrov hudobného baroka Johanna Sebastiana Bacha (1685-1750), Antonia Vivaldiho (1678-1741), Arcangela Corelliho (1653-1713), Georga Friedricha Händla (1685-1759). 
Neoklasicizmus charakterizujú tieto výrazné "znaky":
Toto snaženie vyvrcholilo v tvorbe skladateľov: Sergeja Sergejeviča Prokofieva (1891-1953), Igora Stravinského (1882-1971), Alfréda Casellu (1883-1947), Paula Hindemitha (1895-1963), Bohuslava Martinu (1890-1959), Erika Satieho (1866-1925).

</doc>
<doc id="205718" url="https://sk.wikipedia.org/wiki?curid=205718" title="Angelo Sodano">
Angelo Sodano

Angelo Sodano (* 23. november 1927, Isola d’Asti, Taliansko - † 27. máj 2022, Rím, Taliansko) bol taliansky kardinál, štátny sekretár Svätej stolice vo Vatikáne a emeritný dekan kardinálskeho kolégia.
Životopis.
Jeho otec Giovanni Sodano bol v rokoch 1948 – 1963 poslancom talianskeho parlamentu za kresťansko-demokratickú stranu. Študoval teológiu v kňazskom seminári diecézy Asti, neskôr pokračoval v štúdiu na Pápežskej lateránskej univerzite a Pápežskej diplomatickej akadémii v Ríme. Získal doktorát z kanonického práva. Za kňaza ho vysvätil biskup diecézy Asti Umberto Rossi 23. septembra 1950. Po vysviacke pôsobil v pastoračnej službe v diecéze Asti, taktiež vyučoval v miestnom kňazskom seminári. Neskôr pôsobil na nunciatúrach v Ekvádore, Uruguaji a Čile. V rokoch 1968 – 1977 bol úradníkom Rady pre verejné záležitosti cirkvi.
Zomrel v piatok 27. mája 2022.
Biskup a kardinál.
V roku 1977 ho pápež Pavol VI. menoval za titulárneho arcibiskupa Nova Caesaris a apoštolského nuncia v Čile. Biskupskú vysviacku mu dňa 15. januára 1978 udelil kardinál Antonio Samorè, vatikánsky knihovník a archivár. Spolusvätiteľmi boli arcibiskup Agostino Casaroli, sekretár Rady pre verejné záležitosti cirkvi a neskorší štátny sekretár a biskup z Asti Nicola Cavanna. Jeho pôsobenie sa prekrývalo s diktatúrou Augusta Pinocheta. Počas návštevy pápeža Jána Pavla II. v Čile sprostredkoval stretnutie s opozicionistami na nunciatúre. V roku 1988 sa stal sekretárom Rady pre verejné záležitosti cirkvi, neskôr, po reorganizácii Rímskej kúrie sekretárom Sekcie pre vzťahy so štátmi. 1. decembra 1990 sa stal vatikánskym štátnym pro-sekretárom (riadnym sekretárom po menovaní za kardinála). 
Pápež ho menoval za kardinála s titulárnym kostolom S. Maria Nuova 28. júna 1991.
Počas svojho pôsobenia ako štátny sekretár v rokoch 1991 – 2006 bol Sodano pápežským legátom pri mnohých príležitostiach na celom svete (napr. pri pohreboch Matky Terezy či prezidenta Ronalda Reagana. V roku 1994 bol menovaný kardinálom biskupom (najvyššia trieda kardinálov) suburbikárnej diecézy Albano. V roku 2002 sa stal prodekanom kardinálskeho kolégia. V roku 2005 sa ako volič zúčastnil konkláve, na ktorom bol zvolený pápež Benedikt XVI.. Keďže bol za pápeža zvolený aktuálny dekan kardinálskeho kolégia, pripadla Sodanovi ako prodekanovi povinnosť spýtať sa novozvoleného pápeža, či prijíma voľbu a pod akým menom bude spravovať cirkev. Pri ceremónii začiatku pontifikátu dal novému pápežovi na prst rybársky prsteň a zložil mu sľub vernosti. 27. apríla 2005 bol zvolený za dekana kardinálskeho kolégia a zároveň kardinála biskupa Ostie. 15. septembra 2006 ukončil svoje pôsobenie vo funkcii štátneho sekretára. 
Po odstúpení pápeža Benedikta XVI. v roku 2013 zvolal kardinálov na konkláve a odslúžil slávnostnú omšu pred jeho začiatkom. Ako volič sa ho však už nezúčastnil. Pri ceremónii začiatku pontifikátu dal novému pápežovi Františkovi na prst rybársky prsteň a zložil mu sľub vernosti.

</doc>
<doc id="205722" url="https://sk.wikipedia.org/wiki?curid=205722" title="Praga-Północ">
Praga-Północ

Praga Północ (v preklade "Severná Praga") je mestský obvod vo Varšave nachádzajúci sa v centrálnej časti mesta. 
Praga je jedna z najstarších štvrtí vo Varšave, jej územie bolo k Varšave pripojené koncom 18. storočia. V roku 1945 bola rozdelená na časti Praga Północ and Praga Południe.
Má rozlohu 11,4 km² a žije tu 93-tisíc obyvateľov.

</doc>
<doc id="205723" url="https://sk.wikipedia.org/wiki?curid=205723" title="Optické rozoznávanie znakov">
Optické rozoznávanie znakov

Optické rozoznávanie znakov alebo OCR (z angl. "Optical Character Recognition") je metóda umožňujúca preklad obrazu (grafiky) tlačených alebo písaných znakov do textovej, editovateľnej formy napr. do ASCII znakov abecedy. Typickým príkladom je zoskenovaný text (čo je vlastne len obrázok znázorňujúci text) a jeho preklad do strojovej formy použiteľnej a editovateľnej v textovom editore. V minulosti sa využívali rôzne metódy rozoznávania znakov napr. optické, dnes sa na tento účel používa výhradne výpočtová technika.
OCR technológie sa nepoužívajú len na rozoznávanie textu, ale napr. aj na rozoznávanie notového zápisu, špeciálnych znakov (napr. na bankovkách pre zvýšenie bezpečnosti), rozoznávanie správnosti podpisu a pod.
OCR softvér.
OCR softvér je program umožňujúci rozoznanie jednotlivých znakov v texte. Zahŕňa v sebe prvky umelej inteligencie a strojového videnia, ako aj lingvistické prvky kontrolujúce správnosť preložených slov a viet. Od zložitosti softvéru záleží aj presnosť výstupu. Samostatnou kapitolou sú softvéry schopné rozoznávať rukou písaný text, obvykle vybavené schopnosťou naučiť sa formu a štýl rukopisu, s prispôsobením na meniacemu sa sklonu a rôznej veľkosti písma.
U OCR softvéru je obvykle potrebné nastaviť jazyk v ktorom je text napísaný, napr. slovenčina, angličtina ..., aby správne vyhodnotil diakritické znaky, a aby pre výstupný text použil správny jazykový slovník. Jednoduché OCR softvéry sú bežnou súčasťou softvérového vybavenia skenerov, alebo sa predávajú ako samostatné produkty.
Známe OCR softvéry:
a iné.

</doc>
<doc id="205727" url="https://sk.wikipedia.org/wiki?curid=205727" title="Praga-Południe">
Praga-Południe

Praga Południe (v preklade "Južná Praga") je mestský obvod vo Varšave na východnom nábreží rieky Visla. Je súčasťou väčšieho regiónu Praga, ktorý zahŕňa staršie predmestia východne od rieky. 
Má rozlohu 22,4 km² a žije tu 180-tisíc obyvateľov.

</doc>
<doc id="205729" url="https://sk.wikipedia.org/wiki?curid=205729" title="Rembertów">
Rembertów

Rembertów je mestský obvod vo Varšave. V rokoch 1939 až 1957 to bolo samostatné mesto, ktoré bolo k Varšave pričlenené ako súčasť obvodu Praga Południe. Medzi rokmi 1994 a 2002 predstavoval samostatnú oblasť "Warszawa-Rembertów". V 40. rokoch tu bolo väzenie v správe nacistov a neskôr Sovietov.
Má rozlohu 19,30 km² a v roku 2004 tu žilo 21 893 obyvateľov. Je riedko obývaný, viac ako 30 percent plochy zaberajú lesy. Časť tvorí prírodnú rezerváciu Kawęczyn.
Má tu sídlo Akadémia národnej obrany, ktorá bola založená v roku 1947 ako Akadémia hlavného štábu.

</doc>
<doc id="205730" url="https://sk.wikipedia.org/wiki?curid=205730" title="Żoliborz">
Żoliborz

Żoliborz je mestský obvod vo Varšave v severnej časti mesta. Nachádza sa priamo severne od centra mesta, na ľavom brehu rieky Visla. Má rozlohu 8,5 km² a asi 50-tisíc obyvateľov. Je to jeden z najmenších varšavských obvodov.

</doc>
<doc id="205733" url="https://sk.wikipedia.org/wiki?curid=205733" title="Slavcon">
Slavcon



</doc>
<doc id="205735" url="https://sk.wikipedia.org/wiki?curid=205735" title="Diesel">
Diesel

Diesel môže byť:

</doc>
<doc id="205736" url="https://sk.wikipedia.org/wiki?curid=205736" title="Zoznam najvyšších budov v Krakove">
Zoznam najvyšších budov v Krakove

Toto je zoznam výškových budov v Krakove.

</doc>
<doc id="205737" url="https://sk.wikipedia.org/wiki?curid=205737" title="Kostol svätej Alžbety (Veľké Bielice)">
Kostol svätej Alžbety (Veľké Bielice)

Kostol svätej Alžbety leží vo Veľkých Bieliciach (časť mesta Partizánske). 
Jeho výstavba začala v roku 1723 za Pavla Leopolda Medňanského a z väčšej časti bol dokončený v roku 1759 za prispenia barónky Anny Márie Medňanskej. Nosné oblúky mala iba svätyňa, chrámová loď zostala otvorená do roku 1777. Spočiatku boli dva zvony umiestnené v drevenej zvonici vedľa kostola. Počas prvej svetovej vojny boli zvony zhabané pre účely armády. V roku 1799 a v roku 1902 bol kostol rekonštruovaný. Steny sa spevnili a zvýšili o 2,5 m. Na pamiatku rekonštrukcie je vo vchode umiestnená mramorová tabuľa.
Pri prestavbe na začiatku 20. storočia bol kostol „okrem veže zborený a znovupostavený v neoromán.[skom] slohu.“
Vedľa kostola sa nachádza cintorín a neďaleko je aj fara. Pôvodná budova bola postavená na močaristom teréne, kňazi tu mali neustále problémy s vlhkosťou. V roku 1763 bola vybudovaná nová fara z nepálenej tehly, na ktorú prispeli veriaci. Tá však bola aj napriek mnohým opravám zdemolovaná a na jej základoch vyrástla v roku 1897 terajšia budova.
Kostol je zasvätený sv. Alžbete Uhorskej, dcére uhorského kráľa Ondreja II. z rodu Arpádovcov.

</doc>
<doc id="205740" url="https://sk.wikipedia.org/wiki?curid=205740" title="Veľký hadrónový urýchľovač">
Veľký hadrónový urýchľovač

Veľký hadrónový urýchľovač (Large Hadron Collider, LHC) je urýchľovač častíc nachádzajúci sa v CERNe. Je projektovaný na urýchľovanie buď dvoch protibežných zväzkov protónov s následnou zrážkou pri ťažiskovej energii približne 14 TeV alebo urýchľovanie dvoch protibežných zväzkov jadier olova s následnou zrážkou pri ťažiskovej energii 1146 TeV. V miestach zrážok sú umiestnené detektory ALICE, ATLAS, LHCb, CMS, TOTEM a LHCf. Výsledky experimentov prispievajú k lepšiemu pochopeniu základných fyzikálnych interakcií. Jedným zo základných cieľov LHC je experimentálne preverenie existencie Higgsovho bozónu a prípadné zmeranie jeho vlastností.
Pôvodne bol spustený 10. septembra 2008. Po nečakaných problémoch bol 19. septembra 2008 odstavený a opätovne spustený 30. marca 2010 pri celkovej energii 7 TeV, čo predstavovalo dosiaľ najväčší výkon akéhokoľvek človekom postaveného urýchľovača častíc. Projektovaná energia zrážok protónov (14 TeV) dosiaľ (december 2011) nebola dosiahnutá a vyžiada si v budúcnosti ďalšie odstavenie urýchľovača.
Poloha.
Samotný urýchľovač je umiestnený v podzemnom tuneli v tvare kruhu s obvodom v hĺbke 50- pod zemou. Nachádza sa na území medzi pohorím Jura vo Francúzsku a Ženevským jazerom vo Švajčiarsku. Tunel bol postavený v roku 1980, pôvodne v ňom bol umiestnený LEP. Zaujímavosťou je, že tunel nie je umiestnený vodorovne, ale má mierny sklon, pretože vtedajšie technológie neboli schopné zaistiť hĺbenie tunelu cez niektoré horniny. Tunel prechádza medzi hranicami Francúzska a Švajčiarska v štyroch miestach, ale jeho väčšia časť leží vo Francúzsku. Napriek tomu, že je tunel pod zemou, na povrchu sa nachádzajú niektoré budovy umožňujúce jeho funkčnosť (napr. kompresory, ventilácia, chladiace zariadenia a ovládacia stanica).
Účel.
Fyzici veria, že LHC môže zodpovedať veľa fundamentálnych otázok. K tým najhlavnejším patria nasledujúce:
K ďalším otázkam, ktoré by mohli byť aspoň čiastočne zodpovedané, patria:
Princíp fungovania a opis zariadení.
LHC je projektovaný na produkciu viac ako 20 zrážok na každých 200 miliárd častíc. Z dôvodu veľkej luminozity (veľký počet jednotlivých častíc vo zväzkoch) je celkový počet zrážok predpokladaný na približne 600 miliónov za jednu sekundu. Pri rýchlostiach blízkych rýchlosti svetla urobí protón v LHC 11 245 obehov tunela za sekundu. Pred samotnou zrážkou bude jeden zväzok cirkulovať približne 10 hodín, pričom prejde dráhu viac než 10 miliárd kilometrov (viac ako dĺžka cesty na planétu Neptún a späť).
Po dosiahnutí energie 0,45 TeV na jednu časticu sa zo sústavy urýchľovačov vstreknú častice do LHC, kde urobia milióny obehov. Pri každom obehu častice dostanú ďalší impulz od elektrického poľa vytváranom v špeciálnych dutinách, až pokiaľ nedosiahnu konečnú energiu 7 TeV. Zväzok, ktorého častice majú takú obrovskú energiu, je v LHC udržovaný sústavou 1800 supravodivých magnetov. Tieto magnety udržiavané pri nízkych teplotách môžu viesť elektrický prúd s nulovým odporom, preto môžu vytvoriť silnejšie magnetické pole. Vodiče elektromagnetov sú vyrobené z nobiotitánovej zliatiny a pracujú pri teplote 1,9 K (−271 °C). Keby LHC používal bežné elektromagnety namiesto supravodivých, prstenec by musel mať obvod a pre dosiahnutie rovnakých výsledkov by spotreboval 40x viac energie.
LHC pracuje s magnetickými poľami približne 8 tesla, pričom bežné tepelné elektromagnety sú schopné vytvoriť magnetické pole len okolo 2 tesla.
CERN v súčasnej dobe pracuje na vývoji technológie počítačových sietí zvaných GRID. Tie majú spojovať desiatky a neskôr až stovky PC pre vytvorenie prostriedkov pre spracovanie dát zaznamenaných na detektoroch LHC. Experimenty LHC budú produkovať enormné množstvo dát. Každý rok to bude dostatok informácií na naplnenie kapacity toľkého počtu CD, že by z nich dal postaviť vysoký stĺp (cca 15 petabajtov = 15 miliónov GB).
Úlohou časticového detektora je zaznamenávať a vizualizovať explózie častíc, ktoré sú dôsledkom zrážky. Informácie o rýchlosti, hmotnosti a elektrickom náboji častice pomôžu fyzikom zistiť identitu danej častice. Úloha to ale nebude ľahká. Predpokladáme, že LHC pomôže objaviť nové častice. Tie však nebudú voľne poletovať a čakať, až si ich niekto všimne. Všetky dôkazy o existencie častice budú nepriame. Niektoré môžu existovať len nepatrný zlomok sekundy a preto uvidíme len produkty ich rozpadu.
Detektory.
ALICE.
Pre experiment ALICE sa budú v LHC zrážať ióny olova, aby sa tak vytvorili podmienky zhodné s tými po veľkom tresku. Získané dáta umožnia fyzikom študovať stav hmoty nazývaný kvark-gluónová plazma, ktorá pravdepodobne existovala po veľkom tresku. Protóny a neutróny sú tvorené kvarkami (protón: 2 kvarky up a 1 kvark down, neutrón: 2 kvarky down a 1 kvark up), ktoré držia pohromade vďaka iným časticiam, ktoré nazývame gluóny (od anglického slova glue – lepidlo). Gluóny pôsobia na kvarky tak veľkou silou, že samostatný kvark ešte nebol objavený. Kolízia v LHC spôsobí teploty vyššie než 100 tisíc násobok teploty v jadre Slnka. Fyzici dúfajú, že pri týchto podmienkach sa protóny a neutróny roztavia a uvoľnia tak kvarky. Tým vznikne kvark-gluónová plazma. Experiment ALICE bude študovať kvark-gluónovú plazmu a jej vznik.
ATLAS.
ATLAS je jedným z viacúčelových detektorov v LHC. Ide o veľký a komplexný súbor detektorov v tvare valca s priemerom a dĺžkou . Je umiestnený v podzemnej hale približne pod povrchom zeme. Skúma fyzikálne procesy vo väčšom rozsahu než napríklad ALICE. Výskumný program ATLASu je orientovaný na časticovú fyziku, vrátane pátrania po Higgsovom bozóne. Ďalej je výskum orientovaný na na pátranie po extra dimenziách a časticiach, ktoré by mohli tvoriť temnú hmotu.
ATLAS, podobne ako CMS, bude zaznamenávať trajektórie pri kolíziách. Oba experimenty ale používajú radikálne odlišné technické riešenia pre systém magnetov vo svojich detektoroch. Systém magnetov použitých pre ATLAS je štandardný. Tvorí ho 8 obrovských magnetov, poskladaných na dĺžku do kruhu tak, aby magnetické pole bolo najsilnejšie v strede detektora. Každý z týchto magnetov meria 25 metrov a je zložený zo supravodivých cievok. ATLAS váži 7 000 ton – rovnako ako Eiffelova veža v Paríži.
Na konštrukcii detektora ATLAS sa podieľalo aj Slovensko zastúpené košickými vedcami a inžiniermi. V pracovnej skupine doc. RNDr. Dušana Bruncka, CSc. sa sústredili na príspevok ku kalorimetrickému detektoru, ktorým sa merajú energie častíc. Prispeli tiež do elektronickej kalibrácie kalorimetra na báze kvapalného argónu. V spolupráci so zahraničnými pracoviskami vyvinuli špeciálne, veľmi rýchle elektronické zosilňovače, ktoré pracujú pri teplote kvapalného argónu. Tieto snímače slúžia na snímanie signálov z kalorimetra. Košická skupina prispela aj dodávkami komponentov detektora a podieľala sa na inštalácii aparatúry experimentu ATLAS pod povrchom.
CMS.
Podobne ako ATLAS aj CMS bude skúmať väčšiu časť časticovej fyziky, vrátane Higgsovho bozónu, extra dimenzií a častíc, ktoré by mohli tvoriť temnú hmotu. Je zrejmé, že CMS skúma rovnaké problémy ako ATLAS, rozdiel je ale v spôsobe akým to robí. Na rozdiel od ATLASu použije CMS iba jeden obrí elektromagnet cylindrického tvaru (solenoid). Solenoid je zložený z cylindrickej cievky supravodivých káblov. Tento gigantický magnet je schopný vytvoriť magnetické pole veľkosti 4 tesla (zhruba 100 tisíckrát väčšie ako magnetické pole Zeme). Toto pole musí byť uchytené oceľovými výstuhami, ktoré tvoria značnú časť celej hmotnosti detektoru (12 500 ton). Zaujímavosťou detektora je, že ako jediný bol najskôr postavený na povrchu a až potom spustený do podzemia.
LHCb.
LHCb sa špecializuje na preskúmanie drobných rozdielov medzi hmotnou a antihmotou študovaním častíc zvaných kvark b (b znamená bottom – spodný). Detektor by mal zodpovedať, prečo sa zdá, že vesmír je zložený takmer výhradne z hmoty a nie z antihmoty.
TOTEM.
Experiment TOTEM sa zameria na skúmanie javov, ktoré sa nevošli do škály úloh pre viacúčelové detektory ATLAS a CMS. Bude merať veľkosť častíc a presne monitorovať luminozitu LHC. K tomuto musí byť TOTEM schopný detegovať častice produkované veľmi blízko lúčov obiehajúcich v LHC. To vyžaduje detektory v špeciálne navrhnutých vákuových komorách zvaných rímske hrnce (Roman pots), pripojených k rúrkam s lúčmi.
LHCf.
LHCf má za úlohu simulovať kozmické žiarenie v laboratórnych podmienkach pomocou častíc vytvorených v LHC. Je to najmenší experiment, čo do počtu vedcov (22). Kozmické žiarenie je spôsobené nabitými časticami z vesmíru, ktoré neustále bombardujú zemskú atmosféru. Narážajú do jadier vo vyššej atmosfére a spôsobujú kaskádu častíc, ktoré dosiahnu zemského povrchu. Získané vedomosti o chovaní kozmického žiarenia, resp. týchto kaskád častíc pomôže vedcom vypracovať veľké experimenty.
Výkonnosť.
LHC je prístroj pre koncentráciu energie vo veľmi malom priestore. Častice budú mať energiu rádovo TeV. 1 TeV je energia porovnateľná s energiou letiaceho komára, háčik je v tom, že protón je asi triliónkrát menší ako komár. Každý protón rotujúci v LHC bude mať energiu 7 TeV, takže keď sa zrazia dva protóny, energia zrážky bude 14 TeV. Ióny olova majú 83 protónov a dohromady dávajú energiu okolo 1150 TeV. Pri plnom výkone bude mať každý zväzok energiu 350 MJ, čo je energia akú má vlak, ktorý váži 400 ton, idúci rýchlosťou /h. Táto energia je dostatočná na roztavenie medi. Energia uložená v magnetoch je ešte približne 30x vyššia (11 GJ).
Cena.
LHC dostal pôvodne v roku 1995 rozpočet 2,6 miliárd švajčiarskych frankov a k tomu ešte 210 miliónov švajčiarskych frankov na experimenty. Nakoniec však cena narástla a konečná cena predstavuje 8 miliárd amerických dolárov.

</doc>
<doc id="205741" url="https://sk.wikipedia.org/wiki?curid=205741" title="Moldoveanu">
Moldoveanu

Moldoveanu alebo je najvyšší vrch Rumunska. Jeho vrchol je v nadmorskej výške 2 544 m n. m. a je tak 16. najvyšší vrch Karpát. Moldoveanu leží zhruba uprostred horského pásma, ktoré tvorí pohorie Fagaraš ().
Prístup.
Najčastejšie využívaná cesta na vrchol Moldoveanu vedie cez vrch Vistea Mare (2 527 m n. m.), po ceste vedúcej z Podragu, Sambata, alebo údolím Vistea.

</doc>
<doc id="205742" url="https://sk.wikipedia.org/wiki?curid=205742" title="Časticový urýchľovač">
Časticový urýchľovač



</doc>
<doc id="205745" url="https://sk.wikipedia.org/wiki?curid=205745" title="Targówek">
Targówek

Targówek je mestský obvod vo Varšave v severnej časti mesta. Tvorí ho obytná a priemyselná časť. Asi 30 percent rozlohy tvoria mestské parky, napríklad Lasek Bródnowski, Park Bródnowski a Park Wiecha vo východnej časti mesta. V rokoch 1994 až 2002 to bola samostatná obec.
Susedí s obvodom Praga Północ na západe, Białołęka na severe, Rembertów, Ząbki a Marki na východe a Praga Południe na juhu. Má rozlohu 24,37 km² a žije tu 124 316 obyvateľov (2003).

</doc>
<doc id="205746" url="https://sk.wikipedia.org/wiki?curid=205746" title="Ursynów">
Ursynów

Ursynów je najjužnejší mestský obvod vo Varšave. S rozlohou 44,6 km² je to tretí najväčší obvod, zaberá plochu 8,6 percent rozlohy mesta. Žije tu 137 000 obyvateľov a je to jeden z najrýchlejšie rastúcich obvodov Varšavy. Takmer 25 percent obyvateľstva má menej ako 18 rokov.
V oblasti Ursynowa sa nachádza najväčšia prírodná rezervácia na území Varšavy, Las Kabacki.

</doc>
<doc id="205748" url="https://sk.wikipedia.org/wiki?curid=205748" title="Wesoła">
Wesoła

Wesoła je mestský obvod vo Varšave od 27. októbra 2002. Nachádza sa v juhozápadnej časti mesta. Mestské výsady získala 17. decembra 1968. Vtedy mesto obsahovalo časti Wola Grzybowska, Wesoła, Groszówka, Grzybowa, Zielona a Stara Miłosna. Rozvoj lokality prebiehal kvôli jej polohe a 3 dôležitým cestám.
Dnes má rozlohu 22,6 km² a žije tu 18 482 obyvateľov (2003).

</doc>
<doc id="205749" url="https://sk.wikipedia.org/wiki?curid=205749" title="Włochy">
Włochy

Włochy sú mestský obvod vo Varšave, ktorý sa nachádza v juhozápadnej časti mesta. Susedí s obvodmi Bemowo a Wola na severe, Ochota a Mokotów na východe, Ursus a Ursynów na juhu.
Slovo "Włochy" v poľštine je plurál a znamená "Taliansko". Obvod má rozlohu 28,63 km² a žije tu 36 276 obyvateľov (2003).

</doc>
<doc id="205750" url="https://sk.wikipedia.org/wiki?curid=205750" title="Crowdsourcing">
Crowdsourcing

Crowdsourcing je novotvar na označenie spôsobu deľby práce, pri ktorom sa úloha obvykle vykonávaná zamestnancom alebo konktraktorom v rámci outsourcingu zadá bližšie nešpecifikovanej skupine ľudí ako všeobecná výzva. Napríklad sa verejnosť vyzve na spoluprácu pri vývoji novej technológie, uskutočnení dizajnérskej úlohy, zdokonalení algoritmu alebo pri pomoci so zachytením, roztriedením a analýzou veľkého objemu dát.
Termín sa stal populárnym vďaka autorom kníh a novinárom venujúcim sa oblasti podnikania, ktorí takto označovali trend pôsobenia masovej spolupráce, ktorá umožňuje využitie technológií Web 2.0 na dosahovanie podnikateľských zámerov. Termín aj k nemu zodpovedajúce obchodné modely čelia kontroverzii a kritike.
Pôvod.
Slovo "crowdsourcing" prvýkrát použil Jeff Howe v jún 2006 v článku pre Wired Magazine. Aj keď ide o nový termín, príklady crowdsourcingových projektov sa uskutočňovali už v 18. storočí. V roku 1714 britská vláda ponúkla verejnú odmenu za vyriešenie úlohy súvisiacej so zemepisnou dĺžkou. V 19. storočí bol napísaný Oxford English Dictionary aj vďaka miliónom útržkov papiera s príspevkami od verejnosti. V súčasnosti sa používa internet na zverejňovanie a spravovanie crowdsourcingových projektov.
Prehľad.
V niektorých prípadoch je práca dobre ohodnotená. V iných prípadoch je odmenou uznanie alebo intelektuálne zadosťučinenie. V crowdsourcingu môžu riešenia vytvárať amatéri alebo dobrovoľníci pracujúci vo voľnom čase, alebo malé podniky, ktoré nie sú dosť známe na iniciovanie organizácie.
Výhody crowdsourcingu:
Rozdiel medzi crowdsourcingom a obyčajným outsourcingom je v tom, že úloha alebo problém sú zadané verejnosti, nie inej organizácii. Rozdiel medzi crowdsourcingom a open source je v tom, že open source tvorba je kooperatívna činnosť iniciovaná a dobrovoľne vykonávaná verejnosťou. V crowdsourcingu je činnosť iniciovaná zákazníkom a práca môže byť vykonaná jednotlivcom alebo skupinou.
Kontroverzia.
Etické, spoločenské a hospodárske dôsledky crowdsourcingu sú predmetom širokej diskusie. Napríklad autor kníh a mediálny kritik Douglas Rushkoff v rozhovore pre Wired News vyjadril rozpoltenosť termínu a jeho dôsledkov. Zakladateľ Wikipédie Jimmy Wales je takisto kritikom termínu.
Niektoré správy sa zameriavajú na negatívne dôsledky crowsourcingu na majiteľov podnikov, čiastočne v súvislosti s tým, že projekt uskutočnený cez crowdsourcing môže niekedy skončiť s vyššími nákladmi ako projekt uskutočnený cez tradičný outsourcing.
Niektoré nástrahy crowdsourcingu:

</doc>
<doc id="205751" url="https://sk.wikipedia.org/wiki?curid=205751" title="Martin Petrenko">
Martin Petrenko

Martin Petrenko (* 19. január 1935) je slovenský herec, režisér a laureát ceny Ľudovíta Štúra.
Slovenský televízny režisér Martin Petrenko sa narodil 19.1.1935 v Rákoši. Pôvodným povolaním bol herec. Štúdium na Štátnom konzervatóriu v Bratislave ukončil v roku 1953. Dva roky bol členom Dedinského divadla v Bratislave, až do roku 1965 pôsobil v Divadle Andreja Bagara v Nitre. Tam začal hrať veľké postavy ako napríklad v hre Arthura Millera Pohľad z mosta postavu Rodolfa a v Shakeaspearovi Veselé panie z Windsoru postavu Forda a iné. Hral na gitare, na klavíri, dobré poznal partitúry, čo zúročil pri publicistických programoch z Bratislavských hudobných slávností. Z jeho režisérskej dielne vyšlo viacero dokumentov o významných slovenských hudobníkoch ako napr. o Petrovi Michalicovi, Jela Špitkovej , sólistke Viedenskej filharmónie či slávnom dirigentovi Andrejovi Lenárdovi a iných.
Jeho umelecká cesta viedla do Tatra kabaretu. Členom hereckého súboru bol až do jeho zániku. Následne v Slovenskej televízii v redakcii filmovej tvorby pôsobil ako asistent réžie. Pracoval v štábe Víta Ilečka, Petra Balgu, vynikajúcich dramaturgov, kde sa tvorili slávne festivalové filmy. Boli to zlaté časy STV. Práca s takými tvorcami, ako boli Martin Hollý, Martin Ťapák, Juraj Herz, Vido Horňák bola úžasná škola pre jeho ďalší umelecký rast. V roku 1970 vstúpil Martin Petrenko do štúdia STV Košice ako samostatný režisér, kde režíroval populárnu Zlatú bránu, Chvíľky poézie a etnografické dokumenty. V roku 1971 sa vrátil späť do Bratislavy do Hlavnej redakcie publicistiky a dokumentaristiky na post režiséra. Prišli aj ponuky režírovať v iných štúdiách, Praha, Brno, Ostrava. Spolupracoval s ORF na cykle relácií Na vlnách Dunaja. Pracoval na rôznych televíznych filmoch a reláciách – Vtipnejší vyhráva, Sami sebe, Kto je vinný a mnoho ďalších. Úspechy začali prichádzať veľmi skoro. Jeho film Goralská svadba (1974), ktorý robil s kameramanom Vladimírom Ješinom, získal na filmovom festivale v Dubline II. Cenu. 
Nakrúcal v Moskve Generála Asmolova. Stretnutia s Bondarčukom, Grigorijom Čuchrajom boli pre režiséra Petrenka veľkou školou. Široký záber záujmov Martina Petrenka dokázala aj spolupráca (už ako šéfredaktora Hlavnej redakcie publicistiky a dokumentaristiky) na seriáli Stopy dávnej minulosti, ktorého autorom je dokumentarista a historik Pavel Dvoŕák. Keď sa Martin Petrenko v roku 1998 stal šéfredaktorom Hlavnej redakcie publicistiky a dokumentaristiky Slovenskej televízie, za krátky čas pod jeho vedením vzniklo viacero dokumentov, ktoré sa stali zlatým fondom STV. Medzi objavné počiny patrí napríklad telemost Bratislava – Boston, kde pod jeho organizačným vedením dva špičkové lekárske tímy riešili vážne kardiochirurgické operácie malých detí. Boli to akútne operácie srdca bez otvorenia hrudníka, ktoré sa dovtedy nikde na svete nerobili, ich „autorom“ bol tím docenta Mašuru z Detskej fakultnej nemocnice na Kramároch. Tento mimoriadne náročný telemost sledovalo vyše dvesto odborníkov z Bostonu, aby získali skúsenosti z praxe slovenských kardiochirurgov. Po odchode do dôchodku Martin Petrenko externe pracoval ako fotograf v redakciách Slobodný piatok, Republika, Nový deň. 
Jeho práce získali veľa ocenení: Pamätná medaila za rozvoj Českej a Slovenskej televízie udelenú ústredným riaditeľom Československej televízie (Praha rok 1989), Strieborná medaila Výskumného ústavu lekárskej bioniky za zásluhy o rozvoj ústavu (1988), Pamätná medaila Zväzu protifašistických bojovníkov za cyklus relácií o SNP Keď išlo o všetko a Pod nami rodná zem. (Vladislavský palác, 1989), Cena Ľudovíta Štúra (2000) za televíznu tvorbu zameranú na šírenie národných ideí a posilnenie zvrchovanosti Slovenskej republiky. Do Slovenskej televízie sa Martin Petrenko vrátil ešte raz, ako člen Rady STV, keď ho Národná rada SR zvolila do tejto funkcie.

</doc>
<doc id="205754" url="https://sk.wikipedia.org/wiki?curid=205754" title="U977">
U977



</doc>
<doc id="205756" url="https://sk.wikipedia.org/wiki?curid=205756" title="Magnetický monopól">
Magnetický monopól

Magnetický monopól je hypotetická elementárna častica, ktorá nesie magnetický náboj, predstavujúca izolovaný magnetický pól (severný pól bez južného alebo naopak). Magnetický monopól by teda mal celkový nenulový severný alebo južný „magnetický náboj“. Moderný záujem o tento koncept pochádza z časticovej fyziky, predovšetkým teórie veľkého zjednotenia a teórie superstrún, ktoré predpovedajú existenciu magnetických monopólov. Známe elementárne častice, ktoré majú elektrický náboj, predstavujú elektrické monopóly.
Magnetizmus v tyčových magnetoch a elektromagnetoch nie je spôsobený magnetickými monopólmi (ale dipólmi) a skutočne nie sú známe žiadne experimentálne pozorovania existencie magnetických monopólov.
Niektoré kondenzované látky obsahujú efektívne (neizolovane) kvázičastice predstavujúce magnetický monopól alebo obsahujú fenomény, ktoré sú matematicky analogické magnetickým monopólom.
Existencia.
Existenciu takejto častice predpovedajú viaceré teórie fyziky častíc, najmä teória veľkého zjednotenia a teória superstrún. Napriek viacerým experimentom v rokoch 1975, 1982, 1986 a 2007 sa ich existencia nepotvrdila, takže je stále možné, že magnetické monopóly neexistujú.

</doc>
<doc id="205757" url="https://sk.wikipedia.org/wiki?curid=205757" title="Neoklasicizmus">
Neoklasicizmus

"Slovo neoklasicizmus je aj zriedkavé označenie neoklasickej ekonómie, pozri neoklasická ekonómia."
Neoklasicizmus alebo novoklasicizmus je umelecký smer v hudbe, literatúre, divadle a architektúre. Vychádza z obdobia romantizmu (hlavne z konca obdobia), ktorý kladie dôraz na intelekt, na prísne vyváženú formu a na svojrázny tvar umeleckého diela. Podporoval ho popredný kritik F. X. Šalda, ktorý v tej dobe smeroval od individualizmu k poriadku, k nadosobnému poslaniu umenia. 
Literatúra.
Autori v literatúre sa svojimi témami obyčajne vracali do minulosti, neusilovali sa ale zachytiť dobový kolorit, išlo o spodobenie nadčasových, základných rysov osudu človeka vo svete. Ich cieľom neboli osobné dojmy, ani psychologická analýza, ale neosobné rozprávanie.
Typické rysy: tvarová kázeň, štylová jednota, presnosť a precíznosť vyjadrenia, kompozičná vyváženosť; nevyzdvihujú cit, ale intelekt, nadčasové javy.
Typické žánre pre novoklasicizmus boli poviedka a novela.

</doc>
<doc id="205758" url="https://sk.wikipedia.org/wiki?curid=205758" title="Praga (Varšava)">
Praga (Varšava)

Praga je historická štvrť Varšavy. Nachádza sa na východnom brehu rieky Visla. Prvýkrát sa spomína v roku 1432, do roku 1791 to bolo samostatné mesto.
Administratívne členenie.
V súčasnosti sa Praga delí na
Praga Południe a Praga Północ obsahujú mestské časti:
V širšom zmysle sa všetky varšavské oblasti na pravom brehu Visky nazývajú spoločným názvom Praga. Okrem historickej Pragy sem patria:

</doc>
<doc id="205764" url="https://sk.wikipedia.org/wiki?curid=205764" title="Varšavský pakt">
Varšavský pakt



</doc>
<doc id="205765" url="https://sk.wikipedia.org/wiki?curid=205765" title="PKiN">
PKiN



</doc>
<doc id="205766" url="https://sk.wikipedia.org/wiki?curid=205766" title="PKIN">
PKIN



</doc>
<doc id="205767" url="https://sk.wikipedia.org/wiki?curid=205767" title="Zoznam výškových budov v Krakove">
Zoznam výškových budov v Krakove



</doc>
<doc id="205768" url="https://sk.wikipedia.org/wiki?curid=205768" title="Linka B (pražské metro)">
Linka B (pražské metro)

Linka je linka pražského metra vedená v smere juhozápad-severovýchod. Na mapách je označovaná žltou farbou. Linka je zároveň najdlhšou trasou pražského metra, s celkovou dĺžkou 25,7 kilometra a 24 stanicami. Vlak prejde celú trasu za 41 minút.
Dejiny.
Výstavba na trase sa začala v roku 1979. Prvý úsek bol otvorený v roku 1985 a na jeho trase v dĺžke 4,9 kilometra sa nachádzalo sedem staníc od Smíchovského nádraží po Florenc, kde vznikol prestupný bod s linkou . Vzhľadom na geologické podložie bol veľmi náročný na výstavbu (najmä v okolí Můstku a na úseku medzi stanicami Anděl a Karlovo náměstí, ktorý prechádza popod Vltavu).
Ďalší úsek otvorili v roku 1988 a nachádzajú sa na ňom tri stanice: Radlická, Švermova a Dukelská. Prvé dve stanice sa však využívajú veľmi málo. Je to z toho dôvodu, že v ich blízkosti bola plánovaná výstavba nového sídliska, ktoré sa ale po páde komunistického režimu nikdy nepostavilo.
V 90. rokoch 20. storočia boli dostavané tri úseky: v roku 1990 to bol úsek Florenc – Českomoravská, v roku 1994 úsek Nové Butovice – Zličín a zatiaľ posledný úsek otvorili v roku 1998 medzi stanicami Českomoravská a Černý Most. Tento úsek obsahuje päť staníc, v roku 1998 však zostali nedostavané stanice Hloubětín a Kolbenova, ktoré boli otvorené až v rokoch 1999, respektíve 2001. Ich neskoršie otvorenie však ušetrilo vyše 2 miliardy Kč.
Budúci rozvoj.
V súčasnosti sa o ďalšom predlžovaní trasy neuvažuje. S výstavbou linky , by mohol vzniknúť ďalší prestupný bod v stanici Vysočanská.
Architektúra staníc.
Interiéry.
Architektonické stvárnenie interiérov staníc linky nie je také nákladné ako na linke alebo . Hlavným zľučujúcim prvkom na linke sú originálne závesné svetelné konštrukcie. Ďalej to bol aj spôsob osvetlenia priestoru: dolu svietilo biele žiarivkové svetlo a klenby staníc osvetľovali sodíkové výbojky vydávajúce oranžové teplé svetlo. 
Na rozdiel od eloxovaného hliníku na linke a mramoru na linke , je linka obložená farebným bezpečnostným sklom typu Connex. Každá zo staníc mala obložené nosné stĺpy sklom v inej farbe. Výnimky tvoria stanice Karlovo náměstí (obklad zo sklenených tvárnic), prestupné stanice Můstek a Florenc (keramický obklad), Smíchovské nádraží (nosné stĺpy sú obložené lešteným hliníkom). Výnimkou je aj stanica Anděl (do roku 1990 Moskevská), ktorá architektonicky imituje moskovské metro a je obložená červeným mramorom.
Premávajúce súpravy a depo.
Na linke premávajú 81-71M zo Škodových závodů v Plzni. 
Depo je vybavené skúšobnou traťou napojenou na vlečku firmy Siemens (predtým ČKD Tatra), ktorá je zodpovedná za výrobu nových súprav pražského metra.

</doc>
<doc id="205769" url="https://sk.wikipedia.org/wiki?curid=205769" title="Trasa B (Pražské metro)">
Trasa B (Pražské metro)



</doc>
<doc id="205772" url="https://sk.wikipedia.org/wiki?curid=205772" title="Marius">
Marius

Marius môže byť:

</doc>
<doc id="205775" url="https://sk.wikipedia.org/wiki?curid=205775" title="James Frederick Buchli">
James Frederick Buchli

James Frederick Buchli ( * 20. jún 1945, New Rockford, Južná Dakota, USA) je bývalý americký kozmonaut z letov s raketoplánmi. 
Život.
Mladosť a výcvik.
Po základnej a strednej škole pokračoval v štúdiách na námornej škole testovacích pilotov v Patuxent River v štáte Maryland. Bol majstrom sveta v vednom odbore leteckých sústav. V roku 1978 bol vybraný do skupiny pripravujúcich sa kozmonautov, to už bol ženatý, mal dve deti a vojenskú hodnosť kapitána. Do vesmíru sa dostal ako 157 človek zo Zeme.
Lety do vesmíru.
Po sedemročnom výcviku sa stal členom posádky raketoplánu Discovery, trojdennej čisto vojenskej misie STS-51-C. Päťčlennú posádku tvorili samí dôstojníci: komodor Thomas Mattingly, major Gary Payton, pplk. Loren Shriver, major Ellison Onizuka a pplk. James Buchli. Počas utajovaného letu bola vypustená špionážna družica typu Magnum. Štart aj pristátie bolo na Kennedyho vesmírnom stredisku na myse Canaveral.
Ešte v tom istom roku letel po druhýkrát a to na palubě raketoplánu Challeger na sedemdenný let STS-61-A. Osemčlennú posádku tvorili: Henry Hartsfield, Steven Nagel, James Buchli, Guion Bluford, Bonnie Dunbarová, Wubbo Ockels z Holandska a Ernst Messerschmid a Reinhard Furrer, obaja z NSR. Veľká posádka rozdelená na dve smeny uskutočnila desiatky vedeckých experimentov. Na palube mali laboratórium Spacelab D1 a počas letu vypustili družicu GLOMR.
Po tretíkrát sa dostal na palubu Discovery po štvorročnej pauze. Štvordenný let STS-29 odštartoval na Floride, mys Canaveral, na palube boli: Michael Coats (veliteľ), John Blaha (pilot), James Buchli, Robert Springer a James Bagian. Počas letu vypustili družicu TDRS, uskutočnili množstvo experimentov a v poriadku pristáli za asistencie 450 000 divákov na základni Edwards Air Force Base v Kalifornii.
Po štvrtýkrát a naposledy letel na jeseň roku 1991. Mal 46 rokov. Päťdennej misie STS-48 opäť s raketoplánom Discovery sa okrem Buchliho zúčastnili kozmonauti John Creighton, Kenneth Reightler, Charles Gemar a Mark Brown. Päťčlenná posádka počas letu vypustila družicu UARS. Zvyšok letu bol venovaný rôznym vedeckým pokusom. Kvôli počasiu namiesto na Floride pristáli na základni Edwards.
Počas svojich 4 letov strávil vo vesmíre 20 dní.
Po letoch.
Po odchode z NASA sa v roku 1993 zamestnal vo firme Boeing Defense and Space Group.

</doc>
<doc id="205776" url="https://sk.wikipedia.org/wiki?curid=205776" title="James Buchli">
James Buchli



</doc>
<doc id="205777" url="https://sk.wikipedia.org/wiki?curid=205777" title="James F. Buchli">
James F. Buchli



</doc>
<doc id="205780" url="https://sk.wikipedia.org/wiki?curid=205780" title="Vega 1">
Vega 1

Vega 1 (po rusky: "Вега-1") je jedna z dvoch sovietskych kozmických sond, ktoré boli určené na výskum planéty Venuša a Halleyovej kométy. Bola vypustená 15. decembra 1984 z kozmodrómu Bajkonur v Kazachstane.
Popis a vybavenie sondy.
Vega 1 bola trojosovo stabilizovaná sonda. Konštrukcia bola odvodená od sond z programu Venera. Základ konštrukcie tvoria nádrže s KPL pre systém orientácie, stabilizácie a korekcie dráhy, ku ktorým je pripevnený toroidálny prístrojový úsek. Z boku vystupujú slnečné panely a parabolická smerovaná anténa. Na strane k Slnku sú systémy astroorientácie. Vybavenie sondy je umiestnené na telese sondy (prístroje, ktoré nevyžadujú presnú orientáciu), na výklopných tyčiach (elektromagnetické prístroje) a tiež na plošine ASP-G (Č), ktorá bola vyrobená v Česko-Slovensku. Na prieskum Venuše bol určený tiež zostupový modul s pristávacím puzdrom a aerostatom, ktorý slúžil na prieskum atmosféry Venuše.
Priebeh misie.
Sonda bola vypustená 15. decembra 1984 z kozmodrómu Bajkonur v Kazachstane. V apríli 1985 sa pravidelne aktivovali prístroje na meranie medziplanetárneho priestoru a charakteristiky kometárnej hmoty. 9. júna 1985 sa od sondy oddelil zostupový modul určený na výskum Venuše. Potom sonda uskutočnila motorický manéver, ktorý ju naviedol na dráhu míňajúcu planétu vo vzdialenosti asi . 10. februára 1986 sa uskutočnila posledná korekcia dráhy letu. Sonda Vega 1 začala s výskumom Halleyovej kométy 4. marca 1986. 6. marca 1986 sonda preletela vo vzdialenosti od jadra kométy. Posledné meranie kométy 1P/Halley prebehlo o dva dni neskôr. Potom sonda pokračovala vo výskume medziplanetárneho priestoru.

</doc>
<doc id="205782" url="https://sk.wikipedia.org/wiki?curid=205782" title="Klingerka (projekt)">
Klingerka (projekt)

Klingerka je projekt obytno-administratívneho komplexu developera J&amp;T REAL ESTATE, a. s., ktorý sa nachádza neďaleko ulíc Košická a Prístavná, na východnom okraji rozsiahlej oblasti investičnej výstavby neďaleko centra Bratislavy.
Pozostáva z dvoch budov, jednej 115 metrov vysokej veže s 35 podlažiami a nižšej, 11 podlažnej časti. Ponúka takmer 400 bytov a približne 10 000 m² administratívnej plochy vysokého štandardu s certifikátom BREEAM Excellent. Realizácia prebehla v jednej etape a byty a kancelárie sú prepojené parkovacím domom. Ten poskytuje obyvateľom, užívateľom a aj návštevníkom viac ako 600 parkovacích miest, verejný park s ihriskom a športoviská. Negatívom je dopravné vyústenie na Prístavnú ulicu a nepomer hmoty a výšky, vzhľadom na ostatnú zástavbu Súkeníckej ulice. 
Miesto, kde stojí Klingerka, má svoju bohatú históriu. Kedysi tu stála Klingerova kolónia - obytné domy pre zamestancov neďalekej textilnej továrne na spracovanie juty „Klingerka“, ktorú založil v rokoch 18881889 Henrich Klinger. Vyrábali sa v nej tapety, koženky, voskové plátno, jutové vrecia a pod. Fabrika zamestnávala až 1 000 robotníkov. V susedstve „Klingerovej kolónie“ stála, dnes už bývalá fabrika Gumon. 
Kritika.
Komplex získal anticenu "BRUTUS 2022" za najhorší architektonický počin: "„Keď najvyšší neznamená najlepší, a už vôbec nie najpohľadnejší, alebo - ako vysoko sa dá klesnúť? Klingerka je karikatúrou futuristickej vízie (slovenskej) budúcnosti, a žiaľ aj smutnou reflexiou domáceho zápasu o kvalitu stavania, bývania a práce. Jeho materiálová podstata, hmotové stvárnenie a zasadenie do obrazu a kontextu mesta nevytvára priestor pre kladnú kritiku.“"

</doc>
<doc id="205798" url="https://sk.wikipedia.org/wiki?curid=205798" title="Diaľnica A6 (Rakúsko)">
Diaľnica A6 (Rakúsko)

Diaľnica A6 (, doslovne "Severovýchodná diaľnica") je 22 kilometrov dlhá rakúska diaľnica, ktorá spája diaľnicu A4 pri obci Bruckneudorf so slovenskou štátnou hranicou pri Kittsee. Diaľnica prechádza spolkovými krajinami Dolné Rakúsko a Burgenland a nahradila dovtedy používané spolkové cesty 9 a 50. Cesta je súčasťou európskej cesty 58 a na slovenskej strane na ňu nadväzuje diaľnica D4 smerujúca do Bratislavy.
História.
Prvotné plány na výstavbu A6 vznikli v roku 1995. Ďalej nasledovali mesiace príprav a posudzovania jednotlivých variantov. Definitívne trasovanie a kompletný projekt boli schválené v marci 2003. Výstavba sa začala 26. novembra 2004 a slávnostné otvorenie sa uskutočnilo 19. novembra 2007. Výstavba diaľnice si vyžiadala investíciu v celkovej výške 146 miliónov eur.
Súčasťou diaľnice je hraničný priechod Jarovce/Kittsee kde sa do roku 2008 vykonávala pasová (do roku 2004 aj colná) kontrola. V súčasnosti sa v týchto priestoroch nachádza už len rozľahlé parkovisko s občerstvením, zmenárňou a predajňou diaľničných známok a palubných jednotiek pre elektronické mýto.

</doc>
<doc id="205801" url="https://sk.wikipedia.org/wiki?curid=205801" title="Michael Lloyd Coats">
Michael Lloyd Coats

Michael Lloyd Coats (* 16. január 1946, Sacramento, Kalifornia, USA) je americký astronaut z letov raketoplánmi, 144. kozmonaut Zeme, a bývalý riaditeľ Johnsonovho vesmírneho strediska
Život.
Mladosť a výcvik.
Po základnej a strednej škole (Ramona High School, Riverside) pokračoval v štúdiách na univerzite vo Washingtone (George Washington University) a v roku 1977 tam získal doktorát. V štúdiách potom pokračoval na námornej postgraduálnej škole (U.S. Naval Postgraduate School) v Monterey, Kalifornia, ktorú ukončil roku 1979. V čase výberu (rok 1978) do tímu kozmonautov bol ženatý a s manželkou Diane Eileen, rodenou Carsonovou, mali jedno dieťa.
Lety do vesmíru.
Prvý vstup do vesmíru bol pre Michaela spojený so štartom raketoplánu Discovery pri misii STS-41-D ku koncu leta roku 1984. Posádku tvorili Henry Hartsfield (veliteľ), Michael Coats (druhý pilot), ďalej Judith Resniková, Steven Hawley, Richard Mullane a nakoniec „prvý cestujúci“ v raketopláne, Charles Walker, inžinier od firmy McDonnell Douglas. Vypustili družice "SBS 4", "Leasat" 2 a "Telstar 3". Návrat bol na základňu Edwards Air Force Base v Kalifornii.
Po druhýkrát sa dostal na palubu Discovery po päťročnej pauze. Štvordenný let STS-29 odštartoval na Floride. Na palube boli: Michael Coats (veliteľ), John Blaha (pilot), James Buchli, Robert Springer a James Bagian. Počas letu vypustili družicu TDRS, uskutočnili množstvo experimentov a v poriadku pristáli za asistencie 450 000 divákov na základni Edwards v Kalifornii.
Po tretíkrát a naposledy letel na jar roku 1991, opäť v raketopláne Discovery. V posádke boli: Donald McMonagle, Gregory Harbaugh, Guion Bluford, Lloyd Hammond, Charles Veach, Richard Hieb. Veliteľom Discovery bol Michael Coats. Počas osemdenného letu vypustili množstvo prevažne špionážnych družíc vrátane nemeckej SPAS.
Počas svojich 3 letov strávil vo vesmíru 19 dní.
Po letoch.
Po svojom treťom lete z NASA odišiel. Ďalších 13 rokov bol zamestnaný vo viacerých firmách (Loral, Lockheed), v roku 2005 sa do Houstonu vrátil a stal sa riaditeľom Johnsonovho vesmírneho strediska. 

</doc>
<doc id="205802" url="https://sk.wikipedia.org/wiki?curid=205802" title="Michael Coats">
Michael Coats



</doc>
<doc id="205803" url="https://sk.wikipedia.org/wiki?curid=205803" title="Michael L. Coats">
Michael L. Coats



</doc>
<doc id="205805" url="https://sk.wikipedia.org/wiki?curid=205805" title="Barokové maliarstvo">
Barokové maliarstvo

Barokové maliarstvo je umelecký smer, ktorý sa rozvíjal približne v 17. a 18. storočí ako súčasť barokového umenia.
Charakteristika.
Hlavnou črtou barokového maliarstva je dramatickosť. Portréty sú zámerne dramatické a pompézne, až šokujúce. Obdobie baroka bolo ovplyvnené Tridentským koncilom (1545 – 1563), ktorého výsledkom boli napr. systematizácia cirkevných dogiem a vierouky, stanovenie presného kánonu Biblie, ale tiež to znamenalo i začiatok inkvizície. Vďaka tomu barokové maliarstvo sústredilo svoju pozornosť na svätcov, Pannu Máriu a ďalšie dobre známe biblické príbehy. Ale hoci boli náboženské, historické maľby, alegórie a portréty stále veľmi obľúbené, vznikalo i množstvo krajinomalieb a obrazov z bežného života.
Barokové umenie bolo charakteristické nielen veľkou dramatickosťou, ale aj bohatou farebnosťou, intenzívnym svetlom a tmavými tieňmi, a malo evokovať pocity a vášeň miesto studenej racionality, ktorá bola oceňovaná počas renesancie. Ako protiklad k renesančnému umeniu, ktoré zvyčajne zobrazovalo moment pred skutočnosťou, barokoví umelci si vybrali dramatickejší bod v čase – pohyb, v ktorom bol obraz vzrušujúcejší (napr. Michelangelo, tvorca vrcholnej renesancie, zobrazoval Dávida tesne pred tým, ako začal bojovať s Goliášom; Berniniho Dávid bol zachytený v momente, kedy hádzal kameň na obra).
Na barokovú maľbu malo veľmi veľký vplyv najmä benátske umenie 16. storočia, a to tak v celom Taliansku, ako aj vo Flámsku a Španielsku; hoci už v 17. storočí benátski maliari nemali veľký podiel na vývine baroka. Najväčším maliarom, ktorého tvorba ovplyvnila celé barokové maliarstvo, bol nepochybne Tizian, nakoľko jeho majstrovské ovládanie farieb a hry svetla a tieňa si neskôr osvojili aj ďalší barokoví majstri.
Veľkorysá, živá a brilantná maliarska technika je jednou z najtypickejších čŕt umenia 17. storočia. Neexistovali na to nijaké pravidlá, každý maliar si vytváral svoj vlastný štýl. Ale prvým barokovým maliarom, ktorý využíval príkre kontrasty svetla a tieňa a zdôrazňoval v umení drastičnosť, bol Caravaggio, a to aj napriek tomu, že skutočným majstrom temnosvitu bol v tomto období Rembrandt.
Barokové maliarstvo v jednotlivých krajinách.
Talianske barokové maliarstvo.
Centrum talianskeho maliarstva sa prenieslo z Florencie do Benátok (Tizian, Tintoretto, Paolo Veronese). Talianski umelci boli pozývaní na európske panovnícke dvory. Vďaka mecenášom, ktorých podpora presahovala hranice mesta, sa stal centrom barokových syntéz Rím. Od chvíle, keď maliarstvo začalo zobrazovať človeka a svet, predstavovalo svoje námety v prírodnom prostredí. Krajina predstavovala prírodu a príroda svet; preto sa fenomén krajiny na obraze a jeho funkcia vyvíjali zároveň s koncepciou sveta.
Francúzske barokové maliarstvo.
Francúzski maliari sa snažili o nadviazanie kontaktov s talianskym umením, pričom sa Rím, Neapol a Benátky stali križovatkami európskeho umenia. Spočiatku boli barokoví maliari ovplyvnení bratmi Carracciovcami (napr. Simon Vouet, Georges de La Tour), neskôr sa ich tvorba stala individuálnejšou a pestrejšou. Pestrosť individuálnych umeleckých postupov 1. polovice 17. storočia vystriedal neskôr nemenný dvorský štýl, ktorý panoval aj na vidieku. Jedným z významných predstaviteľov tohto štýlu bol Charles Le Brun, ktorého dielo pozdvihlo francúzsku monumentálnu maľbu. Nicolas Poussin sa špecializoval na historické maľby zobrazujúce scény z Biblie, antiky a mytológie. 
V 2. polovici 17. storočia začalo byť francúzske maliarstvo okrem talianskej tvorby ovplyvňované i dielom Rubensa a celkovo holandským maliarstvom.
Holandské barokové maliarstvo.
Holandské barokové maliarstvo (17. storočie) sa často nazýva aj holandský realizmus. V obľube sú domácke výjavy a prosté citlivé scény, súčasné krajinky, meštiacke portréty, zátišia, každodenné výjavy zo života. Najvýznamnejším predstaviteľom bol Jan Vermeer.
Flámske barokové maliarstvo.
Slávu flámskeho maliarstva zabezpečil jediný muž – Peter Paul Rubens. Samozrejme, že nebol jedinou veľkou postavou flámskeho maliarstva, no bol to práve on, kto ho dostal na popredné miesto medzi európskymi krajinami. Jeho umenie ovplyvnili štúdiá v Španielsku, Taliansku, Anglicku a Francúzsku, vďaka ktorým dokázal spojiť prvky rôznych umení do nezameniteľného vlastného druhu tvorby, a stal sa jedným zo symbolov barokového umenia. Jeho tvorba ovplyvnila nielen množstvo jeho súčasníkov, ale i celé nasledujúce generácie. Po jeho stopách sa vydal aj jeho žiak Anthonis van Dyck, ktorý bol už v mladosti považovaný za najlepšieho európskeho portrétistu.
Holandské a flámske maliarstvo však taktiež podnietili rozvoj "obyčajných" obrazov, znázorňujúcich bežný život, pracujúcich ľudí, reprezentačné hostiny, nenútené zábavy, rozpustilé hodovanie či skupinové portréty.

</doc>
<doc id="205806" url="https://sk.wikipedia.org/wiki?curid=205806" title="Linka B (Pražské metro)">
Linka B (Pražské metro)



</doc>
<doc id="205807" url="https://sk.wikipedia.org/wiki?curid=205807" title="Václav I. (české knieža)">
Václav I. (české knieža)

Václav I. alebo svätý Václav (* okolo roku 907, Stochov – † 28. september 929/935, Stará Boleslav) bolo české knieža (od r. 921) z rodu Přemyslovcov, neskoršie svätec a hlavný patrón Čiech.
Otcov nástupca.
V detstve bol starší syn Vratislava I. a Drahomíry vychovávaný na Tetíne svojou starou mamou Ludmilou, ktorá mu za učiteľa vybrala slovanského kňaza Pavla. Keď sa jeho otec stal českým kniežaťom, poslal svojho syna na Budeč študovať latinčinu.
Po Vratislavovej smrti vo februári 921 sa začala krátka poručnícka vláda Ludmily. Tá však skončila ešte v septembri toho roku, keď bola Ludmila zavraždená a opatery neplnoletého kniežaťa sa ujala jeho matka Drahomíra. Po prevzatí vlády vyhnal Václav svoju matku z kniežacieho dvora, po čase ju však zavolal späť. V roku 924 dal previesť telesné ostatky Ludmily z Tetína do Prahy, kde ich slávnostne pochoval na Pražskom hrade.
Vláda.
Václavova vláda bola od počiatku charakteristická podporou kresťanskej cirkvi. V roku 929 bol Václav nútený podrobiť sa rímskemu cisárovi Henrichovi I. Vtáčnikovi, ktorý so svojím vojskom pritiahol až k Prahe. S týmto aktom bolo spojené i platenie poplatku, ktorý mal český panovník odvádzať rímskemu cisárovi. 
Václavovo zavraždenie.
Václav založil na Pražskom hrade kostol zasvätený saskému patrónovi sv. Vítovi. Časť ostatkov tohto svätca získal Václav práve od kráľa Henricha. Tento smer Václavovej politickej orientácie sa nepáčil strane, ktorá nechcela prijať uvedené nábožensko-politické väzby. Jej reprezentantom bol Václavov mladší brat Boleslav, ktorý sídlil vo svojom údelnom kniežatstve v Starej Boleslavi. Obaja bratia sa dostávali do čoraz ostrejších osobných sporov, ktoré vyvrcholili pozvaním Václava do Starej Boleslavi na slávnosť vysvätenia kostola. Na nej bol ráno 28. septembra 929 (v novších prameňoch je uvádzaný rok 935) knieža Václav zavraždený. Boleslav so svojou družinou obsadil Pražský hrad a stal sa českým kniežaťom. Čoskoro dal previezť bratove ostatky do Prahy a uložiť ich do novopostavenej svätováclavskej kaplnky v kostole sv. Víta, kde sú dodnes. 
Národný patrón a svätec.
Veľmi dôležitú úlohu zohrala postava kniežaťa Václava ako národného patróna a svätca, za ktorého bol považovaný už v druhej polovici 10. storočia. Do tohto obdobia spadá vznik "První staroslověnské legendy", latinsky písaného "Crescende fide", "Gumpoldove legendy" a zrejme i legendy tzv. "Kristiana". 
Od 2. polovice 11. storočia mala svätováclavská úcta kľúčové postavenie v ideológii českej štátnosti a predstavovala jednu zo základných súčastí přemyslovského a najmä luxemburského poňatia kráľovskej moci (svätý Václav chápaný ako nebeský panovník a ochranca českého štátu, samotní panovníci sú len jeho dočasní zástupcovia, ktorým on sám prepožičiava svoju moc). 
Od čias Karola IV. Luxemburského sa hlavným symbolom českého štátu stala Svätováclavská koruna, ktorej boli podriadené jednotlivé krajiny Koruny českej. Pieseň "Svatý Václave, vévodo české země, kníže náš", bola v stredoveku českou hymnou. Silný bol svätováclavský kult i v husitskej dobe. Pod vplyvom reformácie slabol, ale v období baroka v dobe národného obrodenia bol zase oživený.
Tradícia svätého Václava sa prejavila i počas prvej svetovej vojny u Česko-Slovenských legionárov na Rusi, pri volbe dňa svätého Václava 28. septembra 1914 pre slavnostné predávanie prapora "Prvej Českej Družine" na Sofijskom nám. v Kijeve a tiež "Prvý Česko-Slovenský strelecký peší pluk" niesol v rokoch 1915 až 1917 Václavovo meno. 
Život a smrť svätého Václava sa stali námetom mnohých legiend. Václav bol pravdepodobne ženatý, meno jeho manželky však nie je známe. Legendy uvádzajú ako jeho syna Zbraslava.
Socha sv. Václava v Prahe.
Dôkazom významu svätého Václava pre český národ je i mnoho umeleckých spodobení tohto svätca a patróna. Pravdepodobne najznámejším skulptúrnym stvárnením svätého Václava je bronzové jazdecké súsošie kniežaťa a štyroch českých svätcov dotvárajúce kolorit hornej časti pražského Václavského námestia. Jeho autormi sú sochári Josef Václav Myslbek a Klouček a architekt Alois Dryák. V roku 1912 bola na kamennom kvádri osadená jazdecká socha sv. Václava s kopijou v ruke. Súčasne boli v rohoch podstavca umiestnené sochy troch svätcov – sv. Prokopa, sv. Anežky a sv. Ludmily. Štvrtá socha sv. Vojtecha bola osadená v roku 1924. Socha sv. Václava má hmotnosť údajne 5,5 tony a na výšku meria s kopijou .
Súsošie patrí medzi najznámejšie sochárske diela a pamätníky v Česku.
Kaplnka sv. Václava v Svätovítskej katedrále.
Ostatky sv. Václava sú uložené v kaplnke sv. Václava vo Svätovítskej katedrále. Pre svoj mimoriadny význam sa stala kultovým centrom celej katedrály. Tomu zodpovedá i nádherná výzdoba a odlišné poňatie architektúry kaplnky oproti architektonickému a umeleckému stvárneniu zvyšku chrámu. Pôvodná výzdoba zo 14. storočia zahŕňa nástenné maľby pašiového cyklu a obloženie stien drahými kameňmi. Z roku 1509 (pravdepodobne z dielne Majstra litoměřického oltára) pochádza samostatný pás výzdoby zachytávajúci výjavy zo života sv. Václava. Ústredným bodom kaplnky je bohatou intarziou zdobený podstavec s ostatkami svätca. Ďalším zaujímavým miestom kaplnky sú malé dvere v jej juhozápadnom rohu, zabezpečené siedmimi zámkami, vedúce na schodisko do korunnej komory s korunovačnými klenotami.

</doc>
<doc id="205809" url="https://sk.wikipedia.org/wiki?curid=205809" title="Subsystém základňových staníc">
Subsystém základňových staníc

Subsystém základňových staníc GSM () je subsystém GSM zahŕňajúci nasledujúce tri prvky: základňová stanica GSM (BTS - Base Transciever Station), základňová riadiaca jednotka GSM (BSC - Base Station Controller) a transkóder GSM (TC - Trans Coder). Je to teda časť siete GSM, ktorá prenáša a prijíma rádiové signály z mobilných telefónov. 
Subsystém základňových staníc prekódováva prenosové kanály, prideľuje rádiové kanály mobilným telefónom a prenáša dáta do GSM centra. Niekoľko základňových staníc je ovládaných základnou riadiacou jednotkou BSC. BTS základňové stanice spolu s BSC riadiacimi jednotkami môžu vytvárať hviezdicovú, stromovú alebo inú typológiu. 

</doc>
<doc id="205810" url="https://sk.wikipedia.org/wiki?curid=205810" title="BTS">
BTS

BTS môže byť:

</doc>
<doc id="205811" url="https://sk.wikipedia.org/wiki?curid=205811" title="BSS">
BSS



</doc>
<doc id="205814" url="https://sk.wikipedia.org/wiki?curid=205814" title="Trojka (2008 – 2011)">
Trojka (2008 – 2011)

Trojka bol okruh (program) Slovenskej televízie so športovým zameraním.
Vznikol 8. augusta 2008 o 14:00 zároveň so štartom letných olympijských hier 2008 v Pekingu. Na tomto okruhu vysielal šport prostredníctvom satelitu, DVB-T (vo verejnoprávnom multiplexe) a v sieťach káblových televízií. Vedenie Rozhlasu a televízie Slovenska rozhodlo o pozastavení vysielania Trojky pre nedostatok financií k 30. júnu 2011.
22. decembra 2019 začala Trojka opäť vysielať. Tentokrát už ako stanica so zameraním na archívnu produkciu. Vysielala do 30. novembra 2022. 

</doc>
<doc id="205815" url="https://sk.wikipedia.org/wiki?curid=205815" title="František I. (Svätá rímska ríša)">
František I. (Svätá rímska ríša)

František I. Lotrinský (František Štefan Leopold Vaudemóntsko-Lotrinský; * 8. december 1708, Nancy, Francúzske kráľovstvo – † 18. august 1765, Innsbruck, Habsburská monarchia) bol lotrinský vojvoda (v r. 1729 – 1737 ako František III.), toskánsky veľkovojvoda (od r. 1737 ako František II.) a cisár svätej ríše Rímskej (od r. 1745 ako František I.).
Korunný lotrinský princ.
Syn lotrinského vojvodu Leopolda I. a jeho manželky Alžbety Šarloty Orleánskej bol korunným princom lotrinského vojvodstva, kde jeho rodina vládla nepretržite od roku 1047. Lotrinský rod patril k najurodzenejším ríšskym kniežatám a k verným stúpencom politiky Habsburgovcov. 
V pätnástich rokoch odišiel na viedenský dvor, kde si ho cisár Karol VI. veľmi obľúbil. Ako vnuka osloboditeľa Viedne z r. 1683 Karola Lotrinského a jeho manželky Eleonóry Habsburskej, dcéry Ferdinanda III., považovali Františka Štefana za blízkeho príbuzného, a cisárova dcéra a dedička Mária Terézia sa doňho ako malé dievča zamilovala.
Sobáš s dedičkou habsburskej dynastie.
V roku 1729 musel František Štefan po otcovej smrti prevziať vlády v Lotrinsku. V r. 1731 – 1732 podnikol veľkú cestu po Európe, počas ktorej v Haagu vstúpil do slobodomurárskej lóže. 
Zásadný význam pre Františkov ďalší život priniesol rok 1733, kedy Francúzi počas vojny o poľské nástupníctvo na lotrinskom tróne obsadili Lotrinské vojvodstvo. Neskoršie navrhli výmenu vojvodstva za Toskánsko, kde hrozilo vymretie celej medicejskej dynastie. Cisár s výmenou súhlasil a František Štefan bol postavený pred voľbu, či sa zriekne krajiny svojich predkov a stane sa toskánskym veľkovojvodom a manželom dedičky habsburskej monarchie, alebo odmietne a bude bojovať o znovuzískanie obsadenej krajiny. 
Rozhodol sa pre prvú možnosť. Dňa 12. februára 1736 sa vo Viedni konala jeho svadba s arcivojvodkyňou Máriou Teréziou. O rok nato sa stal toskánskym veľkovojvodom, v nasledujúcich dvoch rokoch sa zdržiaval vo Florencii.
František Štefan rímskonemeckým cisárom.
Po smrti Karola VI. prevzala vládu jeho dcéra a učinila manžela spoluvládcom. Jeho prvá kandidatúra na rímskeho cisára nebola úspešná. Až po smrti Karola VII. Albrechta v r. 1745 zvolili kurfirsti za cisára Františka Štefana. Cisársky titul zvýšil jeho prestíž, ale nepriniesol mu výraznejší politický vplyv. Zmieril sa s tým, pretože to vyhovovalo jeho pohodlnosti. Najradšej trávil čas na love či pri hracom stole. V jeho okolí panovala prirodzená rodinná atmosféra, šťastní manželia sa svedomito starali o výchovu svojich detí. 
Podnikateľ.
Svoje nie veľmi úspešné pôsobenie ako cisár si plne vynahradil v podnikateľskej oblasti, v ktorej prejavil mimoriadne nadanie. Základom jeho majetku sa stalo ohromné dedičstvo, ktoré mu poslúžilo na rozvoj podnikania. Okrem manufaktúr založil niekoľko bánk, stal sa hlavným dodávateľom pre habsburskú armádu, počas sedemročnej vojny dokonca zásoboval i armádu pruského kráľa Fridricha II. Svoje podniky intenzívne rozširoval a zisky z nich používal dokonca i na úverovanie štátnej pokladnice. Ako nadšený prírodovedec experimentoval vo vlastnom chemickom laboratóriu, venoval sa alchýmii, zbieral minerály, gobelíny a mince.
František I. Štefan a Slovensko.
František Štefan I. ako úspešný podnikateľ sa zaslúžil o rozvoj hospodárstva i na Slovensku. V roku 1736 kúpil panstvo Holíč a založil tu fabriku na keramiku. Ešte významnejší podnik založil v tom istom roku v Šaštíne, kde získal zadlžený majetok rodu Czoborovcov a zriadil tu najväčšiu textilnú manufaktúru na Slovensku – kartúnku, kde zamestnával vyše 1000 tkáčov.
Rodinné pomery.
Napriek jeho početným milostným pletkám prežil s Máriou Teréziou šťastné a harmonické manželstvo, z ktorého vzišlo šestnásť detí: 
Po smrti bol pochovaný v kapucínskej krypte vo Viedni, kam v roku 1780 uložili i ostatky jeho manželky.

</doc>
<doc id="205818" url="https://sk.wikipedia.org/wiki?curid=205818" title="Mesto tieňov">
Mesto tieňov

Mesto tieňov je pôvodný slovenský kriminálny seriál, ktorý vysielala TV Markíza od 11. apríla 2008 do 24. januára 2012. Vyrábala ho produkčná spoločnosť DNA Production. Jednotlivé epizódy boli inšpirované skutočnými príbehmi, ktoré sa odohrali na Slovensku. Seriál získal cenenie Televízna udalosť roka od filmových kritikov.
Epizódne postavy.
1.séria:
2.séria:

</doc>
<doc id="205820" url="https://sk.wikipedia.org/wiki?curid=205820" title="Zákon o supremácii (1534)">
Zákon o supremácii (1534)

Zákon o supremácii alebo supremačný akt (iné názvy pozri v článku zákon o supremácii; angl. Act of Supremacy) (1534) vydal anglický kráľ Henrich VIII. Uskutočnil tak rozchod anglikánskej cirkvi s katolíckou. Žiadal totiž pápeža o rozvod, ale pápež odmietol. Henrich prinútil anglické duchovenstvo odriecť poslušnosť pápežovi. Sám sa rozviedol a oženil s Annou Boleynovou. Tých, ktorí sa nepodriadili, dal popraviť. Zrušil všetky kláštory a prenasledoval katolíkov, luteránov aj kalvínov.

</doc>
<doc id="205821" url="https://sk.wikipedia.org/wiki?curid=205821" title="Managua (jazero)">
Managua (jazero)

Managua (alebo Xolotlán) je druhé najväčšie jazero v Nikarague. Má rozlohu , dĺžku najviac a šírku najviac . Priemerná hĺbka je a maximálna hĺbka . S jazerom Nikaragua, ktorého hladina je o nižšie, ho spája rieka Tipitapa.
Je vulkanického pôvodu, čo prezrádza aj jeho pravidelný tvar, narušený iba polostrovmi Chiltepe y Panami. Nachádza sa na ňom ostrov Momotombito. Napájajú ho rieky Sinecapa a El Viejo.
Na jeho juhozápadnom brehu leží hlavné mesto krajiny Managua. Jazero je dosť znečistené priemyselným odpadom. V roku 1998 spôsobil hurikán Mitch zvýšenie jeho hladiny o počas 5 dní.

</doc>
<doc id="205825" url="https://sk.wikipedia.org/wiki?curid=205825" title="Tomášovo evanjelium">
Tomášovo evanjelium

Tomášovo evanjelium je novozákonný apokryf tvorený 114 výrokmi, ktoré niektorí historici pripisujú Ježišovi Nazaretskému. Kresťanské cirkvi nepovažujú výroky za autentické výroky Ježiša Krista. Evanjelium sa dochovalo na papyrusovom rukopise v koptčine, objavenom roku 1945 v náleze súboru trinástich zväzkov pri egyptskom Nag Hammádí. Kopský rukopis je datovaný približne do roku 340, no už z roku 200 pochádzajú zlomky evanjelia z egyptského Oxyrhynchu, objavené v roku 1898.
História textu.
Text "Tomášovho evanjelia" nájdený v antickej knižnici z Nag Hammádí je kópiou koptského prekladu pôvodného gréckeho originálu, ktorý pochádza zo 4. storočia nášho letopočtu. O jeho gréckom pôvode svedčia nájdené fragmenty gréckeho textu, ktoré boli objavené v egyptskom Oxyrhynchu v roku 1898. Ide o úryvky, ktoré obsahujú prológ až logion 7, 26 – 33 a 36 – 39 (40?) a pochádzajú z doby okolo roku 200. Prvotná verzia textu pochádza z rokov 110 – 120.
O existencii "Tomášovho evanjelia" sa vedelo z diel cirkevných otcov, napríklad jeruzalemský biskup Cyril Jeruzalemský († 386) vo svojich epištolách varoval pred Tomášovým evanjeliom a jeho pôvod odvodzoval od žiakov Máního, zakladateľa manicheizmu. Najstaršia zmienka o Tomášovom evanjeliu pochádza zo začiatku 3. storočia: ide o poznámku v diele Hippolyta Rímskeho o Nasejcoch, ktorá by zodpovedala tretiemu logiu.
Úryvky z "Tomášovho evanjelia" sa našli na viacerých miestach starovekého sveta, napríklad bol objavený citát z 5. logia na egyptskej pohrebnej páske z 5. storočia alebo v západnej Číne v tzv. "Turfanských fragmentoch" z manichejského prostredia.
Vzhľadom na fakt, že Tomáš bol ako apoštol uctievaný v Sýrii, sa predpokladá, že práve tam bolo napísané Tomášovo evanjelium. Autor je neznámy, text bol zrejme pripísaný apoštolovi Tomášovi na zvýšenie jeho autority.
V súčasnosti je koptské "Tomášovo evanjelium" uložené v Koptskom múzeu v Starej Káhire v Egypte, grécke fragmenty z Oxyrhynchu vo Veľkej Británii v Bodleyovej knižnici na Oxfordskej univerzite, v Britskej knižnici v Londýne a v Houghotonovej knižnici na Hardvardskej univerzite.
Charakteristika.
Tomášovo evanjelium sa líši od kanonických evanjelií predovšetkým formou, keďže ide o zbierku Ježišových výrokov, nazývaných logia. Autor sa vôbec nezaoberá Ježišovým životom alebo znovuzrodením. Nepoužíva pojmy ako „viera“ a „hriech“. Ježiš tu nekoná zázraky, ale učí, pripomína kynického mudrca. Udeľuje poznanie z „tryskajúceho prameňa múdrosti“ (logion 13). Za jeho učením by sa mala skrývať múdrosť, ktorej objavenie výkladu, ako naznačuje prológ prinesie „neokúsenie smrti“.
Približne tretina výrokov má paralelu v synoptických evanjeliách a v predpokladanom prameni "Q", ktorý by mal byť podobne ako "Tomášovo evanjelium" zbierkou Ježišových výrokov. Druhá tretina má výrazne gnostický charakter, čo bol dôvod, prečo bolo toto evanjelium populárne medzi gnostickými skupinami a rovnako aj manichejcami. Ďalšia časť výrokov by sa za určitých okolností dala považovať za autentickejšiu verziu pôvodných Ježišových postojov, k čomu zvádza fakt, že sa vôbec nespomína ukrižovanie, znovuzrodenie, súdny deň, Ježišov život alebo vyhranenému postoju voči bohatým a majetku.
Ukážky z Tomášovho evanjelia.
Prológ.
"Toto sú skryté výroky, ktoré povedal živý Ježiš a zapísal Dvojča Juda Tomáš. "
Logion 1.
"A on povedal: „Kto objaví výklad týchto výrokov, neokúsi smrť.“ "
Logion 7.
"Ježiš povedal: Blahoslavený je lev, ktorého zje človek, takže ten lev sa stane človekom; zavrhnutý je ale človek, ktorého zje lev, a človek sa stane levom. " 
Logion 42.
"Ježiš povedal: Buďte okoloidúcimi. " 
Logion 50.
"Ježiš povedal: Keď sa vás opýtajú: „Odkiaľ ste ?“, odpovedzte im „Vyšli sme zo sveta, z miesta, kde svetlo vzniklo samo zo seba. Povstalo a zjavilo sa v ich obraze.“ Keď sa vás opýtajú „Kto ste?“, odpovedzte im „Sme jeho synovia, sme vyvolení živého Otca.“ Keby sa vás opýtali „ Čo je vo vás znamením vášho otca ?“, odpovedzte im, že je to pohyb a pokoj. " 
Logion 54.
"Ježiš povedal: „Blahoslavení chudobní, lebo vaše je kráľovstvo nebeské“ "

</doc>
<doc id="205826" url="https://sk.wikipedia.org/wiki?curid=205826" title="Kingscourt">
Kingscourt

Kingscourt (ír. "Dún an Rí"), historický názov Dunaree, je mesto v severovýchodnej časti Írska, v grófstve Cavan. V roku 2011 tu žilo 3 224 obyvateľov..
Nachádza sa v najvýchodnejšom výbežku grófstva, pri hranici s grófstvami Meath (na juhu a východe) a Monaghan (na severe). Leží na križovatke ciest R162, R164, R165 a R179, JJZ od Carrickmacross, východne od Bailieborough, ZSZ od Ardee, na sever od Kells a SSZ od Navanu. Sídlo grófstva - Cavan - je vzdialené ZSZ.
Mesto bolo založené koncom 18. storočia v blízkosti starej obce Cabra (severne od centra dnešného mesta) a história mesta je spojená s neďalekým hradom Cabra Castle pochádzajúceho z normanského obdobia. Severovýchodne od mesta sa rozkladá prírodný park Dún an Rí Forest Park. V okolí mesta sa nachádzajú kameňolomy na sadrovec. 

</doc>
<doc id="205832" url="https://sk.wikipedia.org/wiki?curid=205832" title="Bailieborough">
Bailieborough

Bailieborough (ír. "Coill an Choillaign") je mesto v severovýchodnej časti Írska, v grófstve Cavan. Žije tu 2 683 obyvateľov .
Mesto leží vo východnej časti grófstva, severovýchodne od mesta prechádza hranica grófstva Meath. Je lokalizované na križovatke ciest R165, R178 a R191, VJV od Cavanu, juhozápadne od Shercocku, východne od Kingscourtu, severovýchodne od Virginie a juhovýchodne od Cootehill.
Je pomenované podľa škótskeho šľachtica Williama Bailieho, ktorý tu v roku 1629 postavil hrad. V roku 1918 vyhorel a odvtedy je v ruinách. Z kultúrnych pamiatok stoja v meste tzv. Market House, v ktorom je v súčasnosti knižnica (dokončený v r. 1818) a pôvodne metodistický kostol z r. 1835. Na západnom okraji mesta sa rozprestiera jazero Bailieborough Lough.
V meste sa narodili írsky matematik John B. Cosgrave a futbalista Cillian Sheridan.

</doc>
<doc id="205835" url="https://sk.wikipedia.org/wiki?curid=205835" title="Otto Hersing">
Otto Hersing

Otto Hersing (* 30. november 1885, Mülhausen Alsasko – † 5. júl 1960, Rastede Nemecko) bol nemecký ponorkový kapitán a veliteľ "U 21" počas prvej svetovej vojny. Bol prvý ponorkový veliteľ, ktorý torpédom potopil vojnovú loď, bola to HMS Pathfinder v septembri 1914. Ďalej sa preslávil oboplávanim Európy z Nemecka ku Dardanelám cez Stredozemné more a potopením britských radových lodí HMS Triumph (25. mája 1915) a HMS Majestik (27. mája 1915) počas bitky o Gallipoli.

</doc>
<doc id="205836" url="https://sk.wikipedia.org/wiki?curid=205836" title="Shercock">
Shercock

Shercock (ír. "Searcóg") je mestov severovýchodnej časti Írska, v grófstve Cavan. 
V roku 2016 tu žilo 588 obyvateľov
Leží vo východnej časti grófstva, medzi jazerami Lough Sillan, Lough Steepletons a Muddy Lough, východne od mesta prechádza hranica susedného grófstva Monaghan. Je lokalizované na križovatke ciest R162 a R178, SSV od Bailieborough, SSZ od Kingscourt, západne od Carrickmacross a juhovýchodne od Cootehill. Centrum grófstva - Cavan - je vzdialené na západ.
Mesto bolo založené na začiatku 17. storočia a zaľudnené prevažne britskými presbyteriánskymi osadníkmi. V polovici 19. storočia žilo v meste a bezprostrednom okolí až okolo 5 000 obyvateľov. V období 1841-91 klesol počet obyvateľov v dôsledku veľkého hladomoru a emigrácie o 50% a pozvoľna klesal aj neskôr. Hlavným zdrojom obživy miestneho obyvateľstva bolo takmer 300 rokov pestovanie a spracovanie ľanu. V súčasnosti je mesto centrom ľahkého priemyslu a cestovného ruchu.

</doc>
<doc id="205837" url="https://sk.wikipedia.org/wiki?curid=205837" title="Air Force One">
Air Force One

Air Force One je v Spojených štátoch amerických volacie meno lietadla, v ktorom sa nachádza súčasný prezident Spojených štátov.
História Air Force One.
V roku 1944 prezident "Franklin Delano Roosevelt" požiadal o vytvorenie prezidentskej leteckej kancelárie, ktorá by poskytovala leteckú prepravu pre prezidenta USA, a tiež pre jeho personál. 
Ďalších 20 rokov sa pre cestovanie prezidentov používali rôzne štvormotorové vrtuľové lietadlá.
V roku 1962 sa pre "Air Force One" zakúpilo prvé prúdové lietadlo Boeing 707.
V súčasnosti má prezidentská letecká flotila dve špeciálne upravené lietadlá Boeing 747-200B. Označenie lietadiel je 28000 29000 s Air Force označením "VC-25A". Ak je na palube lietadla prezident USA, rádiový volací znak tohto lietadla je „Air Force One“. Výnimkou sú vrtuľníky prevádzkované Námornou pechotou Spojených štátov, ktoré pri preprave prezidenta používajú volací znak Marine One.
Air Force One dnes.
Na palube lietadla má prezident a jeho personál plný prístup k všetkým službám vrátane komunikačných systémov, zabezpečeným a nezabezpečeným telefónnym linkám, faxov a dátovej komunikácii, spoločne s fotokopírkami, tlačiarňami a počítačmi.
Tieto lietadlá sú udržované a obsluhované na prezidentskej leteckej základni časti Vzdušného vojenského velenia 89. vzdušnej letky (), umiestnené na Andrewsovej leteckej základni () v Suitlende, štát Maryland.
Lietadlo VC-25A je schopné uletieť 12 600 km, čo je dĺžka obvodu jednej tretiny zemegule bez doplnenia paliva (na stránkach Bieleho domu je však uvedené, že lietadlo dokáže uletieť až jednu polovicu dĺžky obvodu zemegule). Lietadlo môže pojať viac než 70 pasažierov. Každé z týchto lietadiel stálo 325 mil. USD
Air Force One vo filme.
V roku 1997 nakrútil režisér Wolfgang Petersen akčný film v hlavnej úlohe s Harrisonom Fordom a Gary Oldmanom. 

</doc>
<doc id="205838" url="https://sk.wikipedia.org/wiki?curid=205838" title="Richard Oswalt Covey">
Richard Oswalt Covey

Richard Oswalt Covey (* 1. august 1946, Fayetteville, Arkansas, USA) je bývalý americký kozmonaut z letov s raketoplánom, neskôr riadiaci pracovník NASA.
Život.
Mladosť a výcvik.
V roku 1964 ukončil strednú školu (Choctawhatchee High School, Salimar), absolvoval Purdueovu univerzitu (Purdue University), v roku 1969 tam získal hodnosť majstra leteckých a astronautických vied. V armáde sa po zaškolení v akadémii a na základni Edwards Air Force Base stal veliteľom testovacej letky v Air Force Center Detachment 2 Raglin na Floride. Je ženatý (manželka Covey, Kathleen rodená Allbaughová) a má dve deti. V čase, keď bol prijatý medzi kozmonautov (1978), bol už v hodnosti majora vojenského letectva. Používal prezývku Dick.
Lety do vesmíru.
Po prvýkrát vzlietol vo svojich 39 rokoch. Bolo to z Kennedyho vesmírneho strediska na myse Canaveral na palube raketoplánu Discovery. Posádka: veliteľ plk. Joseph Engle, pilot pplk. Richard Covey a trojica letových špecialistov: James van Hoften, John Lounge a William Fisher. Počas letu STS-51-I vypustili tri družice a to "ASC-1", "Aussat 1" a vojenskú "Leasat 4", známu tiež pod názvom Syncom. Potom zachytili na obežnej dráhe družicu Leasat 3 a podarilo sa im ju opraviť a vrátiť na orbitu. Pristáli na základni Edwards.
O tri roky neskôr letel po druhýkrát, opäť raketoplán Discovery z kozmodrómu na Floride. Posádka: Frederick Hauck, pilot plk. USAF Richard Covey a traja letoví špecialisti: pplk. David Hilmers, John Lounge a George Nelson. Počas štvordenného letu STS-26 vypustili družicu typu TDRS. Aj tentokrát pristáli na základni Edwards.
V roku 1990 letel po tretíkrát, tentokrát v raketopláne Atlantis a bol jej veliteľom. V posádke vojenskej misie STS-38 boli s ním dôstojníci Frank Culbertson, Charles Gemar, Carl Meade a Robert Springer. So sebou vyniesli a vypustil desaťtonovú tajnú družicu typu AFP-658. Kvôli nevhodnému počasiu na základni Edwards bol švordenný let ukončený na myse Canaveral.
Po štvrtýkrát letel v decembri 1993 v najnovšom raketopláne Endeavour v misii STS-61, jej hlavnou (a splnenou úlohou) bolo opraviť na obežnej dráhe Hubbleov vesmírny ďalekohľad (HST). Posádka: plk. Richard Covey, kpt. Kenneth Bowersox, dr. Franklin Musgrave, dr. Kathryn Thorntonová, západoeurópsky astronaut švajčiarskeho pôvodu Claude Nicollier, dr. Jeffrey Hoffman a Thomas Akers. Štartovali na Floride, let trval 10 dní, pristáli na základni Edwards.
Počas svojich štyroch letov strávil vo vesmíre 26 dní. Je zapísaný ako 179 kozmonaut Zeme.
Po letoch.
V roku 1994 z tímu kozmonautov NASA odišiel, avšak v Houstone na rôznych veliteľských postoch zostal aj naďalej (okrem obdobia 19982006 vo firme Boeing) a to doteraz.

</doc>
<doc id="205839" url="https://sk.wikipedia.org/wiki?curid=205839" title="Richard Covey">
Richard Covey



</doc>
<doc id="205840" url="https://sk.wikipedia.org/wiki?curid=205840" title="Richard O. Covey">
Richard O. Covey



</doc>
<doc id="205844" url="https://sk.wikipedia.org/wiki?curid=205844" title="Lemurovité">
Lemurovité

Lemurovité (lat. "Lemuridae") je čeľaď primátov, ktorej vymedzenie sa v priebehu času menilo - pozri nižšie. 
Rozsah čeľade.
V súčasnosti je čeľaď lemurovité ("Lemuridae") obyčajne vymedzená úzko - zahŕňa totiž len rody:
Takto vymedzená čeľaď patrí do (akokoľvek vymedzenej) nadčeľade lemuroidovce (Lemuroidea) z (akokoľvek vymedzeného) taxónu lemurotvarovce (Lemuriformes) patriaceho do členitonosoblížnych (Strepsirrhini) primátov (Primates). 
V minulosti bola čeľaď "Lemuridae" spravidla definovaná širšie než dnes. Zahŕňala totiž:
- aj dnešnú čeľaď lepilemurovité (Lepilemuridae) v užšom zmysle a/alebo megaladapovité/pralemurovité (Megaladapidae) v užšom zmysle, 
- v dávnejšej minulosti niekedy navyše aj dnešné čeľade makiovité (Cheirogaleidae) a †acheolemurovité (Archaeolemuridae), prípadne aj indriovité (Indriidae, vrátane Palaeopropithecidae) a ksukolovité (Daubentoniidae), 
- a pôvodne (v 19. stor.) bola dokonca čeľaď "Lemuridae" zhodná s celým dnešným taxónom členitonosoblížne (Strepsirrhini) či s taxónom poloopice (Prosimii, t.j. Strepsirrhini + Tarsiiformes).
Ojedinele bola čeľaď Lemuridae v minulosti definovaná naopak užšie než dnes, zahŕňala totiž len dnešné rody "Lemur", "Eulemur", "Varecia" a "Pachylemur".
Etymológia.
Čeľaď dostala svoje latinské (i slovenské) meno podľa rodu "Lemur" (po slovensky lemur), ktorý je pomenovaný podľa lemurov, t.j. zlých duchov zosnulých v starorímskej mytológii. Rod pomenoval Linnaeus; ako dôvod prevzatia názvu týchto duchov uviedol, že príslušníci tohto rodu sú - podobne ako duchovia zosnulých - činní často v noci a hýbu sa pomaly a pohyb majú podobný ľuďom.
Charakteristika.
Lemurovité sa vyskytujú len na Madagaskare a novšie aj na Komorských ostrovoch. 
Sú to stredne veľké stromové primáty, merajú 32 - 56 cm do dĺžky s výnimkou chvostu a vážia 0,7 - 5 kg. Majú dlhé, huňaté chvosty a mäkkú, vlnenú srsť rôzneho sfarbenia. Panvové končatiny sú o niečo dlhšie ako hrudné končatiny, ale nie dosť, aby nebránili štvornohému pohybu (na rozdiel od čeľade lepilemurovité). Väčšina druhov je veľmi živá a pravidelne skáču zo stromu na strom. Majú dobrý čuch a binokulárne videnie. Na rozdiel od ostatných druhov lemurov, jedinému druhu lemur kata chýba "tapetum lucidum", reflexná vrstva oka, ktorá zlepšuje nočné videnie. 
Lemurovité sú prevažne bylinožravce. 
U väčšiny lemurovitých matka porodí jedno, alebo dve mláďatá po období gravidity trvajúcom 120 alebo 140 dní, v závislosti od druhu. Lemur vari ("Varecia variegata" v širšom zmysle) však môže vrhnúť dvoch až šiestich potomkov. 
Sú to spoločenské živočíchy, žijúce v skupinách tridsať i viac jedincov u niektorých druhov. V niektorých prípadoch, ako je lemur kata ("Lemur catta"), sú skupiny dlhodobé s výrazným hierarchickým usporiadaním dominancie, zatiaľ čo v iných, ako je napr. lemur hnedý ("Eulemur fulvus"), členstvo skupín sa líši zo dňa na deň. 
Zdroje.
 - len kapitola Charakteristika

</doc>
<doc id="205846" url="https://sk.wikipedia.org/wiki?curid=205846" title="Lemúr">
Lemúr



</doc>
<doc id="205851" url="https://sk.wikipedia.org/wiki?curid=205851" title="Falun">
Falun

Falun je mesto vo Švédsku, hlavné mesto provincie Dalarna. 
Mesto má rozlohu 27,17 km² a 37 291 obyvateľov (2010).
Dejiny.
Mesto Falun vyrástlo okolo baní na meď. Ťažilo sa tu nepretržite podľa niektorých prameňov už od 8. storočia. V 14. storočí sa tu vytvorilo malé sídlo a v roku 1641 dostal Falun mestské práva. Najväčší rozvoj mesta začal po výstavbe železnice a fabrík. V 20. storočí sa mesto vyvinulo na administratívne a vzdelávacie centrum regiónu Dalarna. V roku 1992 bola zatvorená posledná baňa a ťažobné zariadenia v okolí a robotnícke štvrte sú od roku 2001 na zozname Svetového dedičstva UNESCO. 
Turistické lákadlá.
Nachádza sa tu športový areál Lugnet, ktorého súčasťou sú dva skokanské mostíky. Konali sa tu Severské majstrovstvá v rokoch 1954, 1974, 1993 a 2015. Konajú sa tu aj súťaže v severskej kombinácii, biatlone, skokoch na lyžiach a lyžovaní. Kandidovali aj na zimné olympijské hry, ale neúspešne.
Ďalším lákadlom sú bane zapísané v UNESCO a neďaleko sa nachádza pôsobisko Carla Larssona - Sundborn. 
Zaujímavosti.
S mestom Falun sa spájajú ešte dva pojmy - Faluröd a Falukorv. Faluröd je tmavočervená farba, ktorá je známa z typických švédskych domčekov. Táto farba bola používaná na domy od 16. storočia a v 17. storočí sa rozšírila po celom Švédsku. V priebehu 18. storočia sa stala národnou farbou domov a dodnes je obľúbená. Falukorv je typický švédsky "párok". Pochádza z Falunu a vznikol v 16. - 17. storočí, keď bolo v baniach zamestnaných veľa nemeckých baníkov. Práve oni prišli na tento nápad spracovania mäsa. Výrobok dostal názov Falukorv až v roku 1830. Je sa nahrubo nakrájaný na chleba, s cestovinami, k zemiakovej kaši alebo ako "Korv Stroganoff". Má konzistenciu nášho pečeňového syra.

</doc>
<doc id="205853" url="https://sk.wikipedia.org/wiki?curid=205853" title="Pásavec štetinový">
Pásavec štetinový

Pásavec štetinový (iné názvy: pásavec štetinatý, pásovec štetinatý, lat. "Chaetophractus villosus") je druh cicavca z čeľade pásavcovité (starší názov: pásovce) patriacej do taxónu slabozubce. 
Telo ma dlhé 32 až . Dožíva sa 19 rokov a jeho potravou sú: hmyz, malé stavovce, zdochliny, korienky, ovocie.
Výskyt.
Vyskytuje sa v otvorených oblastiach Južnej Ameriky.

</doc>
<doc id="205854" url="https://sk.wikipedia.org/wiki?curid=205854" title="Rondo 1">
Rondo 1

Rondo 1 je mrakodrap vo Varšave na adrese Rondo ONZ 1 v obvode Śródmieście. Jeho výška po strechu je 159 m, po vrchol 192 m a má 40 poschodí. 
Jeho výstavba sa začala v roku 2003 a ukončená bola 7. marca 2006. Je to tretia najvyššia budova vo Varšave (v roku 2008). Projekt budovy vytvorila kancelária Skidmore, Owings and Merrill.

</doc>
<doc id="205856" url="https://sk.wikipedia.org/wiki?curid=205856" title="Centrum LIM">
Centrum LIM

Centrum LIM (predtým známy aj ako "Hotel Marriott") je mrakodrap vo Varšave, ktorý sa začal stavať v roku 1980 a dokončený bol v roku 1989.
Výška budovy po strechu je 140 metrov, po vrchol 170 metrov a má 42 poschodí. Nachádza sa na adrese Aleje Jerozolimskie 65/79 v obvode Śródmieście.

</doc>
<doc id="205857" url="https://sk.wikipedia.org/wiki?curid=205857" title="Warsaw Financial Center">
Warsaw Financial Center

Warsaw Financial Center (WFC) patrí medzi najprestížnejšie kancelárske budovy vo Varšave. Nachádza sa na rohu ulíc Emilii Plater a Świętokrzyska, v najužšom centre mesta. Bola to prvá, moderná kancelárska budova v hlavnom meste Poľska, postavená v 1998 roku.
Projekt Warsaw Financial Center spracovali americké firmy A. Epstein &amp; Sons International a Kohn Pedersen Fox Associates, v spolupráci s poľskými architektmi a inšpiráciou pre nich bola m.i. budova 333 Wacker Drive v Chicagu.  
Warsaw Financial Center ponuka celkom 50 tis. m2 nájomnej plochy triedy A+ a 350 parkovacích miest pre motorové vozidla a bicykle. V každom z 32 poschodí je 1900 m2 plochy vysoké 2,75 m a plne vyhovujúcej potrebám fyzický postihnutých osôb. Komunikáciu medzi jednotlivými pátrami uľahčuje 16 výťahov. V tejto budove, vysoké 144 m, má svoje sídla takmer 70 firiem. Vyspelá technická riešenia, jak napr. vlastná úpravňa vody, agregát a podzemné nádrže s obsahom cca 600 000 litrov, zaisťujú plnou sebestačnosť budovy, pokiaľ ide o prístup k elektrickej a tepelnej energii a k vode.
Majiteľom Warsaw Financial Center je od konce roku 2012 konzorcium Allianz Real Estate a Curzon Capital Partners III, investičného fondu riadeného Tristan Capital Partners.

</doc>
<doc id="205859" url="https://sk.wikipedia.org/wiki?curid=205859" title="InterContinental Varšava">
InterContinental Varšava

Hotel InterContinental je mrakodrap vo Varšave a šiesta najvyššia budova v tomto meste (v roku 2008).
Je to najvyšší hotel v Poľsku, tretí najvyšší v Európe a jeden z najvyšších 5-hviezdičkových hotelov na svete. Má 328 izieb a 11 konferenčných miestností. Na 43. a 44. poschodí sa nachádza plavecký bazén, ktorý je najvyššie položeným interiérovým bazénom v Európe. Náklady na postavenie budovy predstavovali 100 miliónov eur.
Nachádza sa na adrese ul. Emilii Plater 49 v obvode Śródmieście. Jeho výstavba sa začala v roku 1997 a ukončená bola v roku 2004. Má 45 poschodí, jeho výška po strechu je 154 m a po vrchol 164 m.

</doc>
<doc id="205862" url="https://sk.wikipedia.org/wiki?curid=205862" title="Sundsvall">
Sundsvall

Sundsvall je mesto v centrálnej časti Švédska ležiace na pobreží Botnického zálivu, v provincii Västernorrland, asi severne od Štokholmu. V súčasnosti tu žije zhruba 49 400 obyvateľov. 
Mesto štyrikrát zničil požiar a následne ho znovu postavili. V Sundsvalle sa nachádza univerzita s názvom "Mittuniversitetet".

</doc>
<doc id="205865" url="https://sk.wikipedia.org/wiki?curid=205865" title="Szkieletor">
Szkieletor

Szkieletor je neoficiálny názov 94-metrovej nedokončenej výškovej budovy v Krakove, ktorá pôvodne mala slúžiť ako sídlo Hlavnej technickej organizácie. Výstavba sa začala v roku 1975, v roku 1981 bola z ekonomických dôvodov zastavená. V posledných rokoch niekoľko investorov prejavilo záujem o budovu, odradila ich však zložitá situácia s pozemkami, na ktorých stojí a tiež aj vysoká cena jej prípadnej demolácie alebo dostavby.

</doc>
<doc id="205866" url="https://sk.wikipedia.org/wiki?curid=205866" title="Ballyjamesduff">
Ballyjamesduff

Ballyjamesduff (ír. "Baile Shéamais Dhuibh") je mesto v severovýchodnej časti Írska, v grófstve Cavan. Žije tu 1 690 obyvateľov .
Leží v južnej časti grófstva, na križovatke ciest R194 a R196, juhovýchodne od Cavanu, ZSZ od Virginie a severovýchodne od Granardu.
Mesto sa spomína v piesni "Come back Paddy Reilly to Ballyjamesduff" (text napísal Percy French). Miestny Market House bol postavený v roku 1835. Od roku 1943 sa tu každoročne koná festival humoru a komédie "The Ballyjamesduff Frolics", ktorý trvá 8 dní (resp. nocí). Okrem toho sa tu od roku 1994 každý rok usporadúva "The Pork Festival" spojený s oslavou všetkých vecí týkajúcich sa ošípaných.

</doc>
<doc id="205867" url="https://sk.wikipedia.org/wiki?curid=205867" title="Dom Wschodzącego Słońca">
Dom Wschodzącego Słońca

Dom Wschodzącego Słońca je dvojica výškových budov v Krakove s výškou 65 m so 17 poschodiami. Nachádza sa na rohu ulíc Pielęgniarek a Bratysławska.
Výstavba sa začala v roku 2001 a dokončená bola v roku 2002.

</doc>
<doc id="205868" url="https://sk.wikipedia.org/wiki?curid=205868" title="Rondo Business Park">
Rondo Business Park

Rondo Business Park je 14-poschodová administratívna výšková budova v Krakove s výškou 59 m.
Nachádza sa na adrese Lublańska a Aleja Bora-Komorowskiego. Jej výstavba sa začala v roku 2005 a ukončená bola v roku 2007.

</doc>
<doc id="205869" url="https://sk.wikipedia.org/wiki?curid=205869" title="Killeshandra">
Killeshandra

Killeshandra (ír. "Cill na Seanrátha") je malé mesto v severovýchodnej časti Írska, v grófstve Cavan. Žije tu 411 obyvateľov .
Mestečko leží v oblasti mnohých jazier (z nich najväčšie je Lough Oughter) v západnej časti grófstva, na križovatke ciest R199 a R201, západne od Cavanu a JJZ od Belturbetu. Západne od mesta vedie hranica grófstva Leitrim.
V roku 1841 žilo v meste vyše 12 500 obyvateľov, hladomor a masová emigrácia do zámoria zredukovali ich počet. Michael Donohue (1864-1958), americký politik z Philadelphie pochádzal z mesta.

</doc>
<doc id="205871" url="https://sk.wikipedia.org/wiki?curid=205871" title="STV 3">
STV 3



</doc>
<doc id="205873" url="https://sk.wikipedia.org/wiki?curid=205873" title="Złote Tarasy">
Złote Tarasy

Złote Tarasy (v preklade "zlaté terasy") je komerčný, kancelársky a zábavný komplex v centre Varšavy vedľa hlavnej železničnej stanice medzi ulicami Jana Pawla II a Emilii Plater. Otvorený bol 7. februára 2007.
Súčasťou komplexu je administratívna výšková budova s 26 podlažiami a výškou 105 metrov.
Celková úžitková plocha je 205 000 m². Je tu 200 obchodov a reštaurácií na celkovej ploche 63 500 m², hotel, multikino s 8 plátnami a 2560 miestami na sedenie, otvorené 31. augusta 2007 a podzemné garáže pre 1400 automobilov.

</doc>
<doc id="205874" url="https://sk.wikipedia.org/wiki?curid=205874" title="Zlote Tarasy">
Zlote Tarasy



</doc>
<doc id="205875" url="https://sk.wikipedia.org/wiki?curid=205875" title="Dom Wschodzacego Slonca">
Dom Wschodzacego Slonca



</doc>
<doc id="205877" url="https://sk.wikipedia.org/wiki?curid=205877" title="Vratislavia">
Vratislavia



</doc>
<doc id="205878" url="https://sk.wikipedia.org/wiki?curid=205878" title="Teín">
Teín



</doc>
<doc id="205879" url="https://sk.wikipedia.org/wiki?curid=205879" title="Guaranín">
Guaranín



</doc>
<doc id="205880" url="https://sk.wikipedia.org/wiki?curid=205880" title="Mazda RX-7">
Mazda RX-7

Mazda RX-7 je športový automobil, ktorý v rokoch 1978 až 2002 vyrábala japonská automobilka Mazda. Pôvodná Mazda RX-7 bola vybavená dvojrotorovým Wankelovým motorom s objemom 1146 cm³ a športovým usporiadaním s motorom za prednou nápravou a zadným náhonom. RX-7 bola priamym nástupcom modelu RX-3 (obe boli v Japonsku predávané ako Savanna) a následne nahradila všetky ostatné Mazdy s rotačným motorom okrem modelu Cosmo.
RX-7 sa päťkrát dostala do zoznamu 10Best časopisu "Car and Driver". Celkovo sa vyrobilo 811 634 kusov.
Prvá generácia (SA/FB).
Series 1 (1978-1980) je zvyčajne označovaná ako "SA22C" z prvých abecedno-číslicového kódu VIN. Táto séria RX-7 mala nelakované oceľové nárazníky. V roku 1980 Mazda vyrobila 2500 špeciálnych severoamerických modelov, známych ako LS (Leather Sport).
Series 2 (1981-1983) mala integrované plastom pokryté nárazníky, široké čierne gumené lišty na bokoch karosérie a upravené motorové komponenty. Výbava GSL poskytovala voliteľné kotúčové brzdy na všetkých kolesách, pričom s prednými ventilovanými kotúčmi a zadný samosvorný diferenciál (LSD).
Series 3 (1984-1985) mala upravenú prednú spodnú čelnú plochu. GSL-SE mala motor 13B RE-EGI so vstrekovaním paliva, ktorý vyvíjal výkon 101 kW/137 koní a krútiaci moment 183 Nm. Podľa Mazda, jej rotačný motor dovoľoval RX-7 GLS zrýchliť z 0 na 80 km/h za 6,3 sekundy.
Možnosti a modely boli rôzne v každej krajine. Rozmer sporiadania a interiérovej úpravy v Series 3 bol zmenený len v severoamerických verziách. Dodatočne, Severná Amerika bol jediný trh, ktorý ponúkal prvú generáciu RX-7 s motorom 13B s vstrekovaním paliva, a to model GSL-SE. Prepĺňaný motor 12A (bez medzichladiča) bol dostupný v najposlednejších modeloch Series 3 v Janonsku.
Predajnosť bola dobrá, s celkovým počtom 474 565 vyrobených modelov prvej generácie; samotných 377 878 sa predalo v USA. V roku 2001 časopis "Sports Car International" zaradil prvú generáciu RX-7 na 7. miesto vo svojom zozname Top Sports Car of the 1970s.
Druhá generácia (FC).
Series 4 (1986-1988) bola dostupná s atmosférickým motorom 13B-VDEI so vstrekovaním paliva a výkonom 108 kW/147 koní. Voliteľný prepĺňaný model (1987-1988), známy ako Turbo II na americkom trhu poskytoval výkon 135 kW/183 koní. Series 5 (1989-1992) mala upravený dizajn a lepší motorový manažment, rovnako ako ľahšie rotory a vyšší kompresný pomer, 9,7:1 pre atmosférický motor a 9,0:1 pre prepĺňaný motor. Atmosférický model Series 5 FC poskytoval výkon 119 kW/162 koní, kým Series 5 Turbo mal výkon 147 kW/200 koní.
Tretia generácia (FD).
Tretia generácia RX-7, FD (s FD3S pre JDM a JM1FD pre USA VIN) mala upravený dizajn karosérie. 13B-REW bol prvým, masovo vyrábaným sekvenčným twin-turbo systémom, ktorý sa exportoval mimo Japonska, ktorý navyšoval výkon na hodnotu 188 kW/255 koní v roku 1993 a 206 kW/280 koní počas ukončenia výroby v roku 2002.
FD RX-7 sa v roku 1993 stala Import Car of the Year časopisu "Motor Trend"

</doc>
<doc id="205883" url="https://sk.wikipedia.org/wiki?curid=205883" title="Krútňava (opera)">
Krútňava (opera)

Krútňava je slovenská opera v troch dejstvách a šiestich obrazoch Eugena Suchoňa na libreto Eugena Suchoňa a Štefana Hozu spracovaného podľa novely Mila Urbana Za vyšným mlynom.
Vznik diela.
Okolnosti vzniku slovenskej národnej opery siahajú do roku 1940, keď vtedajší vládny komisár Slovenského národného divadla Dr. Úradníček pozval básnika Jána Smreka, literárneho vedca Andreja Mráza a Eugena Suchoňa na stretnutie, na ktorom im predostrel výzvu vytvoriť slovenskú národnú operu. Skladateľ si bol vedomý, že nová opera potrebuje predlohu, ktorá bude základom skutočne moderného divadelného diela, a po dlhšom neúspešnom hľadaní náhodou natrafil na Urbanovu novelu Za vyšným mlynom. Bolo to počas jeho pobytu na liečení v Korytnických kúpeľoch, kde ho dielo oslovilo do takej miery, že už počas liečenia vypracoval základnú osnovu budúcej opery. Dielo komponoval od roku 1941. Jeho kompozičný postup bol netradičný – jeho primárna predstava vychádzala z hudby, až potom prišlo na rad libreto. Libretistom Krútňavy sa stal autor sám, pričom spolupracoval s režisérom Jánom Jamnickým, básnikom Jánom Poničanom a najmä s operným spevákom, publicistom a dramaturgom Štefanom Hozom, ktorý je uvedený aj v záhlaví partitúry ako spoluautor libreta a bol i prvým predstaviteľom postavy Ondreja Zimoňa.
Osudy diela a cenzúra.
Premiéra sa konala v Slovenskom národnom divadle 10. decembra 1949 v obsadení Katrena – Margita Česányiová, Ondrej – Štefan Hoza a Štelina – František Zvarík. V tomto obsadení existuje v archíve Slovenského rozhlasu aj unikátna historická nahrávka pôvodnej verzie Krútňavy. Režisérom premiéry bol Karel Jernek. Ohlasy prekonali všetky očakávania. Profesor Černušák, známy český publicista, hodnotil premiéru Krútňavy takto: "... Niet pochýb, že slovenské umenie tu má konečne prejav zvrchovane závažný v tom odbore, v ktorom sa doteraz nemohlo vykázať činom rýdzich hodnôt. Krútňava ho prináša v takej miere, že sa javí celkom zaslúžený jej prenikavý úspech. Jej hudba preniká k samej podstate psychologického diania, činí tak s pálčivou citovou vernosťou a výraznou intenzitou. Zužitkujúc odkaz nedávnej minulosti, Janáčkov a Novákov, nesie zároveň silné prvky umeleckej individuality tvorcu. Pevne zakotvená v domácej tradícii, svieti prekrásnymi farbami ľudového života v prejavoch vrúcneho lyrizmu, hýrivej bujarosti, dramatického napätia, aj posväcujúcej katarzie. Je v nej rovnováha strhujúceho temperamentu a tvorivého intelektu, vôle a činu. Pevne verím, nech sa bude utvárať ďalší vývoj slovenskej hudby akokoľvek, že Krútňava zostane jedným z jeho najvýznamnejších medzníkov..."
A aj zostala, hoci krátko po premiére bola jej ďalšia existencia značne ohrozená zo strany ideologickej mašinérie vtedajšieho režimu. Suchoň dostal predvolanie na vtedajší Ústredný výbor KSS, kde mu bolo naznačené, že pokiaľ operu neprepracuje tak, aby sa zbavila akýchkoľvek nánosov kresťanstva, z ktorého čistých ideálov celá opera vyrastá, nebude možné ju ďalej uvádzať. Tlak na autora sa vyhranil až do požiadavky vtedajšej kultúrnej kritičky Zdenky Bokesovej pozmeniť dej tak, aby Katrenino dieťa bolo nemanželským synom Jána Štelinu, a nie Ondrejovým legitímnym dieťaťom, ako je to v pôvodnej i dnes hrávanej verzii. Starý Štelina tak mal byť „odškodnený“ svojím vnukom od Katreny. Táto verzia mala v Slovenskom národnom divadle premiéru roku 1952. Až v banskobystrickej inscenácii v roku 1963 sa odvážili opäť vrátiť k pôvodnému deju, avšak ešte stále nebolo celkom možné uviesť Krútňavu s úplne pôvodným textom. A aj na najnovšej nahrávke tejto opery z roku takmer nezaznieva – a ak áno, tak len veľmi nepatrne – slovo "Boh", "hriech", vôbec už nie "farár", čo najmä badať v parte starého Štelinu, ktorý sa v origináli neustále utieka k Bohu a k modlitbe, čo zaznelo po prvý raz až na premiére v roku 1999 v inscenácii Juraja Jakubiska v Slovenskom národnom divadle.

</doc>
<doc id="205884" url="https://sk.wikipedia.org/wiki?curid=205884" title="Rafael Alberti">
Rafael Alberti

Rafael Alberti Merello (16. decembra 1902 El Puerto de Santa María (Cádiz) – 28. októbra 1999 tamtiež) bol španielsky básnik.
Život.
Jeho otcom bol Augustín Alberti a matkou María Merello. Bol piatym zo šiestich bratov a vnukom kupcov pôvodom z Itálie, dodávateľom európskeho tovaru. 
Začal ako maliar. V roku 1917 sa presťahoval so svojou rodinou do Madridu. Po prvom obdobiu, kde sa učil maľovať, mal svoju prvú výstavu obrazov a kresieb v Ateneu. Predstavil sa aj v Rezidencii študentov, kde sa zoznamuje so slávnymi predstaviteľmi Generácie 27 (v poézii sem patrí okrem iných Federico García Lorca, Dámaso Alonso, Gerardo Diego, Pedro Salinas, Jorge Guillén, Emilio Prados, Manuel Altolaguirre, Luis Cernuda, Vicente Aleixandre a Miguel Hernández), intelektuálnym hnutím, predstavenom v Seville roku 1927 pri 300. výročí úmrtia Luisa de Góngoru. 
V roku 1924 Alberti obdržal Národnú cenu za svoju prvú publikovanú knihu, "Námorník na zemi" ("Marinero en tierra"), po ktorej sa definitívne rozhodol pre poéziu (no výtvarnému umeniu sa nikdy venovať neprestal). Počiatkom tridsiatych rokov sa priklonil k marxizmu a vstúpil do Komunistickej strany Španielska. V roku 1939 po víťazstve generála Franca emigroval do Argentíny, kde strávil štyriadvadsať rokov; nasledujúcich pätnásť rokov žil v Taliansku. Do Španielska sa vrátil 27. apríla 1977 zo slovami "Opustil som vlasť so zaťatou päsťou, no vraciam sa, ponúkajúc vám otvorenú ruku ako gesto zmieru medzi všetkými Španielmi". Dostal mnoho cien a uznaní, medzi nimi napríklad Leninovu cenu mieru v roku 1966. V roku 1983 dostal aj významnú Cervantesovu cenu, najvyšší prejav uznania pre španielsky píšucich spisovateľov. V roku 1987 rada Cádizu ustanovila v Albertiho rodnom meste nadáciu, ktorá nesie jeho meno a ktorá spravuje aj veľkú časť jeho osobného archíva. Bol dvakrát ženatý, po prvýkrát zo spisovateľkou Maríou Teresou Leónovou, a po druhýkrát s Marií Asunción Mateovou, ktorá ho v posledných rokoch reprezentovala. Zomrel približne o pol jednej ráno 28. októbra 1999 vo svojom rodisku, meste El Puerto de Santa María.
Výberová bibliografia.
Poézia.
Výbor z Albertiho poézie vyšiel vo slovenčine pod názvom Premeny býka v preklade Jána Šimonoviča roku 1967 (Slovenský spisovateľ, Bratislava).
Divadelné hry.
Alberti písal aj prózu a štúdie.

</doc>
<doc id="205885" url="https://sk.wikipedia.org/wiki?curid=205885" title="John Oliver Creighton">
John Oliver Creighton

John Oliver Creighton (* 28. apríl 1943, Orange, Texas, USA) je bývalý americký kozmonaut z letov s raketoplánmi.
Život.
Mladosť a výcvik.
Po základnej a strednej škole absolvoval námornú akadémii (U.S. Naval Academy), odkiaľ si odniesol diplom inžiniera. Potom sa stal testovacím pilotom v Naval Air Text Center Patuxent River v štáte Maryland. V čase výberu do skupiny budúcich kozmonautov roku 1978 bol slobodný. Neskôr si doplnil vzdelanie na univerzite vo Washingtone.
Lety do vesmíru.
Po prvýkrát sa zúčastnil sedemdennej misie STS-51-G na jar roku 1985. Letel na palube Discovery spolu s touto posádkou: Daniel Brandenstein, John Creighton, Steven Nagel, John Fabian, Shannon Lucidová, francúzsky kozmonaut Patrick Baudry a synovec saudskoarabského kráľa, princ Sultán Saiman Abdelazíz al-Saud. Na orbite vypustili množstvo družíc - "Spartan 1", "Morelos 1A", "Arabsat 1B", "Telstar 3D". Uskutočnili tiež experimenty pre program Hviezdnych vojen. V čase svojho letu sa netajil s tým, že sa po návrate vo svojich 42 rokoch ožení (podľa rozprávania kozmonauta Patricka Baudryho o celom lete vo svojej knihe "Dnes vychádza Slnko šestnásťkrát", ktorá koncom roku 1985 vyšla v Paríži).
Druhá Johnova výprava do kozmu bola na palube Atlantisu. Táto štvordenná misia patrila k utajovaným, vojenským letom. John Creighton bol veliteľom, spolu s ním leteli iba dôstojníci John Casper, David Hilmers, Richard Mullane a Pierre Thuot. Počas letu vypustili 17 tonovú vojenskú, teda špionážnu družicu USA-53 typu AFP-731.
Po tretíkrát a naposledy letel na jeseň roku 1991. Päťdennej misie STS-48 s raketoplánom Discovery sa zúčastnili kozmonauti John Creighton, James Buchli, Kenneth Reightler, Charles Gemar a Mark Brown. Päťčlenná posádka počas letu vypustila družicu UARS. Zvyšok letu bol venovaný rôznym vedeckým pokusom. 
Všetky tri lety mali štart v Kennedyho vesmírnom stredisku na Floride, mys Canaveral, pristátie bolo na základni Edwards Air Force Base v Kalifornii.
Počas troch svojich letov strávil vo vesmíre 16 dní. Je zapísaný ako 169 kozmonaut Zeme.
Po letoch.
Rok po svojom treťom lete z NASA odišiel a nastúpil na rok do firmy Boeing Co., Commercial Airplane Group, Seattle ako testovací pilot. 

</doc>
<doc id="205886" url="https://sk.wikipedia.org/wiki?curid=205886" title="John Creighton">
John Creighton



</doc>
<doc id="205887" url="https://sk.wikipedia.org/wiki?curid=205887" title="John O. Creighton">
John O. Creighton



</doc>
<doc id="205888" url="https://sk.wikipedia.org/wiki?curid=205888" title="John McCreary Fabian">
John McCreary Fabian

John McCreary Fabian (* 28. január 1939, Goose Creck, Texas, USA) je bývalý americký kozmonaut z letov s raketoplánmi.
Život.
Mladosť a výcvik.
Po základnej a strednej škole absolvoval univerzitu vo Washingtonu a po obhajobe tam získal doktorát z letectva a astronautiky. Potom sa stal asistentom profesora letectva na vojenskej leteckej akadémii v Coloradu. Do tímu kozmonautov bol prijatý v roku 1978, ale celých 5 rokov na svoj let čakal.
Lety do vesmíru.
Kozmonautom Zeme č. 120 sa stal 18. júna 1983, keď na palube raketoplánu Challenger odštartoval z Floridy na šesťdennú misiu STS-7. Posádka bola v tomto zložení: Robert Crippen, Frederick Hauck, John Fabian, Norman Thagard, Sally Kristen Ridová. Počas letu vypustili dve družice a jednu zas neskôr niekoľkokrát cvične zachytili a nakoniec sa s ňou vrátili na Zem.
Po druhýkrát letel na sedemiennú misiu STS-51-G na jar roku 1985 na palube Discovery. Posádka raketoplánu bola: Daniel Brandenstein, John Creighton, Steven Nagel, John Fabian, Shannon Lucidová, francúzsky kozmonaut Patrick Baudry a synovec saudskoarabského kráľa, princ Sultán Saiman Abdelazíz al-Saud. Na orbite vypustili množstvo družíc - "Spartan 1", "Morelos 1A", "Arabsat 1B", "Telstar 3D". Uskutočnili tiež experimenty pre program Hviezdnych vojen. 
Oba lety mali štart na Floride, mys Canaveral, pristátie na základni Edwards Air Force Base v Kalifornii. Počas oboch svojich letov vo vesmíre strávil 13 dní.
Po letoch.
V roku 1993 bol prezidentom spoločnosti Analytic Services, Inc. (ANSER) v meste Arlington. 

</doc>
<doc id="205889" url="https://sk.wikipedia.org/wiki?curid=205889" title="John Fabian">
John Fabian



</doc>
<doc id="205890" url="https://sk.wikipedia.org/wiki?curid=205890" title="John M. Fabian">
John M. Fabian



</doc>
<doc id="205891" url="https://sk.wikipedia.org/wiki?curid=205891" title="Anna Lee Fisherová">
Anna Lee Fisherová

Anna Lee Fisherová, rodená Tingleová (* 24. august 1949, Albany, New York, USA) je bývalá americká astronautka z letov raketoplánmi.
Životopis.
Mladosť a výcvik.
Po základnej a strednej škole vyštudovala univerzitu v Los Angeles v Kalifornii a získala tam titul inžinierky chémie. Na rovnakej univerzite v roku 1976 obhájila doktorát medicíny. Vydala sa a má dve deti. V roku 1978 bola prijatá do tímu kozmonautov NASA. 
Let do vesmíru.
Na obežnú dráhu Zem letela iba raz, v roku 1984. Bola to sedemdenná misia STS-51-A s raketoplánom Discovery (jeho druhý let). V posádke boli veliteľ Frederick Hauck, David Walker, Joseph Allen a Allan Gardner. Ovládanie "kanadskej ruky" mala na starosti Anna Fisherová, ktorá v čase svojho výletu do vesmíru zanechala na Zemi štrnásťmesačné dievčatko. Počas letu vypustili družice Anik D2 a Leasat 1. Potom stiahli z obežnej dráhy nefunkčné družice Palapa B2 a Westar 6 a vrátili sa s nimi na Zem, na kozmodróm v Kennedyho vesmírnom stredisku na myse Canaveral. Anna sa stala 155 kozmonautom vo vesmíre.

</doc>
<doc id="205892" url="https://sk.wikipedia.org/wiki?curid=205892" title="Anna Fisherová">
Anna Fisherová



</doc>
<doc id="205893" url="https://sk.wikipedia.org/wiki?curid=205893" title="Anna Lee Fisher">
Anna Lee Fisher



</doc>
<doc id="205894" url="https://sk.wikipedia.org/wiki?curid=205894" title="Anna L. Fisherová">
Anna L. Fisherová



</doc>
<doc id="205895" url="https://sk.wikipedia.org/wiki?curid=205895" title="Anna L. Fisher">
Anna L. Fisher



</doc>
<doc id="205896" url="https://sk.wikipedia.org/wiki?curid=205896" title="Anna Lee Tingleová">
Anna Lee Tingleová



</doc>
<doc id="205897" url="https://sk.wikipedia.org/wiki?curid=205897" title="Anna Lee Tingle">
Anna Lee Tingle



</doc>
<doc id="205898" url="https://sk.wikipedia.org/wiki?curid=205898" title="Anna L. Tingleová">
Anna L. Tingleová



</doc>
<doc id="205899" url="https://sk.wikipedia.org/wiki?curid=205899" title="Anna L. Tingle">
Anna L. Tingle



</doc>
<doc id="205900" url="https://sk.wikipedia.org/wiki?curid=205900" title="Anna Tingleová">
Anna Tingleová



</doc>
<doc id="205901" url="https://sk.wikipedia.org/wiki?curid=205901" title="Anna Tingle">
Anna Tingle



</doc>
<doc id="205906" url="https://sk.wikipedia.org/wiki?curid=205906" title="UN">
UN



</doc>
<doc id="205909" url="https://sk.wikipedia.org/wiki?curid=205909" title="Databáza">
Databáza

Databáza (iné názvy: báza údajov, báza dát, dátová báza; zriedkavo: databanka, banka dát, banka údajov) je množina štruktúrovaných dát alebo informácií uložených v počítačovom systéme, takým spôsobom, že počítačový program alebo človek môže použiť dopytovací jazyk (napr. SQL) na získavanie týchto informácií. Takto získané informácie môžu byť použité pri rozhodovacom procese. Počítačový program používaný na správu dát a tvorbu dopytov (queries) sa označuje SRBD (Systém riadenia bázy dát). Vlastnosťami a návrhom SRBD sa zaoberá informatika.
Typický dopyt odpovedá na otázky typu "Koľko párov topánok vyrobených Baťom sa predalo v marci v Bratislave a Košiciach?" Na to, aby databáza bola schopná zodpovedať takúto otázku, je potrebné, aby mala informácie, koľko akých topánok sa predalo vrátane dátumu a miesta predaja. Termín "databáza" vznikol v prostredí výpočtovej techniky. Hoci jeho význam sa rozšíril a môže označovať aj neelektronické databázy, tento článok sa zaoberá počítačovými databázami. Kolekcie dát podobné databázam existovali už pred priemyselnou revolúciou napríklad vo forme účtovníckych záznamov a kníh a neskôr kartoték. 
Základným konceptom databáza je kolekcia záznamov, alebo čiastkových informácií. Typicky v každej databáze existuje opis štruktúry dát a typu dát, ktoré sú v databáze: tento opis sa nazýva "logická schéma". Táto schéma popisuje objekty, ktoré sú v databáze a vzťahy medzi nimi. Existuje viacero rôznych spôsobov tvorby schém t. j. modelovania databázovej štruktúry: tieto sa nazývajú databázovými modelmi (alebo modelmi dát). V súčasnosti je najviac používaným relačný model. Relačný model sa dá vysvetliť tak, že kompletný súhrn dát je uchovávaný v tabuľkách pozostávajúcich z riadkov a stĺpcov (presná definícia používa matematický pojem relácie). Tento model reprezentuje vzťahy použitím tých istých hodnôt vo viacerých tabuľkách. Iné modely, napríklad hierarchický model alebo sieťový model používajú explicitnejšiu reprezentáciu vzťahov.
Predchodcom databáz boli papierové kartotéky. Umožňovali zaraďovanie nových položiek a usporiadanie dát podľa rôznych kritérií (kategórií). Všetky operácie robil človek. Správa takýchto kartoték bola v mnohom podobná správe dnešných databáz. 
Databázové modely.
Z hľadiska spôsobu ukladania dát a väzieb medzi nimi môžeme databázy rozdeliť do základných typov:
História.
Termín "data base" bol prvýkrát použitý v novembri 1963, keď jedna z prvých softvérových spoločností System Development Corporation ("SDC", Santa Monica, Kalifornia, USA), sponzorovala sympózium "Development And Management Of a Computer-Centered Data Base". "Database" je samostatné slovo, ktoré bolo bežné používané v Európe na začiatku 70. rokov a do konca desaťročia sa používalo v hlavných amerických novinách. 
Prvý systém riadenia bázy údajov bol vyvinutý v 60. rokoch. Priekopníkom na tomto poli bol Charles Bachman. Dovtedy bolo spracovávanie dát založené na dierovacích kartách a magnetických páskach, takže sériové spracovávanie dát bola dominantná aktivita. V rámci konzorcia CODASYL bol vyvinutý sieťový model založený na Bachmanovych myšlienkach a takmer súčasne (ale podľa všetkého nezávisle) bol pri systémovom vývoji v NORTH AMERICAN ROCKWELL použitý hierarchický model, neskôr adoptovaný spoločnosťou IBM ako základný kameň ich produktu IMS. Dve databázy si zaslúžia spomenúť- PICK a MUMPS.
Relačný model bol navrhovaný E. F. CODD-inom v 1970. Kritizoval existujúci model pre mätúci abstraktný opis informácií. Napriek tomu ostal relačný model dlhšiu dobu len v akademickom prostredí. Produkty CODASYLu (IDMS) a produkty sieťových modelov (IMS) boli koncipované ako čiastočné inžinierske riešenia. Prvý komerčný produkt, ORACLE a DB2, sa objavil až v roku 1980. Prvý úspešný databázový produkt pre mikropočítače bol dBASE pre CP/M a PC-DOS/MS-DOS operačné systémy.
Počas 80-tych rokov bola aktivita výskumu zameraná na distribuované databázové systémy a databázové stroje, ale tieto vývojové trendy mali iba malý efekt na trh. Ďalšia dôležitá teoretická myšlienka bola FUNCTIONAL DATA MODEL, okrem špecializovaných aplikácii v genetike, molekulovej biológii a pri vyšetrovaní zločinov, si ho svet však nevšimol.
V 90. rokoch sa pozornosť upriamila na objektovo orientované databázy. Tieto mali úspech v odvetviach, kde bolo nutné vlastniť komplexnejšie dáta ako mohol relačný systém jednoducho pokryť. Napríklad priestorové databázy, inžinierske dáta a mulitmediálne dáta. Niektoré z týchto myšlienok boli prijaté relačnými obchodníkmi, ktorí začlenili nove možnosti do ich produktov ako výsledok. V 90. rokoch bolo badať aj rozširovanie open source databáz ako PostgreSQL a MySQL.
V treťom tisícročí je XML database modernou oblasťou pre inováciu. XML databázy majú za cieľ vymazať tradičný rozdiel medzi dokumentmi a dátami.
Knižné referencie.
Addison-Wesley, ISBN 0-201-50209-7

</doc>
<doc id="205911" url="https://sk.wikipedia.org/wiki?curid=205911" title="Doupov">
Doupov

Doupov bolo mesto v Doupovských horách v terajšom okrese Karlovy Vary. V roku 1921 v ňom žilo 1605 obyvateľov v 269 domoch. Vtedy sa v meste nachádzali okrem iného tri kostoly (z nich jeden na cintoríne, druhý na námestí a tretí pri jezuitskom kláštore s gymnáziom a barokový zámok prestavaný z pôvodného gotického hradu a od roku 1902 tiež koncová železničná stanica. Mesto zaniklo v dôsledku zriadenia vojenského obvodu Hradiště v roku 1953. Obyvatelia boli vysťahovaní do roku 1954, väčšina budov existovala ešte okolo roku 1965, kedy sa v opustenom meste nakrúcali niektoré zábery pre film "Konec srpna v hotelu Ozon". Neskôr bolo mesto zrovnané so zemou, zachovalo sa iba skladisko pri bývalej železničnej stanici a schátraná neogotická kaplnka s hrobkou šľachtického rodu Zedtwitzovcov.

</doc>
<doc id="205923" url="https://sk.wikipedia.org/wiki?curid=205923" title="Káblové pripojenie">
Káblové pripojenie

Káblové pripojenie je širokopásmový prístup na internet cez rozvody káblovej televízie s využitím káblového modemu. Nachádza sa väčšinou vo veľkých mestách (Bratislava, Trnava, Žilina, Košice, Nitra), a dosahuje vysoké rýchlosti pripojenia. 
K pripojeniu pomocou káblovej televízie sú potrebné sieťová karta a káblový modem (poskytovatelia za poplatok prenajímajú špeciálny modem). Káblový modem použitím koaxiálneho TV kábla je pomocou rozbočovača zapojený na káblovú TV zásuvku a následne prepojený so sieťovou kartou počítača. Pripojenie je zdieľané (spolu s TV signálom) na jednom kábli, takže nie je možné garantovať rýchlosť.
Rýchlosť prijímania dát () je typicky od desiatek Mbit/s do stovek Mbit/s a viac. Rýchlosť odosielania dát () je zvyčajne od jednotek Mbit/s do desiatek Mbit/s a viac. 
Sú dva potenciálne problémy v internete cez TV rozvody:
Prístup k internetu prostredníctvom káblového modemu používalo na konci roku 2006 približne 37 000 zákazníkov (10,4 % zákazníkov širokopásmového internetu) 

</doc>
<doc id="205924" url="https://sk.wikipedia.org/wiki?curid=205924" title="Internet cez kábel">
Internet cez kábel



</doc>
<doc id="205925" url="https://sk.wikipedia.org/wiki?curid=205925" title="Reliéf (sochárske dielo)">
Reliéf (sochárske dielo)

Reliéf je sochárske dielo, určené na frontálny pohľad, tým sa líši od sochy, ktorá je určená pre viacero pohľadov. Plastické, priestorové prvky vystupujú zo základnej plochy do priestoru. Môžu vytvárať napríklad priestorovú ilúziu alebo znázorňovať iba dekoratívne ornamenty. Reliéf môže byť súčasťou povrchovej dekorácie architektúry.
Podľa výšky vystupujúceho námetu poznáme:

</doc>
<doc id="205934" url="https://sk.wikipedia.org/wiki?curid=205934" title="Letohrádok">
Letohrádok

Letohrádok alebo zriedkavo letohrad je samostatne stojaci obytný dom, vybudovaný v záhrade, parku či v prírode, ktorý slúži najmä na letné ubytovanie (v minulosti letné sídlo šľachtica) ale prípadne aj na trvalé bývanie (najčastejšie jednej rodiny). Stávajú najmä v tichom ústraní a blízko lesov, aby poskytli svojim obyvateľom čo najviac pokoja a zdôraznili rozdiel medzi ruchom mesta a pokojnou atmosférou svojho okolia. 
Bývajú postavené v konkrétnom slohu a skladajú sa zo skupiny miestností, ktoré sú obohatené o arkiere, verandy, alebo sú rozčlenené pomocou veží, vežičiek alebo vikierov. Sú symetricky a harmonicky umiestnené do svojho okolia, aby nenarušovali dojem záhrad, lesíkov alebo záhonov. Napriek tomu, že slúžia väčšinou na sezónne ubytovanie, bývajú prepychovo zariadené. Menšie letohrádky mávajú len jedno podlažie, väčšie ponechávajú na prízemí miestnosti používané cez deň a na poschodí sa nachádzajú spálne alebo hosťovské izby. Miestnosti spojené so služobníctvom a kuchyňou sú v suteréne alebo v bočných krídlach budovy.

</doc>
