<doc id="679663" url="https://sk.wikipedia.org/wiki?curid=679663" title="Studený vrch (vrch v Štiavnických vrchoch)">
Studený vrch (vrch v Štiavnických vrchoch)

Studený vrch () je vrch v Štiavnických vrchoch. Leží nad osadou Jergištôlňa, približne severne od centra Banskej Štiavnice. 
Poloha.
Masív sa nachádza v strednej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, v okrese Banská Štiavnica a na katastrálnom území mesta Banská Štiavnica. Najbližším sídlom je na juhovýchodnom úpätí ležiaca osada Jergištôlňa (Banská Štiavnica), východným smerom leží Podhorie, severozápadne Repište a západne osada Banky (Banská Štiavnica). Vrch patrí do Chránenej krajinnej oblasti Štiavnické vrchy.
Opis.
Studený vrch je súčasťou hrebeňa, ktorý je pozostatkom rozrušenej kaldery a tvorí najvyššiu časť pohoria. Vedie od vrchu Tanád () cez Paradajs () a Šobov () severným smerom na Bujačiu (). Západne susedí Zlatý vrch () a Hojan (), južne Šobov () a Paradajs (), východne Anderloch () a Vtáčnik () a severne Bujačia (). Masív patrí do povodia Hrona; východné a severné svahy odvodňuje potok Teplá, západné Vyhniansky potok a južné Beliansky potok. Na vrchol nevedie značený chodník, no západným úbočím vedie traverzom chodník na rázc. Červená studňa.
Výhľady.
Vrchol pokrýva nesúvislý lesný porast, ktorý prechádza do horských lúk. Z vhodných miest je tak možné vidieť okolité vrchy Štiavnických vrchov, pri dobrých podmienkach tiež Pohronský Inovec, Vtáčnik, Kremnické vrchy, Nízke Tatry, Poľanu a Javorie.
Prístup.
Na vrchol nevedie značený chodník, no na juhozápadnom úpätí sa v Sedle Pod Studeným vrchom križuje a značka, obe vedúce úbočím vrchu.

</doc>
<doc id="679664" url="https://sk.wikipedia.org/wiki?curid=679664" title="Čelový šev">
Čelový šev

Čelový šev (iné názvy: čelová sutúra, metopický šev, metopická sutúra; lat. "sutura frontalis" alebo "sutura metopica" [ z gréc. metópon - doslova: čelo]) je väzivový typ spojenia, ktorý rozdeľuje v stredovej čiare u novorodenca čelovú kosť na dve polovice. Nachádza sa medzi nosovou a čelovou kosťou. Tento šev začína zanikať na konci prvého roku života a do dvoch rokov úplne zanikne, pričom po zániku ostáva stopa šva v oblasti čistinky. Čelový šev pretrváva u 5-8 % populácie, tento jav sa nazýva metopizmus ("sutura frontalis persistens").

</doc>
<doc id="679666" url="https://sk.wikipedia.org/wiki?curid=679666" title="Súťažný spoločenský tanec">
Súťažný spoločenský tanec



</doc>
<doc id="679667" url="https://sk.wikipedia.org/wiki?curid=679667" title="Islamista">
Islamista

Islamista môže byť:

</doc>
<doc id="679668" url="https://sk.wikipedia.org/wiki?curid=679668" title="Hadová (vrch v Štiavnických vrchoch)">
Hadová (vrch v Štiavnických vrchoch)

Hadová () je vrch v Štiavnických vrchoch. Leží nad osadou Banky, približne (severo)západne od centra Banskej Štiavnice. 
Poloha.
Masív sa nachádza v strednej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, v okrese Banská Štiavnica a na katastrálnom území mesta Banská Štiavnica. Najbližším sídlom je na severovýchodnom úpätí ležiaca osada Banky, severozápadne ležia Vyhne, juhozápadne Banská Hodruša a juhovýchodne sa nachádza mesto Banská Štiavnica. Vrch patrí do Chránenej krajinnej oblasti Štiavnické vrchy.
Opis.
Hadová je súčasťou hrebeňa, ktorý vedie od vrchu Paradajs () západným smerom na Končiar (). Niektoré zdroje uvádzajú pod týmto názvom východnejšie situovaný, vyšší () vrch Budárka. Západným smerom sa nachádza Malý Kerling (), Banský vrch () a Končiar (), severným Kýzová () a Zlatý vrch (), východným Hojan (), Studený vrch (), Cukmantel () a Budárka () a južným Kanderka () a Kamenný závoz (). Oblasť patrí do povodia Hrona, kam vodu zo severnej časti masívu odvádza Vyhniansky potok a z južnej Hodrušský potok. Na vrchol nevedie značený chodník, no južným smerom vedie traverzom chodník na rázc. Červená studňa.
Výhľady.
Vrcholová časť je pokrytá menšími fragmentami lesa, preto umožňuje takmer kruhový rozhľad. Ponúka výhľad najmä na okolité vrchy Štiavnických vrchov, pri vhodných podmienkach vidieť tiež Pohronský Inovec, Vtáčnik, Kremnické vrchy, Malú Fatru, Nízke Tatry a Poľanu.
Prístup.
Na vrchol nevedie značený chodník, no južným úbočím vedie chodník z rázcestia Červená studňa na Rumplovskú.

</doc>
<doc id="679669" url="https://sk.wikipedia.org/wiki?curid=679669" title="Islamistka">
Islamistka



</doc>
<doc id="679671" url="https://sk.wikipedia.org/wiki?curid=679671" title="Miklós Buteán">
Miklós Buteán



</doc>
<doc id="679672" url="https://sk.wikipedia.org/wiki?curid=679672" title="Oceánsky pohár národov 2000">
Oceánsky pohár národov 2000

Oceánsky pohár národov 2000 bol piatym ročníkom Oceánskeho pohára národov medzinárodného futbalového turnaja pre národné tímy pod hlavičkou OFC. Finálový turnaj sa hral na Tahiti a hral sa od 19. do 28. júla 2000. Na turnaji hralo šesť tímov. a sa automaticky kvalifikovali na turnaj. Vanuatu a sa na turnaj kvalifikovali cez Melanézsky pohár. a sa na turnaj kvalifikovali cez Polynézsky pohár. Pôvodne sa z Melanézskeho pohára kvalifikovali ale kvôli prevratu v krajine účasť vzdali a nahradili ich Vanuatu.
Víťazom turnaja sa stala , ktorá vo finále zdolala 2:0.

</doc>
<doc id="679673" url="https://sk.wikipedia.org/wiki?curid=679673" title="Mihuľa ukrajinská">
Mihuľa ukrajinská

Mihuľa ukrajinská ("Eudontomyzon mariae") je druh mihule z čeľade mihuľovité ("Petromyzontidae").
Vyskytuje sa v brakických a sladkovodných oblastiach európskeho úmoria Jadranského, Egejského, Čierneho a Baltského mora a v Ázijských čiernomorských prítokoch. Rozšírená je hlavne v horských a podhorských tokoch so štrkovým dnom.
Na Slovensku sa vyskytuje v Dunaji a jeho prítokoch (okrem Tisy).
Je neparazitická. Dorastá do 12 až 22 cm. Po prezimovaní tiahne v húfoch na vyššie položené neresiská. Mihule žijú spolu 4 až 6 rokov, potom v druhej polovici roka metamorfujú na dospelé a až do jari žijú solitérne a neprijímajú potravu.

</doc>
<doc id="679674" url="https://sk.wikipedia.org/wiki?curid=679674" title="Punch (časopis)">
Punch (časopis)

Punch bol britský ilustrovaný humoristický týždenník, ktorý vychádzal od 17. júla roku 1841 do roku 1992. Bol obnovený v septembri roku 1996, ale pre nízky počet predplatiteľov a malý záujem čitateľov definitívne zanikol v roku 2002.
História.
Britský ilustrovaný týždenník „Punch, or The London Charivari“, aký bol celý jeho názov, bol založený novinárom Henrym Mayhewom (1812 1887) a drevorytcom Ebenezerom Landellsom (1808 1860) v júli roku 1841, a to s počiatočným kapitálom 25 libier šterlingov. Jeho názov bol čiastočne prebraný z francúzskych novín „Le Charivari“, ktoré vydával novinár Charles Philipon. Slovo „Punch“ v angličtine označovalo bábku „Gašparka“, ktorá bola používaná pri pouličnom divadle (často ako dvojica bábok „Punch and Judy“). Ešte v roku 1841 sa vydávanie časopisu dostalo pod kontrolu londýnskeho vydavateľstva Bradbury &amp; Evans.
Obsahom týždenníka boli články o politických, spoločenských a kultúrnych udalostiach v Anglicku (prípadne Veľkej Británii), ktoré však mali skôr kriticko-satirický obsah. Jeho prvotnú vizuálnu podobu vytvoril grafik Archibald Henning, podoba obálky sa však v prvých ročníkoch často menila. Trvalejší „vizuál“ časopisu vytvoril až v roku 1849 grafik Richard Doyle (1824 1883). Časopis sa preslávil tým, že od počiatku v ňom boli publikované kreslené karikatúry (dominantne čierno-biele, až od 2. polovice 20. storočia farebné), pre ktoré vznikol práve na stránkach časopisu termín „cartoon“, ktorý sa v angličtine pre pomenovanie kreslených karikatúr ujal. Karikatúry pre Punch vytvárali známi doboví karikaturisti, ako napríklad John Leech (1817 1864) alebo neskôr John Tenniel (1820 1914).
Na stránkach Punch-u publikovali aj významnejší spisovatelia ako William Makepeace Thackeray alebo Charles Dickens. Časopis bol najpopulárnejší v 40-tych a 50-tych rokoch 19. storočia, ale značnú čítanosť mal po celú druhú polovicu 19. storočia. Od 50-tych rokov 20. storočia jeho obľuba klesala a napokon v roku 1992 prestal časopis vychádzať. V Roku 1996 ho oživil mediálny magnát Mohamed Al-Fayed, ale časopis bol stratový, takže v máji 2002 napokon zanikol úplne.

</doc>
<doc id="679675" url="https://sk.wikipedia.org/wiki?curid=679675" title="Annely Ojastu">
Annely Ojastu



</doc>
<doc id="679677" url="https://sk.wikipedia.org/wiki?curid=679677" title="Eudontomyzon mariae">
Eudontomyzon mariae



</doc>
<doc id="679678" url="https://sk.wikipedia.org/wiki?curid=679678" title="Činčilovité">
Činčilovité

Činčilovité (Chinchillidae) sú čeľaď hlodavcov. Patria do nej 3 recentné rody a niekoľko vyhnutých rodov. 
Obývajú Južnú Ameriku, vyskytujú sa predovšetkým v horských oblastiach Ánd, pričom jeden druh žije v nížinách. Sú to stredne veľké až veľké hlodavce, vážiace od 500 gramov do 8 kilogramov. Majú silné zadné končatiny, veľké uši a huňaté chvosty. Všetky druhy majú hustú, jemnú srsť, ktorá je cenená v niektorých kultúrach.
Opis.
Zástupcovia čeľade činčilovitých sú hlodavce podobné králikom a vevericiam, s hmotnosťou od 0,5 do 8 kilogramov. Majú veľké oči, veľké uši, jemnú hustú kožušinu a krátke huňaté chvosty. Predné končatiny sú kratšie ako zadné. Na predných labkách majú 4 prsty, na zadných 4 prsty s malými pazúrikmi u rodov "Lagidium" (po slovensky viskača) a "Chinchilla" (činčila), pričom u hrabavého rodu "Lagostomus" (viskača) sú to na zadných labkách 3 prsty s veľkými pazúrikmi.
Ich dentálna formula je:
Rezáky im počas života neustále dorastajú. Vrchná časť tela je väčšinou šedá až hnedo-šedá, spodná časť tela bledá. Viskače pampové majú na tvári charakteristické čierno-biele zafarbenie.
Rozšírenie.
Činčilovité obývajú Južnú Ameriku. Činčily a viskače rodu "Lagidium" žijú v odľahlých horských oblastiach Čile a Peru, na skalnatých terénoch a balvanoch. Viskače pampové ("Lagostomus maximus") obývajú pláne Argentíny, od oblasti Gran Chaco, až južne do Patagónie.
Spôsob života.
Zástupcovia tejto čeľade sú rastlinožravce a žijú v kolóniach, v ktorých môže žiť až niekoľko stoviek jedincov. Viskače pampové ("Lagostomus maximus") obývajú rozsiahle podzemné systémy nôr. Horské viskače rodu "Lagidium" a činčily žijú v strmých, skalnatých horských oblastiach, kde obývajú rôzne štrbiny a pukliny, sú to tiež zdatní lezci. Aj keď dokážu skákať, väčšinou sa pohybujú chôdzou alebo behom. Komunikujú pomocou zvukov, čo platí hlavne u viskáč pampových.
Stupeň ohrozenia.
Oba druhy činčíl sú podľa červeného zoznamu IUCN ohrozené. V minulosti boli relatívne bežné, ale po nadmernom love pre kožušiny ich počty klesli. Viskača pampová ("Lagostomus maximus") má stupeň ohrozenia "najmenej ohrozený". Zdá sa, že tento druh je voči narúšaniu svojich biotopov tolerantný, aj keď niektoré populácie boli kvôli opatreniam voči škodcom a loveniu vyhubené, pričom niektoré sa zasa rozšírili do zón, ktoré boli nedávno vyrúbané. Viskača horská ("Lagidium viscacia") je “najmenej ohrozený” druh, keďže má veľkú oblasť rozšírenia a v niektorých miestach má početné populácie. Ostatné dva druhy rodu "Lagidium" nemajú pre nedostatok údajov vyhodnotený stupeň ohrozenia. Viskača druhu "Lagostomus crassus" je v červenom zozname IUCN zaradená ako “vyhynutá”, keďže pravdepodobne vyhynula pomerne nedávno, aj keď existencia tohto druhu je spochybnená.

</doc>
<doc id="679679" url="https://sk.wikipedia.org/wiki?curid=679679" title="Chinchillidae">
Chinchillidae



</doc>
<doc id="679680" url="https://sk.wikipedia.org/wiki?curid=679680" title="Hornouhorský maďarský vzdelávací spolok">
Hornouhorský maďarský vzdelávací spolok

Hornouhorský maďarský vzdelávací spolok ( alebo "Felsőmagyarországi Magyar Közművelődési Egyesület"; skratka FMKE alebo FEMKE) bol maďarizačný spolok pôsobiaci na území dnešného Slovenska v rokoch 18831919, ktorého poslaním bolo presadzovať asimilačnú národnostnú politiku voči slovenskému obyvateľstvu prostredníctvom ideológie jednotného maďarského politického národa.
Spolok vznikol 20. novembra 1883 so sídlom v Nitre a pôsobil na území 10 slovenských žúp. Iniciátormi a organizátormi jeho založenia bol Gusztáv Libertiny a Móric Orbók a prvým predsedom spolku bol Július Odescalchi. Členmi spolku boli jednotlivci (7 161) aj korporácie, mestské a obecné zastupiteľstvá, štátne, stoličné a cirkevné úrady, školy a kultúrne inštitúcie (2 031). Spolok bol podporovaný uhorskou vládou i cirkvou.
Spolok sa zameriaval na slovenskú mládež s cieľom asimilácie a odnárodňovania. Náplňou spolku bolo zriaďovanie detských opatrovní, kde bola slovenská mládež vzdelávaná v maďarskom jazyku. Medzi akcie Hornouhorského maďarského spolku patrilo umiestňovanie slovenských detí do služby v maďarských župách, čo vyvolalo verejné protesty slovenskej verejnosti. Spolok bol podporovaný uhorskou vládou i cirkvou.

</doc>
<doc id="679681" url="https://sk.wikipedia.org/wiki?curid=679681" title="Diāna Dadzīteová">
Diāna Dadzīteová

Diāna Dadzīteová (; * 4. február 1986) je lotyšská atlétka. Na Letných paralympijských hrách 2016 v Rio de Janeiro získala zlatú medailu. 
Paralympiáda.
Dadzīteová sa zúčastnila Letnej paralympiády 2016 v Rio de Janeiro. Bola vlajkonosičkou lotyšskej výpravy na otváracom ceremoniáli. V hode oštepom v kategórii F55-F56 sa stala paralympijskou šampiónkou novým svetovým rekordom 23,26 metrov.
Súťažila tiež na Letnej paralympiády 2020 v Tokiu. V hode oštepom v kategórii F56 získala bronzovú medailu a v hode diskom v kategórii F55 získala striebornú medailu.
Majstrovstvá sveta.
Dadzīteová sa tiež zúčastnila Majstrovstiev sveta v roku 2017. Vo vrhu guľou F55, diskom F55 a oštepom F56 získala tri zlaté medaily.

</doc>
<doc id="679700" url="https://sk.wikipedia.org/wiki?curid=679700" title="Martin Žúži">
Martin Žúži

Martin Žúži (prezývaný Fefe; * 20. marec 1969, Bratislava) je slovenský gitarista, textár a skladateľ, ktorý je známy ako člen skupiny Hex.
Martin Žúži je autorom viacerých hudobných hitov skupiny Hex. Sú medzi nimi napríklad nahrávky „Keď sme sami“ (Cena SOZA za rok 2020), „V piatok podvečer“, ale je aj autorom novej skladby kapely, „Mesto stratilo dych“, ktorú po smrti speváka kapely Petra Dudáka, spolu s novým spevákom, Petrom „Šarkanom“ Novákom, naspievala dcéra herca Maroša Kramára, Tamara Kramárová.
Martin Žúži je aj autorom skladby „Jedno ráno“, ktorú na Slovensku nahrali: speváčka Tina a herec Tomáš Maštalír. Koncom marca 2022 bola zverejnená aj česko-slovenská verzia tejto piesne, ktorú s Tinou naspieval český herec Martin Hofmann a ktorá je súčasťou soundtracku k filmu "Známí Neznámí", premiérovaného v českých kinách ku dňu 31. marcu 2022.

</doc>
<doc id="679707" url="https://sk.wikipedia.org/wiki?curid=679707" title="Morčatovité">
Morčatovité

Morčatovité (Caviidae) sú čeľaď hlodavcov vyskytujúcich sa v Južnej Amerike. Táto čeľaď dnes obyčajne pozostáva z 3 podčeľadí, ktoré zahŕňajú 6 recentných a niekoľko vyhynutých rodov. Zahŕňa napríklad rod morča ("Cavia"), do ktorého patrí morča domáce ("Cavia porcellus") a divé druhy morčiat, a v novších systémoch zahŕňa aj najväčší žijúci druh hlodavca kapybaru močiarnu ("Hydrochoerus hydrochaeris").
Výskyt.
Morčatovité rozšírené naprieč kontinentom, obývajú rôzne biotopy od mokradí a saván po krovinaté porasty a polopúšte. 
Opis.
S výnimkou már, ktoré majú stavbu tela podobnejšiu králikom, sa hlodavce z čeľade morčatovité vyznačujú zavalitým telom a pomerne veľkou hlavou. Väčšina nemá viditeľný chvost. Veľkosťou sa pohybujú od malých morčiat dlhých 22 centimetrov s váhou 300 gramov, po kapybary močiarne, najväčšie žijúce hlodavce, ktoré môžu byť dlhé až 134 centimetrov a vážiť 66 kilogramov. Ešte väčšie formy žili počas pliocénu, ako napríklad rod "Phugatherium", ktorého príslušníci dosahovali veľkosť tapíra.
Sú to bylinožravce živiace sa tuhšími trávami alebo mäkšími listami, v závislosti od druhu.
Dentálna formula je podobná rôznym ostatným druhom hlodavcom:
Samice vrhajú dve až tri plne osrstené a aktívne mláďatá po gravidite, ktorá u väčšiny druhov trvá od 50 do 90 dní, pri kapybare až 150 dní. Väčšina druhov dosahuje pohlavnú zrelosť do niekoľkých mesiacov po pôrode, pričom u kapybár to je až po asi 18 mesiacoch.
Sociálne vzťahy sa výrazne líšia v závislosti od druhu. Mnoho druhov morčiat je promiskuitných, nevytvárajú dlho trvajúce sociálne skupiny, ale u niektorých druhov si samce udržiavajú háremy dvoch alebo viacerých samíc. Toto správanie je v kontraste s marami, ktoré sú monogamné a vytvárajú akési dočasné skupinové "jasle", v ktorých sa jeden pár stará o potomstvo viacerých matiek. Kapybary žijú v skupinách o počte približne 10 jedincov, niekedy v oveľa väčších. Každá skupina má jedného dominantného samca, samice, podriadených samcov a mláďatá.
Fylogenéza.
Morčatovité sú sesterskou čeľaďou agutiovitých. Obe skupiny patria do nadčeľade Cavioidea.Objavy najstarších fosílií sa datujú do obdobia stredného miocénu z oblasti Južnej Ameriky.

</doc>
<doc id="679718" url="https://sk.wikipedia.org/wiki?curid=679718" title="Obličkovec západný">
Obličkovec západný

Obličkovec západný ("Anacardium occidentale") je tropický stálozelený strom z čeľade obličkovcovité ("Anacardiaceae"), ktorý plodí akašu.
Akašu sa skladá zo žltého alebo červeného mäsovitého jablka (stopky). Jablko má vysoký obsah vitamínu C, je jedlé, lisovaním sa z neho vyrába šťava alebo víno. Na konci jablka je semeno v obale (nažka). Semená sú bohaté na proteíny a olej (kyselina olejová). Opražené sa konzumujú ako oriešky kešu. Orechy obsahujú 45 % tuku a 20 % proteínu, železo, horčík, fosfor a zinok. Z botanického hľadiska nejde o orech ale o kôstkovicu.
Strom je malý, košatý, rastúci do 6 až 10 m. Pôvodom je z tropickej časti Ameriky, kde rastie v suchých oblastiach. Korunu má symetrickú, borka je drsná, kmeň je často skrútený. Listy sú široké a hladké. Má malé červenkasté kvety v terminálnych súkvetiach. 
Portugalčania introdukovali obličkovec do Indie v 60. rokoch 16. storočia. Odtiaľ sa rozšíril do ostatných častí Ázie. Na začiatku 20. storočia India, ako prvá, začala s medzinárodným obchodom s jeho orechami.
Listy a borka sa používajú pri bolestiach zubov a ústnej dutiny. Jablko je antiskorbutikum. Miazga sa používa ako fermež alebo hmyzí repelent.

</doc>
<doc id="679719" url="https://sk.wikipedia.org/wiki?curid=679719" title="Anacardium occidentale">
Anacardium occidentale



</doc>
<doc id="679720" url="https://sk.wikipedia.org/wiki?curid=679720" title="Kešu">
Kešu



</doc>
<doc id="679721" url="https://sk.wikipedia.org/wiki?curid=679721" title="Vladimir Polkanov">
Vladimir Polkanov

Vladimir Polkanov je moldavský stolný tenista. Na Letných paralympijských hrách 1992 v Barcelone získal bronzovú medailu.
Paralympiáda.
Na Letných paralympijských hrách 1992 v Barcelone hral v kategórii Men's Singles 8, Men's Teams 9 a Men's Open 6-10. Bronzovú medailu získal za Singles 8, bol to jeho prvý turnaj.
V kategóriách Men's Singles 8 a Men's Open 6-10 sa tiež zúčastnil Letných paralympijských hier 1996 v Atlante.
Iné podujatia.
Jeho posledným podujatím boli Majstrovstvá Európy 1999.

</doc>
<doc id="679736" url="https://sk.wikipedia.org/wiki?curid=679736" title="Tomáš Dohňanský">
Tomáš Dohňanský

Tomáš Dohňanský (prezývaný Yxo; * 4. september 1972, Bratislava) je slovenský podnikateľ, moderátor, ktorý je známy ako jeden zo zakladajúcich členov skupiny Hex.
Tomáš Dohňanský je zakladateľom reklamnej agentúry, pôsobí ako moderátor v Rádiu FM a v kapele Hex má na starosti aj management a stratégiu. Je aj organizátorom mnohých hudobných podujatí a eventov, medzi inými napríklad Žákovic Open.

</doc>
<doc id="679737" url="https://sk.wikipedia.org/wiki?curid=679737" title="Alexandr Kolyadin">
Alexandr Kolyadin

Alexandr Anatolievič Kolyadin (* 20. február 1973) je kazašský bežec na lyžiach. Na Zimných paralympijských hrách 2018 v Pchjongčchangu získal zlatú medailu. Súťažil aj na Zimných paralympijských hrách 2014 v Soči.
Šport.
S bežeckým lyžovaním začal v roku 1985. Bol v národnom juniorskom tíme, no v roku 1997 prišiel pri dopravnej nehode o pravú nohu. V roku 2013 debutoval na medzinárodnej scéne v paralympijskom behu na lyžiach.
Paralympiáda.
Svoju prvú medailu získal vo veku 45 rokov keď vyhral zlato v šprinte na 1,5 kilometra klasickým štýlom počas Zimných paralympijských hrách 2018 v Pchjongčchangu. Stal sa tak prvým kazašským športovcom akéhokoľvek športu, ktorý vyhral zlatú paraolympijskú medailu.

</doc>
<doc id="679751" url="https://sk.wikipedia.org/wiki?curid=679751" title="Nada Matićová">
Nada Matićová

Nada Matićová (; * 10. jún 1984, Shkodër, Albánsko) je srbská reprezentantka v stolnom tenise. Zúčastnila sa Letných paralympijských hier 2008 v Pekingu, Letných paralympijských hier 2012 v Lodnýne, Letných paralympijských hier 2016 v Rio de Janeiro a Letných paralympijských hier 2020 v Tokiu (konané v roku 2021). Získala na nich jednu striebornú a dve bronzové medaily.
Životopis.
Základnú školu absolvovala v meste Deçan v Kosove. Počas vojny v Kosove bola 3. mája 1999 zranená pri zásahu civilného autobusu bombou v oblasti Savine Vode pri meste Peć. Napriek prevozu na operáciu do Belehradu zostala pripútaná na invalidný vozík. Počas rehabilitácie v Starom Slankamene začala hrať stolný tenis, od roku 2003 aktívne trénuje v Novom Sade.
Športová činnosť.
Jej prvý turnaj bol v roku 2004 1st Open Terme Lasko, posledným Letné paralympijské hry 2020 v Tokiu, konané v roku 2021.
Paralympijské hry.
Na Letných paralympijských hrách 2008 v Pekingu získala 4. miesto v kategórii Women's Teams 4-5, hrala tiež v súťaži jednotlivcov. Na Letných paralympijských hrách 2012 v Londýne získala 4. miesto v rovnakej kategórii a tiež hrala v súťaži jednotlivcov. Na Letných paralympijských hrách 2016 v Rio de Janeiro získala bronzovú medailu v súťaži jednotlivcov triedy 4 a striebornú v súťaži tímov triedy 4-5. Na Letných paralympijských hrách 2020 v Tokiu získala bronzovú medailu v súťaži tímov kategórie 4 a 5. Jej spoluhráčkou bola Borislava Perićová Rankovićová.
Iné podujatia.
V tímovej súťaži tried 4-5 získala zlato na európskom šampionáte v rokoch 2011, 2017 a 2018 a tiež na svetovom šampionáte v rokoch 2014 a 2017.

</doc>
<doc id="679760" url="https://sk.wikipedia.org/wiki?curid=679760" title="Vakokrty">
Vakokrty

Vakokrty alebo krtovce (lat. Notoryctemorphia) sú rad vačkovcov, ktorý zahŕňa jedinú čeľaď vakokrtovité alebo krtovcovité (lat. Notoryctidae). Do tejto čeľade patria len dva rody: recentný rod vakokrt alebo krtovec (lat. "Notoryctes") a vyhynutý rod "Naraboryctes".
Táto skupina sa od ostatných vačkovcov oddelila približne pred 50 miliónmi rokmi a je to vysoko špecializovaná skupina živočíchov. 
Charakteristika rodu Notoryctes.
Systematika.
rod vakokrt/krtovec ("Notoryctes"):
Opis.
Vakokrty sa celkovým výzorom a štýlom života podobajú na zástupcov čeľadí krtovitých a zlatokrtovitých z iných častí sveta, nemajú však s nimi, okrem toho, že sú cicavce, nič spoločné a ich podoba je výlučne produktom konvergentnej evolúcie. Dĺžka tela je v rozmedzí od 9 do 18 centimetrov. Chvost je krátky a pokrytý hrubou kožou. Farba srsti sa pohybuje od bielej a zlatej až po ružovkasté odtiene. Stavba tela týchto vačkovcov je dokonale prispôsobená spôsobu ich života. Tretí a štvrtý prst predných končatín sú zakončené mohutnými lopatovými pazúrmi, zvyšné prsty sú malé, zakončené malými pazúrmi. Nos ma tvar štítu a je prispôsobený kopaniu. Malé ušné otvory sú umiestnené pod srsťou a môžu byť uzavreté kožným záhybom. Oči sú pokryté svalmi a kožou a takmer úplne redukované. Krčné stavce sú spojené dohromady, čo zlepšuje stabilitu tela pri nárazových pohyboch pri kopaní.
Ich dentálna formula je:
Rozšírenie.
Žijú podzemným štýlom života a sú extrémne adaptované na pohyb cez piesočné pláne a duny. Vyskytujú sa v piesočnatých až púštnych oblastiach strednej Austrálie.
Spôsob života.
Vakokrty na rozdiel od krtov nemajú úplne podzemný spôsob života. Kopú v piesku tunely v hĺbke nie viac ako 8 centimetrov pod povrchom. Tieto tunely nie sú veľmi pevné a zvyčajne sa prepadnú hneď po prechode vakokrta alebo o čosi neskôr. Následne vylezú na nejaký čas na povrch, kým zase nezačnú "plávať" pieskom. Môžu byť aktívne počas dňa aj noci.
Tieto zvieratá žijú samotárskym spôsobom života. Nevydávajú takmer žiadne zvuky okrem niekoľkých slabých, ktoré sa podobajú na zvuky svrčkov.
Potrava.
Vakokrty sa živia hlavne larvami hmyzu, nepohrdnú však ani plne vyvinutým hmyzom a rôznymi semenami.
Rozmnožovanie.
O reprodukcii vakokrtov sa toho veľa nevie. Semenníky samcov sa nachádzajú vo vnútri tela. Samice majú plochý vak s otvorom smerom dozadu, aby sa zamedzilo jeho znečisteniu pri prehrabávaní sa pieskom. Vak je pozdĺžne rozdelený záhybom kože a v každej polovici sa nachádza jedna bradavka. Samice vykopávajú trvalé nory, ktoré pravdepodobne nejaký čas po opustení vaku obývajú mláďatá.
Ohrozenie.
Oba druhy sú podľa červeného zoznamu IUCN zaradené medzi najmenej ohrozené druhy.

</doc>
<doc id="679763" url="https://sk.wikipedia.org/wiki?curid=679763" title="FMKE">
FMKE



</doc>
<doc id="679764" url="https://sk.wikipedia.org/wiki?curid=679764" title="FEMKE">
FEMKE



</doc>
<doc id="679765" url="https://sk.wikipedia.org/wiki?curid=679765" title="Felvidéki Magyar Közművelődési Egyesület">
Felvidéki Magyar Közművelődési Egyesület



</doc>
<doc id="679766" url="https://sk.wikipedia.org/wiki?curid=679766" title="Felsőmagyarországi Magyar Közművelődési Egyesület">
Felsőmagyarországi Magyar Közművelődési Egyesület



</doc>
<doc id="679767" url="https://sk.wikipedia.org/wiki?curid=679767" title="Gienah">
Gienah



</doc>
<doc id="679768" url="https://sk.wikipedia.org/wiki?curid=679768" title="Bystruška kožovitá">
Bystruška kožovitá

Bystruška kožovitá ("Carabus coriaceus L."), je chrobák z čeľade bystruškovité ("Carabidae").
Patrí medzi najväčšie stredoeurópske bystružky. Dorastá do dĺžky 34 až 40 mm.
Vyskytuje sa v hájoch, redších lesoch, či blízkosti horských pasienkov. 
Je dravá. Živí sa najmä slizniakmi. V prípade nebezpečenstva nelieta ale zaujíma výhražný postoj. Môže z bruška vystreknúť zapáchajúcu tekutinu a rýchlo utiecť.

</doc>
<doc id="679769" url="https://sk.wikipedia.org/wiki?curid=679769" title="Vtákopyskovité">
Vtákopyskovité

Vtákopyskovité (lat. Ornithorhynchidae) sú jedna z dvoch žijúcich čeľadí cicavcov radu kloakovce (vajcorodce). Do tejto čeľade patrí napríklad rod vtákopysk ("Ornithorhynchus").
Systematika.
Súčasné zloženie čeľade.
čeľaď vtákopyskovité (Ornithorhynchidae):
Rody vyňaté z čeľade.
Staršie sa do čeľade vtákopyskovité niekedy zaraďoval aj rod "Steropodon", ktorý sa dnes už zaraďuje do čeľade Steropodontidae. Rozhodnutie o jeho presune bolo založené na odlišnostiach, ktoré boli zistené z časti dolnej typovej čeľuste rodu "Steropodon", nájdenej v súvrství Griman Creek v blízkosti mestečka Lightning Ridge v Novom Južnom Walese v Austrálii.
Na začiatku 21. storočia sa občas do čeľade vtákopyskovité zaraďoval aj rod "Teinolophos" (alternatívne sa zaraďoval napr. do čeľade Steropodontidae). Podľa Rich et al. 2016 však bol rod "Teinolophos" dosť odlišný od zástupcov čeľade vtákopyskovité; ukázalo sa, že nemal zobák, chrup mal podobnejší vyšším cicavcom, ale stále sa u neho zachovali primitívne uši napojené na čeľusť. V roku 2022 bolo navrhnuté premiestniť tento rod do vlastnej čeľade, Teinolophidae.

</doc>
<doc id="679772" url="https://sk.wikipedia.org/wiki?curid=679772" title="Kyselina tetrahydrolistová">
Kyselina tetrahydrolistová

Kyselina tetrahydrolistová je derivát kyseliny listovej. Jej konjugovaná zásada sa označuje ako tetrahydrofolát alebo redukovaný folát. 
Metabolizmus.
Syntéza u ľudí prebieha z kyseliny dihydrolistovej prostredníctvom dihydrofolátreduktázy. Túto reakciu inhibuje metotrexát.
THFA sa premieňa na 5,10-metyléntetrahydrofolát pôsobením serínhydroxymetyltransferázy.
Bakteriálna syntéza.
Mnohé baktérie používajú dihydropteroátsyntetázu na tvorbu dihydropteroátu, ktorý u ľudí nemá žiadnu funkciu. To umožňuje zameranie tohto enzýmu a použitie sulfónamidových antibiotík, ktoré pôsobia ako kompetitívne inhibítory so substrátom tohto enzýmu, PABA.
Význam.
Kyselina tetrahydrolistová je kofaktorom mnohých reakcií, hlavne v syntéze (teda anabolizme) aminokyselín a nukleových kyselín. Okrem toho pôsobí ako prenášač jednouhlíkových skupín, napríklad metylu, metylénu, metenylu, formylu alebo formimino skupiny. Pri spojení kyselina tetrahydrolistovej a jednej z týchto jednouhlíkových skupín, ako je to napríklad v prípade 10-formyltetrahydrofolátu, pôsobí kyselina tetrahydrolistová ako donor jedného uhlíkového atómu. Tetrahydrofolát získava tento jeden uhlíkový atóm z formaldehydu, ktorý vzniká v iných procesoch. Tieto jednouhlíkové skupiny sú dôležité v tvorbe prekurzorov pre syntézu DNA. Nedostatok kyseliny tetrahydrolistovej môže spôsobiť megaloblastickú anémiu.
Metotrexát pôsobí na dihydrofolátreduktázu ako inhibítor, podobne ako pyrimetamín a trimetoprim, čím znižuje množstvo syntetizovaného tetrahydrofolátu. To môže mať za následok megaloblastickú anémiu. 
Kyselina tetrahydrolistová sa účastní premeny kyseliny formiminoglutámovej na kyselinu glutámovú. Tým môže dôjsť k zníženiu množstva dostupného histidínu na dekarboxyláciu a syntézu proteínov, takže sa môže znížiť hladina histamínu a formiminoglutamátu v moči.

</doc>
<doc id="679773" url="https://sk.wikipedia.org/wiki?curid=679773" title="Tetrahydrofolát">
Tetrahydrofolát



</doc>
<doc id="679774" url="https://sk.wikipedia.org/wiki?curid=679774" title="Notoryctidae">
Notoryctidae



</doc>
<doc id="679775" url="https://sk.wikipedia.org/wiki?curid=679775" title="Ornithorhynchidae">
Ornithorhynchidae



</doc>
<doc id="679776" url="https://sk.wikipedia.org/wiki?curid=679776" title="Caviidae">
Caviidae



</doc>
<doc id="679784" url="https://sk.wikipedia.org/wiki?curid=679784" title="Kanderka">
Kanderka

Kanderka () je vrch v Štiavnických vrchoch. Leží nad obcou Štiavnické Bane, približne (juho)západne od centra Banskej Štiavnice. 
Poloha.
Masív sa nachádza v strednej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, na hranici okresov Banská Štiavnica a Žarnovica a zasahuje na katastrálne územie obcí Štiavnické Bane a Hodruša-Hámre. Najbližším sídlom je na východnom úpätí ležiaca obec Štiavnické Bane, severovýchodne sa nachádza mesto Banská Štiavnica a západným smerom Hodruša-Hámre. Vrch patrí do Chránenej krajinnej oblasti Štiavnické vrchy.
Opis.
Kanderka leží v hrebeni, ktorý tvorí západný okraj silne zvetranej kaldery stratovulkánu. Hrebeň vedie od vrchu Paradajs () juhozápadným smerom na Ostrý vrch (). Severným smerom sa nachádza Kamenný závoz (), Hadová () a Končiar (), západným Jaseňová () a Ostrý vrch, južným dominuje Sitno () a východným Tanád () a Vtáčnik (). Hrebeňom vedie rozvodie Hrona a Ipľa; voda zo severných a západných svahov odteká Hodrušským potokom západným smerom do údolia Hrona, južné a východné svahy odvodňuje rieka Štiavnica, smerujúca južným smerom k rieke Ipeľ. Na južnom úpätí je vybudované Vindšachtské jazero a Bakoniho rybník. Na vrchol nevedie značený chodník, no juhovýchodným smerom vedie traverzom chodník na Tanád.
Výhľady.
Riedky, nesúvislý porast vrcholovej časti umožňuje takmer kruhový rozhľad. Viditeľné sú najmä okolité vrchy Štiavnických vrchov, pri vhodných podmienkach možno pozorovať tiež Pohronský Inovec, Vtáčnik, Kremnické vrchy a Javorie.
Prístup.
Vrcholovou časťou vedie značený chodník, ktorý však samotný vrchol Kanderky obchádza. 

</doc>
<doc id="679785" url="https://sk.wikipedia.org/wiki?curid=679785" title="2S3 Akacija">
2S3 Akacija

2S3 Akacija (rus. akacia - akácia; v kóde NATO: SO-152) je pancierovaná sovietska samohybná húfnica kalibru . Je určená na ničenie nepriateľskej živej sily, delostreleckých a mínometných batérií, raketometov, tankov a veliteľských stanovíšť.
Vznik a vývoj.
V roku 1965 sa na Ľvovskom cvičisku uskutočnili veľké manévre, do ktorých sa zapojilo okrem inej techniky samohybné delostrelectvo z čias druhej svetovej vojny - SU-152, SU-100 a IS-2, ako aj vlečné delostrelectvo z povojnového obdobia. Na vojenské podujatie boli pozvaní traja hlavní špecializovaní konštruktéri z Konštrukčnej kancelárie Volgogradského traktorového závodu - Igor Gavalov, Fedor Petrov a Georgij Efimov, namiesto ktorého dorazil jeho prvý zástupca Jurij Tomašov.
Bojová technika bola v rámci cvičenia testovaná sedem dní po sebe, vo dne aj v noci. V prípade delostrelectva sa jednoznačne preukázalo, že jeho parametre absolútne nespĺňali požiadavky vtedajších potrieb. Hlavným dôvodom bol extrémne malý uhol elevácie samohybných zbraní, v dôsledku čoho nebolo možné viesť paľbu na veľkú vzdialenosť a s dostatočnou účinnosťou. Preto bola vypracovaná správa, v ktorej sa konštatovalo, že delostrelectvo z čias druhej svetovej vojny nespĺňa podmienky moderného boja, a že je potrebné vytvoriť nové samohybné húfnice s veľkým elevačným uhlom a zvýšenou rýchlosťou paľby. Na základe toho bol prijatý výnos Rady ministrov ZSSR, ktorým bol nariadený vývoj štyroch nových delostreleckých systémov - samohybnej húfnice 2S2 Fialka kalibru , samohybnej húfnice 2S1 Gvozdika kalibru , samohybnej húfnice 2S3 Akacija kalibru a samohybného mínometu 2S4 Ťuľpan kalibru .
V rámci urýchlenia vývoja 2S3 bola použitá hlaveň z vlečnej húfnice D-20, ktorá bola pre potreby montáže na nový podvozok upravená na verziu D-22. Bola umiestnená na pásovom podvozku GM-123 z protilietadlového raketového systému 2K1 Krug.
Prvé dve experimentálne vozidlá vznikli už koncom roku 1968. Počas testovania sa však objavilo niekoľko vážnych nedostatkov, z ktorých najvážnejším bola silná kontaminácia bojového priestoru plynmi unikajúcimi po výstrele. Pre rovnaký nedostatok neprešli testom ani ďalšie štyri prototypy postavené do leta 1969. Po zlepšení ventilačného systému bol tento problém vyriešený a prvá séria strojov bola vyrobená už v roku 1970. Po ukončení všetkých typov skúšok bola samohybná húfnica 2S3 v roku 1971 zaradená do výzbroje.
Sériová výroba húfnic 2S3 Akacija prebiehala až do roku 1993 a celkovo ich bolo vyrobených približne 4 000 kusov. Okrem Sovietskeho zväzu sa nachádzali vo výzbroji ďalších 25 krajín.
Konštrukcia.
Pohybové ústrojenstvo je tvorené na každej strane šiestimi pojazdovými kolesami s hnacím kolesom vpredu a napínacím kolesom vzadu. 2S3 poháňa dvanásťvalcový dieselový motor V-59U s maximálnym výkonom 382 kW (500 koní), ktorý sa nachádza v pravej prednej časti. Ten umožňuje Akaciji vyvinúť na ceste maximálnu rýchlosť /h a v teréne /h. Vozidlo dokáže prekonať zvislú prekážku o výške a zákopy so šírkou . Zvláda svah s uhlom stúpania 30°. Osádku vozidla tvorí vodič, ktorý sedí vpredu vľavo, strelec, veliteľ a nabíjač, ktorí sedia v zadnej časti. 
Čelo korby je vyrobené z valcovaných plechov hrúbky , veža a ostatné časti korby z valcovaných plechov hrúbky .
Kanón má odmer 360​​° a námer sa pohybuje v rozsahu od -4° po 60°. Na streľbu sa používajú sa trieštivotrhavé granáty OF-540 a OF-25 s dostrelom alebo raketové granáty s dostrelom . Akacija môže vystreľovať aj niekoľko druhov protipancierových granátov ako BP-540, ktorý na vzdialenosť tri kilometre prerazí pancier hrúbky , či Br-540 ktorý prerazí pancier na vzdialenosť kilometra. Môže tiež viesť paľbu jadrovou muníciou o sile 1 kT. Rýchlosť paľby je 3-4 rany za minútu, za desať minút je to potom 30 výstrelov. Ak je húfnica zakopaná v palebnom postavení a má pridelených ďalších dvoch mužov, rýchlosť paľby môže byť vyššia. Doplnkovú výzbroj predstavuje guľomet PKT kalibru , ktorý sa nachádza nad prielezom veliteľa.
Nasadenie.
Sovietska intervencia v Afganistane.
Počas vojny v Afganistane sa mimoriadne dobre osvedčili samohybné húfnice 2S1 Gvozdika a 2S3 Akacija. Vďaka veľkej palebnej sile, manévrovateľnosti a balistickej ochrane sa tieto vozidlá stali na bojisku nepostrádateľnými.
Typickým príkladom použitia húfnic 2S3 Akacija bola palebná podpora pri operácii v provincii Baghlan v roku 1985. Plánom operácie bolo dôsledne sústrediť paľbu na front s dĺžkou 1,5 km a do hĺbky 3 km.
Ruská invázia na Ukrajinu.
Pri okupácii Ukrajiny nasadilo Rusko do bojov húfnice 2S3 Akacija. Za prvý rok vojny stratilo Rusko minimálne 103 týchto húfnic.

</doc>
<doc id="679789" url="https://sk.wikipedia.org/wiki?curid=679789" title="Palmová nedeľa">
Palmová nedeľa



</doc>
<doc id="679790" url="https://sk.wikipedia.org/wiki?curid=679790" title="Majstrovstvá Ázie vo futbale 1996">
Majstrovstvá Ázie vo futbale 1996

Majstrovstvá Ázie vo futbale 1996 bol 11. ročníkom Majstrovstiev Ázie vo futbale medzinárodného futbalového turnaja pre národné tímy pod hlavičkou Ázijskej futbalovej konfederácie (AFC). Turnaj sa hral v Spojených arabských emirátoch od 4. do 21. decembra 1996. Obhajcom titulu bolo .
Víťazom turnaja sa stala , ktorá vo finále zdolala po penaltách. Na treťom mieste skončil .
Spojené arabské emiráty sa ako vicemajster kvalifikovali na Pohár konfederácií FIFA 1997 ktorý sa hral v Saudskej Arábii.
Kvalifikácia.
Predbežného turnaja sa zúčastnilo 33 tímov. Turnaj bol rozdelený do 10 skupín a prvý tím z každej skupiny sa tak kvalifikoval.
Kvalifikovali sa tieto tímy:
Play-off.
Finále.
Víťazom turnaja sa stala Saudská Arábia.

</doc>
<doc id="679791" url="https://sk.wikipedia.org/wiki?curid=679791" title="Svätý a veľký týždeň">
Svätý a veľký týždeň



</doc>
<doc id="679792" url="https://sk.wikipedia.org/wiki?curid=679792" title="Strastný týždeň">
Strastný týždeň



</doc>
<doc id="679794" url="https://sk.wikipedia.org/wiki?curid=679794" title="Metylénová skupina">
Metylénová skupina

Metylénová skupina alebo metylén je akákoľvek súčasť molekuly, ktorá pozostáva z dvoch vodíkových atómov viazaných na uhlíkový atóm, ktorý je pripojený k zvyšku molekuly dvomi jednoduchými väzbami. Túto skupinu je možné zapísať ako CH2&lt;, kde '&lt;' značí dve jednoduché väzby. Rovnako je možné ju zapísať ako −CH2−.
Túto skupinu je možné ju pomenovať ako metylénový mostík, čím je možné ju odlíšiť od metylidénovej skupiny. Metylidén je skupina, kde je jeden atóm uhlíka viazaný na zvyšok molekuly pomocou dvojitej väzby. Je teda možné zaznačiť ho ako CH2=. Kedysi sa označenie „metylén“ používalo pre obidva izoméry. Z chemického hľadiska je rozdiel medzi dvomi jednoduchými väzbami a jednou dvojitou väzbou, takže označenie „metylénový mostík“ je presnejšie.
Metylénová skupina by zároveň nemala byť zamieňaná s CH2 radikálom, nazývaným karbén, ktorý sa tiež niekedy označuje alebo označoval ako metylidén alebo metylén.
Aktivovaný metylén.
Stredný uhlíkový atóm v 1,3-dikarbonylových zlúčeninách sa niekedy označuje ako aktivovaná metylénová skupina. Tento uhlík je obzvlášť kyslý a schopný deprotonácie, pretože tým vzniká delokalizovaná štruktúra.

</doc>
<doc id="679796" url="https://sk.wikipedia.org/wiki?curid=679796" title="Veronika Erte">
Veronika Erte



</doc>
<doc id="679797" url="https://sk.wikipedia.org/wiki?curid=679797" title="Diāna Dadzīte">
Diāna Dadzīte



</doc>
<doc id="679799" url="https://sk.wikipedia.org/wiki?curid=679799" title="Nada Matić">
Nada Matić



</doc>
<doc id="679801" url="https://sk.wikipedia.org/wiki?curid=679801" title="Scénograf">
Scénograf



</doc>
<doc id="679802" url="https://sk.wikipedia.org/wiki?curid=679802" title="2S3">
2S3



</doc>
<doc id="679803" url="https://sk.wikipedia.org/wiki?curid=679803" title="Jarabina mukyňová">
Jarabina mukyňová

Jarabina mukyňová (iné názvy: jarabina mukyňa, mukyňa obyčajná, jarabina mukyňa obyčajná, mukyňa; lat. "Aria edulis", "Aria nivea", "Sorbus aria") je opadavý krovito rastúci strom z rodu mukyňa ("Aria"), resp. z rodu jarabina ("Sorbus") v širšom zmysle, z čeľade ružovité. 
Je to európska teplomilná drevina, ktorá sa vyskytuje najmä v xerotermných biotopoch, v spoločenstve dubových sucholesov, s dubom plstnatým, najmä na vápenci. Charakter olistenia je veľmi atraktívny, najmä vo vetre, keď sa často objavujú biele spodné strany listov.
Opis.
Jarabina mukyňová je pomaly rastúci, malý až stredne veľký opadavý strom alebo ker, ktorý dorastá do výšky 5 až 15 m, zriedkavo do 20 m, s priemerom do 40 cm. Často krát pozostáva z viacerých štíhlych kmeňov s hladkou až plytko rozpukanou, žltosivou kôrou, ktorá sa v starobe stáva sivočiernou s vertikálnymi trhlinami. Mladšie výhonky sú lesklé olivové alebo žltkasté až červenohnedé, zvyčajne husto plstnaté a majú veľké, nápadne chlpaté koncové puky.
Listy sú striedavé, jednoduché a tvarovo premenlivé, od vajcovitých, elipsovitých až po kruhové, s dvojito zúbkovanými okrajmi, niekedy prechádzajú do plytkých lalokov, na báze klinovité až široko klinovité. Sú dlhé 6 až 12 cm a široké 4 až 8 cm. Zo zospodu sú husto biele ochlpené s 10 až 15 pármi žiliek.
Jarabina kvitne od mája do júna a jednotlivé kvety sú otvorené asi týždeň. Súkvetie tvorí hustý vyklenutý chocholík, kališné lístky sú trojuholníkovité, špicaté, korunné lístky sú široko eliptické až okrúhle, 5 až 8,5 mm dlhé, biele, tyčiniek je asi 20, blizny sú 2 až 3. Malvice sú oranžové až šarlátové, elipsoidné až takmer guľovité, 11 až 16 mm dlhé. Dozrievajú od septembra do októbra a počas zimy často zostávajú na vetvičkách. Plodmi sa živia najmä vtáky, čím ich zároveň aj rozširujú.
Stromy začínajú rodiť vo veku 10 až 20 rokov a dožívajú 100 až 200 rokov.
Rozšírenie.
Areál rozšírenia jarabiny mukyňovej pokrýva takmer všetky hornaté a kopcovité oblasti južnej Európy od Pyrenejského polostrova a južného Talianska smerom na východ až po Balkán a Karpaty a tiež v severnej Afrike od Maroka po Tunisko. V Alpách sa nachádza do výšky ale vo Švajčiarskom regióne Valais vystupuje až do výšky 2 155 m. Výskyty v západnom Írsku a južnom Anglicku sú izolované a druh sa prakticky nevyskytuje v pobrežných provinciách západného Francúzska.
Ekológia.
Jarabina mukyňová je mezofilný druh, ktorý môže rásť v rôznych typoch pôdy. Zvyčajne uprednostňuje vlhké ale dobre priepustné, neutrálne až zásadité úrodné pôdy bohaté na vápenec. Vďaka hlbokému koreňovému systému je odolná aj voči suchu. Pomerne zriedkavo sa však vyskytuje vo veľmi kyslých a veľmi zásaditých pôdach alebo na stanovištiach s ľahkými a piesčitými pôdami, ako aj v ťažkých hlinitých pôdach. Jarabina je svetlomilná drevina, ktorá sa bežne vyskytuje na polo tienistých stanovištiach, v otvorených listnatých lesoch alebo krovinách a len ojedinele v hlbokom tieni.
Jarabina sa vyskytuje v horských pásmach takmer po celej južnej Európe. Často na plytkých vápenatých pôdach na strmých svahoch a v relatívne suchých a teplých lokalitách, kde dominuje buk, lipy, hrab obyčajný a dub letný, v krovinnom poschodí spolu so zobom vtáčím, dráčom obyčajným a drieňom obyčajným.
Význam a využitie.
Drevo jarabiny mukyňovej sa v minulosti používalo na výrobu nábytku a rôznych predmetov do domácností. Mrazené alebo varené ovocie je jedlé ale nie je chutné. Plody, listy a vetvičky sa využívali tiež ako krmivo pre dobytok a múčnatá ovocná hmota sa spracovávala na druh múčky, ktorá sa používala na doplnenie bežnej chlebovej múky. Výsadbový materiál sa môže rozmnožovať semenami a očkovaním.
Hrozby a choroby.
Rovnako ako iné drevín, aj jarabina mukyňová je citlivá na napadnutie bazídiovou hubou "Heterobasidion annosum", ktorá expanduje v európskych boreálnych a miernych kontinentálnych ekologických zónach.
Korene mukyne bývajú poškodzované voškami rodu "Aphis" a listy húsenicami "Argyresthia conjugella". Strom je ohrozovaný aj hubovým rastlinným patogénom "Neonectria ditissima" a infekčnou bakteriálnou chorobou (spálou), ktorú spôsobuje baktéria "Erwinia amylovora". Infekcia sa môže rýchlo šíriť, pretože ju prenášajú aj opeľovače a vtáky.
Bežným hubovým patogénom je aj hrdza "Ochropsora ariae".

</doc>
<doc id="679806" url="https://sk.wikipedia.org/wiki?curid=679806" title="Sorbus aria">
Sorbus aria



</doc>
<doc id="679807" url="https://sk.wikipedia.org/wiki?curid=679807" title="Mukyňa obyčajná">
Mukyňa obyčajná



</doc>
<doc id="679808" url="https://sk.wikipedia.org/wiki?curid=679808" title="Mukyňa">
Mukyňa

Mukyňa môže byť v botanike:

</doc>
<doc id="679811" url="https://sk.wikipedia.org/wiki?curid=679811" title="Kyselina dihydrolistová">
Kyselina dihydrolistová

Kyselina dihydrolistová je derivát kyseliny listovej. Jej konjugovanou zásadou je dihydrofolát (DHF).
Dihydrofolát vzniká z kyseliny listovej pôsobením dihydrofolátreduktázy. Kyselina dihydrolistová sa premieňa na kyselinu tetrahydrolistovú (tetrahydrofolát) ďalším pôsobením dihydrofolátreduktázy. Keďže tetrahydrofolát je nutný pre syntézu purínov i pyrimidínov, teda stavebných kameňov RNA a DNA, dihydrofolátrefuktáza je cieľom niekoľkých liečiv, pomocou ktorých sa zabraňuje syntéze nukleových kyselín u mikroorganizmov. Jedným z inhibítorov tohto enzýmu je napríklad metotrexát.

</doc>
<doc id="679812" url="https://sk.wikipedia.org/wiki?curid=679812" title="Denacifikácia">
Denacifikácia

Denacifikácia (z angl. "denacify"; nem. "Entnazifizierung" alebo "Denazifizierung") je označenie pre opatrenia na vykorenenenie nacistickej ideológie. Prvýkrát bola denacifikácia presadzovaná Spojencami v Nemecku a Rakúsku po skončení druhej svetovej vojny. Zahŕňala potlačenie nacistickej ideológie v oblasti kultúry, tlače, hospodárstva, súdnictva, štátnych orgánov a politiky. Bola realizovaná odstránením členov nacistickej strany NSDAP alebo SS z mocenských a výkonných pozícií a to hlavne rozpustením alebo zbavením moci organizácií spojených s nacizmom. Program denacifikácie bol plánovaný už počas vojny ale spustený bol po jej skončení a bol upevnený Postupimskou dohodou v auguste 1945, ako súčasť stratégie 4d (demilitarizácia, demokratizácia, denacifikácia a dekartelizácia)
Termín "denacifikácia" sa prvýkrát objavil ako právny termín v roku 1943 v dokumentoch amerického ministerstva obrany v Pentagone. Mal sa používať v užšom zmysle s odkazom na povojnový nemecký právny systém. Neskôr však nadobudla širší význam a bola uplatňovaná aj v iných krajinách.
Priebeh v Nemecku.
V roku 1946 Spojenecká kontrolná rada, spoločný orgán ZSSR, USA, Spojeného kráľovstva a Francúzska, vytvorený na výkon najvyššej moci v obsadenom Nemecku, prijala sériu zákonov, v ktorých určila okruh osôb podliehajúcich denacifikácii a schválila vytvorenie osobitných súdnych orgánov na posúdenie ich prípadov. Členovia nacistickej strany alebo členovia nacistických organizácii boli v oblastiach oslobodených západnými Spojencami, teda v americkej, britskej a francúzskej okupačnej zóne rozdelení do 4 resp. 5 skupín: 
Denacifikácia v sovietskej okupačnej zóne bola formálne podobná tej v západných sektoroch. Bola však tvrdšia a podľa niektorých názorov aj spravodlivejšia. NKVD nariadilo rozsiahle hromadné popravy a nútené deportácie mnohých popredných členov nacistickej strany, bývalých dôstojníkov SS a Wehrmachtu ale aj radu ďalších nepohodlných osôb. Ani tu však neboli stíhaní všetci bývalí nacisti. Plnenie špeciálnych úloh pre sovietsku moc chránilo niekoľkých pred trestným stíhaním.
Asi 8,5 milióna Nemcov, teda 10 % obyvateľstva, bolo členmi nacistickej strany. Početnú členskú základňu mali aj organizácie súvisiace s nacistami, ako Nemecký pracovný front (Deutsche Arbeitsfront, 25 miliónov), Národná socialistická organizácia ľudového blahobytu (Nationalsozialistische Volkswohlfahrt, 17 miliónov), Liga nemeckých žien (Nationalsozialistische Frauenschaft), Hitlerjugend, Lekárska liga a iné. Prostredníctvom nacistickej strany a týchto organizácií, do ktorých bolo zapojených celkovo až 45 miliónov Nemcov, bolo kontrolované celé nacistické Nemecko. Okrem toho našiel nacizmus významnú podporu medzi priemyselníkmi, ktorí vyrábali zbrane alebo využívali otrockú prácu, a veľkostatkármi, najmä junkermi v Prusku. Denacifikácia po kapitulácii Nemecka bola teda obrovským a dosť ťažko realizovateľným počinom spojeným s mnohými ťažkosťami.
V priebehu rokov 1945 a 1946 prebiehal v Nemecku Norimberský proces, ktorý obvinil a odsúdil hlavných strojcov vojny, vojnové zločiny. Súd po prvýkrát verejne odsúdil podstatu nemeckého nacizmu a jeho plány na zničenie celých štátov a národov, a tiež poukázal na nebezpečenstvo ideológie nacizmu, pre celé ľudstvo. Tento proces bol začiatkom podobných súdnych procesov s nižšími článkami hierarchie nacistického hnutia.
Pôvodným úmyslom Spojencov bolo, že miesta úradníkov, učiteľov a vychovávateľov pracujúcich s mládežou a podobné posty budú obsadená iba ľuďmi, ktorí boli bez poškvrny nacizmom. Po začatí previerok obyvateľstva bolo však nutné z tejto zásady značne zľaviť. Odporcov nacizmu bolo v krajine veľmi málo. Väčšinu z nich stihli nacisti eliminovať. Na získanie relatívne bezpečného miesta v zázemí počas vojny, a tým aj zabezpečenie pred nasadením na východnom fronte, bolo členstvo v NSDAP nutnou podmienkou.
Koncom roku 1945 a začiatkom roku 1946 prechod k studenej vojne medzi bývalými západnými Spojencami a Sovietskym zväzom, ako aj hospodárske záujmy v Nemecku spôsobili, že najmä Spojené štáty americké stratili záujem o program. USA však nepoľavili v analogických aktivitách Američanmi okupovanom Japonsku. Briti prenechali denacifikáciu Nemcom v januári 1946, zatiaľ čo Američania urobili to isté o niekoľko mesiacov neskôr v marci 1946. Francúzi viedli najmiernejšie denacifikačné úsilie. Denacifikácia sa uskutočňovala čoraz miernejším a vlažnejším spôsobom, kým nebola oficiálne zrušená v roku 1951.
Program bol mimoriadne nepopulárny v Západnom Nemecku, kde si mnohí nacisti udržiavali mocenské pozície, a postavila sa proti nemu aj nová západonemecká vláda Konrada Adenauera. V roku 1951 bolo v západnom Nemecku prijatých niekoľko zákonov, ktoré denacifikáciu ukončili. Úradníci mohli znovu nastúpiť do štátnej služby, s výnimkou osôb zaradených do I. skupiny (hlavní páchatelia) a II. skupiny (páchatelia) počas procesu revízie denacifikácie.
V iných krajinách.
Okrem Nemecka a Rakúska prebehol podobný proces aj v krajinách, ktoré nacisti počas vojny okupovali a nastolili v nich režim podporovaný miestnymi nacistickými alebo fašistickými organizáciami. Takéto previerky prebiehali aj vo Francúzsku, Juhoslávii, Grécku a inde.
V bývalom Československu prebiehalo potrestanie kolaborantov odlišne (inak v Českých krajinách a inak na Slovensku). V Česku sa zakladali na troch tzv. retribučných dekrétoch prezidenta Beneša (č. 16/1945 Sb. o potrestání nacistických zločinců, zrádců a jejich pomahačů a o mimořádných lidových soudech (tzv. velký retribuční dekret); č. 17/1945 Sb. o Národním soudu a č. 138/1945 Sb. o trestání některých provinění proti národní cti (tzv. malý retribuční dekret). 
Na Slovensku sa postupovalo podľa nariadenia Slovenskej národnej rady zo dňa 15. mája 1945, č. 33/1945 Zb. n. SNR, o potrestaní fašistických zločincov, okupantov, zradcov a kolaborantov a o zriadení ľudového súdnictva.
Ruský prezident Vladimir Putin uviedol denacifikáciu ako jeden z dôvodov na spustenie invázie na Ukrajinu v roku 2022. Takéto výroky odsúdili napr. Timothy Snyder a Dušan Kováč. Jakub Drábik, historik HÚ SAV, venujúci sa komparatívnemu výskumu fašizmu, k Putinovmu použitiu termínu uvádza: "„Denacifikácia Ukrajiny je nezmysel. Je to Putinov propagandistický termín, ktorý nemá žiadny základ. Putin ho používa preto, že ruská spoločnosť na to počuje. Má totiž svoju silnú skúsenosť s fašizmom a nacizmom z obdobia druhej svetovej vojny. Keď sa povie Rusom nacizmus, znamená to pre nich jasné zlo. Putin to preto jednoducho používa ako barličku na vytvorenie čiernobieleho sveta – oni sú tí zlí nacisti a my tí dobrí antifašisti. Nie je to teda nič iné ako propaganda.“"

</doc>
<doc id="679814" url="https://sk.wikipedia.org/wiki?curid=679814" title="Manipulatoridae">
Manipulatoridae

Manipulatoridae je čeľaď z nadčeľade Corydioidea (=Polyphagoidea) z radu šváby. 
Systém.
čeľaď Manipulatoridae : 
Druh Manipulator modificaputis.
"Manipulator modificaputis" je vyhynutý dravý šváb, ktorý žil počas vrchnej kriedy. 
Typový jedinec je fosilizovaný v 100 miliónov rokov starom kúsku mjanmarského jantáru - v skamenelej živici araukárie, ktorý bol nájdený vo vulkanoklastickom sedimente v lokalite Noije Bum v údolí Hukawng v Mjanmarsku. Druh bol popísaný Petrom Vršanským z Geologického ústavu SAV v Bratislave a Günterom Bechlym zo Štátneho prírodovedného múzea v Stuttgarte.
Tento šváb mal dlhý krk, veľkú pohyblivú hlavu, parazólovité ochranné štíty nad každým prídavným očkom, ústne prívesky a extrémne dlhé končatiny, čo naznačuje, že bol predátor. Telo bolo dlhé 4.5 milimetra a široké 2 milimetre. Bol to rýchly bežec, ktorý korisť prenasledoval, čo vieme podľa redukovanej pasívnej obrany. Živil sa malým hmyzom, ktorý lovil počas noci.
Autori po preskúmaní švába zistili veľa jedinečných a výrazne odlišných znakov, vďaka ktorým pre tento druh vytvorili novú čeľaď Manipulatoridae. Nájdený jedinec mal aj početné rany, zlomené časti panciera, odtrhnuté zmyslové orgány a aj parazity. Na mjanmarskom nálezisku jantáru objavili aj štyri ďalšie exempláre, medzi nimi aj mladého jedinca.
Tento druh bol nájdený spolu s ďalšími desiatkami vyhynutých druhov hmyzu, plne zachovaných v jantári, čo z lokality Noije Bum v údolí Hukawng robí jedno z najvýznamnejších nálezísk jantárových fosílií s plne zachovaným hmyzom. "Manipulator modificaputis" dokumentuje pestrosť foriem, ktoré sa zo švábov vyvinuli na hranici jury a kriedy, ale ktoré napokon po zhruba 45 miliónoch rokoch vyhynuli.
Zdroj.
 - týka sa len kapitoly Druh Manipulator modificaputis

</doc>
<doc id="679815" url="https://sk.wikipedia.org/wiki?curid=679815" title="Sósis (sochár)">
Sósis (sochár)

Sósis () bol starogrécky sochár.
Sochár Sósis, pochádzajúci zrejme z Boiótie, bol činný v 3. stor. pred Kr. Jeho meno je známe z niekoľkých signovaných podstavcov zo sôch, objavených väčšinou v archeologickej lokalite starovekého boiótskeho mesta "Thespiai". 

</doc>
<doc id="679816" url="https://sk.wikipedia.org/wiki?curid=679816" title="Carabus coriaceus">
Carabus coriaceus



</doc>
<doc id="679820" url="https://sk.wikipedia.org/wiki?curid=679820" title="Kristus Pantokrator">
Kristus Pantokrator



</doc>
<doc id="679821" url="https://sk.wikipedia.org/wiki?curid=679821" title="Spas v silách">
Spas v silách



</doc>
<doc id="679822" url="https://sk.wikipedia.org/wiki?curid=679822" title="Jaroje oko">
Jaroje oko



</doc>
<doc id="679823" url="https://sk.wikipedia.org/wiki?curid=679823" title="Prísne oko Pána">
Prísne oko Pána



</doc>
<doc id="679824" url="https://sk.wikipedia.org/wiki?curid=679824" title="Skokidae">
Skokidae

Skokidae je čeľaď z nadčeľade Corydioidea (=Polyphagoidea) z radu švábov. Zahŕňa jediný rod Skok, ktorý zahŕňa jediný druh Skok svaba. Je to vyhynutý skáčuci šváb, ktorý žil počas vrchnej jury na území dnešného Kazachstanu.
Bol opísaný paleontológom Petrom Vršanským, z Geologického ústavu SAV v Bratislave, z rozsiahlych zbierok Paleontologického ústav RAN v Moskve, zo sedimentov starých približne 150 milión rokov z lokality Karatau v Kazachstane. Spomedzi viac ako 3 000 fosílnych prevažne úplne zachovalých švábov z tejto lokality sa našli len štyri exempláre druhu "Skok svaba". Napriek tomu nemuselo ísť o vzácneho živočícha, keďže jedným zo zachovaných jedincov je mláďa a tých je na lokalite len zopár desiatok (larvy sú všeobecne veľmi vzácne, lebo nelietajú a tak sa nemajú ako dostať na vodnú plochu a potom sa zachovať v sedimentoch dna).
Etymológia.
Vedecký názov "Skok svaba" (doslova "skok švába") je odvodený zo slovenských slov "skok" a "šváb". Vzťahuje sa to na schopnosť skákať u tohto druhu, čo je medzi švábmi unikátne (neskôr bol však v JAR objavený prvý žijúci skáčuci druh "Saltoblattella montistabularis")"."
Opis.
Išlo o malého švába s veľkosťou asi 1 centimeter, s polopriehľadnými vrchnými krídlami a priehľadnými zadnými krídlami. Mal oválnu hlavu so zreteľným vonkajším sfarbením a veľkými očami, nemajúcimi u tejto skupiny obdobu, a redukované predné a stredné končatiny. Zadné nohy boli nadmerne vyvinuté - 1,5 násobne dlhšie ako dĺžka tela. Zadné nohy boli uložené pod telom a tak prispôsobené na skákanie. Adaptácia na skákanie bola potrebná ako stratégia úniku a chytania koristi. Druh bol zaujímavý aj pokročilou rozmnožovacou sústavou, malou hlavou a ústnymi príveskami prispôsobenými na konzumáciu peľu, ktorý sa zachoval v pažeráku fosílií. Pravdepodobne patril medzi opeľovače.

</doc>
<doc id="679825" url="https://sk.wikipedia.org/wiki?curid=679825" title="Kristus Chalkites">
Kristus Chalkites



</doc>
<doc id="679826" url="https://sk.wikipedia.org/wiki?curid=679826" title="Kristus Eurgetes">
Kristus Eurgetes



</doc>
<doc id="679827" url="https://sk.wikipedia.org/wiki?curid=679827" title="Kristus Antifonetes">
Kristus Antifonetes



</doc>
<doc id="679828" url="https://sk.wikipedia.org/wiki?curid=679828" title="Christus Rex regum">
Christus Rex regum



</doc>
<doc id="679830" url="https://sk.wikipedia.org/wiki?curid=679830" title="Hírek">
Hírek

Hírek () je maďarská spravodajská relácia RTVS, ktorá sa vysiela od 10. septembra 2007 na televíznej stanici Dvojka a od roku 2022 aj na :24. Moderátormi relácie sú Gasparik B. Krisztina a Récsei Noémi.

</doc>
<doc id="679833" url="https://sk.wikipedia.org/wiki?curid=679833" title="Jarabina čiernoplodá">
Jarabina čiernoplodá



</doc>
<doc id="679834" url="https://sk.wikipedia.org/wiki?curid=679834" title="Jarabina mukyňa">
Jarabina mukyňa



</doc>
<doc id="679835" url="https://sk.wikipedia.org/wiki?curid=679835" title="Jarabina mukyňa obyčajná">
Jarabina mukyňa obyčajná



</doc>
<doc id="679838" url="https://sk.wikipedia.org/wiki?curid=679838" title="Jarabina oskoruša">
Jarabina oskoruša



</doc>
<doc id="679839" url="https://sk.wikipedia.org/wiki?curid=679839" title="Oskoruša domáca">
Oskoruša domáca



</doc>
<doc id="679840" url="https://sk.wikipedia.org/wiki?curid=679840" title="Oskeruša">
Oskeruša



</doc>
<doc id="679841" url="https://sk.wikipedia.org/wiki?curid=679841" title="Oškoruša">
Oškoruša



</doc>
<doc id="679842" url="https://sk.wikipedia.org/wiki?curid=679842" title="Voškoruša">
Voškoruša



</doc>
<doc id="679843" url="https://sk.wikipedia.org/wiki?curid=679843" title="Veškoruša">
Veškoruša



</doc>
<doc id="679844" url="https://sk.wikipedia.org/wiki?curid=679844" title="Ozgoruša">
Ozgoruša



</doc>
<doc id="679845" url="https://sk.wikipedia.org/wiki?curid=679845" title="Odzgoruša">
Odzgoruša



</doc>
<doc id="679846" url="https://sk.wikipedia.org/wiki?curid=679846" title="Murray B. Bornstein">
Murray B. Bornstein

Murray B. Bornstein, M.D. (* 22. november 1917, Paterson, New Jersey† 31. august 1995, Gainesville, Florida) bol americký lekár neurológ a neurofyziológ.
Bakalárske štúdium absolvoval na Dartmouth College (1939), magisterské štúdium fyziológie na McGillovej univerzite v kanadskom Montreale a lekárstvo na Univerzite v Ženeve (1952). Počas dvojročného postgraduálneho výskumného pobytu Columbijskej univerzite (19561958) sa pod vedením Margaret Murrayovej a Edith Petersonovej zoznámil s organotypickými bunkovými kultúrami CNS a PNS. Nadobudnuté znalosti využil pri výskume porúch myelinizácie, zameriavajúc sa na sklerózu multiplex. V rámci svojho dlhoročného pôsobenia na Albert Einstein College of Medicine v New Yorku (19661993) viedol klinický vývoj liečiva Copolymer 1, ktorého vývoj, učinený v spolupráci s Weizmannovym inštitútom pre vedu a izraelskou farmaceutickou spoločnosťou Teva Pharmaceutical Industries, znamenal prielom v liečbe sklerózy multiplex.

</doc>
<doc id="679847" url="https://sk.wikipedia.org/wiki?curid=679847" title="Skok svaba">
Skok svaba



</doc>
<doc id="679849" url="https://sk.wikipedia.org/wiki?curid=679849" title="Manipulator modificaputis">
Manipulator modificaputis



</doc>
<doc id="679851" url="https://sk.wikipedia.org/wiki?curid=679851" title="Vakokrtovité">
Vakokrtovité



</doc>
<doc id="679853" url="https://sk.wikipedia.org/wiki?curid=679853" title="BTR-80">
BTR-80

BTR-80 je sovietske, resp. ruské obojživelné obrnené vozidlo 8x8. Je určené na prepravu mechanizovaných jednotiek, ako aj ničenie živej sily protivníka.
Pri vývoji BTR-80 sa hojne využívali skúsenosti s prevádzkou obrnených transportérov BTR-60 a BTR-70 v rôznych klimatických podmienkach a ich bojové využitie v rôznych krajinách sveta.
Vznik a vývoj.
BTR-80 predstavuje ďalší vývoj obrneného transportéru BTR-70, berúc do úvahy jeho nedostatky zistené v afganskej vojne. Na ich nápravu bol v konštrukčnej kancelárii Gorkovského automobilového závodu pod vedením I. Muchina a E. Muraškina začiatkom 80. rokov navrhnutý obrnený transportér GAZ-5903. 
Nový stroj si zachoval usporiadanie BTR-70, ale od svojho predchodcu sa v mnohom líšil. Namiesto dvojice karburátorových motorov bol nainštalovaný jeden dieselový motor s väčším výkonom, v bokoch trupu boli zavedené veľké dvojkrídlové prielezy na nastupovanie a vystupovanie posádky. Samotný trup je o vyšší a dlhší a o širší, hoci celková výška stroja narástla len o . Hoci hmotnosť GAZ-5903 sa zvýšila o 18% v porovnaní s BTR-70, pancierovanie obrneného transportéra sa zvýšilo len mierne. Mobilita vozidla ako celku zostala nezmenená a dojazd sa zvýšil. 
Po úspešných štátnych skúškach bola v roku 1984 bola spustená sériová výroba BTR-80 v strojárskom závode v meste Arzamas (Nižnenovgorodská oblasť) a v roku 1986 bolo vozidlo zavedené výzbroje do sovietskej armády. Toto obrnené vozidlo sa v rôznych verziách vyrába dodnes.
Konštrukcia.
Korba je zváraná z oceľových plátov s tupým čelom, mierne zošikmenými bokmi, kolmým zadkom a vodorovnou strechou. Korba je prispôsobená na obojživelné operácie, vo výbave sú pumpy na odčerpávanie vody a na prove umiestnený sklopný vlnolam. Pancierovanie poskytuje ochranu proti strelám kalibru , predok až do kalibru . Na bokoch sú umiestnené dvojdielne dvere, z ktorých spodná časť sa vyklápa dole a tvorí nástupnú rampu, vrchná časť sa potom otvára do strany smerom vpred a je vybavená strieľňou. V oboch bokoch korby v priestore výsadku sú tri strieľne, ďalšia strieľňa je potom na pravom boku v priestore veliteľa. Strieľne sú riešené tak, že umožňujú vedenie paľby do prednej polosféry, čo však znamená problémy s pokrytím zadnej polosféry. Ďalej je na streche korby nad treťou nápravou umiestnená dvojica prielezov s poklopmi odklápanými k osi vozidla. Vozidlo je vybavené automatickým hasiacim protipožiarnym systémom a pretlakovým systémom ochrany pred zbraňami hromadného ničenia.
Vodič sedí v prednej časti korby vľavo, veliteľ potom napravo od neho ak výhľadu každému slúži malé okno so sklopným pancierovaným krytom a trojica periskopov. Oba majú k dispozícii pozorovacie prístroje s nočným ifračerveným videním. Strelec sedí za nimi a obsluhuje manuálne otáčanú vežičku. Má k dispozícii zameriavač TKN-4GA na zabezpečenie presnej streľby zo zbraní vo dne aj v noci. Výsadok sedí v zadnej časti vozidla a môže pozostávať zo siedmych mužov.
V plne otočnej veži je umiestnený guľomet KPVT as ním spriahnutý guľomet PKT. Zásoba munície je 500 nábojov kalibru a 2 000 kalibru . Námer je oproti BTR-70 v rozpätí -5° až +60° a umožňuje tak paľbu aj na vzdušné ciele. Na zadnej stene veže je umiestnená šestica dopredu namierených vrhačov dymových granátov.
Na samovyťahovanie uviaznutého obrneného transportéra je k dispozícii navijak s ťažnou silou 4-6 ton.
BTR-80 je poháňaný motorom KamAZ 7403 s výkonom 191 kW (260 konských síl). Vozidlo dokáže na ceste vyvinúť maximálnu rýchlosť /h a jeho dojazd je . BTR-80 vie prekonať zvislú prekážku o výške a zákopy so šírkou . Zvláda svah s uhlom stúpania 30°. Vysoká mobilita obrneného transportéra je dosiahnutá použitím osemkolesovej pohonnej jednotky s pohonom všetkých kolies (8x8). Nepriestrelné bezdušové pneumatiky KI-80N alebo KI-126 majú regulovateľný tlak. Umožňujú BTR-80 pokračovať v jazde aj po zásahu guľkami a vyfučaní vzduchu, pričom by vozidlo malo byť schopné prejsť ešte .
Nasadenie.
Ruská invázia na Ukrajinu.
Pri okupácii Ukrajiny nasadilo Rusko do bojov vozidlá BTR-80. V priebehu prvých dvoch rokov vojny stratilo Rusko minimálne 196 týchto vozidiel.

</doc>
<doc id="679854" url="https://sk.wikipedia.org/wiki?curid=679854" title="Ostrý vrch (vrch v Štiavnických vrchoch)">
Ostrý vrch (vrch v Štiavnických vrchoch)

Ostrý vrch () je vrch v Štiavnických vrchoch. Leží nad obcou Štiavnické Bane, približne juhozápadne od centra Banskej Štiavnice. 
Poloha.
Masív sa nachádza v strednej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, na hranici okresov Banská Štiavnica a Žarnovica a zasahuje na katastrálne územie obcí Štiavnické Bane a Hodruša-Hámre. Najbližším sídlom je na východe ležiaca obec Štiavnické Bane, severne sa nachádza Banská Hodruša a juhozápadne osada Kopanice (Hodruša-Hámre). Vrch patrí do Chránenej krajinnej oblasti Štiavnické vrchy.
Opis.
Ostrý vrch leží v bočnom hrebeni, ktorý vedie od sedla Pleso západným smerom na Kohútov (). Severným smerom susedí Jaseňová () a Kamenný závoz (), východným Kanderka () a Buková hora (), južným Šípová () a Haviarsky vrch () a západným Hrb (). Masív patrí do povodia Hrona, kde vodu odvádzajú prítoky Hodrušského potoka. Na vrchol nevedie značený chodník.
Výhľady.
Vrchol Ostrého vrchu pokrýva súvislý lesný porast, ktorý neumožňuje rozhľad. Z malých lokalít s riedkou a nižšou vegetáciou je vidieť najmä okolité vrchy Štiavnických vrchov, pri vhodných podmienkach zriedkavo tiež Pohronský Inovec, Vtáčnik, Kremnické vrchy a Javorie.
Prístup.
Na vrch nevedie žiadny značený chodník, preto prístup je možný lesnými cestami. V neďalekom sedle Pleso je križovatka značených chodníkov, odkiaľ sa dá prejsť hrebeňom aj na Ostrý vrch.

</doc>
<doc id="679856" url="https://sk.wikipedia.org/wiki?curid=679856" title="Ľuľkovité">
Ľuľkovité

Ľuľkovité ( "Solanaceae") je čeľaď z radu ľuľkotvaré (Solanales) patriaceho medzi pravé dvojklíčnolistové rastliny.
Typický je pre ňu obsah alkaloidov, ktorý spôsobuje jedovatosť takmer všetkých druhov.
Staršie zaradenie v systéme.
V minulosti sa táto čeľaď v závislosti od autora daného textu niekedy zaraďovala do niektorého z týchto radov:
Stavba tela.
Do tejto čeľade patria byliny, kry a stromy s prevažne jednoduchými listami a kvetmi päťpočetnými, jednotlivými alebo zostavenými do rôznych okolíkatých súkvetí, so zrastenými korunnými lupienkami a najčastejším kvetným vzorcom ☿ * K(5) C(5) A5 G(2). Plodom je bobuľa alebo tobolka.
Zástupcovia.
Divorastúce na Slovensku.
V slovenskej prírode sú najvýznamnejšími druhmi čeľade ľuľok čierny ("Solanum nigrum"), ľuľok sladkohorký ("Solanum dulcamara"), blen čierny ("Hyoscyamus niger"), durman obyčajný ("Datura stramonium"), ľuľkovec zlomocný ("Atropa belladonna") a skopólia kranská ("Scopolia carniolica"). Inváznym druhom je kustovnica cudzia. Všetky tieto druhy sú viac alebo menej jedovaté, patria sem dokonca niektoré z najjedovatejších rastlín u nás (ľuľkovec).
Hospodársky významné.
Medzi ľuľkovité patrí mnoho hospodársky významných rastlín, predovšetkým pre potravinársky a farmaceutický priemysel. Alkaloidy ľuľkovitých (atropín, hyoscyamín, skopolamín...) sa používajú ako súčasť viacerých významných liečiv. V potravinárstve majú význam predovšetkým paprika ročná, rajčiak jedlý, ľuľok zemiakový, tabak virgínsky, machovka čerešňová a ľuľok baklažánový. Pre okrasu sa pestuje petúnka hybridná.

</doc>
<doc id="679861" url="https://sk.wikipedia.org/wiki?curid=679861" title="Vtákopysk">
Vtákopysk

Vtákopysk (lat. "Ornithorhynchus") je rod z čeľade vtákopyskovité. Jediný recentný druh (a podľa niektorých názorov aj celkovo jediný druh) tohto rodu je vtákopysk divný.
Vedecký názov.
Názov "Ornithorhynchus" zaviedol Blumenbach v roku 1800. Pôvodný vedecký názov rodu síce znel "Platypus" (Shaw 1799), ale tento názov bol už v čase svojho vzniku neplatný, pretože už v roku 1793 ním bol pomenovaný jeden rod chrobákov, ktorý sa tak dodnes volá. Názvom "Platypus" boli neskôr (t.j. v 19. storočí) omylom pomenované aj niektoré ďalšie taxóny živočíchov (konkrétne hmyzu a kačíc). V angličtine sa názov platypus dodnes používa ako vernakulárny názov vtákopyska divného.
Systematika.
rod vtákopysk ("Ornithorhynchus"): 
Niekedy sa do rodu zaraďuje aj vyhynutý druh "Ornithorhynchus maximus", ktorý sa ale dnes už väčšinou považuje za súčasť druhu "Megalibgwilia robusta" (resp. staršie druhu "Zaglossus robustus") z čeľade ježurovité.

</doc>
<doc id="679868" url="https://sk.wikipedia.org/wiki?curid=679868" title="Litostroj">
Litostroj

Litostroj, plný názov Litostroj Power D.o.o. je slovinský výrobca v ťažkom priemysle, sídliaci v Ľubľane. Firma vznikla v roku 1946 ako "Titove závody Litostroj", v súčasnej podobe funguje od roku 1991. Jej produkty zahŕňajú najmä vodné turbíny pre vodné elektrárne. Väčšina z výroby je určená na export. Celosvetovo Litostroj dodal viac než 8 000 MW inštalovaného výkonu. Vyrobil okolo 150 turbín pre prečerpávacie vodné elektrárne. Firma vyrobila tiež okolo 1200 veľkých žeriavov, rovnako vyrába metalurgické stroje na kovanie a lisovanie.
Základy továrne v Ľubľane boli položené tesne po druhej svetovej vojne, využitím nútenej práce politických väzňov z táborov. Továreň v roku 1947 slávnostne otváral (po roku prevádzky) Josip Broz Tito, po ktorom podnik zakladateľ Franc Leskošek-Luka pomenoval. Okolo továrne vyrástla aj obytná štvrť s vybavenosťou pre 6 500 ľudí, z ktorých 80 % pracovalo v Litostroji. Po rozpade Juhoslávie podnik smeroval do konkurzu a transformoval sa na súčasnú podobu.
Názov Litostroj je skratkou pôvodného názvu , v preklade zo slovinčiny "Zlievareň a továreň strojov". Továreň sídli v Ľubľane v štvrti Šiška na Litostrojskej ceste, ktorá je pomenovaná po firme.
Pod koncern Litostroj patria aj ďalšie továrne v Česku, Kanade a Turecku.

</doc>
<doc id="679869" url="https://sk.wikipedia.org/wiki?curid=679869" title="Bršlen európsky">
Bršlen európsky

Bršlen európsky (staršie: bršlen obyčajný, ľudovo: bršlen; lat. "Euonymus europaeus", syn. "Euonymus vulgaris") je opadavý ker alebo malý strom z rodu bršlen ("Euonymus") z čeľade bršlencovité ("Celastraceae"), dorastajúci do výšky 2 až 6 m, zriedkavo až 8 m.
Európske bršleny sú nenápadné dreviny; sú však významnými sprievodcami ekologicky odlišných spoločenstiev. Rastú v podraste listnatých a zmiešaných hájov, ba aj vo vyslovene teplomilných lesostepných formáciách a rovnako dobre prosperujú vo vlhkých lužných lesoch. Sú to časté dreviny aj v odlesnenej krajine.
Opis.
Bršlen európsky je ker s konármi v mladosti zelenými, oblými, po čase hnedými, štvorhrannými alebo dokonca krídlatými. Protistojné listy majú jednoduchú čepeľ, dlhú až 10 cm, širokú až 3,5 cm podlhovasto kopijovitú. Okraje listov sú vrúbkované a jemne pílkovité a listy majú drsný povrch a zospodu sú modrozelené. Stopky sú 5 až 10 mm dlhé.
Púčiky sú 2 až 4 mm dlhé, vajcovité, ostro špicaté. Súkvetia sú pazušné, zložené z troch až deviatich bledozelených, obyčajne obojpohlavných kvetov, vzácne aj jednopohlavných. Kvety sú štvorpočetné, s priemerom 8 až 12 mm. Kališné lístky okrúhlasté, asi 1 mm dlhé, korunné lístky 3 až 5 mm dlhé, vajcovité alebo vajcovite podlhovasté. Kvitne v máji až júni.
Plody dozrievajú v septembri až októbri. Plod je charakteristická štvorhranná tobolka, 10 až 15 mm široká, ktorá obsahuje semená v oranžovom miešku.
Bršlen je vo veľkosti a tvare listov, ako aj vo farbe plodov, premenlivý.
Rozšírenie.
Bršlen európsky rastie v celej Európe od Veľkej Británie po stredoeurópsku časť Ruska, na severe po juh Škandinávie, na juhu po Malú Áziu a južné pobrežie Kaspického mora. Vo všeobecnosti rastie v nízkych až stredných nadmorských výškach, od hladiny mora do nadmorskej výšky 1 300 m na Sicílii. Na severovýchode USA a na Novom Zélande je považovaný za invázny druh.
Ekológia.
Bršlen európsky osídľuje prevažne okraje lesov, čistinky a otvorené lesy, preferuje strednú vlhkosť a dobre odvodnené, najlepšie alkalické pôdy v úplnom až čiastočnom tieni. Často sa vyskytuje ako podrastový ker, hlavne v zmiešaných mezofilných lesoch s prevahou duba letného, duba zimného, hrabu obyčajného, tvoriacich dubovo-hrabové lesné spoločenstvá, spolu s jaseňom štíhlym a javorom poľným.
Plodový miešok požiera celý rad živočíchov a jeho semená sú tak rozširované najmä vtákmi a hlodavcami.
Význam a využitie.
Drevo bršlena európskeho je všestranne využiteľné. Má žltú farbu, je husté a tvrdé. Používalo sa na výrobu náradia ale aj preglejky, špáradiel, pletacích ihlíc, hrebeňov, vretien a pre dobrú tepelnú odolnosť aj na výrobu fajok.
Čerstvé listy, sušené plody a semená sú vhodné na vonkajšie použitie pri liečbu svrabu, vší, kliešťov a iných kožných parazitov. Kôra, listy a semená sa používali ako preháňadlo, ale sú toxické.
Drevo bršlena sa používa tiež na výrobu uhlíkov na kreslenie a na výrobu dreveného uhlia. Červený miešok sa v minulosti používal aj na výrobu farbív.
Hrozby a choroby.
Pre bršlen európsky neexistujú žiadne vážne hrozby. Je však primárnym hostiteľom, na ktorom zimuje voška maková a voška broskyňová ("Myzus persicae"), ktoré sú rozšírenými škodcami veľkého množstva plodín. Ako opatrenie proti voškám sa bršleny v minulosti odstraňovali zo živých plotov a lesov (napr. Anglicko), hoci súčasné populácie sa zdajú byť stabilné.

</doc>
<doc id="679870" url="https://sk.wikipedia.org/wiki?curid=679870" title="Euonymus europaeus">
Euonymus europaeus



</doc>
<doc id="679876" url="https://sk.wikipedia.org/wiki?curid=679876" title="Fernando Filoni">
Fernando Filoni

Fernando Filoni (* 15. apríl 1946, Manduria, Taliansko) je rímskokatolícky arcibiskup, kardinál a veľmajster Rytierskeho rádu Božieho hrobu jeruzalemského.
Život.
Kňazské svätenie prijal roku 1970, začal sa venovať pôsobeniu v pápežskej diplomacii. V roku 2001 bol pápežom sv. Jánom Pavlom II. vo veku 54 rokov vymenovaný za titulárneho arcibiskupa volturnského a nuncia v Iraku a Jordánsku. Biskupské svätenie mu udelil 19. marca 2001 sv. Ján Pavol II. Rozhodnutím pápeža Benedikta XVI. bol 13. mája 2011 menovaný za prefekta Kongregácie pre evanjelizáciu národov. Dňa 18. februára 2012 bol pápežom Benediktom XVI. v Bazilike sv. Petra vo Vatikáne kreovaný za kardinála-kňaza.
Dňa 8. decembra 2019 ho Pápež František dňa 8. decembra 2019 menoval za veľmajstra Rádu Božieho hrobu jeruzalemského. Pápež František ho 26. júna 2018 menoval za kardinála-biskupa bez suburbikálnej diecézy.

</doc>
<doc id="679877" url="https://sk.wikipedia.org/wiki?curid=679877" title="Africký pohár národov 2008">
Africký pohár národov 2008

Africký pohár národov 2008 bol 26. ročníkom Afrického pohára národov, medzinárodného futbalového turnaja pre národné tímy pod hlavičkou Konfederácie afrického futbalu. Turnaj hostila Ghana a hralo sa od 20. januára do 10. februára 2008. Obhajcom titulu bol Egypt.
Víťazom turnaja sa stal po druhýkrát po sebe a po šiesty krát v histórii Egypt, ktorý vo finále zdolal Kamerun 1:0. Na treťom mieste skončila domáca Ghana.
Egypt sa ako víťaz kvalifikoval na Pohár konfederácií FIFA 2009.

</doc>
<doc id="679878" url="https://sk.wikipedia.org/wiki?curid=679878" title="Murray Bornstein">
Murray Bornstein



</doc>
<doc id="679879" url="https://sk.wikipedia.org/wiki?curid=679879" title="Curruca nisoria">
Curruca nisoria



</doc>
<doc id="679880" url="https://sk.wikipedia.org/wiki?curid=679880" title="Uhorskí jakobíni">
Uhorskí jakobíni

Uhorskí jakobíni je pomenovanie pre hnutie revolucionárov v Uhorsku, u ktorých sa uchytili myšlienky Francúzskej revolúcie. Hnutie zorganizoval Ignác Martinovič, ktorý vytvoril dve tajné spoločnosti. Spoločnosť reformátorov bola zložená zo strednej šľachty, ktorá chcela obmedziť moc panovníka a mala spustiť revolúciu. Spoločnosť slobody a rovnosti mala po prvej fáze odstrániť nadvládu šľachty a chcela pretvoriť Uhorsko na federáciu. Uhorskí jakobíni boli odhalení a 7 ich členov bolo popravených. 

</doc>
<doc id="679881" url="https://sk.wikipedia.org/wiki?curid=679881" title="Solanaceae">
Solanaceae



</doc>
<doc id="679882" url="https://sk.wikipedia.org/wiki?curid=679882" title="Temple Bar (Dublin)">
Temple Bar (Dublin)

Temple Bar () je štvrť na južnom brehu rieky Liffey v centre Dublinu. Oblasť je ohraničená Liffey na severe, ulicou Dame Street na juhu, ulicou Westmoreland Street na východe a ulicou Fishamble Street na západe. Je propagovaná ako tzv. „kultúrna štvrť“ Dublinu a ako centrum nočného života v centre Dublinu je turistickou destináciou.
Temple Bar je v poštovom obvode Dublin 2.

</doc>
<doc id="679883" url="https://sk.wikipedia.org/wiki?curid=679883" title="Temple Bar">
Temple Bar

Temple Bar môže byť:

</doc>
<doc id="679884" url="https://sk.wikipedia.org/wiki?curid=679884" title="Tioaldehyd">
Tioaldehyd

Tioaldehyd je funkčná skupina v organickej chémii, ktorá sa podobá na aldehydovú skupinu, RC(O)H, ale namiesto kyslíkového atómu (O) má atóm síry (S). "R" značí uhľovodíkový zvyšok (alkylovú alebo arylovú skupinu). Tioaldehydy sú ešte reaktívnejšie, než tioketóny. Nechránené tioaldehydy sú zvyčajne príliš reaktívne na to, aby bolo možné ich izolovať - napríklad tioformaldehyd, H2C=S, kondenzuje za tvorby cyklického triméru, 1,3,5-tritiánu. Tioakroleín, H2C=CHCH=S, ktorý vzniká rozkladom alicínu z cesnaku, podstupuje Diels-Alderovu reakciu sám so sebou a tvorí izomérne vinylditiíny. Aj keď tioformaldehyd je veľmi reaktívny, je možné ho nájsť v medzihviezdnom priestore spolu s jeho mono- a dideuterovanými izotopológmi. S dostatočným stérickým bránením niektorých skupín je možné stabilné tioaldehydy izolovať.
V prvých prácach na tému tioaldehydov bola ich existencia predpokladaná na základe niektorých druhov reakcií. Napríklad sa prepokladalo, že reakciou Fc2P2S4 s benzaldehydom vzniká tiobenzaldehyd, ktorý spolu s ditiofosfínovými ylidmi tvorí cykloadukt v podobe C2PS3 kruhu.

</doc>
<doc id="679900" url="https://sk.wikipedia.org/wiki?curid=679900" title="Veľký Žiar (vrch v Štiavnických vrchoch)">
Veľký Žiar (vrch v Štiavnických vrchoch)

Veľký Žiar () je vrch v Štiavnických vrchoch. Leží nad obcou Uhliská, približne južne od Žarnovice. 
Poloha.
Masív sa nachádza v strednej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, v okrese Žarnovica a zasahuje na katastrálne územie obcí Rudno nad Hronom a Voznica. Najbližším sídlom je južne ležiaca obec Uhliská a východe ležiaca Vysoká, severne sa nachádza Hodruša-Hámre a západne Rudno nad Hronom. Vrch patrí do Chránenej krajinnej oblasti Štiavnické vrchy.
Opis.
Veľký Žiar leží v bočnom hrebeni, ktorý vedie od Bukovej hory () západným smerom cez Šariansky vrch () na Vavrišovú (). Severným smerom susedí vrch Sedlo () a Kojatín (), východným Muráň () a Solisko (), južným Drienov vrch () a Veľký Veterník () a západným Drastavica (). Masív patrí do povodia Hrona, kde vodu z východných a severných svahov odvádzajú prítoky Richnavy, z južných prítoky Rudnianskeho potoka. Na vrchol nevedie značený chodník.
Výhľady.
Vrchol Veľkého Žiaru pokrýva súvislý lesný porast, ktorý neumožňuje rozhľad. Z malých lokalít s riedkou a nižšou vegetáciou je vidieť najmä okolité vrchy Štiavnických vrchov, pri vhodných podmienkach zriedkavo tiež Pohronský Inovec, Vtáčnik, Kremnické vrchy a Nízke Tatry.
Prístup.
Na vrchol nevedie značený chodník, no južným úbočím vedie chodník z Uhlísk.

</doc>
<doc id="679904" url="https://sk.wikipedia.org/wiki?curid=679904" title="Drastavica">
Drastavica

Drastavica () je vrch v Štiavnických vrchoch. Leží nad obcou Rudno nad Hronom, približne južne od Žarnovice. 
Poloha.
Masív sa nachádza na západe strednej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, v okrese Žarnovica a zasahuje na katastrálne územie obcí Rudno nad Hronom a Voznica. Najbližšími sídlami sú juhovýchodne ležiaca obec Uhliská, severne sa nachádza Hodruša-Hámre a západne Rudno nad Hronom. Vrch patrí do Chránenej krajinnej oblasti Štiavnické vrchy.
Opis.
Drastavica leží v bočnom hrebeni, ktorý vedie od Bukovej hory () západným smerom cez Šariansky vrch () na Vavrišovú (). Severným smerom susedí Bartová () a Kojatín (), východným Sedlo () a Veľký Žiar (), južným Veľký Veterník () a západným Hrádok (). Masív patrí do povodia Hrona, kde vodu zo severných svahov odvádzajú prítoky Richnavy, z južných voda odteká prítokmi Rudnianskeho potoka. Na vrchol nevedie značený chodník, no južným úbočím prechádza Rudná magistrála.
Výhľady.
Masív pokrýva súvislý lesný porast, ktorý neumožňuje rozhľad. Z malých lokalít s riedkou a nižšou vegetáciou je vidieť najmä okolité vrchy Štiavnických vrchov, pri vhodných podmienkach zriedkavo tiež Pohronský Inovec, Vtáčnik, Kremnické vrchy a Nízke Tatry.
Prístup.
Na vrchol nevedie značený chodník, no južným úbočím vedie chodník z Uhlísk do Rudna nad Hronom.

</doc>
<doc id="679905" url="https://sk.wikipedia.org/wiki?curid=679905" title="Jozef Kot">
Jozef Kot

Jozef Kot, pseudonym: Jakub Bond (* 1. september 1936, Bratislava – † 22. máj 2022, Bratislava) bol slovenský spisovateľ – prozaik, autor Generácie 56, editor a významný prekladateľ z anglického jazyka.
Životopis.
V rokoch 19531958 absolvoval štúdium angličtiny a slovenčiny na Filozofickej fakulte Univerzity Komenského v Bratislave. Po absolvovaní povinnej vojenskej služby sa stal redaktorom v časopise Slovenské pohľady a neskôr šéfredaktorom tamže. V období 19661968 pôsobil ako zástupca šéfredaktora Revue svetovej literatúry. V rokoch 19681971 bol menovaný do funkcie šéfredaktora vydavateľstva Tatran. V dlhšom období 19711990 pracoval vo funkcii riaditeľa odboru umenia na Ministerstve kultúry SR. Jeden rok 19901991 pracoval na Ústave umeleckej kritiky a divadelnej dokumentácie, od r. 1991 učil na Štátnej jazykovej škole v Bratislave.
Jeho dcéra, novinárka a spisovateľka Denisa Fulmeková vydala v roku 2023 knihu rozhovorov s Jozefom Kotom "Pohyb v uzavretom kruhu".
Dielo.
Jozef Kot písal poviedky, literárne kritiky a preklady. Ako člen Generácie 56 publikoval v Mladej tvorbe a hlavne v Slovenských pohľadoch. V roku 1963 mu vydali cyklus próz "Poslední", v roku 1965 zbierku poviedok "Nanebevstúpenie stredného útočníka" a v roku 1968 "Vítanie jari". Kot napísal angažované novely "Horúčka" (1973), "Narodeniny" (1978) a "Kolkáreň" (1983, s. J. Kocianovou v roku 1988 upravil pre divadlo). V roku 1986 mu vydali výber z próz "Beh bez konca". Je autorom mnohých prekladov, napríklad diel od W. S. Maugham, W. Faulkner, J. D. Salinger, A. Sillitoe, J. Updike, W. Golding, E. Hemingway, I. Fleming, B. Stoker, H. Miller, J. Joyce, Ch. Dickens, H. Robbins, B. Freemantle, J. Higgins, P. James, F. Forsyth, J. Galsworthy, J. Barnes, B. Bickmorová, E. Segal, L. J. Braunová, S. Sheldon, T. Cortland, E. Heronová, Carl Sandburg. Tiež prekladal drámy (hlavne od Williama Shakespeara) a zostavil antológiu "Americká poézia 20. storočia" (1959). Uverejnil viacero esejí a úvah o teórii prekladov z anglického jazyka, hlavne čo sa týka americkej a anglickej literatúry. 
Citát Jozefa Kota: „"Všetko v príbehu je pravdivé, iba príbeh nie je pravdivý.“ Tento paradox, ktorý vyslovil takmer pred polstoročím Wilson Follet, môžeme ešte vyhrotiť: čím je príbeh pravdivejší, tým je vymyslenejší".

</doc>
<doc id="679907" url="https://sk.wikipedia.org/wiki?curid=679907" title="Jakub Bond">
Jakub Bond



</doc>
<doc id="679909" url="https://sk.wikipedia.org/wiki?curid=679909" title="Vodná nádrž Ružín">
Vodná nádrž Ružín



</doc>
<doc id="679913" url="https://sk.wikipedia.org/wiki?curid=679913" title="Uhliskový potok (prítok Šambronky)">
Uhliskový potok (prítok Šambronky)

Uhliskový potok je potok v regióne Zamagurie na území obce Šambron v okrese Stará Ľubovňa v Prešovskom kraji. Nachádza sa v geomorfologickom celku Levočské vrchy v geomorfologickom podcelku Levočská vysočina. Je ľavostranným prítokom Šambronky a má dĺžku . Je vodným tokom V. rádu.
Prameň.
Pramení v západnej časti územia obce Šambron v lesnom extraviláne v blízkosti lesa "Hájnik".
Opis toku.
Od prameňa tečie severovýchodným smerom cez lesný a nižšie i cez poľnohospodársky extravilán, tento smer si zachová až do svojho ústia, v priberá pravostranný bezmenný prítok, v priberá ďalší pravostranný bezmenný prítok, pravým brehom obmýva pole "Uhliská", ľavým brehom obmýva pasienok "Ždiar", ľavým brehom obmýva pole "Dlhé lazy", v ústi do Šambronky ako jej ľavostranný prítok v povodí Popradu. Vodný tok "Uhliskový potok" má dva významnejšie bezmenné prítoky.
Pôvod názvu.
Motivantom názvu vodného toku "Uhliskový potok" na území obce Šambron v období pomenovacieho procesu bolo pole "Uhliská", cez ktoré Uhliskový potok pretekal, ako pôvodná lokalita využívaná na tvorbu drevného uhlia. Produkcia drevného uhlia ako "jedného z produktov rozkladu dreva za vysokých teplôt bez prístupu alebo s obmedzeným prístupom vzduchu" mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach". Z toponyma "Uhliská" rozšírením o formant "-ový" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe Uhliskový potok ako súčasť veľmi početnej skupiny názvov v slovenskej toponymii, najmä hydronymii.
Názov vodného toku "Uhliskový potok" bol štandardizovaný v roku 2007. V priestore slovenskej hydronymie potokov hydronymum "Uhliskový potok" nie je jedinečným hydronymom (marec 2022); existuje niekoľko takýchto homonymných názvov potokov.

</doc>
<doc id="679914" url="https://sk.wikipedia.org/wiki?curid=679914" title="ZSU-23-4 Šilka">
ZSU-23-4 Šilka

ZSU-23-4 Šilka (; v kóde NATO: 2A6) je samohybný štvorhlavňový protilietadlový kanón na pásovom podvozku vyvinutý začiatkom 60. rokov 20. storočia pre potreby vojsk protivzdušnej obrany Sovietskeho zväzu. Pancierová veža so štvrohlavňovým kanónom bola inštalovaná na podvozku GM-575, ktorý v podstate predstavuje modifikovaný podvozok tanku PT-76. Systém je určený na priame krytie pozemných vojsk, má schopnosť viesť cielenú paľbu za pohybu ako aj počas krátkych zastávok.
Nahradil zastarané samohybné dvojkanóny ZSU-57-2, ktoré boli schopné operovať iba za dobrého počasia. Výroba začala v roku 1962 a kanón sa v rôznych verziách vyrábal až do roku 1982. Vďaka jednoduchosti obsluhy a vysokej spoľahlivosti sa rýchlo a vo veľkom rozšíril po celom komunistickom bloku a krajinách Blízkeho východu, kde stále vo veľkých počtoch zostáva v službe. V ruskej armáde je už nahrádzaný novým protilietadlovým kompletom 9K22 Tunguska.
Vznik a vývoj.
Vývoj Šilky sa začal v roku 1957, kedy Sovietska armáda hľadala nový prostriedok protilietadlovej obrany, ktorý by bol účinný proti nízkoletiacim lietadlám a zároveň by dokázal držať krok s tankovými a motostreleckými divíziami. Prvý prototyp bol dokončený v roku 1960, ktorý v nasledujúcom roku podstúpil štátne skúšky. Nový protilietadlový samohybný kanón bol prijatý Sovietskou armádou 5. septembra 1962. Vyrábal sa v rokoch 1962 až 1982 a počas tejto doby bolo vyrobených 6500 kusov.
Konštrukcia.
Vysoká korba má šikmý horný predný pancier a na jeho ľavej strane je umiestnený rozmerný poklop s periskopom pre vodiča. Pohon zaisťuje dieselový šesťvalec V-6R s výkonom 260 koní, ktorý sa nachádza v zadnej časti vozidla. Po oboch stranách vozidla sa nachádza šestica kolies. Hoci ZSU-23-4 má hmotnosť 21 ton, dokáže vyvinúť rýchlosť /h a má dojazd .
V strednej časti korby je umiestnená nízka plne otočná veža, ktorá je vybavená štvoricou kanónov AZP-23-4. Námer kanónov sa pohybuje v rozsahu od -4° do +85°. Pre kanóny je vezená zásoba 2 000 nábojov. Účinný dostrel proti vzdušným cieľom je . Teoretická rýchlosť streľby je udávaná na 3 400 rán za minútu, v praxi sa používa streľba dávkami 3-5, 5-10 alebo 50 rán. Streľba je riadená buď automaticky, kedy rádiolokátor odovzdáva informácie počítaču riadiacemu streľbu, alebo manuálne, kedy posádka využíva optické zameriavače. Šilka môže strieľať zo všetkých štyroch kanónov naraz alebo z každého zvlášť. Kanóny a radar sú plne stabilizované, vďaka čomu môže Šilka efektívne strieľať aj v pohybe.
Na zadnej strane veže je umiestnený prehľadový a strelecký rádiolokátor RPK-2, ktorý dokáže detegovať cieľ až na . Posádka vo veži je trojčlenná, tvorená veliteľom a dvoma operátormi. 
K výstupu sú k dispozícii dva poklopy. Priestor osádky je vybavený palubným komunikačným systémom, rádiostanicou R-123, navigačným systémom a filtračným zariadením zaisťujúcim ochranu pred zbraňami hromadného ničenia.
Systémy ZSU-23-4 môžu byť prepravované letecky pomocou transportných lietadiel An-22 a Il-76.
Nasadenie.
Opotrebovávacia vojna.
Počas arabsko-izraelskej vojny bola ZSU-23-4 Šilka použitá Egyptom na ochranu vzdušného priestoru. Dňa 4. júna 1970 podnikla dvojica lietadiel Mystère IV útok na egyptské ciele. Pri návrate bolo vedúce lietadlo vo výške asi 900 m zasiahnuté paľbou z 23-mm kanóna Šilka. Pilot sa pokúsil dostať naspäť na letisko Refidim, ale musel sa katapultovať, lebo motor lietadla prestal fungovať a stroj havaroval. Išlo o poslednú bojovú stratu zastaraného lietadla Mystère IV izraelského letectva a pravdepodobne prvé úspešné nasadenie ZSU-23-4.
Jomkipurská vojna.
Ďna 19. apríla 1974 zaútočila dvojica lietadiel A-4E izraelských vzdušných síl na pozície sýrskych jednotiek na vrchu Hermon. Po vykonaní náletu bolo jedno z nich zostrelené paľbou ZSU-23-4.
Druhá vojna v Perzskom zálive.
Počas operácie Púštna búrka bolo 17. januára 1991 pomocou irackej ZSU-23-4 Šilka zostrelené jedno kuvajtské lietadlo A-4KU.
Prvá vojna v Čečensku.
Dňa 4. februára 1995 zaútočila letka ruských Su-25 na baštu čečenských militantov 2 km južne od osady Čečen-Aul. Dvojica týchto útočných lietadiel objavila skupinu palebných pozícií čečenskej protivzdušnej obrany, ktorú sa pokúsila zneškodniť. Počas náletu bola jedna z Su-25 zostrelená paľbou z ZSU-23-4 Šilka.
Vojna v Južnom Osetsku.
Počas tejto vojny bola v dôsledku "priateľskej paľby" zostrelená jedna ruská Su-25.
Ruská invázia na Ukrajinu.
Pri bojoch na Ukrajine bola ZSU-23-4 Šilka nasadená oboma stranami konfliktu. Za prvých 41 dní vojny stratilo Rusko minimálne 3 systémy ZSU-23-4 a Ukrajina jeden.

</doc>
<doc id="679915" url="https://sk.wikipedia.org/wiki?curid=679915" title="Zoznam zvolených poslancov za Slovensko v parlamentných voľbách v roku 1929">
Zoznam zvolených poslancov za Slovensko v parlamentných voľbách v roku 1929

Vo voľbách do Národného zhromaždenia republiky Československej v roku 1929, ktoré sa konali 27. októbra 1929, bolo za územie Slovenskej krajiny zvolených 54 poslancov v siedmich volebných obvodoch (XV. volebný kraj Trnava, XVI. volebný kraj Nové Zámky, XVII. volebný kraj Turčiansky Svätý Martin, XVIII. volebný kraj Banská Bystrica, XIX. volebný kraj Liptovský Svätý Mikuláš, XX. volebný kraj Košice a XXI. volebný kraj Prešov). Podobne, ako vo všetkých predchádzajúcich voľbách (1920 a 1925), aj v týchto sa v slovenských volebných obvodoch neobsadilo zákonom predpísaných 61 mandátov, ale len 54. Zvyšných sedem mandátov vzhľadom na komplikovaný volebný systém, založený na systéme troch skrutínií, prepadlo v prospech českých volebných krajov. Išlo o najnižší počet zvolených poslancov za územie Slovenska v histórii medzivojnového Česko-Slovenska.
Zvolení poslanci.
Stranícke zloženie poslancov:

</doc>
<doc id="679917" url="https://sk.wikipedia.org/wiki?curid=679917" title="T-38">
T-38



</doc>
<doc id="679918" url="https://sk.wikipedia.org/wiki?curid=679918" title="Northrop T-38">
Northrop T-38



</doc>
<doc id="679919" url="https://sk.wikipedia.org/wiki?curid=679919" title="T-38 Talon">
T-38 Talon



</doc>
<doc id="679925" url="https://sk.wikipedia.org/wiki?curid=679925" title="Zlatý pohár CONCACAF 2009">
Zlatý pohár CONCACAF 2009

Zlatý pohár CONCACAF 2009 bol 10. ročníkom Zlatého pohára CONCACAF a 20. ročníkom kontinentálnych majstrovstiev, medzinárodného futbalového turnaja pre národné tímy pod hlavičkou CONCACAF. Turnaj hostili a hralo sa od 3. do 26. júla 2009.
Víťazom turnaja sa stalo , ktoré vo finále zdolalo 5:0.
Kvalifikované tímy.
Na turnaji sa predstavilo 12 tímov. Nikaragua a Grenada zažili debut na turnaji.

</doc>
<doc id="679927" url="https://sk.wikipedia.org/wiki?curid=679927" title="Recyklácia papiera">
Recyklácia papiera

Recyklácia papiera je proces obnovenia už predtým použitého papiera. Papier je možné recyklovať celkovo 5 až 8-krát. Tým, že sa recyklácia opakuje, dochádza k skracovaniu celulózových vlákien a tento papier sa môže kompostovať. Papier je druhou, hmotnostne najväčšou položkou odpadu a tvorí 14 až 20 % hmotnosti komunálneho odpadu.
Výroba papiera.
Všetok papier sa vyrába pomocou priemyselných strojov, zatiaľ čo ručná výroba papiera sa zachováva už iba ako špecializované remeslo. Papier sa najčastejšie vyrába z dreva stromov, ako je napríklad jedľa, smrek alebo buk, ale môžu byť použité aj iné rastlinné vláknité materiály ako bavlna, plátno a konope. Výroba prebieha v 4 krokoch:
Na Slovensku sa papier priemyselne vyrába v Ružomberku, Harmanci, Žiline, Štúrove a v Slavošovciach.
Triedenie papiera.
Papier a výrobky z neho všeobecne patria do modrých smetných nádob, na ktorých často býva špecifikované, ktoré typy výrobkov do nádoby patria a ktoré nie.
Taktiež do zbernej nádoby na papier patria výrobky označené číslami 20 (vlnitá lepenka), 21 (hladká lepenka), a 22 (papier).
Recyklácia papiera.
Zber použitého papiera je prvým krokom pri celom procese recyklácie. Papier určený na recykláciu musí byť zbieraný a uchovávaný oddelene od ostatného odpadu, pretože kontaminovaný papier nie je možné recyklovať.
Ďalším krokom je rozomieľanie a rozvlákňovanie v kadi s vodou, odkiaľ sa zmes dostáva cez sitá do zberných nádob. Zmes obsahuje viac ako 99% vody a postupne sa presúva po prepravníku, kde voda samovoľne odteká a neskôr sa odstraňuje pomocou podtlaku. Papier sa dosuší pomocou tlaku a teploty vyššej ako 100 °C. Vzniká recyklovaný balík papiera, ktorý je ďalej upravený podľa požiadaviek.
Papier je možné recyklovať opakovane. Pri výrobe recyklovaného papiera však majú zastúpenie aj nerecyklované vlákna pre zachovanie požadovaných vlastností produktu. Na hranici technických možností je sedemnásobná recyklácia, ktorá sa v praxi ani nedosahuje.
Dopad na životné prostredie.
Za posledných 40 rokov sa spotreba papiera zvýšila až o 400%, toto navýšenie má obrovský dopad na životné prostredie. Najväčší negatívny vplyv na životné prostredie má samotný výrobný proces, no nepriaznivý vplyv sa týka aj recyklácie. Problémom výroby papiera je odlesňovanie, znečistenie vody a produkcia nežiadúcich plynov ako oxid dusičitý, oxid siričitý a oxid uhličitý, ktoré prispievajú k znečisteniu ovzdušia, kyslým dažďom a klimatickým zmenám.
Čo sa týka negatívnej stránky recyklácie, najväčším problémom je vznik nebezpečného odpadu v dôsledku odstraňovania atramentu z papiera.

</doc>
<doc id="679929" url="https://sk.wikipedia.org/wiki?curid=679929" title="ZSU-23-4">
ZSU-23-4



</doc>
<doc id="679930" url="https://sk.wikipedia.org/wiki?curid=679930" title="Škandinávske jazyky">
Škandinávske jazyky

Škandinávske jazyky môžu byť:

</doc>
<doc id="679931" url="https://sk.wikipedia.org/wiki?curid=679931" title="Nordické jazyky">
Nordické jazyky



</doc>
<doc id="679932" url="https://sk.wikipedia.org/wiki?curid=679932" title="Severské jazyky">
Severské jazyky

Severské jazyky alebo nordické jazyky môžu byť:

</doc>
<doc id="679933" url="https://sk.wikipedia.org/wiki?curid=679933" title="Gutničtina">
Gutničtina



</doc>
<doc id="679934" url="https://sk.wikipedia.org/wiki?curid=679934" title="Severogermáni">
Severogermáni



</doc>
<doc id="679935" url="https://sk.wikipedia.org/wiki?curid=679935" title="Staroislandčina">
Staroislandčina



</doc>
<doc id="679936" url="https://sk.wikipedia.org/wiki?curid=679936" title="Stará nordičtina">
Stará nordičtina



</doc>
<doc id="679937" url="https://sk.wikipedia.org/wiki?curid=679937" title="Staronordičtina">
Staronordičtina



</doc>
<doc id="679938" url="https://sk.wikipedia.org/wiki?curid=679938" title="Pranordičtina">
Pranordičtina



</doc>
<doc id="679939" url="https://sk.wikipedia.org/wiki?curid=679939" title="Urnordisch">
Urnordisch



</doc>
<doc id="679940" url="https://sk.wikipedia.org/wiki?curid=679940" title="Škandinávsky jazyk">
Škandinávsky jazyk



</doc>
<doc id="679941" url="https://sk.wikipedia.org/wiki?curid=679941" title="Severný germánsky jazyk">
Severný germánsky jazyk



</doc>
<doc id="679942" url="https://sk.wikipedia.org/wiki?curid=679942" title="Nordický jazyk">
Nordický jazyk



</doc>
<doc id="679943" url="https://sk.wikipedia.org/wiki?curid=679943" title="Severský jazyk">
Severský jazyk



</doc>
<doc id="679944" url="https://sk.wikipedia.org/wiki?curid=679944" title="Manipulator">
Manipulator

Manipulator môže byť:

</doc>
<doc id="679945" url="https://sk.wikipedia.org/wiki?curid=679945" title="Metopizmus">
Metopizmus



</doc>
<doc id="679946" url="https://sk.wikipedia.org/wiki?curid=679946" title="Čelová sutúra">
Čelová sutúra



</doc>
<doc id="679947" url="https://sk.wikipedia.org/wiki?curid=679947" title="Metopický šev">
Metopický šev



</doc>
<doc id="679948" url="https://sk.wikipedia.org/wiki?curid=679948" title="Metopická sutúra">
Metopická sutúra



</doc>
<doc id="679950" url="https://sk.wikipedia.org/wiki?curid=679950" title="Optický kanál">
Optický kanál

Optický kanál môže byť:

</doc>
<doc id="679951" url="https://sk.wikipedia.org/wiki?curid=679951" title="Kanál zrakového nervu">
Kanál zrakového nervu



</doc>
<doc id="679952" url="https://sk.wikipedia.org/wiki?curid=679952" title="Zrakový kanál">
Zrakový kanál



</doc>
<doc id="679953" url="https://sk.wikipedia.org/wiki?curid=679953" title="Mária Magyarová-Plšeková">
Mária Magyarová-Plšeková



</doc>
<doc id="679954" url="https://sk.wikipedia.org/wiki?curid=679954" title="Vodopád Skok">
Vodopád Skok



</doc>
<doc id="679958" url="https://sk.wikipedia.org/wiki?curid=679958" title="Zemediel">
Zemediel



</doc>
<doc id="679959" url="https://sk.wikipedia.org/wiki?curid=679959" title="Diel sveta">
Diel sveta



</doc>
<doc id="679961" url="https://sk.wikipedia.org/wiki?curid=679961" title="卍">
卍



</doc>
<doc id="679962" url="https://sk.wikipedia.org/wiki?curid=679962" title="卐">
卐



</doc>
<doc id="679963" url="https://sk.wikipedia.org/wiki?curid=679963" title="Petrov vrch (vrch v Štiavnických vrchoch)">
Petrov vrch (vrch v Štiavnických vrchoch)

Petrov vrch () je druhý najvyšší vrch v Štiavnických vrchoch. Leží nad obcou Štiavnické Bane, približne južne od centra Banskej Štiavnice. 
Poloha.
Masív sa nachádza v strednej časti pohoria, v geomorfologickom podcelku Sitnianska vrchovina a časti Sitno. Vrch leží v Banskobystrickom kraji, v okrese Banská Štiavnica a v katastrálnom území mesta Banská Štiavnica. Najbližšími sídlami sú na východe ležiaca obec Ilija a severne situované Štiavnické Bane, západne leží Dekýš a južne obec Počúvadlo. Vrch patrí do Chránenej krajinnej oblasti Štiavnické vrchy.
Opis.
Petrov vrch leží v srdci pohoria, v severozápadnej časti masívu dominantného Sitna (). Vrcholy oddeľuje sedlo Tatarská lúka, kde sa spájajú značené chodníky, vedúce na najvyšší vrch Štiavnických vrchov. Severným smerom sa nachádza Buková hora (), západným Lipovie () a Haviarsky vrch (), južným Holík () a východným Sitno a Sitience (). Severné svahy odvodňujú prítoky Jabloňovky v povodí Hrona, z južných voda odteká Klastavským potokom a z východných Šigruntským potokom, smerujúcimi do rieky Štiavnica v povodí Ipľa. Na vrchol nevedie značený chodník. Juhovýchodná časť patrí do národnej prírodnej rezervácie Sitno.
Výhľady.
Vrchol Petrovho vrchu pokrýva súvislý lesný porast, ktorý neumožňuje rozhľad. Z malých lokalít s riedkou a nižšou vegetáciou a horskej lúky na juhovýchodných svahoch je vidieť najmä okolité vrchy Štiavnických vrchov, pri vhodných podmienkach tiež Pohronský Inovec, Vtáčnik, Kremnické vrchy, Nízke Tatry, Poľanu a Javorie.
Prístup.
Na vrchol nevedie žiadny značený chodník, no v sedle na rázcestí Tatarská lúka sa križujú chodníky, smerujúce na Sitno. Hrebeňom je tak možný prístup aj na Petrov vrch.

</doc>
<doc id="679964" url="https://sk.wikipedia.org/wiki?curid=679964" title="Priateľ (rozlišovacia stránka)">
Priateľ (rozlišovacia stránka)

Priateľ (žen. rod priateľka, zastarano: "priateľkyňa") môže byť:

</doc>
<doc id="679965" url="https://sk.wikipedia.org/wiki?curid=679965" title="Kamoš">
Kamoš



</doc>
<doc id="679966" url="https://sk.wikipedia.org/wiki?curid=679966" title="Priateľkyňa">
Priateľkyňa



</doc>
<doc id="679972" url="https://sk.wikipedia.org/wiki?curid=679972" title="Fotogram">
Fotogram

Fotogram je umelecká fotografická technika bez fotografického optického prístroja – fotoaparátu. Ide o tieňový obraz vytvorený tak, že autor v temnej komore umiestni pod zväčšovací prístroj alebo iný zdroj svetla neexponovaný fotopapier (resp. akýkoľvek svetlocitlivý materiál), na ktorom vytvorí kompozíciu z rôzne priesvitných predmetov. Po osvietení papiera, jeho vyvolaní a ustálení vznikne obraz, kde na čiernom pozadí vystupujú biele, prípadne šedé predmety – podľa dĺžky expozície a priehľadnosti predmetov.
Najznámejším svetovým tvorcom fotogramov bol americký umelec Man Ray (preto niekedy pomenovanie "rayogramy"). Na Slovensku spracoval metodiku tvorby fotogramov Ladislav Noel.
História.
William Henry Fox Talbot okolo roku 18381840 experimentoval s fotogramami rastlín. Ešte pred ním však s fotogramami pracoval Hippolyte Bayard – roku 1837 sa mu podarilo zaobstarať prvé fotogramy na citlivé papiere, ktoré radil chronologicky v albume.
Anna Atkinsová (17991871) bola anglická botanička a fotografka považovaná za prvú osobu, ktorá vydala knihu ilustrovanú fotografickými obrázkami. Niektoré zdroje ju označujú za prvú ženu, ktorá zhotovila fotografiu. Sir John Herschel, priateľ Atkinsa a Childrena, vynašiel fotografický proces kyanotypie v roku 1842. Počas jedného roka Atkinsová tento proces aplikovala na riasy (konkrétne morské riasy) a zhotovovala kyanotypické fotogramy kontaktných kópií „"umiestňovaním sušených rias priamo na kyanotypický papier"“.
Atkinsová vydala vo vlastnom náklade svoje fotogramy v prvom diele "Photographs of British Algae: Cyanotype Impressions" v októbri 1843. Jednalo sa o súkromné vydanie v obmedzenom počte kusov a ručne písaným textom "Photographs of British Algae: Cyanotype Impressions" a jedná sa o prvú knihu ilustrovanú fotografiami.

</doc>
<doc id="679973" url="https://sk.wikipedia.org/wiki?curid=679973" title="Karol Finster">
Karol Finster



</doc>
<doc id="679980" url="https://sk.wikipedia.org/wiki?curid=679980" title="Kalina obyčajná">
Kalina obyčajná

Kalina obyčajná (lat. "Viburnum opulus") je opadavý ker vysoký až 4 m alebo krovito rastúci strom zo sekcie Opulus rodu kalina ("Viburnum").
Rod kalina patrí do čeľade pižmovkovité ("Adoxaceae"), nazývanej aj kalinovité ("Viburnaceae"); v starších systémoch sa zaraďoval do čeľade zemolezovité ("Loniceraceae"/"Caprifoliaceae").
Rozsah taxónu.
V širšom zmysle sa do kaliny obyčajnej zaraďuje aj taxón inde označovaný ako "Viburnum trilobum" (="Viburnum americanum"), a to konkrétne ako poddruh alebo varieta "Viburnum opulus" subsp. [alebo var.] "trilobum" (="Viburnum opulus" subsp. [alebo var.] "trilobum"); "Viburnum trilobum" sa vyskytuje v Severnej Amerike. V najširšom zmysle sa do kaliny obyčajnej okrem toho zaraďuje aj taxón inde označovaný ako "Viburnum sargentii", a to konkrétne napríklad ako poddruh "Viburnum opulus" subsp. "calvescens" či varieta "Viburnum opulus" var. "sargentii" [alebo var. "calvescens"]; "Viburnum sargentii" sa vyskytuje v Ázii.
Opis.
Kalina obyčajná je ker s protistojnými opadavými a laločnatými listami; podobnými listom javora. Laloky listov sú končisté, tupo zúbkaté, listy sú na líci lysé, na rube páperisté, 5 až 10 cm dlhé, na báze zaoblené až zrezané a dlaňovito žilkované. Listové stopky sú 1 až 3 cm dlhé, s jednou až šiestimi veľkými žľazami v hornej časti.
Púčiky sú krátko stopkaté, špicaté, krycie šupiny sú červenkasté až červenohnedé.
Kvety tvoria vrcholové súkvetia, so zväčšenými okrajovými kvetmi, ktoré sú sterilné ale dodávajú celému súkvetiu charakter biologického kvetu. Súkvetie je 5 až 10 cm široké.
Obojpohlavné kvety sú päťlaločné, biele, 5 mm široké, rúrkovité, vo vnútri riedko chlpaté. Kvet má päť tyčiniek, ktoré sú vysunuté z koruny, vlákna biele, peľnice do žlta, blizna je trojlaločná.
Sterilné kvety sú okrajové, päťlaločné, biele, 1,5 až 2,5 cm široké, mierne nepravidelné.
Z obojpohlavných kvetov v strede súkvetia dozrievajú jednosemenné kôstkovice, najprv belavé s červeným líčkom a tuhé, neskoršie celé červené, mäkké, 10 až 15 mm veľké.
Kvitne od júna do júla a semená dozrievajú od septembra do októbra.
Kalina je mrazuvzdorná do cca -30°C a najlepšie sa rozmnožuje semenami alebo zimnými odrezkami. Germinácia môže byť pomalá, niekedy trvá viac ako 18 mesiacov.
Rozšírenie.
Kalina obyčajná (v užšom zmysle) rastie v celej Európe, čiastočne v severnej Afrike a v západnej Ázii na medziach a v kroviskách, na lesných okrajoch bukových a hrabových hájov alebo pripotočných vrbinách. 
Ekológia.
Kalina obyčajná rastie v pribrežných krovinách, lužných lesoch ale aj na krovinatých stráňach a ťažkých ílovitých pôdach. Obľubuje mierne kyslé, neutrálne až mierne zásadité pôdy. Vyskytuje sa od úrovne mora do 
Význam a využitie.
Kalina obyčajná je silné antispazmodikum (zabraňuje alebo znižuje výskyt svalových kŕčov) a výťažky z nej sú často využívané pri liečbe astmy, kŕčov a iných stavov, ako je kolika alebo bolestivá menštruácia. Používa sa tiež ako sedatívum pri nervových stavoch.
Kalina sa vysádza pre spevňovanie brehov potokov a riek, využíva sa v sadovníctve pri parkových úpravách pre nápadné kvety, plody a šarlátové až tmavofialové jesenné sfarbenie listov.
Je známych niekoľko pekných starších odrôd kaliny, napríklad ʻNanumʼ menšieho vzrastu, ʻAureumʼ so žltkastými listami, ʻXanthocarpumʼ so žltými plodmi. Najznámejšia a najpestovanejšia je odroda ʻRoseumʼ, ktorá je spočiatku zelená, neskôr biela v tvare gule, zloženej len zo sterilných kvetov.
Z ovocia sa získava červené farbivo. Zo sušených bobúľ sa dá vyrobiť atrament. Drevo sa dá použiť na výrobu špajlí.
Hrozby a choroby.
Kalina obyčajná je najviac ohrozovaná monofágmi z čeľade voškovité ("Aphididae"), z nich je to predovšetkým
voška maková, "Aphis lantanae" a "Ceruraphis eriophori". Z čeľade byľomorovitých ("Cecidomyiidae") je to "Contarinia viburnorum".
V červenom zozname ohrozených druhov IUCN je kalina obyčajná hodnotená ako najmenej ohrozený druh.

</doc>
<doc id="679987" url="https://sk.wikipedia.org/wiki?curid=679987" title="Falzet">
Falzet

Falzet sa najčastejšie používa na označenie konkrétneho typu kmitania hlasiviek pri tvorbe hlasu. Frekvenčný rozsah, v ktorom je možné falzet tvoriť sa nachádza sčasti nad modálnym hlasom a sčasti sa s ním prekrýva, väčšinou o jednu oktávu. Vzniká čiastočnou alebo úplnou vibráciou väzivových okrajov hlasiviek a produkovať ho vedia obidve pohlavia.
Falzet je jedným zo štyroch hlavných hovorových hlasových registrov rozlišovaných v logopédii. Poznáme celkom štyri hlasové registre alebo vibračné módy hlasiviek. Najnižším z nich je M0 nazývaný aj ako pulzný register. Nad ním sa nachádza M1 nazývaný aj ako hrudný či modálny register. Ešte vyššie siaha M2 nazývaný aj ako falzet alebo hlavový register. Najvyšším z nich je M3 nazývaný aj ako fistula alebo flažoletový register.
Typický znak falzetového registra je počuteľný unikajúci vzduch a charakter zvuku pripomínajúci flautu. Väčšina hlasovo netrénovaných ľudí znie pri používaní falzetu relatívne nehlasne a dýchavične, iba niektorým sa ho bez pedagogického vedenia podarí rozvinúť aj do oveľa hlasnejšej podoby s „kovovým“ alebo "zvonivým" charakterom.
Použitie v speve.
V porovnaní s hrudným hlasom je falzet pre speváka menej fyzicky namáhavý, neponúka toľko volieb v charaktere zvuku a ani taký dynamický rozsah. Falzetový a modálny register sa jeden do druhého automaticky neprelínajú, ak nie je hlasitosť pri prechode dostatočne nízka. Pri absencii moderného hlasového tréningu bude falzet v rozsahu tónov, v ktorých sa prekrýva s modálnym registrom, natoľko tichší a charakterovo odlišný, že prechody medzi týmito dvoma registrami budú nesúvislé a môžu pripomínať jódlovanie alebo zlomenie hlasu. Len najvyššie tóny vo falzetovom registri dokážu byť veľmi hlasné.
Použitie v reči.
Schopnosť hovoriť v rámci falzetového registra je možná pre takmer všetkých mužov a ženy. Používanie falzetu v bežnej reči sa považuje v západnom svete za neobvyklé a najčastejšie sa využíva v kontexte humoru a afektu. Avšak používanie falzetu sa líši podľa kultúry. V určitých kontextoch je používaný napríklad Afroameričanmi, homosexuálnymi mužmi, takisto obyvateľmi juhu Spojených Štátov Amerických a vo Veľkej Británii.
Niektorí ľudia, ktorí hovoria často alebo výlučne vo falzetovom registri, sú identifikovaní logopédmi ako trpiaci dysfóniou. Falzet tiež popisuje momentálne, ale často opakované, výkyvy vo výške tónu a charaktere zvuku vydávané oboma pohlaviami počas zmeny hlasu v období dospievania. Tieto zmeny, často nazývané ako mutovanie, sú však zreteľnejšie a vyskytujú sa častejšie u chlapcov než u dievčat. Neúspech zmeny hlasu v tomto období sa nazýva puberfónia.
Anatomický proces.
Falzetový register sa od hrudného líši predovšetkým v spôsobe činnosti hlasiviek. Pri produkcii hrudného registra hlasu vibrujú celé hlasivky, ale pri produkcii falzetu len väzivové okraje hlasiviek (epitel, povrchová a stredná vrstva lamina propria), pričom samotné telo, alebo hlasivkový sval (thyroarytenoid), každej hlasivky zostáva relatívne uvoľnené.
Prechod z modálneho hlasu na falzet nastáva, keď sa hlasivkové svaly uvoľnia, presunú do bokov hrtana a vibrácie prebiehajú takmer výlučne vo väzivových okrajoch hlasiviek. To umožní napínačom (sval crycothyroid) natiahnuť hlasivkové väzy viac a ľahšie ako pri modálnom registri, čím vzniká veľké pozdĺžne napätie na hlasivkových väzivách. Aj po dosiahnutí maximálnej dĺžky hlasiviek môžu napínače napätie naďalej zvyšovať za účelom ďalšieho zvýšenia produkovaného tónu. Niektorí speváci pociťujú svalovú úľavu, keď prechádzajú z modálneho registra do falzetového.
U skúsených spevákov možno vo falzete (pri pohľade na hlasivky zhora) vidieť ako prúd vydychovaného vzduchu prerušujú väzivové okraje hlasiviek, ktoré prichádzajú do kontaktu pozdĺž celej dĺžky počas každého cyklu. Toto prerušenie zapríčiňuje v priedušnici zvyšovanie tlaku vzduchu, ktorý hlasivky od seba v istom momente oddelí. Vzniká tak oválna medzera, cez ktorú určitý objem vzduchu unikne, čím sa tlak vo vnútri priedušnice zníži. Táto oválna štrbinka sa (pri pohľade na hlasivky spredu) otvára postupne zospodu nahor. Keď väzivové okraje hlasiviek štrbinu uzatvárajú, rovnako tak prebieha dej od dola smerom nahor. Arytenoidné chrupky počas celého tohto procesu zostávajú blízko pri sebe. Cyklické opakovanie tohto pohybu vytvára tón. U neskúsených spevákov v strede medzi okrajmi oboch hlasiviek zostáva trvalý oválny otvor, cez ktorý neustále uniká určitý objem vzduchu. Dĺžka alebo veľkosť rozostupu medzi hlasivkami sa môže meniť, ale je známe, že sa zväčšuje, ako sa zvyšuje tlak vypudzovaného vzduchu. Niektorí speváci dokonca nechávajú chrupavkovú časť hlasivkovej štrbiny otvorenú a iba predné dve tretiny hlasiviek sa zúčastňujú vibrácie. Objavuje sa aj jav známy ako damping, kedy sa pri stúpaní tónu veľkosť oválnej medzery zmenšuje, až do tej miery, že sa objaví iba štrbinka.
Ženský falzet.
Obe pohlavia sú fyzicky schopné produkcie falzetového registra. Pred výskumom, ktorý uskutočnili vedci v 50-tych a 60-tych rokoch minulého storočia, sa verilo, že falzet dokážu produkovať len muži. Jedno z možných vysvetlení, prečo nebol ženský falzet rozpoznaný skôr, je, že keď muži vydávajú falzet, dochádza k oveľa výraznejšej zmene farby tónu a dynamiky medzi modálnym a falzetovým registrom než u ženských hlasov. To je čiastočne spôsobené rozdielom v dĺžke a veľkosti hlasiviek a priestorov nad nimi, ale aj rozdielom v rozsahoch, v ktorých sa produkuje. Videozáznamy zo stroboskopie však dokazujú, že ženy môžu a skutočne produkujú falzet, a elektromyografické štúdie niekoľkých popredných logopédov a hlasových pedagógov poskytujú ďalšie potvrdenie.
Napriek týmto vedeckým dôkazom, sa fakt existencie "ženského falzetu" medzi učiteľmi spevu najprv neujal. Argumenty proti existencii ženského falzetu ale nie sú v súlade s aktuálnymi fyziologickými dôkazmi. Niektorí priekopníci v oblasti hlasovej pedagogiky, ako Margaret Green a William Vennard, v 50-tych rokoch rýchlo prijali vedecké poznatky a usilovali sa o zachytenie biologického procesu ženského falzetu na film. Dokonca začlenili svoj výskum do svojej pedagogickej metódy výučby speváčok. Iní odmietli túto myšlienku prijať a opozícia voči konceptu ženského falzetu pokračovala medzi niektorými učiteľmi spevu dlho po tom, čo vedecké dôkazy preukázali jeho existenciu. Uznávaný operný spevák a učiteľ spevu Richard Miller vo svojej publikácii z roku 1997 "National Schools of Singing: English, French, German, and Italian" poukázal na to, že zatiaľ čo nemecká škola učiteľov spevu vo veľkej miere prijala myšlienku ženského falzetu do pedagogickej praxe, vo francúzskej a anglickej škole existuje rozkol, a v talianskej škole pretrváva úplné odmietanie. Vo svojej knihe z roku 2004 "Solutions for Singers: Tools For Performers and Teachers" Miller povedal: "Je nelogické hovoriť o ženskom falzete, pretože žena nie je schopná produkovať vo vysokých polohách farbu tónu radikálne odlišnú od jej "mezza voce" alebo "voce piena in testa"."
Iní autori kníh o výučbe spevu však považovali ignorovanie ženského falzetu za veľký problém. Napríklad McKinney, ktorý vyjadril znepokojenie nad tým, že mnohé knihy o umení spevu úplne ignorujú alebo prehliadajú koncept ženského falzetu, alebo trvajú na tom, že ženy falzet nemajú, tvrdí, že mnohé mladé speváčky si mýlia falzet s hornou časťou modálneho hlasu. Verí, že táto chyba viedie k nesprávnej identifikácii mladých speváčok, ktoré by mali byť klasifikované ako altá a mezzosoprány, ako soprány, pretože tieto nižšie hlasové typy dokážu spievať vo vysokých polohách pomocou ich falzetového registra.

</doc>
<doc id="679988" url="https://sk.wikipedia.org/wiki?curid=679988" title="LĽR">
LĽR



</doc>
<doc id="679990" url="https://sk.wikipedia.org/wiki?curid=679990" title="Luhanská národná republika">
Luhanská národná republika



</doc>
<doc id="679993" url="https://sk.wikipedia.org/wiki?curid=679993" title="Liga národov CONCACAF 2019-20">
Liga národov CONCACAF 2019-20



</doc>
<doc id="679994" url="https://sk.wikipedia.org/wiki?curid=679994" title="Viburnum opulus">
Viburnum opulus



</doc>
<doc id="679995" url="https://sk.wikipedia.org/wiki?curid=679995" title="Basso profondo">
Basso profondo

Basso profondo (z tal. „basso“ – bas, „profondo“ – hlboký), niekedy nepresne nazývaný aj kontrabas, je typ basového mužského hlasu, o oktávu nižší než bežný bas. Je to najhlbší hlas, aký existuje. Basso profondo má americký spevák Tim Storms, držiteľ Guinnessovho rekordu za najnižší tón, aký bol kedy človekom vytvorený. Ľudské ucho ho nevníma, pretože ide o infrazvuk. Dokáže ho počuť iba slon a iné zvieratá, ktoré sa dorozumievajú na nízkych frekvenciách, okrem nich ho vedia zachytiť iba špeciálne prístroje určené na vedecké merania. Ani sám Storms svoj najnižší tón nepočuje, fyzicky však cíti jeho fonáciu v hrtane.
V opere zvykne basso profondo spievať staršie, záporné postavy, kráľov a podobné autority, príkladom je postava kňaza Sarastra v Mozartovej opere "Čarovná flauta" či kráľ Marke vo Wagnerovej opere "Tristan a Izolda". V populárnej hudbe je basso profondo zriedkavý, zo slovenských spevákov je ním ADONXS, ktorý má však rozsah až po tenor, majiteľom tohto hlasu je aj Avi Kaplan z a cappella skupiny Pentatonix. Najznámejším basso profondo vo filme je americký herec James Earl Jones, ktorý prepožičal svoj hlas napr. postave Dartha Vadera v "Star Wars".
Speváci, ktorí v spodnom registri dosahujú až po F1, o celú oktávu nižšie než bas, sa nazývajú oktávisti. Vyskytujú sa najmä v ruských ortodoxných zboroch.

</doc>
<doc id="679998" url="https://sk.wikipedia.org/wiki?curid=679998" title="Corpus Delicti">
Corpus Delicti



</doc>
<doc id="680002" url="https://sk.wikipedia.org/wiki?curid=680002" title="Góly – body – sekundy">
Góly – body – sekundy

Góly – body – sekundy (od 1. januára 1993 do 31. decembra 2003 Šport STV, od 1. januára 2004 do 9. októbra 2004 Športové správy STV) je spravodajská relácia STVR, ktorá sa vysiela od 11. marca 1956 na televíznej stanici Jednotka. Moderátormi relácie sú Ján Hudok, Ľuboš Hlavena a Patrik Mitas.

</doc>
<doc id="680006" url="https://sk.wikipedia.org/wiki?curid=680006" title="Skalka (vrch v Štiavnických vrchoch; 882 m n. m.)">
Skalka (vrch v Štiavnických vrchoch; 882 m n. m.)

Skalka () je vrch v Štiavnických vrchoch. Leží nad obcou Banský Studenec, približne východne od centra Banskej Štiavnice. 
Poloha.
Masív sa nachádza vo východnej časti pohoria, v geomorfologickom podcelku Skalka. Vrch leží v Banskobystrickom kraji, v okrese Banská Štiavnica a v katastrálnom území obce Banský Studenec. Najbližšími sídlami sú na južnom úpätí ležiaci Banský Studenec a západne situovaná Banská Belá a Banská Štiavnica. Vrch patrí do Chránenej krajinnej oblasti Štiavnické vrchy.
Opis.
Skalka dominuje východnej časti pohoria, pričom je súčasťou hrebeňa, vedúceho od Banskej Štiavnice východným smerom a pokračujúcim na sever k vrchu Strela (). Západným smerom susedí Anderloch (), južným Diely () a Buzalkov vrch (), východným smerom leží vrch Fiľakovo () a Holý vrch () a severným Tri kamene () a Strela. Oblasť patrí do povodia Hrona, kde vodu odvádzajú zo severných, západných i južných svahov prítoky Jasenice a z východných prítoky Bystrého potoka. Na vrchol nevedie značený chodník. 
Výhľady.
Hustý porast vrchu neumožňuje rozhľad. Z malých lokalít s riedkou a nižšou vegetáciou možno vidieť okolité vrchy Štiavnických vrchov, pri vhodných podmienkach tiež Vtáčnik, Kremnické vrchy, Nízke Tatry, Poľanu a Javorie.
Prístup.
Na vrchol nevedie žiadny značený chodník, no sedlom na západnom úbočí vedie zeleno značený chodník z Banského Studenca do sedla Volárska.

</doc>
<doc id="680007" url="https://sk.wikipedia.org/wiki?curid=680007" title="Ladislav Noel">
Ladislav Noel

Ladislav Noel (* 21. jún 1922, Teplička nad Váhom† 29. september 1996, Bratislava) bol slovenský fotograf, pôsobiaci v Bratislave.
Život.
Narodil sa v sklárskej rodine a po búrlivej mladosti zakotvil v roku 1938 v Bratislave, kde si obľúbil fotografiu. Tvoril fotografiu vedeckú, propagačnú a reportážnu. Rozpracoval metodiky tvorby fotografických výstav, je autorom mnohých kníh o fotografii. Od roku 1953 pracoval ako vedúci metodik pre fotografiu v SÚĽUTe pri Slovenskom výbore pre veci umenia v Bratislave, kde zotrval 30 rokov. Napísal 46 publikácií, je autorom viac než 1000 odborných článkov. Pracoval aj ako osvetový pracovník, 7 rokov prednášal metodiku fotografie na FAMU v Prahe. Jeho cieľom bolo skúmať fotografiu z celospoločenského hľadiska - sociálneho, didaktického, výchovného, metodického. Zomrel v Bratislave v roku 1996. Jeho početnú zbierku fotografií odovzdala po jeho smrti v roku 1996 jeho manželka do Archívu národného trustu pre historické miesta a krajinu Slovenska.

</doc>
<doc id="680008" url="https://sk.wikipedia.org/wiki?curid=680008" title="Alen Panov">
Alen Panov

Alen Volodymyrovyč Panov (; * 14. február 1978, Berehovo, Zakarpatská oblasť, Ukrajinská SSR, ZSSR) je ukrajinský diplomat, právnik, verejný činiteľ. Profesor a vedúci Katedry medzinárodnej politiky Fakulty medzinárodných ekonomických vzťahov Užhorodskej národnej univerzity.
Životopis.
Narodil sa 14. februára 1978 v Berehove na Ukrajine a získal titul kandidáta historických vied a doktora filozofie od Užhorodskej národnej univerzity. Začal svoju kariéru ako učiteľ a lektor na univerzite.
Od roku 1999 bol stálym národným predstaviteľom (vedúcim misie) v Karpatskom euroregióne. – prvej medzinárodnej regionálnej organizácii v postsocialistických krajinách východnej Európy, združujúcej 23 regiónov z Maďarska, Poľska, Rumunska, Slovenska, Ukrajina. V roku 2002 sa stal zástupcom primátora Užhorodu. Od roku 2006 bol ukrajinským konzulom v Maďarsku so sídlom v Nyíregyháze. Počas svojej diplomatickej misie vyhral proces o obmedzení možností miestneho pohraničného styku pre občanov Ukrajiny na maďarskom súde. To bol prvý precedens v konzulárnej praxi Ukrajiny a EÚ, ktorý neskôr potvrdil aj Európsky súdny dvor.
Od roku 2010 je profesorom a vedúcim akademickej katedry medzinárodnej politiky Užhorodskej národnej univerzity. Autor 16 monografií a kníh. Zahraničný člen Orgánu Maďarskej akadémie vied. Predseda Zväzu ukrajinských diplomatov, riaditeľstvo Zakkarpattya od roku 2011. Autor myšlienky a zakladateľ Záhradného námestia Márii Terézii v Užhorode, ktoré bolo prvým súkromným záhradným námestím na Ukrajine. Autor konceptu Užhorodská renesancia, v rámci ktorej sa venuje obnove antických kaštieľov na historickom Hradnom vrchu.

</doc>
<doc id="680013" url="https://sk.wikipedia.org/wiki?curid=680013" title="Le Belov-van ’t Hoffov vzťah">
Le Belov-van ’t Hoffov vzťah

Le Belov-van ’t Hoffov vzťah hovorí, že počet stereoizomérov organických zlúčenín, ktoré neobsahujú rovinu symetrie, je 2"n", kde "n" je počet asymetrických uhlíkových atómov. Túto hypotézu oznámili Joseph Achille Le Bel a Jacobus Henricus van ’t Hoff zároveň v roku 1874 a popisovala všetky vtedy známe molekulárne asymetrie.
U aldohexóz sú napríklad štyri uhlíkové atómy asymetrické, takže podľa Le Belovho-van ’t Hoffovho vzťahu má takáto zlúčenina 24 = 16 stereoizomérov. Takto skutočne i je: tieto zlúčeniny predstavujú dva enantioméry ôsmych rôznych diastereomérov (alóza, altróza, galaktóza, glukóza, gulóza, idóza, manóza a talóza).

</doc>
<doc id="680015" url="https://sk.wikipedia.org/wiki?curid=680015" title="The Right Stuff">
The Right Stuff

The Right Stuff môže byť:

</doc>
<doc id="680018" url="https://sk.wikipedia.org/wiki?curid=680018" title="The Right Stuff (kniha)">
The Right Stuff (kniha)

The Right Stuff je kniha, ktorú napísal americký novinár a spisovateľ Tom Wolfe v roku 1979.
Kniha opisuje príbehy prvých amerických astronautov programu Mercury, ich manželiek a skúšobných pilotov ako napríklad Chuck Yeager. V knihe sa spomína rivalita so Sovietskym zväzom, skúšobné lety s experimentálnym raketovým lietadlom X-15, začiatky amerického vesmírneho programu, kultúra a rodinný život skúšobných pilotov. Pojmom „right stuff“ (doslovný preklad „správna vec“) Wolf v knihe charakterizuje súbor psychických vlastností, ktoré musia skúšobní piloti mať, aby boli schopní vykonávať svoju vysokorizikovú prácu.
Roku 1980 kniha získala ocenenie National Book Award. V roku 1983 bola aj sfilmovaná. V roku 2022 bol vydaný prvý slovenský preklad s názvom "Správna posádka".

</doc>
<doc id="680020" url="https://sk.wikipedia.org/wiki?curid=680020" title="OKB-1">
OKB-1



</doc>
<doc id="680021" url="https://sk.wikipedia.org/wiki?curid=680021" title="Atlantic Missile Range">
Atlantic Missile Range



</doc>
<doc id="680025" url="https://sk.wikipedia.org/wiki?curid=680025" title="Majstrovstvá Európy v ľadovom hokeji hráčov do 19 rokov 1971">
Majstrovstvá Európy v ľadovom hokeji hráčov do 19 rokov 1971

Majstrovstvá Európy v ľadovom hokeji hráčov do 19 rokov 1971 boli štvrté juniorské majstrovstvá Európy v ľadovom hokeji. Majstrami Európy sa po tretíkrát stali hokejisti Sovietskeho zväzu.
Skupina A.
Turnaj Skupiny A sa hral od 27. decembra 1970 do 3. januára 1971 v Prešove v Česko-Slovensku.
Konečné poradie.
Nórsko malo zostúpiť do Skupiny „B“ ME 1972, ale nezostúpilo, lebo Rumunsko ako víťaz skupiny „B“ ME 1971 sa vzdalo možnosti hrať Skupinu „A“.
Skupina B.
Turnaj Skupiny B sa hral od 28. decembra 1970 do 3. januára 1971 v Bukurešti v Rumunsku.
Konečné poradie.
Rumunsko mohlo postúpiť do Skupiny „A“ ME 1972, ale vzdalo sa tejto možnosti.

</doc>
<doc id="680027" url="https://sk.wikipedia.org/wiki?curid=680027" title="Peter René Baumann">
Peter René Baumann



</doc>
<doc id="680028" url="https://sk.wikipedia.org/wiki?curid=680028" title="Kennedy William Gordy">
Kennedy William Gordy



</doc>
<doc id="680029" url="https://sk.wikipedia.org/wiki?curid=680029" title="Marion Anne Perrine Le Pen">
Marion Anne Perrine Le Pen



</doc>
<doc id="680030" url="https://sk.wikipedia.org/wiki?curid=680030" title="Jean Louis Marie Le Pen">
Jean Louis Marie Le Pen



</doc>
<doc id="680031" url="https://sk.wikipedia.org/wiki?curid=680031" title="Ignác Martinovič">
Ignác Martinovič

Ignác Martinovič (* 20. júl 1755, Pešť, Uhorsko† 20. máj 1795, Budín) bol uhorský učenec, filozof, spisovateľ a vodca hnutia jakobínov.
Biografia.
Martinovič pracoval ako tajný agent a od začiatku svojej akademickej kariéry sympatizoval s novými radikálnymi liberálnymi myšlienkami.
Osvietenský absolutizmus skončil v Uhorsku za Leopoldovho nástupcu Františka II. (vládol v rokoch 1792 – 1835), ktorý si vytvoril averziu voči zmenám, čo spôsobilo Uhorsku desaťročia politickej stagnácie. Nový panovník, cisár František II., kvôli týmto činom odvolal Martinoviča a jeho kolegu Ferenca Gotthardiho, bývalého šéfa tajnej polície. Obmedzením slobody tlače sa cisár František II snažil zabrániť šíreniu revolučných myšlienok. Cisár začal vyšetrovanie proti autorom už vydaných diel a zhabal ich brožúry, vrátane troch Martinovičových diel, ktoré však boli vydané bez mena autora. Nečakaná udalosť však radikálne zmenila jeho osud: Dostal tajný list priamo z Parížskej komúny, samotného centra Francúzskej revolúcie, s takými signatármi ako Maximilien de Robespierre, Saint-Just a Georges Danton. List vyzdvihoval jeho vedeckú kariéru a talent, no jeho hlavným cieľom bolo presvedčiť ho – ako „najschopnejšieho človeka v Uhorsku“ – organizovať revolučné hnutia a radikalizovať existujúce spoločnosti a skupiny v mene „ Práva človeka a občana“ v Uhorsku a iných habsburských oblastiach. Martinovič následne založil rozsiahlu organizáciu hnutí a tajných organizácií, ktorých členov získaval väčšinou z „dôveryhodných“ už existujúcich radikálnych spoločností. Vo svojom Oratio pro Leopolda II. Martinovič  výslovne uvádza, že má byť uznaná len právomoc, ktorá vyplýva zo spoločenskej zmluvy; aristokraciu videl ako nepriateľa ľudstva, pretože bránila ľuďom vo vzdelaní. Mal na starosti rozprúdenie vzbury proti šľachte medzi uhorskými nevoľníkmi. V ďalšom zo svojich diel, Katechizmus ľudí a občanov, tvrdil, že občania majú tendenciu brániť sa akejkoľvek represii a že suverenita spočíva na ľude.
V roku 1794 nadobudol revolučný tlak v Uhorsku dve podoby, nacionalistický aristokratický z radov nižších šľachticov a šľachty a rovnostársku jakobínsku formu z buržoázie. Martinovič tak založil dva republikánske tajné kluby: jeden pre aristokratických členov („Compagnie des Réformateurs“) a jeden pre členov s buržoáznym pôvodom („Liberté Égalité Fraternité“). Pre každú spoločnosť napísal Martinovič samostatný „katechizmus“. Martinovič však bol zatknutý vo Viedni a rýchlo sa obrátil proti svojim maďarským jakobínom, čím sa ukončilo hnutie jakobínov v Uhorsku. Martinovič bol odsúdený na smrť za velezradu.

</doc>
<doc id="680032" url="https://sk.wikipedia.org/wiki?curid=680032" title="Almaty">
Almaty



</doc>
<doc id="680036" url="https://sk.wikipedia.org/wiki?curid=680036" title="Le Belov-van 't Hoffov vzťah">
Le Belov-van 't Hoffov vzťah



</doc>
<doc id="680038" url="https://sk.wikipedia.org/wiki?curid=680038" title="Rajón (Ukrajina)">
Rajón (Ukrajina)

Rajón () je územnosprávna jednotka vyššej úrovne, na ktoré sa delí oblasti na Ukrajine.
V roku 2020 prebehla reforma, pri ktorej sa znížil počet rajónov zo 490 na 136. Zároveň sa do rozšírených, prípadne novovytvorených rajónov začlenili bývalé mestá oblastného významu, ktoré boli pod správou oblastí. Mestá Kyjev a Sevastopoľ nie sú súčasťou rajónu, pretože majú zvláštne postavenie.
De iure je na Ukrajine ale 140 rajónov, pretože v Autónomnej republike Krym, v súčasnosti okupovanej Ruskom, neprebehla plánovaná redukcia 14 rajónov na 10 nových. Ďalších 7 rajónov je na nekontrolovanom území Luhanskej a Doneckej oblasti.

</doc>
<doc id="680039" url="https://sk.wikipedia.org/wiki?curid=680039" title="Aldotetróza">
Aldotetróza



</doc>
<doc id="680040" url="https://sk.wikipedia.org/wiki?curid=680040" title="Ketotetróza">
Ketotetróza



</doc>
<doc id="680041" url="https://sk.wikipedia.org/wiki?curid=680041" title="Stanak">
Stanak

Stanak alebo rusag je historické označenie pre najvyššie zhromaždenie privilegovaných stavov a vrstiev v stredovekej Bosne. Termín bol prvýkrát použitý v listine bosnianskeho bána Tvrtka I. Funkcie a kompetencie stanaku zahŕňali najdôležitejšie štátne záležitosti ako je otázka nástupníctva a voľby kráľa. Na zhromaždení sa mohli zúčastniť všetci bosnianski šľachtici a bol zvolávaný vládcami Bosny. Vplyv stanaku sa menil v závislosti od moci panovníkov.
Terminológia a etymológia.
V Bosnianskom kráľovstve sa termín stanak najčastejšie používa pre označenie krajinského zhromaždenia. Ďalej termíny ako "sva Bosna" (čo znamená: celá Bosna) alebo Bosna či rusag bosanski, ktoré označujú snem. Rusag okrem toho, že označuje stanak je názov aj pre celú Bosnu. Slovo rusag bolo pravdepodobne odvodené od maďarského slova "ország"štát alebo parlament, čo svedčí o spojitostiach medzi Bosnou a Uhorskom. Ďalej latinské termíny ako: "consilium", "universale", "colloquium", "collatio" a "adunacio". Stanak označuje aj rôzne typy súdov, zhromaždení od mestskej rady až po šľachtu. Na území Chorvátska, Bosny a Dubrovníckej republiky stanak označoval stredoveký súd ad hoc, zvolaný na vyriešenie sporu medzi stranami. Niekedy sa označuje pod názvami ako "sbor", "zbor" alebo "porota", pretože bola zložená zo sudcov a porotcov. V Dubrovníckej republike úradníci používali latinské alebo talianske tvary ako napríklad: "conseyo", "consiglio", "assunamento", "collegio", "universita" a iné.
Dejiny.
V stredovekej Bosne stanak označoval snem alebo zhromaždenie šľachtických rodov, ktoré spolu s panovníkom rozhodovali o štátnych záležitostiach. Termín bol prvýkrát použitý v listine bosnianskeho bána Tvrtka I. z roku 1354 pod názvom: "Stanak sve zemlje Bosne i daljnjih kraja Zagorja i Humske zemlje". Stanak bol zvyčajne zvolávaný vládcom, ktorý mu predsedal a viedol zasadanie. V prípade neplnoletosti panovníka snem zvolával a viedol regent, ako bol napríklad zvolaný v roku 1354 na začiatku vlády bosnianského bána Tvrtka I. jeho matkou Jelenou do Mile. Stanak sa zaoberal otázkami nástupníctva, voľby kráľa, korunovácie, zosadnutia z trónu alebo vnútorných nepokojov. Taktiež rozhodoval o uzavretí, podpísaní zmlúv alebo v otázkach predaja a postúpenia územia či v iných dôležitých otázkach. Na základe rozhodnutia stanaku panovník vydával kráľovské listiny. Stanak sa zvyčajne konal na miestach, kde aktuálne sídlil panovnícky dvor ako napríklad v Mile, Milodraži, Bobovaci, Kraljeva Sutjeska a Jajce.
Právo zúčastniť sa na zasadaní stanaku mal každý bosniansky "knez" od magnátov až po nižšiu šľachtu "vlastela". Naopak stanaku sa nemohol zúčastniť klérus Bosnianskej cirkvi, ktorý nepatril k "vlastvele". Úloha Bosnianskej cirkvi na sneme nie je jasná. Pravdepodobne ovplyvňovala rozhodnutia prostredníctvom magnátov. Funkcie a kompetencie stanaku zahŕňali najdôležitejšie štátne záležitosti ako je otázka nástupníctva a voľby kráľa, navzdory vládnucej dynastie Kotromanićovcov, pretože dedičské právo a ani primogenitúra nebola zavedená v Bosnianskom kráľovstve. Ďalej do funkcie stanaku patrila zahraničná politika alebo diplomacia. Konečné rozhodnutia boli v rukách vplyvných šľachtických rodoch. Niekedy stanak zvolali sami magnáti, keď v krajine vypukli nepokoje, nástupnícka kríza alebo boj o trón. Vplyv stanaku vyvrcholil medzi rokmi 13901420. Po zoslabnutí kráľovskej moci sa zhromaždenie rozrástlo o ďalších členov nižšej šľachty. Koncom 14. a začiatkom 15. storočia začal strácať svoj význam. V polovici 15. storočia sa stanak zvolával veľmi zriedkavo a výnimočne. Srbský historik Sima Ćirković a väčšina juhoslovanských historikov považovalo existenciu stanaku za prvok bosnianskej identity a jednoty. Naopak americký historik John Van Antwerp Fine tvrdil, že to ilustruje slabosť panovníka a decentralizáciu štátu.
Stanak sa niekedy používal na označenie mestského zhromaždenia alebo súdu na území dnešného Chorvátska a Bosny a Hercegoviny. Stanak sa v latinských a talianskych písomných zdrojoch objavuje oveľa častejšie ako mnohé iné tvary. Termín pravdepodobne prenikol z hovorového jazyka domáceho obyvateľstva. Ďalej sa mestský súd spomínal v zmluvách medzi mestom Dubrovník a srbskými vladármi už od konca 12. storočia. Súdy sa pravidelne zvolávali, aby prediskutovali hraničné a majetkové spory medzi Dubrovníkom a srbskými panovníkmi. Zhromaždenia sa konali na určitých miestach, napríklad s obyvateľmi z Rašky v Šumete, zo Zachlumska v Zatone a zo Zety pri Kostole svätého Hilariona v Mlini. Zvyčajne sa stretávali podľa potreby alebo počas jesene a zimy (od Michala až do Juraja). Priebeh súdu je možné zrekonštruovať na základe štatútov mesta Dubrovník z roku 1272. Obe strany museli potvrdiť rozsudok alebo odovzdať vinníka. Často sa stávalo, že samotní účastníci sa dohodli na dátume stretnutia na súde. Ak jedna zo strán bez oprávneného dôvodu neprišla na súd okamžite spor prehrala. Koncom 14. a začiatkom 15. storočia začal strácať svoj význam, keďže územia miest Pelješac, Ston a Konvale prešli pod nadvládu Dubrovníckej republiky, zúžila sa súdna oblasť stanaku. Okrem toho sa zistilo, že strany sa oveľa častejšie obracali na súdne orgány jednej alebo druhej strany. Úpadok stanaku sa vystupňoval v čoraz častejšom zasadaní tohto súdu. Niekedy trvalo desiatky rokov, kým sa spory nahromadili.

</doc>
<doc id="680042" url="https://sk.wikipedia.org/wiki?curid=680042" title="2004 XR190">
2004 XR190



</doc>
<doc id="680044" url="https://sk.wikipedia.org/wiki?curid=680044" title="Mul">
Mul



</doc>
<doc id="680046" url="https://sk.wikipedia.org/wiki?curid=680046" title="Mulica">
Mulica



</doc>
<doc id="680047" url="https://sk.wikipedia.org/wiki?curid=680047" title="Strela (vrch v Štiavnických vrchoch)">
Strela (vrch v Štiavnických vrchoch)

Strela () je vrch v Štiavnických vrchoch. Leží nad obcou Banská Belá, približne (severo)východne od centra Banskej Štiavnice. 
Poloha.
Masív sa nachádza vo východnej časti pohoria, v geomorfologickom podcelku Skalka. Vrch leží v Banskobystrickom kraji, v okrese Banská Štiavnica a v katastrálnom území obce Banská Belá. Najbližšími sídlami sú severným smerom ležiaci Kozelník, západne situovaná Banská Belá a Banská Štiavnica a južne ležiaci Banský Studenec. Vrch patrí do Chránenej krajinnej oblasti Štiavnické vrchy.
Opis.
Strela je súčasťou hrebeňa, ktorý vedie od Skalky () severným smerom. Východne susedí sedlom oddelený vrch Tri kamene (), severne leží Marcička (), západne Kytla () a Vtáčnik () a južným smerom Skalka a Anderloch (). Oblasť patrí do povodia Hrona, kde vodu odvádzajú prítoky Jasenice. Vrcholom prechádza značený chodník z Kozelníka do sedla Volárska. 
Výhľady.
Hustý porast vrchu Strela neumožňuje rozhľad. Z malých lokalít s riedkou vegetáciou na úbočí možno vidieť okolité vrchy Štiavnických vrchov, pri vhodných podmienkach zriedkavo tiež Vtáčnik, Kremnické vrchy, Veľkú Fatru, Nízke Tatry a Poľanu.

</doc>
<doc id="680051" url="https://sk.wikipedia.org/wiki?curid=680051" title="Marina and the Diamonds">
Marina and the Diamonds



</doc>
<doc id="680052" url="https://sk.wikipedia.org/wiki?curid=680052" title="Tri kamene">
Tri kamene

Tri kamene () je vrch v Štiavnických vrchoch. Leží nad obcou Dubové, približne (severo)východne od centra Banskej Štiavnice. 
Poloha.
Masív sa nachádza vo východnej časti pohoria, v geomorfologickom podcelku Skalka. Vrch leží v Banskobystrickom kraji, na hranici okresov Banská Štiavnica a Zvolen a zasahuje na katastrálne územie obce Banská Belá a Dubové. Najbližšími sídlami sú severným smerom ležiaci Kozelník a severovýchodne situované Dubové, západne sa nachádza Banská Belá a Banská Štiavnica, južne Banský Studenec a východne Dobrá Niva. Vrch patrí do Chránenej krajinnej oblasti Štiavnické vrchy.
Opis.
Tri kamene sú dvojvrcholový masív, pričom na niektorých mapách je týmto názvom označený nižší () vrchol. Vrch je súčasťou hrebeňa, ktorý vedie od Skalky () severným smerom a cez susednú Strelu () pokračuje západným smerom na Vtáčnik (). Severným smerom susedí Marcička () a Kmotra (), východným leží Ďurianová (), južným Holý vrch (), Skalky () a Anderloch () a západným je sedlom oddelená Strela a Kytla (). Oblasť patrí do povodia Hrona, kde vodu zo západnej časti odvádzajú prítoky Jasenice a z východnej prítoky Neresnice. Na vrchol nevedie značená trasa, no chodník z Dubového prechádza blízkym sedlom Volárska. 
Výhľady.
Lesný porast vrcholu neumožňuje rozhľad, ten je možný z úbočia, kde je viacero menších horských lúk. Z vhodných lokalít s nízkou vegetáciou možno vidieť okolité vrchy Štiavnických vrchov a susedného Javoria, pri dobrých podmienkach tiež Vtáčnik, Kremnické vrchy, Veľkú Fatru, Nízke Tatry a Poľanu.
Prístup.
Na vrchol nevedie značená trasa, no západne vedie blízkym sedlom zelená značka.

</doc>
<doc id="680053" url="https://sk.wikipedia.org/wiki?curid=680053" title="Zoznam rajónov na Ukrajine do roku 2020">
Zoznam rajónov na Ukrajine do roku 2020

Toto je zoznam ukrajinských rajónov pred reformou v roku 2020.

</doc>
<doc id="680054" url="https://sk.wikipedia.org/wiki?curid=680054" title="Sozialistische Einheitspartei Deutschlands">
Sozialistische Einheitspartei Deutschlands



</doc>
<doc id="680055" url="https://sk.wikipedia.org/wiki?curid=680055" title="Faik Ali Ozansoy">
Faik Ali Ozansoy

Faik Ali Ozansoy (* 10. marec 1876, Diyarbakır – † 1. október 1950, Ankara) bol turecký politik, básnik a pedagóg. Bol mladším bratom Süleymana Nazifa, významného spisovateľa a prominentného člena politickej strany Výbor pre Úniu a pokrok. Faik Ali bol jedným z popredných básnikov a spisovateľov literárneho obdobia Servet-i Fünun a Fecr-i Âti. Počas prvej svetovej vojny slúžil Ozansoy ako guvernér mesta Kütahya. Ozansoy sa preslávil najmä tým, že počas arménskej genocídy zachránil životy tisícom Arménov. Kvôli ochrane života arménskych kresťanov bol Ozansoy svojimi súčasníkmi známy ako „guvernér neveriacich“. Počas pamätného dňa arménskej genocídy - 24. apríla 2013 navštívili jeho hrob rôzne významné osobnosti arménskej a tureckej komunity aby mu vzdali úctu.
Mladosť.
Faik Ali Ozansoy, ktorý sa pôvodne volal Mehmet Faik, sa narodil 10. marca 1876 v Diyarbakır, vtedy Osmanskej ríši. Narodil sa v rodine, ktorá bola známa svojou poetickou zručnosťou. Jeho otec, Saîd Paşa, bol známy historik Diyarbakıru. Jeho matka, Ayşe Hanim, bola dcérou významného člena tureckého kmeňa Akkoyunlu. Ozansoy mal dve sestry a brata Süleymana Nazifa, ktorý bol slávnym tureckým básnikom a politikom.
Arménska genocída.
Počas arménskej genocídy vykonával Ozansoy funkciu guvernéra provincie Kütahya. Keď Ozansoyovi dorazili príkazy na deportácie, odmietol ich vykonať. Jeho brat Suleyman Nazif v liste trval na tom, že sa „nezúčastní na tomto podujatí, vzhľadom na česť našej rodiny“. Kým mnohí Arméni boli deportovaní cez Kutahyu do ďalších destinácií, Ozansoy ich chránil a poskytoval im prístrešie. Potom bol pozvaný do Konštantínopolu (dnes Istanbulu), aby vysvetlil svoje činy voči Arménom.
Kým Ozansoy v hlavnom meste vyjednával s Mehmedom Talaatom, šéf polície v Kutahyi Kemal Bey využil Ozansoyovu neprítomnosť a prinútil mnohých Arménov v provincii konvertovať na islam. V dôsledku toho mnohí Arméni konvertovali, aby sa zachránili pred deportáciou. Po návrate do Kutahye bol Ozansoy pobúrený hromadnými konverziami. Okamžite odvolal Kemala Beya zo svojho postu a prehodnotil situáciu tak, že sa Arménov z Kutahyi spýtal, či chcú zostať moslimami. Všetci, s výnimkou jedného, sa rozhodli zostať kresťanmi.
Po arménskej genocíde Ozansoy odmietol ďakovný dar od Arménov pozostávajúci z 500 zlatých a namiesto toho zlato odovzdal na pomoc arménskym utečencom. Finančné prostriedky boli použité na zriadenie vývarovne a školy. Ali Faik vymenoval Stepana Stepanyana za prvého riaditeľa školy.
Neskorší život.
Po skončení prvej svetovej vojny a založení Tureckej republiky Faik Ali Ozansoy pokračoval v práci politika, presťahoval sa do Istanbulu, kde sa stal starostom mestských častí Üsküdar a Beyoğlu. Počas vlády Damata Ferida Pašu bol vymenovaný za námestníka ministra zahraničných vecí. V marci 1919 pôsobil niekoľko mesiacov ako guvernér provincie Diyarbakır. Vrátil sa do Istanbulu, kde sa stal učiteľom francúzštiny na škole "Mulkiye Mektep". V rokoch 1930-32 pôsobil ako námestník ministerstva vnútra. V roku 1933 sa presťahoval do Ankary so svojím synom Munisom a venoval sa literatúre.
Zomrel 1. októbra 1950 a je pochovaný na cintoríne Zincirlikuyu v Istanbule.
Literárne dielo.
Vybrané Ozansoyové básne:

</doc>
<doc id="680059" url="https://sk.wikipedia.org/wiki?curid=680059" title="Uhliskový potok (prítok Hlinského potoka)">
Uhliskový potok (prítok Hlinského potoka)

Uhliskový potok je potok v regióne Horný Zemplín na území obce Hlinné v okrese Vranov nad Topľou v Prešovskom kraji. Nachádza sa na pomedzí geomorfologického celku Slanské vrchy geomorfologického podcelku Šimonka z jednej strany a geomorfologického celku Východoslovenská pahorkatina geomorfologického podcelku Podslanská pahorkatina z druhej strany. Je ľavostranným prítokom Hlinského potoka a má dĺžku . Je vodným tokom VII. rádu.
Prameň.
Pramení v severnej časti územia obce Hlinné v v lesnom extraviláne na južnom okraji pasienka "Uhliská".
Opis toku.
Od prameňa tečie východným smerom striedavo cez lesný a nižšie i cez poľnohospodársky extravilán, pravým brehom obmýva pole "Krehelnica", ďalej pole "Kopaniny", ľavým brehom obmýva pole "Žliabky", v vteká do intravilánu a mení smer na juhovýchod, v ústi do Hlinského potoka ako jeho ľavostranný prítok v povodí Tople. Vodný tok "Uhliskový potok" nemá významnejšie prítoky.
Pôvod názvu.
Motivantom názvu vodného toku "Uhliskový potok" na území obce Hlinné v období pomenovacieho procesu bol pasienok "Uhliská", v blízkosti prameňa vodného toku, ako pôvodná lokalita využívaná na tvorbu drevného uhlia. Produkcia drevného uhlia ako "jedného z produktov rozkladu dreva za vysokých teplôt bez prístupu alebo s obmedzeným prístupom vzduchu" mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach". Z toponyma "Uhliská" rozšírením o formant "-ový" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z prídavného mena a z podstatného mena v podobe "Uhliskový potok" ako súčasť veľmi početnej skupiny názvov v slovenskej toponymii, najmä hydronymii.
Názov vodného toku "Uhliskový potok" bol štandardizovaný v roku 1990. V priestore slovenskej hydronymie potokov hydronymum "Uhliskový potok" nie je jedinečným hydronymom (marec 2022); existuje niekoľko takýchto homonymných názvov potokov.
Referencie.
 

</doc>
<doc id="680062" url="https://sk.wikipedia.org/wiki?curid=680062" title="451 stupňov Fahrenheita">
451 stupňov Fahrenheita

451 stupňov Fahrenheita je dystopický román amerického spisovateľa Raya Bradburyho z roku 1953. Autor uvádza, že názov diela je odvodený od teploty, pri ktorej začne horieť papier.
Román opisuje americkú spoločnosť v budúcnosti, kde sú knihy zakázané a úlohou požiarnikov je tieto knihy spáliť. Hlavná postava, požiarnik Guy Montag, sa nedokáže stotožniť so svojou úlohou. Skončí so svojou prácou a stane sa ochrancom literatúry a kultúry.
Ľudia použili tento román, na poukázanie historickej úlohy pálenia kníh. V rozhlasovom rozhovore v roku 1956 Bradbury povedal, že napísal 451 stupňov Fahrenheita kvôli svojim vtedajším obavám (počas mccarthizmu) z hrozby pálenia kníh v Spojených štátoch. V neskorších rokoch knihu opísal ako komentár k tomu, ako masmédiá znižujú záujem o čítanie literatúry.
Román sa považuje za Bradburyho najlepšie dielo. V roku 1954 román vyhral ocenenie za literatúru American Academy of Arts and Letters a zlatú medailu Commonwealth Club of California.Neskôr v roku 1984 vyhral Prometheus Award "Hall of Fame" a v roku 2004 dostal retrospektívne ocenenie Hugo za rok 1954 v kategórii najlepší román.
Adaptácie románu zahŕňajú film Françoisa Truffauta z roku 1966, film Ramina Bahraniho z roku 2018 a dve dramatizácie rádia BBC.
Bradbury publikoval verziu divadelnej hry v roku 1979 a pomohol vyvinúť interaktívnu počítačovú hru s rovnakým názvom z roku 1984, ako aj zbierku svojich poviedok s názvom "A Pleasure to Burn".

</doc>
<doc id="680063" url="https://sk.wikipedia.org/wiki?curid=680063" title="Fahrenheit 451">
Fahrenheit 451



</doc>
<doc id="680064" url="https://sk.wikipedia.org/wiki?curid=680064" title="Ján Lauko">
Ján Lauko

Ján Lauko (* 23. september 1950 Bušince, ČSR) je slovenský hudobný a zvukový režisér, hudobný skladateľ a hráč na akordeón a klávesové nástroje. Ján Lauko je známy ako člen kapely Prúdy, spoluprácou so speváčkou Marikou Gombitovou a aj ako spoluautor viacerých piesní, medzi ktoré patria aj hity Pavla Hammela, „Poď“, "Klára" či „ZRPŠ“.
Ako hudobný režisér, či štúdiový hudobník sa Ján Lauko podieľal na produkcii viacerých významných hudobných albumov českej a slovenskej populárnej hudby, medzi inými so skupinou Modus, so skupinou Team, so skupinou Oceán, s kapelou M Efekt, s kapelou Fermata, s Karolom Duchoňom, s Jankom Ledeckým, s Robom Grigorovom a s mnohými ďalšími.
Hudobná kariéra.
Ján Lauko po maturite vyštudoval na konzervatóriu v Bratislave hru na akordeón. V roku 1971 sa po odchode Mariána Vargu a Fedora Freša stal spolu s gitaristom Jozefom Farkašom členom kapely Prúdy. Bol členom tejto skupiny aj v dobách, kedy vznikli piesne ako „Medulienka“ či „Učiteľka tanca“. Od roku 1974 pracoval aj v slovenskom hudobnom vydavateľstve Opus, kde pôsobil v nahrávacom štúdiu ako hudobný a zvukový režisér. S Prúdmi spolupracoval naďalej a to hlavne ako režisér nahrávok aj ako štúdiový hráč. S Pavlom Hammelom Ján Lauko naposledy spolupracoval pri nahrávaní albumu "Unpluged". Je autorom alebo spoluautorom viacerých Hammelových hitov, medzi inými aj „Poď“, "Klára" či „ZRPŠ“. 
V prvej polovici 80. rokov bol Ján Lauko pri vzniku prvých sólových hudobných projektov Mariky Gombitovej. Technicky s ňou spolupracoval na výrobe albumov, no je aj autorom jej siedmich skladieb, medzi nimi: „Cukráreň na dlani námestia“, „Srdcia dievčat“, „Rozhovor s neznámou“, či „Cirkusový kôň“. Tieto skladby vyšli na Marikiných albumoch "Môj malý príbeh" a "Slnečný kalendár".

</doc>
<doc id="680066" url="https://sk.wikipedia.org/wiki?curid=680066" title="Jelša sivá">
Jelša sivá

Jelša sivá () je opadavý ker až nižší strom z rodu jelša ("Alnus") z čeľade brezovité ("Betulaceae"). Je to pôvodný druh pre väčšiu časť strednej Európy. Je to rýchlo rastúca mrazuvzdorná drevina, náročná na svetlo. Plodí zavčasu, niekedy už v šiestich rokoch. Dožíva sa maximálne 50 rokov. V konkurencii iných drevín je málo odolná.
Opis.
Jelša sivá je ker až nižší strom 6 až 22 m vysoký. Kmeň jelši sivej je štíhly, priamy, zväčša rovný, valcovitý. Koruna je vajcovitá, husto listnatá. Jednoročné konáriky sú v priereze trojuholníkovité, sivo páperisté, neskôr lysavejúce, nelepkavé. Borka je sivasto hnedá, aj pri starších jedincoch hladká, niekedy len na báze (tesne nad zemou) plytko až hlboko rozbrázdená. Púčiky sú stopkaté, vajcovité, na vrchole zaokrúhlené, chlpaté, nelepkavé (podobné púčikom jelši lepkavej, neskoršie holé.
Listy sú stopkaté; stopka 15 až 25 mm dlhá, chlpatá; čepeľ vajcovito elipsovitá, na báze uťatá, zaokrúhlená až mierne vykrojená, na okraji dvojito pílkovitá až plytko laločnatá, na vrchole končistá, dlhá 4 až 10 cm, široká 3 až 7 cm, na líci zelená, na rube modrasto belavá, husto sivo chlpatá až plstnatá, neskoršie lysavejúca, niekedy so sivými chĺpkami len na žilách a v pazuchách žíl, nelepkavá s 8 až 13 pármi rovných žíl.
Prezimujúce jahňady sú nahé, rozkvitajú pred pučaním listov (2 až 3 týždne skôr ako pri jelši lepkavej). "Samčie jahňady" sú sediace alebo krátko stopkaté po 3 až 5 na konci konárov, 70 až 90 mm dlhé; okvetie 4 až 6 početné; tyčiniek je 4 až 6; peľnice sú žlté. "Samičie jahňady" sú po 4 až 8, vajcovité, šištičky sediace, iba dolné krátko stopkaté, vajcovito kužeľovité, dlhé 10 až 16 mm, široké 7 až 8 mm, s početnejšími šupinami. Nažky sú obrátene vajcovité, ploché, hrdzavohnedé, s úzkym kožovitým lemom.
Jelša sivá kvitne v marci až apríli. Plody dozrievajú v septembri a vypadávajú od októbra do decembra. Klíčivosť semien býva 15 až 25% a trvá jeden rok. Jelša je plodná ako 10 až 15 ročná. Rozmnožuje sa semenami aj odrezkami, máva mnoho koreňových a pňových výmladkov. Často sa vyskytuje aj ako viackmenný ker.
Rozšírenie.
Jelša sivá je rozšírená takmer po celej Európe, na severe v Škandinávii po 70° severnej šírky, na polostrove Kola, na juhu prebieha hranica areálu po južnom okraji Álp na Balkánsky polostrov, ďalej zasahuje do oblasti severnej Ázie. Jej európsky areál sa prekrýva s výskytom jelše lepkavej ale rozširuje sa viac na sever, jej južný rozsah je naopak menší.
Dva poddruhy, "rugosa" a "tenuifolia", pochádzajú zo severných častí Spojených štátov amerických a Kanady a tretí poddruh "hirsuta" sa vyskytuje v strednej a severovýchodnej Ázii.
Ekológia.
Jelša sivá je typickou drevinou brehových porastov (lemuje toky riek, bystrín a stojatých vôd). Osídľuje holé, vegetáciou nepokryté plochy, dobre prevzdušňuje pôdy zaplavovaných vlhkých stanovíšť, neznáša stagnujúcu vodu a ťažké pôdy. Chýba na kyslých a rašelinných pôdach. Rastie v podhorskom aj horskom stupni. Na Slovensku do Na Kaukaze sa nachádza v nadmorských výškach do 1800 m.
Vo vyšších polohách v strednej Európe nahrádza jelšu lepkavú. Je mrazuvzdorná, takže môže rásť až po severnú hranicu lesa v Škandinávii a európskom Rusku, obmedzene len v oblastiach permafrostu. Jelša sivá dobre odoláva priamemu slnečnému žiareniu, je to priekopnícky druh, ktorý rýchlo osídľuje otvorené narušené oblasti a dokáže sa rýchlo regenerovať z koreňových výmladkov. Na jej severných a vyvýšených hraniciach je to jej hlavný spôsob rozmnožovania. Tam, kde sa prekrýva s jelšou lepkavou, môže príležitostne vytvárať hybridy aj keď to nie je bežné, pretože tieto dva druhy nekvitnú súčasne.
Význam a využitie.
Jelša sivá ma mäkké, ľahké, dobre štiepateľné, ohybné ale málo trvanlivé a výhrevné drevo, ktoré je červenšie ako má jelša lepkavá. Kôra a plody obsahujú až 20 % tanínu.
Druh sa využíva ako prídavná a melioračná drevina v mrazových oblastiach a na neplodných pôdach pri spevňovaní zosuvných svahov. Vhodná je tiež k zalesňovaniu extrémnych stanovíšť. Dobre fixuje vzdušný dusík a je tolerantná aj k znečisteným pôdam. Je to vynikajúci priekopnícky druh na obnovu lesov a na nevyužívanej poľnohospodárskej pôde. Jej rýchly rast vytvára chránené podmienky, aby sa mohli usadiť trvalejšie dreviny. Má tiež bohatú listovú korunu a opadané lístie tak napomáha vytvárať pôdny humus.
Výťažky z jelše sa historicky používali na liečbu vyvrtnutia a pomliaždenia a tiež na problémy s močením a anémiu. Z jej dreva sa vyrábali dreváky, misky a slúžilo tiež ako materiál pre drevorezby.
Hrozby a choroby.
Jelša sivá má relatívne málo významných hrozieb, pokiaľ ide o škodcov a choroby, aj keď staršie stonky sú náchylné na rozklad mnohými druhmi húb. Je však odolnejšia ako ostatné európske jelše voči oomycete "Phytophthora alni".
Z chrobákov je to nosáčik brezový ("Deporaus betulae"), malý len 3 až 5 mm. Samička robí na jar na listoch hostiteľa listové zvitky v tvare ostrého kužeľa a do každého nakladie 2 až 3 vajíčka (počas svojho života urobí asi 15 takýchto zvitkov). Stáčanie listov začína obyčajne v júni. Na jeseň list spadne na opadavku, larva z neho vylezie a zakuklí sa v pôde. Na jar sa liahnu dospelé jedince. Trajektória rezu, ktorý samička robí na liste pri vytváraní zvitku, upútala pozornosť viacerých matematikov.

</doc>
<doc id="680068" url="https://sk.wikipedia.org/wiki?curid=680068" title="Asociácia priateľov slobodných waldorfských škôl">
Asociácia priateľov slobodných waldorfských škôl



</doc>
<doc id="680070" url="https://sk.wikipedia.org/wiki?curid=680070" title="Saola">
Saola

Saola (lat. "Pseudoryx") je rod z čeľade turovité a v rámci nej z podčeľade turorodé (Bovinae). Jediným druhom tohto rodu je saola alebo vu quang ("Pseudoryx nghetinhensis").
Rozšírenie.
Areál výskytu sa nachádza v juhovýchodnej Ázii v Annamských vrchoch na rozhraní štátov Vietnam a Laos. Žije skrytým spôsobom života v hustých dažďových pralesoch a svetom bol tento druh objavený až v roku 1992 na základe kostrových pozostatkov a koží, a vedecky popísaný o rok neskôr. Chytiť a skúmať saolu zblízka sa žiadnemu vedcovi dlho nedarilo, živú ju v prírode žiadny nevidel, fotografií existuje len malý počet a v žiadnej zoologickej záhrade nežije. Existujú však pozorovania jedincov žijúcich krátky čas v zajatí.
Opis.
Na prvý pohľad sa podobá oryxom (rod "Oryx"), antilopám z púštnych oblastí Arábie a Afriky, tiež patriacim do čeľade turovitých. To sa odráža aj vo vedeckom rodovom názve "Pseudoryx". V kohútiku dosahuje výšky okolo 85 cm a váži 85 až 100 kg. Približná dĺžka tela je 150 cm a chvosta 25 cm. Srsť má tmavohnedú so svetlejším odtieňom na šiji a spodných častiach tela. Úzky tmavý pruh prechádza od koreňa chvosta na zadné končatiny. Na hlave má svetlé škvrny, nad očami biele prúžky. Okolie dolnej pery a brada sú tiež biele. Chvost, na ktorom sa strieda biela farba s hnedou, je zakončený chumáčom čiernych chlpov. Saola má silný a dlhý krk. Mierne zahnuté rohy vretenovitého tvaru, dlhé 35 až 50 cm, sú tmavej farby a vyrastajú obom pohlaviam. Meno saola v laoštine znamená "vretenovitého tvaru", čo odkazuje na tvar rohov.
Ochrana.
Na konci augusta 2010 bolo z Laosu oznámené, že miestni dedinčania jednu saolu chytili a priviedli do dediny, kde za niekoľko dní zviera uhynulo. Dokázali ho vyfotografovať a telo následne dostali vedci na skúmanie.
Podľa červeného zoznamu IUCN patrí saola ku kritický ohrozeným druhom. Počet jedincov je odhadovaný na najviac 750 kusov. Preto sa zišli odborníci z niekoľkých ochranárskych organizácií, aby naplánovali ďalšiu ochranu týchto unikátnych kopytníkov. Podľa správy Svetového fondu na ochranu prírody (WWF) chcú ochranári predovšetkým v Annamských vrchoch potlačiť pytliactvo (dosiaľ bolo zlikvidovaných takmer 200 tisíc drôtených ôk) a znížiť počet loveckých psov. V plánoch je tiež zlepšenie postupov pri pozorovaní saol a ich značkovanie rádiovými obojkami.
Ochranu koordinuje pracovná skupina za záchranu saol The Saola Working Group (SWG), ktorá plánuje vybudovanie záchrannej stanice pre tento druh. Na podpore tohto projektu sa podieľa niekoľko zoologických záhrad vrátane českej Zoo Praha.

</doc>
<doc id="680072" url="https://sk.wikipedia.org/wiki?curid=680072" title="Užhorodský rajón">
Užhorodský rajón

Užhorodský rajón () je administratívna jednotka na úrovni okresu v Zakarpatskej oblasti na Ukrajine.
Leží na západnom okraji Zakarpatskej oblasti pri hraniciach so Slovenskom, Maďarskom a Poľskom a zaberá okolie svojho hlavného mesta Užhorod, ktoré bolo do roku 2020 samostatné mesto oblastného významu, rovnako ako mesto a železničný uzol Čop. V rajóne žije približne 256 tisíc obyvateľov. Na ploche 870 km² tu žilo v roku 2004 74 399 obyvateľov, z ktorých tretinu tvorila maďarská menšina. Po administratívno-teritoriálnej reforme v júli 2020, ktorá znížila počet rajónov oblasti z 13 na 6, sa pripojením Veľkobereznianskeho a Perečínskeho rajóna rozloha okresu zvýšila na 2 362,4 km².
V Užhorodskom rajóne sa nachádzajú: 
V rajóne je 14 územných spoločenstiev, komunít (ukrajinsky: "територіальних громад") s administratívnymi centrami v týchto miestach: Užhorod, Čop, Perečín, Seredné, Veľké Berezné, Baranynci, Cholmok, Dubrynyči, Kostryna, Onokivci, Surty, Stavne, Túria Remet a Veľká Dobroň.

</doc>
<doc id="680073" url="https://sk.wikipedia.org/wiki?curid=680073" title="Ťačivský rajón">
Ťačivský rajón

Ťačivský rajón () je administratívna jednotka na úrovni okresu v Zakarpatskej oblasti na Ukrajine.
Na ploche 1 873,9 km² tu v roku 2020 žilo 185 023 obyvateľov. V roku 2013 to bolo 174 284 a v roku 2004 171 850 obyvateľov. 
V Ťačivskom rajóne sa nachádza: 
V Ťačivskom rajóne sa nachádza 10 územných spoločenstiev (hromad), z toho: 

</doc>
<doc id="680074" url="https://sk.wikipedia.org/wiki?curid=680074" title="Rachivský rajón">
Rachivský rajón

Rachivský rajón () je rajón Zakarpatskej oblasti v západnej Ukrajine. Jeho administratívnym sídlom je Rachiv. Podľa odhadov z roku 2022 tu žije 82 034 obyvateľov.
Na základe administratívnej reformy Ukrajiny sa 18. júla 2020 znížil počet rajónov Zakarpatskej oblasti na šesť. V januári 2020 sa populácia rajónu odhadovala na 92 543.

</doc>
<doc id="680075" url="https://sk.wikipedia.org/wiki?curid=680075" title="Mukačevský rajón">
Mukačevský rajón

Mukačevský rajón () je administratívna jednotka na úrovni okresu v Zakarpatskej oblasti na Ukrajine. 
Leží v západnej časti Zakarpatskej oblasti na rieke Latorica, ktorej údolím prechádza hlavná dopravná tepna - železničná trať Ľvov - Stryj - Čop. Administratívnym centrom je mesto Mukačevo, ktoré do roku 2020 spadalo pod pôsobnosť oblasti.
Na ploche 998 km² tu v roku 2004 žilo 101 443 obyvateľov, z toho 84 % Ukrajincov a Rusínov, ďalej Maďari, Nemci, Slováci, Rusi, Rómovia. V rámci administratívno-teritoriálnej reformy, ktorá v júli 2020 znížila počet rajónov oblasti z 13 na 6, bolo do rajóna začlenené -.-úze-.mie zaniknutého Voloveckého rajóna a časť bývalého Svaľavského rajóna. Tým sa jeho rozloha zväčšila na 2 056,5 km² a počet obyvateľov vzrástol na 253 tisíc. 
V rajóne je 13 územných spoločenstiev, komunít (ukrajinsky: "територіальних громад") s administratívnymi centrami v týchto miestach: Velyki Lučky, Vyšný Koropec, Volovec, Horonda, Ždenijevo, Ivanivci, Kolčyno, Mukačevo, Nelipyno, Nyžni Vorota, Poljana, Svaľava a Čynadijevo.

</doc>
<doc id="680076" url="https://sk.wikipedia.org/wiki?curid=680076" title="Chustský rajón">
Chustský rajón

Chustský rajón () je administratívna jednotka na úrovni okresu v Zakarpatskej oblasti na Ukrajine. Jeho centrom je mesto Chust.
Rajón mal do administratívno-teritoriálnej reformy, ktorá v júli 2020 znížila počet rajónov oblasti z 13 na 6, rozlohu 975 km² av roku 2012 v ňom žilo približne 95 603 obyvateľov. Do rajónu bolo začlenené územie zaniknutého Mižhirského rajónu a časti bývalého Iršavského a Svaľavského rajóna. Tým sa jeho rozloha zväčšila na 3 180,3 km² a počet obyvateľov vzrástol na takmer 270 tisíc. V Chustskom rajóne je 13 územných spoločenstiev (hromad) s administratívnymi centrami v týchto obciach: Bilky, Vyškovo nad Tisou, Horinčovo, Dlhé, Drahovo, Zariča, Iršava, Kerecky, Koločava, Mižhiria, Pylype, Sinovír a Chust.

</doc>
<doc id="680077" url="https://sk.wikipedia.org/wiki?curid=680077" title="Berehovský rajón">
Berehovský rajón

Berehovský rajón () je administratívna jednotka na úrovni okresu v Zakarpatskej oblasti na Ukrajine. 
Rajón s rozlohou 1 460,2 km² sa nachádza v rovinatej oblasti pri riekach Tisa a Latorica pozdĺž hranice s Maďarskom. Centrum okresu je Berehovo. Rajón má približne 210 tisíc obyvateľov, ktorí žijú v 105 sídlach. Žije tu 68% Maďarov, 24% Ukrajincov a Rusínov a 3,4% Rusov.
Berehovský rajón je najteplejším rajónom Podkarpatskej Rusi a je známy vinárstvom a termálnymi prameňmi. V Berehovskom rajóne sa nachádza 10 územných spoločenstiev (hromad) s centrami v týchto miestach: Veľká Behaň, Vylok, Vynohradiv, Baťovo, Pyjterfolvo, Korolevo, Velyki Berehy, Kamjanske, Berehovo a Koson.

</doc>
<doc id="680119" url="https://sk.wikipedia.org/wiki?curid=680119" title="Retinosaurus">
Retinosaurus

Retinosaurus je rod vyhynutého jašterotvarého plaza z infraradu scinkov, v rámci ktorého možno patrí do taxónu Pan-Xantusiidae. Rod zahŕňa jediný druh Retinosaurus hkamtiensis.
Druh bol opísaný na základe jedinca zachovaného v jantári. Skamenelina bola objavená v lokalite Hkamti v Mjanmarsku a datovaná do obdobia spodnej kriedy (albu) pred približne 110 miliónmi rokov. V jantári sa okrem fosílie plaza zachovalo aj niekoľko chrobákov.
Typový jedinec (GRS 29689) bol legálne získaný od mjanmarského obchodníka s drahokamami v roku 2019. Objav bol následne ohlásený v októbri 2021, a v januári 2022 bol platne opísaný tímom výskumníkov vedeným slovenským paleontológom Andrejom Čerňanským z UK v Bratislave.
Etymológia.
Vedci živočícha pomenovali "Retinosaurus hkamtiensis" (v doslovnom preklade "živicový jašter z Hkamti").Rodový názov "Retinosaurus" (doslova živicový jašter z Hkamti) je odvodený z gréckych slov "retine" (živica), čo odkazuje na pôvod nálezu v jantári (mineralizovanej živici), a "saurus" (jašter). Druhový názov "hkamtiensis" odkazuje na lokalitu Hkamti, miesto nálezu typového jedinca.
Opis.
"Retinosaurus hkamtiensis" bol drobný plaz, jeho dobre zachovaná lebka meria iba 1 cm (objavený však bol len nedospelý jedinec). Okrem trojrozmerne zachovaných kostí skamenená živica zakonzervovala aj šupinatú kožu vo výnimočných detailoch a dokonca aj časť dýchacej sústavy vo forme priedušnice a priedušiek. Fosíliu tvorí hlava a časť trupu s prednými končatinami. Viditeľný je tvar jednotlivých šupín a aj časť oka a viečka.
Systematika.
Na základe fylogenetických analýz sa zistilo, že "Retinosaurus" zrejme patril do širšej skupiny scinkov, pričom jeho najbližším žijúcimi príbuznými sú xantúziovité (Xantusiidae). Z väčšina analýz vyplynulo, že rod "Retinosaurus" je sesterským taxónom voči kladu skladajúceho sa z rodu "Tepexisaurus" a čeľade xantúziovité. Pretože typový jedinec predstavuje nedospelého jedinca, autori opisu upozorňujú, že s akýmikoľvek výsledkami fylogenetických analýz by sa malo narábať opatrne.

</doc>
<doc id="680122" url="https://sk.wikipedia.org/wiki?curid=680122" title="Arabský pohár 2002">
Arabský pohár 2002

Arabský pohár 2002 bol ôsmym ročníkom Arabského pohára, medzinárodného futbalového turnaja pre národné tímy pod hlavičkou UAFA. Turnaj sa hral v Kuvajte od 16. do 30. decembra 2002.
Víťazom turnaja sa stala , ktorá vo finále zdolala 1:0 po predĺžení.
Tímy.
Na turnaji si zahralo 10 tímov. Maroko na turnaj poslalo svoj tím do 23 rokov.
AFC
CAF

</doc>
<doc id="680124" url="https://sk.wikipedia.org/wiki?curid=680124" title="Vinnycký rajón">
Vinnycký rajón



</doc>
<doc id="680125" url="https://sk.wikipedia.org/wiki?curid=680125" title="Mohyliv-podiľský rajón">
Mohyliv-podiľský rajón



</doc>
<doc id="680127" url="https://sk.wikipedia.org/wiki?curid=680127" title="Tuľčynský rajón">
Tuľčynský rajón



</doc>
<doc id="680128" url="https://sk.wikipedia.org/wiki?curid=680128" title="Rastislav Ballek">
Rastislav Ballek

Rastislav Ballek (* 27. január 1971, Banská Bystrica) je slovenský dramatik a režisér.
Život.
Po štúdiu filozofie a sociológie na Filozofickej fakulte Univerzity Komenského v Bratislave pokračoval na VŠMU v Bratislave na odbore Divadelná réžia. Jeho študentské režijné práce "Odchod z Bratislavy" a "Podivíni" mali silný slovenský aj zahraničný ohlas. V období 1999 – 2001 bol interným režisérom v Divadle SNP v Martine, medzi rokmi 2001 – 2005 spolupracoval na réžii s Divadlom Alexandra Duchnoviča v Prešove, v rokoch 2002 – 2009 bol interným režisérom v Mestskom divadle v Žiline, kde v rokoch 2003 – 2008 zastával post umeleckého šéfa. Od roku 2006 začal intenzívnu prácu v Divadle Aréna v Bratislave, kde vytvoril kultovú divadelnú inscenáciu "Tiso" v roku 2005. Tu inscenoval a režíroval hru "Kukura" v roku 2011, "Holokaust" (2012) alebo "Rosmersholm" (2013).
Rastislav Ballek režíroval svetovú premiéru komornej opery od Martina Burlasa "Kóma" v roku 2007 a spolupracoval s mnohými divadlami, napr. Slovenské komorné divadlo v Martine, Divadlo Alexandra Duchnoviča v Prešove, Činohra SND, Divadlo Rokoko v Prahe, Národní divadlo Brno. Jeho inscenácie a ďalšie divadelné projekty sú pravidelne uvádzané ma domácich a zahraničných festivaloch, napr. Divadlo v Plzni, Sterijino pozorje v Srbsku, Nová dráma/New Drama, Divadelná Nitra, festival Eurokaz v Záhrebe, Expo 2000 v Hannoveri. Je laureátom viacerých ocenení v prestížnej ankete "Dosky" vo viacerých kategóriách. V súčasnosti pôsobí v Mestskom divadle v Žiline.
Dielo.
Spolu s dramaturgom M. Kubranom inscenoval niektoré zabudnuté diela Svetozára Hurbana Vajanského "Letiace tiene" alebo torzo hry Mikuláša Dohnányho "Obchod z Bratislavy". V Divadle SNP v Martine oživil dielo "Pustokvet" (1997) od Vajanského, "Atómy Boha" od Gejzu Vámoša (1998) a inscenáciu podľa poviedky Kristíny Royovej "Bez Boha" (1999). Rôzne kontroverzné udalosti slovenských dejín predstavil uvedením hier "Krcheň Nesmrteľný" (predloha podľa autorky Eva Maliti-Fraňová , "Tiso", "Hollyroth", "Mojmír II." a "Súmrak ríše". V týchto posledných hrách ho zaujala problematika národných a spoločenských hodnôt, hodnôt kultúrneho dedičstva, protichodnosť kapitálu a amorálnosti národa. U Balleka možno vidieť aj inscenácie svetovej klasiky, napríklad "Don Juan", "Oresteia", "Hamlet", "Othello", "Macbeth", "Koniec hry", "Nora". Charakteristickými črtami Ballekových uvedení hier je moderný divadelný jazyk, sugestívna obraznosť a morálna výzva k divákovi. Dej hier pôsobí ako zložitá skladačka, ktorá sa postupne mení na zreteľný obraz ako odkaz divákovi.
Dielo Rastislava Balleka je inšpirované moderným európskym divadlom hlavne čo sa týka formy. Jeho hry boli uvedené aj v cudzojazyčnej mutácii, napr. v rusínskom a maďarskom jazyku.

</doc>
<doc id="680130" url="https://sk.wikipedia.org/wiki?curid=680130" title="Čínska agentúra pre pilotované kozmické lety">
Čínska agentúra pre pilotované kozmické lety

Čung-kuo caj žen chang-tchien kung-čcheng pan-kung-š’ ( – "Čung-kuo caj žen chang-tchien kung-čcheng pan-kung-š’"; ; skratka: "CMSA"; historicky sa v oficiálnych dokumentoch používalo aj označenie ; skratka: "CMSEO") je organizácia, ktorá zaisťuje inžinierske a administratívne funkcie pre lety človeka do vesmíru v Čínskej ľudovej republike. Agentúra založená v júni 1993 je jednotkou Čínskej ľudovej oslobodeneckej armády so sídlom v Pekingu a je priamo podriadená Oddeleniu pre rozvoj vybavenia Ústrednej vojenskej komisie (predtým Hlavné oddelenie pre vyzbrojovanie ľudovej oslobodeneckej armády).
Hlavnou úlohou agentúry je jednotné riadenie čínskeho pilotovaného vesmírneho programu vrátane stratégie rozvoja, plánovania, celkovej technológie, výskumu a výroby, výstavby infraštruktúry, organizácie a vykonávania letových misií, využitia a propagácie, medzinárodnej spolupráce a vydávania správ atď. Riaditeľom agentúry je od roku 2018 Chao Čchun, ktorý predtým pôsobil ako zástupca riaditeľa.

</doc>
<doc id="680131" url="https://sk.wikipedia.org/wiki?curid=680131" title="China Manned Space Agency">
China Manned Space Agency



</doc>
<doc id="680132" url="https://sk.wikipedia.org/wiki?curid=680132" title="CMSA">
CMSA



</doc>
<doc id="680133" url="https://sk.wikipedia.org/wiki?curid=680133" title="China Manned Space Engineering Office">
China Manned Space Engineering Office



</doc>
<doc id="680134" url="https://sk.wikipedia.org/wiki?curid=680134" title="CMSEO">
CMSEO



</doc>
<doc id="680135" url="https://sk.wikipedia.org/wiki?curid=680135" title="Montgiscard">
Montgiscard

Montgiscard môže byť:

</doc>
<doc id="680136" url="https://sk.wikipedia.org/wiki?curid=680136" title="Monotrematum">
Monotrematum

Monotrematum je vyhynutý rod z čeľade vtákopyskovité. Zahŕňa jediný druh Monotrematum sudamericanum, ktorý žil počas paleocénu na území dnešnej Argentíny pred približne 61 miliónmi rokmi.. Niekedy sa považuje za súčasť rodu "Obdurodon" a druh sa potom volá Obdurodon sudamericanum.
Ide o prvého kloakovca (vajcorodca), ktorý bol objavený mimo územia Australázie. 
Systematika.
Druh bol opísaný v roku 1992 a priradený k novému rodu "Monotrematum", ktorého je zatiaľ jediným členom. Výskumníci porovnali fosílny materiál ku do rovnakej čeľade patriacemu austrálskemu rodu "Obdurodon," za súčasť ktorého sa tento taxón niekedy považuje (ako "Obdurodon sudamericanum").
Opis.
Na rozdiel od recentného vtákopyska divného mali dospelé jedince druhu "Monotrematum sudamericanum" zuby. Práve tie boli objavené v roku 1992 v súvrství Salamanca v argentínskej Patagónii. Z nájdených zubov sú dva spodné a jeden horný, v súčasnosti sú uložené v zbierkach argentínskych múzeí Museo de La Plata a Museo Paleotológico Egidio Feruglio. Rod "Monotrematum" sa od rodu "Obdurodon" nelíši len miestom nálezu a geologickým obdobím, ale tiež veľkosťou nájdených zubov, ktoré sú približne dvakrát väčšie. Zachovaná sklovina v strednej oblasti ukazuje, že korunka je veľmi podobná korunke rodu "Obdurodon". Je zložená z dvoch klinových výstupkov, predného, ktorý je širší a oddelený od zadného sedlom, ktoré spojuje lingválnu a bukálnu stranu korunky.

</doc>
<doc id="680137" url="https://sk.wikipedia.org/wiki?curid=680137" title="Čínska aerokozmická spoločnosť pre vedu a technológie">
Čínska aerokozmická spoločnosť pre vedu a technológie

Čínska aerokozmická spoločnosť pre vedu a technológie ( – "Čung-kuo chang-tchien kche-ťi ťi-tchuan"; ; skratka: "CASC") je hlavným dodávateľom čínskeho vesmírneho programu. Je vo vlastníctve štátu a má množstvo podriadených subjektov, ktoré navrhujú, vyvíjajú a vyrábajú kozmické lode, nosné rakety, strategické a taktické raketové systémy a pozemné vybavenie. Spoločnosť oficiálne vznikla v júli 1999 v rámci reformy čínskej vlády. Predtým bola súčasťou Čínskej aerokozmickej spoločnosti (). Rôzne inkarnácie programu siahajú až do roku 1956. Spolu s výrobou kozmickej a obrannej techniky CASC vyrába aj množstvo civilných produktov, ako sú stroje, chemikálie, komunikačné zariadenia, dopravné zariadenia, počítače, produkty pre zdravotnú starostlivosť a zariadenia na ochranu životného prostredia.

</doc>
<doc id="680138" url="https://sk.wikipedia.org/wiki?curid=680138" title="China Aerospace Science and Technology Corporation">
China Aerospace Science and Technology Corporation



</doc>
<doc id="680139" url="https://sk.wikipedia.org/wiki?curid=680139" title="CASC">
CASC



</doc>
<doc id="680140" url="https://sk.wikipedia.org/wiki?curid=680140" title="Protoškandinávčina">
Protoškandinávčina



</doc>
<doc id="680141" url="https://sk.wikipedia.org/wiki?curid=680141" title="Praškandinávčina">
Praškandinávčina



</doc>
<doc id="680142" url="https://sk.wikipedia.org/wiki?curid=680142" title="Starorunový jazyk">
Starorunový jazyk



</doc>
<doc id="680143" url="https://sk.wikipedia.org/wiki?curid=680143" title="Stará runová germánčina">
Stará runová germánčina



</doc>
<doc id="680144" url="https://sk.wikipedia.org/wiki?curid=680144" title="Severozápadná germánčina">
Severozápadná germánčina



</doc>
<doc id="680145" url="https://sk.wikipedia.org/wiki?curid=680145" title="Runová germánčina">
Runová germánčina



</doc>
<doc id="680146" url="https://sk.wikipedia.org/wiki?curid=680146" title="Stará severná germánčina">
Stará severná germánčina



</doc>
<doc id="680148" url="https://sk.wikipedia.org/wiki?curid=680148" title="Štálovo">
Štálovo

Štálovo, staršie Štálová () je vrch v Štiavnických vrchoch. Leží nad obcou Močiar, približne severovýchodne od centra Banskej Štiavnice. 
Poloha.
Masív sa nachádza v severnej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, v okrese Banská Štiavnica a zasahuje na katastrálne územie obcí Podhorie a Močiar. Najbližším sídlom je na severnom úpätí ležiaca obec Močiar, východným smerom sa nachádza Kozelník a južným Podhorie a Banská Belá. Vrch patrí do Chránenej krajinnej oblasti Štiavnické vrchy.
Opis.
Štálovo leží v hrebeni, ktorý vedie od Studeného vrchu () cez Snožu () na Radošovo (). Severným smerom leží Plieška () a Holý vrch (), východným Rejchard () a Radošovo, južným Suchý vrch (), Brezový vrch () a Snoža a západným Jaseňový vrch () a Orech (). Oblasť patrí do povodia Hrona, kde vodu z celého masívu odvádzajú prítoky Jasenice. Vrcholom vedie značená trasa z blízkeho sedla Kráľov stôl. 
Výhľady.
Lesný porast vrcholovej časti neumožňuje rozhľad. Z lokalít s riedkou a nízkou vegetáciou možno vidieť okolité vrchy Štiavnických vrchov, pri dobrých podmienkach z vhodných miest tiež Pohronský Inovec, Vtáčnik, Kremnické vrchy, Veľkú Fatru, Nízke Tatry, Poľanu a Javorie.

</doc>
<doc id="680149" url="https://sk.wikipedia.org/wiki?curid=680149" title="Štálová">
Štálová



</doc>
<doc id="680150" url="https://sk.wikipedia.org/wiki?curid=680150" title="9K22 Tunguska">
9K22 Tunguska

9K22 Tunguska (; v kóde NATO: SA-19 Grison) je samohybný protilietadlový systém krátkeho dosahu vyvinutý v 70. rokoch 20. storočia v Sovietskom zväze ako náhrada za ZSU-23-4 Šilka. Je určený na boj proti nízko letiacim lietadlám, vrtuľníkom i strelám s plochou dráhou letu, ako aj na priamu podporu pozemných jednotiek. Je vyzbrojený rýchlopalnými kanónmi kalibru 30 mm a riadenými strelami zem-vzduch.
Vznik a vývoj.
Vojny, ktoré prebiehali v 60. rokoch 20. storočia na Blízkom východe preverili schopnosti protilietadlového systému ZSU-23-4 Šilka a odhalili aj viacero jeho nedostatkov. Prvým z nich bol krátky dosah, v dôsledku čoho nebolo možné pôsobiť proti vzdušným cieľom na viac ako 2 km. Neuspokojivá bola tiež slabá efektivita munície 23 mm kanónov Šilky. Experimentálne štúdie ukázali, že prechod z kalibru 23 mm na kaliber 30 mm zabezpečí, že na zničenie jedného lietadla bude použité 2-3-krát menej munície. Tretím závažným nedostatkom Šilky bola slabá detekčná schopnosť jej radaru. Vysoká palebná účinnosť ZSU-23-4 bola dosiahnutá len vtedy, keď bol cieľ predbežne detegovaný z veliteľského stanovišťa batérie PU-12 (PU-12M), ktoré využívalo údaje z prehľadového rádiolokátoru typu P -15 (P-19). Až potom dokázal radar ZSU-23-4 úspešne vyhľadať ciele. Pri autonómnom využití radaru Šilky bola účinnosť detekcie vzdušných cieľov nižšia ako 20%.
Preto bol 8. júna 1970 spustený vývoj protilietadlového systému Tunguska, ktorý mal nahradiť komplex ZSU-23-4 Šilka. Predstavitelia sovietskeho ministerstva obrany však pochybovali o úspešnom ukončení vývoja hybridného (hlavňovo-kanónového) protilietadlového systému. Tieto pochybnosti umocnil aj protilietadlový raketový komplet Osa-AK, ktorý bol zavedený v roku 1975. Ten dokázal pôsobiť proti vzdušným cieľom na vzdialenosť 10 km, čo bol aj plánovaný dosah systému Tunguska. Z tohto dôvodu bolo financovanie ďalšieho vývoja Tungusky dočasne pozastavené (v období rokov 1975-1977). 
Pri tomto posudzovaní sa však nezohľadnila skutočnosť, že pri pôsobení proti vrtuľníkom bola efektivita systému Osa-AK výrazne nižšia, pretože mal výrazne dlhší reakčný čas ako Tunguska (viac ako 30 s oproti 8 - 10 s) a slabší radar. Práve v tomto období (v rokoch 1964 až 1975) prebiehala vojna vo Vietname, v ktorej Američania prvýkrát použili vrtuľníky vyzbrojené protitankovými riadenými strelami (PTRS). Analýzy z bojov ukázali, že až 89 z 91 vrtuľníkov vyzbrojených PTRS bolo pri útokoch na obrnené vozidlá úspešných. Posádky amerických vrtuľníkov používali taktiku, pri ktorej používali krytie terénom vo vzdialenosti 3-5 km od postupujúcich vojsk. Keď sa k nim priblížili tanky, vrtuľníky vzlietli o 15-25 m vyššie nad terén, zasiahli tanky pomocou PTRS a potom rýchlo zmizli. Pri použití takejto taktiky neboli systémy Osa-AK, Strela-2, Strela-1 alebo ZSU-23-4 Šilka schopné vrtuľníky zostreliť. 
Jediným efektívnym prostriedkom boja proti nízkom letiacim vrtuľníkom tak mohla byť jedine Tunguska. Tá dokázala úspešne zostreliť aj vrtuľníky, ktoré sa len na krátku dobu objavili nad horizontom. Preto sa vývoj 9K22 Tunguska opäť rozbehol a v septembri 1980 sa začali štátne skúšky nového protilietadlového systému. Tie prebiehali do decembra 1981 a 8. septembra 1982 bola Tunguska zavedená do výzbroje.
V polovici roku 1990 bol systém Tunguska zmodernizovaný a dostal označenie Tunguska-M (2K22M). Štátne skúšky 2K22M prebiehali od augusta do októbra 1990 a koncom tohto istého roku bol systém zavedený do výzbroje.
Vývojom protilietadlového systému Tunguska vznikol v 90. rokoch v Rusku systém Pancir-S1.
Konštrukcia.
Batéria protilietadlového systému 2K22M Tunguska pozostáva zo:
Bojové vozidlo 2S6 je postavené na pásovom podvozku GM-352 poháňanom 12-valcovým dieselovým motorom s výkonom 780 k. Pri hmotnosti 34 ton dokáže na ceste vyvinúť rýchlosť /h a jeho dojazd je . Jeho pancierovanie odoláva strelám do kalibru . Priestor pre štvorčlennú posádku je chránený proti účinkom zbraní hromadného ničenia. Hlavnou zbraňou 2S6 je osem riadených striel 9M311, ktoré dokážu pôsobiť proti vzdušným cieľom vo výške a na vzdialenosť . Systém má tiež dva vodou chladené kanóny 2A38 kalibru 30 mm, ktoré môžu zostreľovať vzdušné ciele do výšky a na vzdialenosť . Majú kadenciu 4860 rán za minútu a zásobu 1904 nábojov. Vozidlo nesie dva radary - prehľadový pre vyhľadávanie cieľov a strelecký. Okrem nich má aj optické zameriavače a diaľkomer.
Bojové nasadenie.
Prvá vojna v Čečensku.
Prvý známy pokus použiť tieto stroje ako útočnú zbraň sa skončil neúspechom. Pri útoku na Groznyj v roku 1994 sa zúčastnilo šesť Tunguziek ako súčasť 131. brigády Ruskej armády. Tie boli zničené hneď v prvých minútach bitky.
Ruská invázia na Ukrajinu.
Pri okupácii Ukrajiny nasadilo Rusko do bojov aj protilietadlové systémy 9K22 Tunguska. Za prvých 500 dní vojny stratilo Rusko minimálne 13 systémov 9K22M1 Tunguska-M1.

</doc>
<doc id="680151" url="https://sk.wikipedia.org/wiki?curid=680151" title="Majstrovstvá WAFF vo futbale 2014">
Majstrovstvá WAFF vo futbale 2014

Majstrovstvá WAFF vo futbale 2014 bol ôsmym ročníkom Majstrovstiev WAFF vo futbale, medzinárodného futbalového turnaja pre národné tímy pod hlavičkou WAFF. Turnaj sa hral v Katare od 25. decembra 2013 do 7. januára 2014. Obhajca titulu sa turnaja nezúčastnila podobne ako a . Taktiež sa nezúčastnil najúspešnejší tím turnaja , ktorý od tohto roku bol členom Stredoázijskej futbalovej asociácie.
Víťazom turnaja sa stal .
Tímy.
Na turnaji sa predstavilo deväť tímov. Irak na turnaji poslal svoj tím do 23 rokov.

</doc>
<doc id="680153" url="https://sk.wikipedia.org/wiki?curid=680153" title="Anderloch">
Anderloch

Anderloch () je vrch v Štiavnických vrchoch. Leží nad obcou Banský Studenec, približne východne od centra Banskej Štiavnice. 
Poloha.
Masív sa nachádza vo východnej časti pohoria, v geomorfologickom podcelku Skalka. Vrch leží v Banskobystrickom kraji, v okrese Banská Štiavnica a v katastrálnom území obce Banský Studenec. Najbližšími sídlami sú na južnom úpätí ležiaci Banský Studenec a západne situovaná Banská Belá a Banská Štiavnica. Vrch patrí do Chránenej krajinnej oblasti Štiavnické vrchy.
Opis.
Anderloch je súčasťou hrebeňa, ktorý vedie od Banskej Štiavnice východným smerom na Skalku (). Severným smerom susedí Vtáčnik () a Kytla (), východným Krásny vŕšok () a sedlom oddelená Skalka, južným Jabloňový vrch () a Bukovina () a západným Veľký vrch () a Paradajs (). Oblasť patrí do povodia Hrona, kde vodu odvádzajú prítoky Jasenice. Na južnom úpätí je vybudované Studenské jazero. Na vrchol nevedie značený chodník. 
Výhľady.
Nesúvislý lesný porast vrcholovej časti umožňuje len obmedzený rozhľad. Z vhodných lokalít s riedkou a nižšou vegetáciou možno vidieť okolité vrchy Štiavnických vrchov, pri dobrých podmienkach tiež Vtáčnik, Kremnické vrchy, Nízke Tatry a Poľanu.
Prístup.
Na vrchol nevedie žiadny značený chodník, no sedlom na východnom úbočí vedie zeleno značený chodník z Banského Studenca do sedla Volárska.

</doc>
<doc id="680159" url="https://sk.wikipedia.org/wiki?curid=680159" title="Endopeptidáza">
Endopeptidáza

Endopeptidáza je proteolytická peptidáza, ktorá štiepi peptidové väzby medzi aminokyselinami vnútri bielkovinového reťazca. Popri endopeptidázach existujú exopeptidázy, ktoré štiepia peptidové väzby na jednotlivých koncoch reťazca. Z tohto dôvodu nevedia endopeptidázy štiepiť peptidy a bielkoviny na monomérne jednotky (aminokyseliny), zatiaľ čo exopeptidázy áno. Špeciálnym prípadom endopeptidázy je oligopeptidáza, ktorej strubstrátom sú oligopeptidy namiesto celých bielkovín.
Väčšina endopeptidáz štiepi špecifické väzby za alebo pred konkrétnymi aminokyselinami. Táto špecificita môže byť rôzna, čo umožňuje postupné štiepenie celého proteínu. Medzi príklady endopeptidáz patria:

</doc>
<doc id="680162" url="https://sk.wikipedia.org/wiki?curid=680162" title="Stará škandinávčina">
Stará škandinávčina



</doc>
<doc id="680163" url="https://sk.wikipedia.org/wiki?curid=680163" title="Staroškandinávčina">
Staroškandinávčina



</doc>
<doc id="680165" url="https://sk.wikipedia.org/wiki?curid=680165" title="Nebezpečné odpady">
Nebezpečné odpady



</doc>
<doc id="680168" url="https://sk.wikipedia.org/wiki?curid=680168" title="Odpadové oleje">
Odpadové oleje



</doc>
<doc id="680170" url="https://sk.wikipedia.org/wiki?curid=680170" title="Majstrovstvá EAFF vo futbale 2017">
Majstrovstvá EAFF vo futbale 2017

Majstrovstvá EAFF vo futbale 2017 bol siedmym ročníkom Majstrovstiev EAFF vo futbale medzinárodného futbalového turnaja pre národné tímy Východoázijskej futbalovej federácie (EAFF). Finálový turnaj sa hral v Japonsku.
Víťazom turnaja sa stala Južná Kórea.
Tímy.
Všetkých desať tímov federácie sa zúčastnilo na turnaji. Tímy boli rozdelení do troch predkôl. Víťaz prvého a druhého kola postupovali o kolo vyššie.
Prvé predkolo.
Prvé predkolo sa hralo v Guame.
Druhé predkolo.
Druhé predkolo sa hralo v Hongkongu.
Finálové kolo.
Víťazom turnaja sa stala Južná Kórea.

</doc>
<doc id="680171" url="https://sk.wikipedia.org/wiki?curid=680171" title="Uhliskový potok (prítok Ondalíka)">
Uhliskový potok (prítok Ondalíka)

Uhliskový potok je potok v regióne Horný Zemplín na území obce Ďapalovce v okrese Vranov nad Topľou v Prešovskom kraji. Nachádza sa v geomorfologickom celku Ondavská vrchovina. Je ľavostranným prítokom Ondalíka v povodí Ondavy a má dĺžku . Je vodným tokom VII. rádu.
Prameň.
Pramení v severnej časti územia obce Ďapalovce v v lesnom extraviláne na juhozápadnom svahu vrchu "Uhlisko" s , ktorého vrchol leží už na území susednej obce Nižná Sitnica v okrese Humenné v Prešovskom kraji.
Opis toku.
Od prameňa tečie južným smerom cez lesný extravilán, veľkým oblúkom sa stáča na juhozápad, tesne pred svojim ústím v podteká cestu z Rafajoviec do Piskoroviec a po krátkom úseku v v poli "Kopaniny" ústi do Ondalíka ako jeho ľavostranný prítok v povodí Ondavy. Vodný tok "Uhliskový potok" nemá významnejšie prítoky.
Pôvod názvu.
Motivantom názvu vodného toku "Uhliskový potok" na území obce Ďapalovce v období pomenovacieho procesu bol vrch "Uhlisko", v blízkosti prameňa vodného toku, ktorého vrchol je ale umiestený už na území susednej obce Nižná Sitnica v okrese Humenné v Prešovskom kraji ako pôvodná lokalita využívaná na tvorbu drevného uhlia. Produkcia drevného uhlia ako "jedného z produktov rozkladu dreva za vysokých teplôt bez prístupu alebo s obmedzeným prístupom vzduchu" mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach". Z toponyma "Uhliská" rozšírením o formant "-ový" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z prídavného mena a z podstatného mena v podobe "Uhliskový potok" ako súčasť veľmi početnej skupiny názvov v slovenskej toponymii, najmä hydronymii.
Názov vodného toku "Uhliskový potok" bol štandardizovaný v roku 1990. V priestore slovenskej hydronymie potokov hydronymum "Uhliskový potok" nie je jedinečným hydronymom (marec 2022); existuje niekoľko takýchto homonymných názvov potokov.
Referencie.
 

</doc>
<doc id="680172" url="https://sk.wikipedia.org/wiki?curid=680172" title="Retinosaurus hkamtiensis">
Retinosaurus hkamtiensis



</doc>
<doc id="680173" url="https://sk.wikipedia.org/wiki?curid=680173" title="Stará islandčina (rozlišovacia stránka)">
Stará islandčina (rozlišovacia stránka)

Stará islandčina alebo staroislandčina môže byť:

</doc>
<doc id="680174" url="https://sk.wikipedia.org/wiki?curid=680174" title="Alnus incana">
Alnus incana



</doc>
<doc id="680175" url="https://sk.wikipedia.org/wiki?curid=680175" title="Paraván">
Paraván

Paraván (iné názvy: španielska stena, zástena) je ľahká provizórna a samostatne stojaca stena, ktorá rozdeľuje priestor. Často býva skladacia z viacerých dielov a prenosná.
Už počas vlády dynastie Čou (1050 až 256 pred Kr.) sa za panovníka počas audiencií dávali jednodielne hodvábne zásteny. Skladacie zásteny vznikli počas vlády dynastie Chan (206 až 220 pred Kr.). Do Európy sa dostali na konci stredoveku. Od 17. storočia európski stolári začali vytvárať svoj vlastný dizajn.
Používa sa oddelenie interiéru (spálňa), vytvorenie súkromia (u lekára) alebo ako rekvizita v divadle. Využíva sa aj na zabránenie prievanu alebo ako dekorácia.

</doc>
<doc id="680176" url="https://sk.wikipedia.org/wiki?curid=680176" title="Španielska stena">
Španielska stena



</doc>
<doc id="680177" url="https://sk.wikipedia.org/wiki?curid=680177" title="Sine qua non">
Sine qua non



</doc>
<doc id="680179" url="https://sk.wikipedia.org/wiki?curid=680179" title="Gledíčia trojtŕňová">
Gledíčia trojtŕňová

Gledíčia trojtŕňová () je druh opadavého stromu z rodu gledíčia ("Gleditsia") z čeľade bôbovité ("Fabaceae"). Je to druh pôvodne rozšírený na území Severnej Ameriky medzi dnešnými štátmi Pensylvánia, Nebraska, Texas a Missouri.
Etymológia.
Rodové meno "Gleditsia" bolo vybrané podľa nemeckého botanika Johanna Gottlieba Gleditscha.
Opis.
Gledíčia trojtŕňová je statný strom, vysoký až 45 m, ktorého nápadným znakom sú veľké hnedočervené tŕňovité ostne, veľmi často rozkonárené.
Listy sú raz až dvakrát nepárno perovito zložené s končistými lístkami, ktorých je obyčajne viac ako dvadsať. Sú kopijovité, na báze zaokrúhlené, dlhé do 3,5 cm, na okraji drobno vrúbkované, svetlozelené.
Gledíčia kvitne v júni a v júli. Krátko stopkaté kvety vyrastajú v pazuchách listov, v úzkych strapcoch dlhých 5 až 13 cm, sú zelenožlté a voňavé. Stopky súkvetia sú chlpaté, listene šupinaté, kvety takmer sediace. Kališných lístkov je 3 až 5, sú zrastené a plstnaté. Tyčiniek je 6 až 10, sú voľné, dlhšie ako koruna, z ktorej ďaleko vyčnievajú. Semenník je takmer sediaci, mnoho vajíčkový.
Oveľa výraznejšie ako kvet sú plody gledíčie - struky dlhé 30 až 45 cm, mierne kosákovito skrútené, hnedočervené, so sladkou dužinou a šošovkovito sploštenými asi 10 mm veľkými semenami.
Gledíčia začína rodiť vo veku približne 10 rokov a pokračuje približne do veku 100 rokov, s optimálnou produkciou medzi 25 až 75 rokmi. Zvyčajne plodí každý rok, ale veľké úrody sa vyskytujú každý druhý rok. Semená si uchovávajú klíčivosť po dlhú dobu vďaka hustému, nepriepustnému obalu semien.
Rozšírenie.
Gledíčia trojtŕňová je pôvodný druh v strednej a východnej časti Severnej Ameriky. Geografický rozsah gledíčie pravdepodobne rozšírili Indiáni, ktorí sušili strukovinu, drvili sušenú dužinu a používali ju ako sladidlo a zahusťovadlo.
Na Slovensku je gledíčia pestovaná od roku 1806 a zdivočená je roztrúsená v panónskej oblasti, hojnejšie sa vyskytuje v teplejších oblastiach Podunajskej nížiny a Východoslovenskej nížiny.
Ekológia.
Gledíčia trojtŕňová sa vyskytuje na dobre odvodnených miestach, horských lesoch, skalnatých svahoch, starých poliach, pri plotoch, riečnych nivách a vlhkých nížinách. Na nížinách je to pioniersky strom. Zvyčajne sa vyskytuje v nadmorských výškach do 760 m ale na niekoľkých miestach dosiahla hranicu až 1500 m.
Gledíčia vo všeobecnosti neznáša tieň a šíri sa predovšetkým na otvorených plochách, v medzerách a na okrajoch lesov. Rýchlo rastie a stromy sa dožívajú okolo 125 rokov.
Druh má tendenciu byť agresívnym kolonizátorom. Koreňové výmladky a bohatá produkcia semien dáva schopnosť rýchlo vytvárať husté, nepreniknuteľné porasty. Za invazívny druh je považovaná v Austrálii (Queensland) a v USA, najmä v štátoch Kalifornia a New York.
Gledíčia veľmi dobre znáša klímu strednej Európy a Veľkej Británie. Plodné semená však prináša len v skutočne teplých oblastiach, ako napríklad v južnom Francúzsku.
Význam a využitie.
Gledíčia trojtŕňová sa často pestuje ako odolná a rýchlo rastúca okrasná drevina. Často sa používa v oblastiach s extrémnym stresom v mestách, pri parkoviskách a alejach. Vysádza sa na miestach s eróziou, slúži na výstavbu vetrolamov, ochranných pásov a tiež ako priekopník vegetácie na obnovu zdevastovaných pôd. Kvôli malým lístočkom a otvorenej korune stromy vrhajú len slabý tieň, takže umožňujú iným rastlinám rásť v ich bezprostrednej blízkosti.
Struky gledíčie konzumuje dobytok, jelene, vačice, veveričky, králiky, prepelice, vrany a škorce. Domorodí Američania jedli varené semená a pražené používali ako náhradu kávy.
Drevo gledíčie je husté, tvrdé, hrubozrnné, odolné voči nárazom a má vysoký lesk. Používa sa na palety, prepravky, drevené konštrukcie, nábytok, interiérové úpravy, sústružníctvo, palivové drevo, železničné podvaly a stĺpy. Drevo bolo v minulosti používané aj na výrobu lukov.
Hrozby a choroby.
Zvýšená popularita a výsadba gledíčie trojtŕňovej, najmä bezostených odrôd, viedla aj k nárastu parazitujúcich hmyzích a iných škodcov. Nočný motýľ "Homadaula anisocentra" je výrazný a rozšírený defoliátor, podobne ako roztoč "Eotetranychus multidigituli", ktorý sa vyskytuje hlavne v horúcom a suchom podnebí.
Ďalšími významnými defoliátormi sú nočný motýľ "Orgyia leucostigma", bzdocha "Blepharidopterus chlorionis" a pakobylka "Diapheromera femorata". Chrobák "Oncideres cingulata" prerezáva mladé tenké vetvičky, čím poškodzuje najmä malé semenáče. Vážne napadnuté môžu byť aj dospelé stromy. Semenom gledíčie sa živia larvy pásavky "Amblycerus robiniae".
Rakovina stromov spôsobená hubami "Nectria cinnabarina" a "Thyronectria austroamericana", sa šíri hlavne cez rany spôsobené na koreňoch alebo vetvách.

</doc>
<doc id="680180" url="https://sk.wikipedia.org/wiki?curid=680180" title="Gleditsia triacanthos">
Gleditsia triacanthos



</doc>
<doc id="680181" url="https://sk.wikipedia.org/wiki?curid=680181" title="František Hora">
František Hora

František Hora (známy pod menom Fero Hora, * 3. október 1948, Rimavská Sobota – † 16. január 2017, Bratislava) bol dlhoročným hudobným redaktorom a publicistom Slovenského rozhlasu. Fero Hora bol označovaný za „prvého slovenského hudobného dídžeja populárnej hudby“.
Životopis.
Fero Hora sa narodil 3. októbra 1948 v Rimavskej Sobote. Detstvo prežil v Tisovci. V roku 1967 zmaturoval na Strednej škole priemyselnej spojovacej techniky v Banskej Bystrici. Hudbe sa intenzívnejšie začal venovať už počas základnej vojenskej služby v českom Rychnove nad Kněžnou. Organizoval tam zábavy, koncerty a vydával časopis o hitoch a bol aj manažérom a konferencierom hudobnej skupiny Flowers Group. Po skončení vojenskej služby, v roku 1969, šiel Fero Hora do Bratislavy, kde nastúpil do Československej televízie na pozíciu zvukára. Neskôr bol niekoľko mesiacov zamestnaný v Opuse. V novembri 1970 nastúpil do hudobnej redakcie Československého rozhlasu, kde ako hudobný redaktor medzi rokmi 1970 – 1981, pripravoval relácie ako boli "Experiment s beatom", "Beatová hudba", "Hudobný kalendár", "Hudobný glóbus", "Našich deväť" (režíroval ju Ján Roháč) a iné. Písal aj články o populárnej hudbe, ktoré publikoval v časopise Populár, ale aj sprievodné texty na obaly hudobných albumov zahraničných interpretov, ktoré v licencii vydávalo slovenské hudobné vydavateľstvo Opus.
Od roku 1981 začalo predstaviteľom režimu prekážať, že šíri tzv. „západnú kultúru“ a tak musel Fero Hora svoju činnosť v Slovenskom rozhlase a v médiách postupne ukončiť. Zákaz účinkovania mu trval až do roku 1989. V tomto období pôsobil na voľnej nohe ako diskotekár. Hudobné diskotéky organizoval po celom vtedajšom Československu, od Medzilaboriec až po Karlove Vary.
Relácia "Experiment s beatom" skončila oveľa skôr, ešte v období normalizácie. Vtedajší ideologický tajomník ÚV KSS Ľudovít Pezlár, ktorý sa podieľal na čistkách v oblasti kultúry na Slovensku, ukončil reláciu slovami: "Fero Hora nám tu nebude robiť Experiment s beatom".
Po návrate do rozhlasu v roku 1989 bol Fero Hora členom hudobnej redakcie rádia Elán, od roku 1992 pôsobil v Rock FM rádiu, vysielal aj v Rádiu Slovensko, kde Rádiu Regina mal známu hitparádu nazvanú "Pop antikvariát".

</doc>
<doc id="680182" url="https://sk.wikipedia.org/wiki?curid=680182" title="Fero Hora">
Fero Hora



</doc>
<doc id="680184" url="https://sk.wikipedia.org/wiki?curid=680184" title="Rusag">
Rusag



</doc>
<doc id="680185" url="https://sk.wikipedia.org/wiki?curid=680185" title="Rusag bosanski">
Rusag bosanski



</doc>
<doc id="680187" url="https://sk.wikipedia.org/wiki?curid=680187" title="Chiralita (chémia)">
Chiralita (chémia)

V chémii sa molekula nazýva chirálnou, pokiaľ nie je možné ju zjednotiť s jej zrkadlovým obrazom žiadnou kombináciou rotácií, translácií alebo nejakými konformačnými zmenami. Táto geometrická vlastnosť sa označuje ako chiralita. Tento pojem pochádza zo starogréckeho είρ ("cheir"), „ruka“, čo je bežný príklad objektu s touto vlastnosťou.
Chirálna molekula existuje v podobe dvoch stereoizomérov, ktoré sú vzájomne zrkadlovými obrazmi. Tieto stereoizoméry sa nazývajú enantioméry – často sa rozlišujú ako „pravotočivý“ alebo „ľavotočivý“ podľa ich absolútnej konfigurácie alebo iného kritéria. Dva enantioméry majú rovnaké chemické vlastnosti, okrem ich reaktivity s inými chirálnymi zlúčeninami. Majú zároveň i zhodné fyzikálne vlastnosti, okrem toho, že majú často opačnú optickú aktivitu. Optická aktivita enantiomérov však môže byť veľmi nízka, čo sa potom označuje ako kryptochiralita. Homogénna zmes dvoch enantiomérov v rovnakom pomere sa nazýva racemát a zvyčajne sa líši (chemicky i fyzikálne) od čistých enantiomérov.
Chirálne molekuly majú zvyčajne stereogénny prvok, na základe ktorého chiralita vzniká. Najbežnejší typ stereogénneho prvku je stereogénne centrum (stereocentrum). V prípade organických zlúčenín sú to typicky uhlíkové atómy, na ktorých sú v tetraédrickej geometrii naviazané štyri rôzne skupiny. Pre dané stereocentrum sú dva spôsoby, ktorými je možné tieto skupiny naviazať, čím vznikajú stereoizoméry (diastereoméry a enantioméry) u molekúl s viac než jedným stereocentrom. U chirálnych molekúl s jedným alebo viacerými stereocentrami odpovedá enantioméru ten stereoizomér, v ktorom majú všetky stereocentrá opačnú konfiguráciu. Inak povedané, pre konkrétnu molekulu má pár enantiomérov opačné konfigurácie na všetkých stereocentrách. Organická zlúčenina, ktorá má len jeden stereogénny uhlík, je vždy chirálna. Oproti tomu sú zlúčeniny, ktoré majú viac stereogénnych uhlíkov, zvyčajne ale nie vždy chirálne. Totiž, ak sú stereocentrá usporiadané tak, že molekula má vnútornú rovinu symetrie, tak je molekula achirálna a označuje sa ako mezozlúčenina. Ostatné atómy, napríklad N, P, S alebo Si, môžu byť takisto stereocentrami, ak sú na nich naviazané štyri rôzne substituenty (vrátane voľného elektrónového páru).
Molekuly, ktorých chiralita pochádza z prítomnosti jedného alebo viacerých stereocentier, majú centrálnu chiralitu. Existujú ešte dva druhy stereogénnych prvkov, ktoré môžu viesť k chiralite: stereogénna os (axiálna chiralita) a stereogénna rovina (planárna chiralita). Posledným spôsobom, ktorým môže byť molekula chirálna, je kvôli jej prirodzenému zakriveniu v priestore (inherentná chiralita). Tieto druhy chirality sú však omnoho menej časté, než centrálna chiralita. BINOL je typický príklad axiálne chirálnej molekuly a "trans"-cyklooktén je bežný príklad planárne chirálnej molekuly. Helicén má helikálnu chiralitu, čo je jeden z druhov inherentnej chirality.
Chiralita je dôležitý koncept v stereochémii a biochémii. Väčšina zlúčenín, ktoré sú dôležité v biológii, je chirálna, napríklad sacharidy (cukry, škrob a celulóza), aminokyseliny, z ktorých sa skladajú bielkoviny, a nukleové kyseliny. V živých organizmoch sa typicky nachádza len jeden z dvoch enantiomérov chirálnej zlúčeniny. Z tohto dôvodu vedia organizmy, ktoré prijímajú chirálne zlúčeniny, spracovať zvyčajne len jeden z jeho enantiomérov. Z toho istého dôvodu majú dva enantioméry chirálneho liečiva veľmi rozdielne účinky alebo silu.
Chiralita je vnútorná vlastnosť identity molekuly, takže systematický názov musí zahŕňať detaily jej absolútnej konfigurácie ("R/S", "" alebo iné deskriptory).
Definícia.
Chiralita molekuly je daná molekulárnou symetriou a jej konformáciami. Konformácia molekuly je chirálna len vtedy, keď patrí do bodových grúp "Cn", "Dn", "T", "O" alebo "I" (chirálne bodové grupy). To, či je daná molekula považovaná za chirálnu však záleží na tom, či je možné jej chirálne konformácie izolovať ako separovateľné enantioméry, aspoň teoreticky, alebo či sa tieto enantiomérne konforméry rýchlo menia z jedného na druhý pri danej teplote a v krátkych časových intervaloch vďaka nízkoenergetickým konformačným zmenám (čím sa molekula stáva achirálnou). Napríklad bután sa pri izbovej teplote považuje za achirálny, aj keď jeho "gauche" izomér (dihedrálny uhol definovaný štyrmi uhlíkovými atómami má hodnotu približne 60°) nie je identický s jeho zrkadlovým obrazom, pretože rotácia okolo stredovej C–C väzby je príliš rýchla, čím dochádza k premene jedného enantioméru na druhý (energetická bariéra 3,4 kcal/mol) a teda enantioméry nie je možné separovať. Podobným spôsobom sa "cis"-1,2-dichlórhexán nachádza v stoličkových konformáciách, ktoré sú nezjednotiteľné zrkadlové obrazy, ale jeden sa môže meniť na druhý (energetická bariéra ~10 kcal/mol). Ako ďalší príklad, amíny s tromi rôznymi substituentmi (R1R2R3N:) sú takisto považované za achirálne molekuly, pretože enantiomérna pyramídová konformácia sa rýchlo mení z jednej strany na druhú preklápaním cez planárny tranzitný stav, čím dochádza k premene jedného enantioméru na druhý (energetická bariéra ~6 kcal/mol). Ak je však teplota dostatočne nízka, je premena jedného enantioméru na druhý, kvôli ktorej sú tieto molekuly achirálne pri izbovej teplote, príliš pomalá v danom časovom intervale (zvyčajne sa 1000 sekúnd považuje za vhodný časový interval kvôli chemickej alebo chromatografickej separácii enantiomérov), vďaka čomu sa tieto molekuly stávajú chirálnymi pri nízkych teplotách. Molekuly, ktoré sú chirálne pri izbovej teplote kvôli nepovolenej rotácii okolo jednoduchej väzby (bariéra rotácie ≥ asi 23 kcal/mol) sú takzvane atropoizomérne.
Chirálne zlúčeniny nemôžu obsahovať nevlastnú os ("Sn"), ktorá sa skladá z osi symetrie a roviny symetrie kolmej na os. Chirálne molekuly sú vždy nesymetrické (bez "Sn"), ale nie vždy asymetrické (bez akýchkoľvek prvkov symetrie okrem triválnej identity). Asymetrické molekuly sú vždy chirálne.
Nasledujúca tabuľka ukazuje príklady chirálnych a achirálnych molekúl so Schoenfliesovou notáciou bodovej grupy molekuly. U achirálnych molekúl reprezentujú X a Y (bez označenia) achirálne skupiny, zatiaľ čo XR/XS a YR/YS reprezentujú enantioméry. Na orientácii "S2" osi nezáleží, pretože ide len o inverziu. Akákoľvek orientácia tejto osi je vhodná, ak prechádza stredom inverzie. Existujú aj vyššie symetrie chirálnach a achirálnych molekúl a takisto existujú symetrie iné než tie uvedené v tabuľke, napríklad chirálne "C3" a achirálne "S4".
Stereogénne centrá.
Mnohé chirálne molekuly majú bodovú chiralitu, teda majú jedno chirálne stereocentrum, ktoré je zhodné s niektorým z atómov. Toto stereogénne centrum má zvyčajne štyri alebo viac väzieb na rôzne skupiny a môže to byť uhlík (ako je to vo väčšine biologických molekúl), fosfor (ako je to u organofosfátov), kremík alebo atóm kovu (ako v mnohých chirálnych koordinačných zlúčeninách). Stereogénne centrum môže byť aj trojväzbový atóm, ak jeho väzby nie sú v tej istej rovine, napríklad fosfor v P-chirálnych fosfínoch (PRR′R″) a síra v S-chirálnych sulfoxidoch (OSRR′), pretože namiesto štvrtej väzby obahujú voľný elektrónový pár.
Chiralita môže vznikať i na základe rôznych izotopov, ako napríklad u deuterovaného benzylalkoholu PhCHDOH, ktorý je chirálny a opticky aktívny (["α"]D = 0.715°), aj keď nedeuterovaný PhCH2OH nie je.
Ak sa dva enantioméry ľahko menia jeden na druhý, môže byť prakticky nemožné tieto enantioméry separovať, takže je pozorovateľný len racemát. Tak je to napríklad u väčšiny amínov s troma rôznymi substituentami (NRR′R″), kvôli nízkej energetickej bariére inverzie dusíka.
Dôsledky chirality.
Chiralita sa prejavuje rôznymi spôsobmi:
V biochémii.
Mnoho biologicky aktívnych zlúčenín je chirálnych, vrátane prírodných aminokyselín (stavebných blokov bielkovín) a sacharidov.
Pôvod prítomnosti enantiomérne čistých látok v biológii je téma mnohých debát. Väčšina vedcov verí, že „výber“ chirality v živote na Zemi bol náhodný a keby život založený na uhlíku existoval kdekoľvek inde vo vesmíre, teoreticky by mohol mať opačnú chiralitu. Rané aminokyseliny sa však mohli vytvoriť v prachu komét. V tomto prípade mohla cirkulárne polarizovaná radiácia (ktorá tvorí 17 % hviezdnej radiácie) selektívne zničiť aminokyseliny jednej chirality, čo by viedlo k výberu konkrétnej chirality a malo za následok entatiomérnu čistotu všetkého života na zemi.
Enzýmy, ktoré sú chirálne, často rozlišujú medzi dvoma enantiomérmi chirálneho substrátu. Dá sa povedať, že enzým má dutinu podobnú rukavici, ktorá viaže substrát. Ak je to rukavica na pravú ruku, tak jeden enantiomér sa zmestí dovnútra a bude sa viazať, ale druhý enantiomér sa do nej nezmestí a pravdepodobne sa viazať nebude.
Aminokyseliny v konfigurácii sú zvyčajne bez chuti, zatiaľ čo -aminokyseliny zvyknú chutiť sladko. Listy mäty obsahujú ("R")-karvón a semienka rasce obsahujú ("S")-karvón. Každá táto látka vonia väčšine ľudí inak, pretože receptory vône sú chirálne.
Chiralita je dôležitá i v kontexte usporiadaných fáz. Pridaním malého množstva opticky aktívnej molekuly do nematickej fázy (fázy, ktorá má molekuly zoradené podľa nejakej polárnej orientácie) sa táto váza premení na chirálnu nematickú fázu (cholesterickú fázu). Chiralita v tomto kontexte u polymérnych tekutín bola takisto študovaná.
V organickej chémii.
Chiralita je vlastnosť symetrie, nie vlastnosť ktorejkoľvek časti periodickej tabuľky. Mnoho organických materiálov, molekúl a iónov je teda chirálnych. Kremeň je jedným z príkladov zo sveta minerálov. Takéto necentrické materiály sú zaujímavé hlavne pre aplikácie v nelineárnej optike.
V prípade koordinačnej a organokovovej chémie je chiralita často pozorovaná a má svoj význam. Známou zlúčeninou je tris(bipyridín)ruténatý komplex, v ktorom majú tri bipyridínové ligandy tvar chirálnej vrtule. Dva enantioméry komplexov ako je [Ru(2,2′-bipyridín)3]2+ sa označujú ako Λ (veľká lambda, grécke písmeno ekvivalentné „L“) pre ľavotočivý variant a Δ (veľká delta, grécke písmeno ekvivalentné „D“) pre pravotočivý variant (na obrázku vpravo). 
Chirálne ligandy spôsobujú chiralitu komplexov kovov, ako je to u komplexov kovov s aminokyselinami. Ak má kov katalytické vlastnosti, jeho kombinácia s chirálnymi ligandmi je základom asymetrickej katalýzy.
Metódy a využitie.
Pojem optická aktivita je odvodený od interakcie chirálnych materiálov s polarizovaným svetlom. V roztoku spôsobuje (−)-forma optického izoméru otočenie roviny lúča lineárne polarizovaného svetla proti smeru hodinových ručičiek. Naopak (+)-forma robí presne opačnú vec a stáča ho v smere hodinových ručičiek. Na meranie zmeny roviny polarizovaného svetla sa používa polarimeter a táto zmena sa vyjadruje ako optická rotácia.
Enantioméry je možné rozdeliť chirálnymi metódami. Tie často spočívajú v tvorbe kryštálov solí tvorených jedným z enantiomérov a kyseliny alebo zásady z chirálnych látok vyskytujúcich sa v prírode, napríklad kyseliny jablčnej alebo amínu brucínu. Niektoré racemáty spontánne kryštalizujú do pravotočivých a ľavotočivých kryštálov, ktoré sa dajú oddeliť rukou. Louis Pasteur použil túto metódu na separáciu kryštálov ľavotočivého a pravotočivého vínanu sodno-amónneho v roku 1849. Niekedy je možné túto kryštalizáciu „spustiť“ pomocou ľavo- alebo pravotočivého kryštálu, aby každý z týchto kryštálov narástol. 
História.
Rotácia roviny polarizovaného svetla chirálnymi látkami bola prvýkrát pozorovaná Jean-Baptistie Biotom v roku 1812 a následne sa stala dôležitou v priemysle spracovania cukru, analytickej chémii a farmaceutickom priemysle. Louis Pasteur v roku 1848 usúdil, že tento fenomén má molekulárny základ. Názov „chiralita“ prvýkrát použil Lord Kelvin v roku 1894. Rôzne enantioméry alebo diastereoméry zlúčenín sa označovali ako optické izoméry kvôli ich rozdielnym optickým vlastnostiam. V jednom momente sa predpokladalo, že chiralita existuje len v organickej chémii, ale táto mylná predstava sa zmenila preukázaním štruktúry čisto anorganickej zlúčeniny, komplexu kobaltu známeho ako hexol, ktorú ukázal Alfred Werner v roku 1911.
Na začiatku 70. rokoch 20. storočia ukázali rôzne vedecké skupiny, že ľudský čuchový orgán je schopný rozlíšiť chirálne zlúčeniny.

</doc>
<doc id="680188" url="https://sk.wikipedia.org/wiki?curid=680188" title="Anastasija Vladislavovna Gontarová">
Anastasija Vladislavovna Gontarová

Anastasija Vladislavovna Gontarová (; * 11. máj 2001, Surgut, Chantyjsko-Mansijsko, Rusko) je ruská plavkyňa. Zúčastnila sa Letných paralympijských hier 2020 v Tokiu kde získala zlatú medailu.
Životopis.
Gontarová má skoliózu, vo veku 14 rokov absolvovala operáciu na zafixovanie chrbtice pomocou titániových skrutiek.
Športová činnosť.
Plávať začala vo veku 5 rokov v rodnom meste Surgut.
Paralympijské hry.
Na Letných paralympijských hrách 2020 v Tokiu (konaných v lete 2021) získala zlatú medailu 50 metrov voľným spôsobom v kategórii S10. Jej čas bol 27,38 s.

</doc>
<doc id="680190" url="https://sk.wikipedia.org/wiki?curid=680190" title="Anastasija Gontar">
Anastasija Gontar



</doc>
<doc id="680192" url="https://sk.wikipedia.org/wiki?curid=680192" title="Anastasija Vladislavovna Gontar">
Anastasija Vladislavovna Gontar



</doc>
<doc id="680228" url="https://sk.wikipedia.org/wiki?curid=680228" title="Archaická islandčina">
Archaická islandčina



</doc>
<doc id="680229" url="https://sk.wikipedia.org/wiki?curid=680229" title="Rizoid">
Rizoid



</doc>
<doc id="680230" url="https://sk.wikipedia.org/wiki?curid=680230" title="Zástena">
Zástena



</doc>
<doc id="680231" url="https://sk.wikipedia.org/wiki?curid=680231" title="Svíb drieň">
Svíb drieň



</doc>
<doc id="680232" url="https://sk.wikipedia.org/wiki?curid=680232" title="Drienka">
Drienka

Drienka môže byť:

</doc>
<doc id="680233" url="https://sk.wikipedia.org/wiki?curid=680233" title="Drienec">
Drienec



</doc>
<doc id="680234" url="https://sk.wikipedia.org/wiki?curid=680234" title="Timokrates (sochár)">
Timokrates (sochár)

Timokrates () bol starogrécky sochár.
Svedectvom tvorby Timokrata, aténskeho sochára z 1. storočia, je jeho menom signovaný fragmentárny mramorový podstavec zo sochy (rozlomený, vyrobený z hymettického mramoru, ktorý sa ťažil juhovýchodne od Atén v pohorí Hyméttos), ktorý sa v roku 1860 našiel pri aténskom chráme "Panagia Pyrgiótissa" (Παναγία Πυργιώτισσα):
- text v starogréčtine 

</doc>
<doc id="680235" url="https://sk.wikipedia.org/wiki?curid=680235" title="Snoža">
Snoža

Snoža alebo Kráľov stôl () je vrch v Štiavnických vrchoch. Leží nad obcou Podhorie, približne severne od Banskej Štiavnice. 
Poloha.
Masív sa nachádza v severnej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, v okrese Banská Štiavnica a na katastrálnom území obce Podhorie. Najbližšími sídlami sú na južnom úpätí ležiaca obec Podhorie a severne ležiaci Močiar, východným smerom sa nachádza Kozelník a západným Sklené Teplice. Vrch patrí do Chránenej krajinnej oblasti Štiavnické vrchy a na južnom úpätí sa nachádza prírodná pamiatka Žakýlske pleso.
Opis.
Snoža leží v hrebeni, ktorý vedie od Studeného vrchu () na Štálovo (). Severným smerom leží Jaseňový vrch (), Plieška () a Orech (), západným Berantová () a Hudcov vrch (), južným Hrb () a Brezový vrch () a východným Suchý vrch (), Radošovo () a Štálovo. Masív patrí do povodia Hrona; východné svahy odvodňuje potok Slaná do Jasenice, západné a južné potok Teplá. Vrchol traverzuje značená trasa z Podhoria do sedla Kráľov stôl.
Výhľady.
Lesný porast vrcholovej časti neumožňuje rozhľad. Z lokalít s riedkou a nízkou vegetáciou na úbočí možno vidieť okolité vrchy Štiavnických vrchov, z vhodných miest tiež Pohronský Inovec, Vtáčnik, Kremnické vrchy, Veľkú Fatru, Nízke Tatry, Poľanu a Javorie.
Prístup.
Na vrchol nevedie značený chodník, východným úbočím vedie traverzom modrá značka.

</doc>
<doc id="680237" url="https://sk.wikipedia.org/wiki?curid=680237" title="Karibský pohár vo futbale 2017">
Karibský pohár vo futbale 2017

Karibský pohár vo futbale 2017 bol 19. ročníkom Karibského poháru vo futbale, medzinárodného futbalového turnaja pre národné tímy Karibskej futbalovej únie. Finálový turnaj sa hral na Martiniku v meste Fort-de-France a hralo sa od 22. - 25. júna 2017. Kvalifikované tímy na finálovom turnaji sa kvalifikovali aj na Zlatý pohár CONCACAF 2017.
Víťazom turnaja sa stalo .
Kvalifikované tímy.
Na záverečný turnaj sa kvalifikovali štyri tímy. Všetky štyri tímy sa kvalifikovali aj na Zlatý pohár CONCACAF 2017.
Vyraďovacia fáza.
V prípade nerozhodného výsledku po 90 minútach sa hralo predĺženie, a ak bolo aj po predĺžení nerozhodné, o víťazovi sa rozhodlo v penaltách.

</doc>
<doc id="680248" url="https://sk.wikipedia.org/wiki?curid=680248" title="ELVO">
ELVO

Ellinikí Viomichanía Ochimáton (ELVO; ; doslova "Helénsky automobilový priemysel") je grécky výrobca vozidiel so sídlom v Solúne. Spoločnosť bola založená v roku 1972 ako Steyr Hellas a svoj súčasný názov prevzala v roku 1987. Vyrába najmä autobusy, nákladné autá, vojenské vozidlá.
História.
Spoločnosť bola založená pod názvom Steyr Hellas S.A. Venovala sa montáži a výrobe nákladných automobilov, motocyklov a poľnohospodárskych traktorov (modely Steyr a Puch). Významné objednávky nákladných áut a autobusov od gréckych vojenských a štátnych orgánov rýchlo dodali spoločnosti dynamiku. Divízia traktorov skolabovala v 80. rokoch, keď sa spoločnosť zamerala na vojenské vozidlá. V roku 1986 si zmenil meno na Hellenic Vehicle Industry S.A.
Grécky automobilový priemysel bol čiastočne sprivatizovaný v roku 2000, keď grécka metalurgická a strojárska skupina Mytilineos získala 43 % a prevzala kontrolu nad spoločnosťou. Spoločnosť čelila vážnym finančným problémom v dôsledku poklesu objednávok po výrobe (v spolupráci s niekoľkými gréckymi spoločnosťami) v roku 2009. Vedenie spoločnosti sa v roku 2010 vrátilo do gréckeho štátu.
V roku 2019 grécka vláda vyhlásila medzinárodný tender na predaj akcií gréckeho automobilového priemyslu. Zdá sa, že predaj spoločnosti izraelskému konzorciu, ktoré zahŕňa Plasan Sasa Ltd., Naska Industries SK Group a gréckeho podnikateľa Aristidisa Glinisa, bol úspešne dokončený v roku 2020. Podľa zdrojov bolo izraelské konzorcium vyhlásené vo verejnej súťaži na predaj aktív spoločnosti ELVO s najvyššou ponukou a izraelské konzorcium prisľúbilo investovať do spoločnosti ELVO v priebehu nasledujúcich piatich rokov 95 miliónov až 135 miliónov eur.
Akvizícia sa skončila 14. februára 2021, keď izraelské konzorcium prevzalo kontrolu nad výrobou vozidiel ELVO, o ktoré mali záujem aj grécke ozbrojené sily.

</doc>
<doc id="680251" url="https://sk.wikipedia.org/wiki?curid=680251" title="Priečne bralo">
Priečne bralo

Priečne bralo, staršie Priečne () je vrch v Javorí. Leží nad osadou Zaježová, približne juhozápadne od Detvy. 
Poloha.
Masív sa nachádza v strednej časti pohoria, v geomorfologickom podcelku Javorianska hornatina. Vrch leží v Banskobystrickom kraji, v okrese Zvolen a zasahuje na katastrálne územie obce Pliešovce a vojenského obvodu Lešť. Najbližšími sídlami sú na juhozápadnom úpätí ležiaca osada Podjavorie a severozápadnom osada Zaježová, západným smerom sa nachádzajú Pliešovce a severovýchodným Stará Huta. Vrcholovou časťou prechádza hranica vojenského obvodu Lešť, kde patrí celá južná časť masívu.
Opis.
Priečne bralo leží v najvyššej časti pohoria, v hrebeni, ktorý vedie od osady Podjavorie východným smerom na Sokolovo bralo () nad Horným Tisovníkom. Južným smerom sa nachádza Vŕšok () a Jaseňový vrch (), západným Ježová (), severným Rimáň () a Kukučkov kopec () a východným Makytová (), Homôľka (), Javorie () a Vysoká (). Oblasť patrí do povodia rieky Ipeľ; severné svahy odvodňuje Rimánsky jarok a juhozápadné potok Klinkovica, oba smerujúce do rieky Krupinica, juhovýchodné svahy sú pramennou oblasťou Starej rieky. Na vrchol nevedie značená trasa.
Výhľady.
Vrcholovú časť masívu pokrýva lesný porast, ktorý umožňuje veľmi obmedzený rozhľad. Z lokalít s riedkou a nízkou vegetáciou možno vidieť okolité vrchy Javoria, pri dobrých podmienkach z vhodných miest tiež Štiavnické vrchy, Vtáčnik, Kremnické vrchy, Veľkú Fatru, Nízke Tatry, Poľanu a Ostrôžky.
Prístup.
Poloha vrchu na hranici vojenského územia obmedzuje voľný pohyb na celej južnej časti. Nevedie naň ani značený chodník a preto najľahší prístup vedie lesnými chodníkmi z osád Podjavorie a Zaježová. Cez Zaježovú prechádza Rudná magistrála.

</doc>
<doc id="680258" url="https://sk.wikipedia.org/wiki?curid=680258" title="British invasion">
British invasion



</doc>
<doc id="680260" url="https://sk.wikipedia.org/wiki?curid=680260" title="Pohár národov WAFU">
Pohár národov WAFU

Pohár národov WAFU je medzinárodný futbalový turnaj pre národné tímy Západoafrickej futbalovej únie (WAFU). Tento turnaj je nástupca pôvodného turnaja Pohár Amlicar Cabral.
Najúspešnejším tímom na turnaji je (2 tituly). Okrem Ghany má titul ešte , , . Posledný turnaj sa hral v roku 2019. V roku 2021 mala turnaj organizovať Nigéria ale turnaj sa neuskutočnil. 

</doc>
<doc id="680263" url="https://sk.wikipedia.org/wiki?curid=680263" title="Marek Meško">
Marek Meško

Mgr. Marek Meško M.A., Ph.D. (* 1977, Banská Bystrica) je slovenský historik a byzantológ.
Životopis.
Marek Meško sa narodil v roku 1977 v Banskej Bystrici, kde aj absolvoval štúdium na bilingválnom gymnáziu. V rokoch 1996 až 2001 študoval históriu na Filozofickej fakulte Univerzity Komenského v Bratislave a získal magisterský titul, v roku 2007 potom získal aj doktorát v odbore filozofia. V roku 2005 získal titul M. A. z odboru byzantológia na Aristotelovej univerzite v Solúne. Absolvoval niekoľko vedeckých pobytov vo Viedni, na Bosporskej univerzite v Istanbule či na Princetonskej univerzite. Niekoľkokrát prednášal na univerzite Anoikto Panepistimio Kypru v Nikózii.
Od roku 2012 pôsobí na Masarykovej univerzite v Brne a od roku 2020 tiež na Historickom ústave Filozofickej fakulty Univerzity Hradec Králové.
Dielo.
Meškovým primárnym záujmom sú dejiny Byzantskej ríše v 11. a 12. storočí a nomádske etniká pôsobiace v tom období v juhovýchodnej Európe. Zaoberá sa tiež dejinami stredoveku v európskom a euroázijskom kontexte či problematikou stredovekých i moderných vojenských dejín. Občasne publikuje v denníku "SME". Publikuje tiež v periodikách "Historické revue" alebo "Vojenská história".

</doc>
<doc id="680264" url="https://sk.wikipedia.org/wiki?curid=680264" title="Pravidlo vonkajších gólov">
Pravidlo vonkajších gólov

Pravidlo vonkajších gólov presnejšie Pravidlo o vyššom počte gólov strelených na ihrisku súpera, predstavuje vo futbale doplnkové kritérium pre určenie víťaza vyraďovacieho dvojzápasu dvoch tímov, keď oba tímy hostia jeden zo zápasov na svojom ihrisku. Toto pravidlo sa používalo v európskych pohárových súťažiach (Liga majstrov UEFA a Európska liga UEFA), ale pred sezónou 2021/22 bolo toto pravidlo zrušené. 
Pravidlo určuje, že pokiaľ oba tímy v oboch zápasov strelia rovnaký počet gólov, postupuje ten, kto strelil viac gólov na súperovom ihrisku. Iba pokiaľ oba tímy strelia rovnaký počet gólov na súperovom ihrisku teda (oba zápasy skončili rovnakým výsledkom), nasleduje na konci druhého zápasu predĺženie. V európskych súťažiach platilo pravidlo vonkajších gólov aj v predĺžení, pokiaľ aj to skončilo remízou. Na penaltový rozstrel došlo iba vtedy ak v predĺžení nepadol gól. 
Od sezóny 2021/22 sa v dvojzápasoch, v ktorých je celkové skóre vyrovnané, už nepozerá na počet strelených gólov na súperovom ihrisku a vždycky nasleduje predĺženie na konci odvetného zápasu ak v predĺžení gól nepadol, nasledoval penaltový rozstrel. 
Pravidlo bolo zavedené v roku 1965 a malo motivovať hosťujúci tím v prvom zápase viac útočiť a nespoliehať sa až na domácu odvetu. Prezident UEFA Aleksander Čeferin na zrušenie tohto pravidla uviedol, že pravidlo sa míňalo účinkom a naopak odrádzalo domáce tímy – najmä v prvom zápase – od útočenia, pretože sa báli obdržanej bránky, ktorá by dala súperovi zásadnú výhodu. Na pravidle sa kritizovala aj jeho nespravodlivosť, obzvlášť v predĺžení, keď ak sa hosťujúcemu tímu podarilo skórovať, domáci museli streliť dva góly, aby nevypadli. Výkonný výbor UEFA sa tak rozhodol toto pravidlo zrušiť, a to aj na základe štatistík, ktoré dokazujú, že domáce prostredie už vo futbale nepredstavuje takú významnú výhodu ako predtým. 
Príklady použitia.
Príklad č. 1.
Štvrťfinále Ligy majstrov UEFA 2020/21
Celkové skóre dvojzápasu bolo 3:3. Do ďalšej fázy postupoval Paris Saint-Germain, ktorý dal na ihrisku súpera tri góly zatiaľ čo Bayern Mníchov strelil iba jeden gól na ihrisku súpera
Príklad č. 2.
Play-off predkolo Európskej ligy UEFA 2019/20
Celkové skóre dvojzápasu bolo 3:3. Do skupinovej fázy postúpil ŠK Slovan Bratislava, ktorý dal na ihrisku súpera dva góly zatiaľ čo PAOK nedal na ihrisku súpera žiaden gól.
Príklad č. 3.
Kvalifikácia na Majstrovstvá sveta vo futbale 2022 – Afrika - baráž o postup
Celkové skóre dvojzápasu bolo 1:1. Na Majstrovstvá sveta vo futbale 2022 postúpila , ktorá dala na súperovom ihrisku jeden gól zatiaľ čo žiaden.

</doc>
<doc id="680266" url="https://sk.wikipedia.org/wiki?curid=680266" title="9K35 Strela-10">
9K35 Strela-10

9K35 Strela-10 (; v kóde NATO: SA-13 Gopher) je sovietsky samohybný protilietadlový raketový komplet. Je určený na ochranu pozemného vojska a hlavne tankových a mechanizovaných jednotiek pred nízko letiacimi lietadlami a vrtuľníkmi.
Vznik a vývoj.
Koncom 60. rokov 20. storočia si vedenie Sovietskeho zväzu uvedomilo nevyhnutnosť vytvorenia lacného systému protivzdušnej obrany s optoelektronickým systémom navádzania rakiet, ktorý by doplnil samohybné systémy protivzdušnej obrany s radarovým navádzaním. Vývoj nového komplexu, ktorý predstavoval hĺbkovú modernizáciu samohybného systému protivzdušnej obrany Strela-1, sa začal v roku 1969. Testy nového systému sa začali v januári 1973 a skončili v roku 1976, kedy bola Strela-10 zavedená do služby.
Popis.
Zloženie samohybného protilietadlového systému 9K35 Strela-10 pozostáva z bojového vybavenia (bojové vozidlá 9A35 a 9A34, protilietadlové riadené strely 9KL37) a technického vybavenia (riadiace a kontrolné vozidlo 9V839, údržbárske vozidlo 9V915, systém externého napájania 9E111).
Bojové vozidlo 9A35 je v podstate pásový obrnený ťahač MT-LB, ktorého posádku tvorí vodič, strelec a veliteľ. Pohon vozidla zaisťuje dieselový motor JaMS-238 V s výkonom 240 koní. Maximálna rýchlosť 9A35 na ceste je /h a vo vode /h. Dojazd vozidla je . Systém je možné prepravovať po železnici alebo letecky.
V zadnej časti vozidla je nainštalovaná veža s odpaľovacím zariadením, na ktorom sú štyri kontajnery rakiet zem-vzduch 9M37 (ďalšie štyri náhradné kontajnery sú uložené v nákladovom priestore vozidla). Opätovné nabitie zariadenia štyrmi raketami sa vykonáva ručne po dobu 3 minút. Vo vnútri veže sa nachádza sedadlo operátora a optický zameriavač 9Š-127. Predná stena veže Strela-10 je vyrobená z pancierového skla a poskytuje operátorovi zorné pole v rozsahu 60°. Odpaľovacie zariadenie je plne otočné (o 360°), čo zabezpečuje elektrický pohon a jeho námer je od -5° do +80°. Protilietadlové rakety 9M37 môžu zostreľovať vzdušné ciele do výšky a na vzdialenosť .
Bojové vozidlo je vybavené identifikačným zariadením "vlastný-cudzí", navigačným systémom, rádiostanicou R-123M a interným interkomom. Pri preprave sa odpaľovacie zariadenie nachádza v zloženej polohe na streche vozidla. Doba nastavenia odpaľovacieho zariadenia do bojovej pozície je 20 sekúnd.

</doc>
<doc id="680267" url="https://sk.wikipedia.org/wiki?curid=680267" title="Samara Weavingová">
Samara Weavingová

Samara Weavingová (; * 23. február 1992, Adelaide, Južná Austrália, Austrália) je austrálska herečka.
Detstvo a mladosť.
Je dcérou filmára a arterapeutky. Má mladšiu sestru Morgan, ktorá je tiež herečka. Ich strýko, Hugo Weaving sa venuje dlhé roky herectvu. Napriek tomu, že sa Weavingová narodila v Adelaide, krátko po jej narodení sa s rodinou presťahovala do Canberry, kde vyrastala a navštevovala aj školu.
Kariéra.
Svoju hereckú kariéru započala v roku 2008, v austrálskych telenovelách. Účinkovala napríklad v telenovele "Home and Away", kde stvárnila rolu Indi Walker. Za svoj herecký výkon v seriály získala nomináciu na austrálske ocenenie AACTA, v kategórii Najlepší ženský herecký výkon v televíznej dráme. V júli 2013 opustila seriál a začala sa venovať novým úlohám.
V roku 2017 bola obsadená do filmu "Tri billboardy kúsok za Ebbingom", po boku oscarových hercov ako Frances McDormand a Sam Rockwell. V rovnakom roku, mal premiéru film "The Babysitter", kde Weavingová vo filme stvárnila vodkyňu kultu uctievajúceho diabla. Film získal aj druhé pokračovanie, ktoré bolo naplánované na rok 2020 a získalo negatívne recenzie. O rok neskôr (2018), stvárnila nezvestnú študentku, v televíznom seriály "Piknik na Hanging Rock".
V roku 2019 ju obsadili režiséri Matt Bettinelli-Olpin a Tyler Gillett, do trilleru "Nevesta na zabitie". Film aj jej herecký výkon získali pozitívne recenzie. Režiséri Bettinelli-Olpin a Gillett chceli Weavingovú obsadiť aj do filmu "Vreskot", ktorý tiež režírovali ale musela ponuku odmietnuť kvôli záväzkom k inému televíznemu seriálu, ktorý jej účinkovanie neumožnil. O rok neskôr, bola obsadená do jednej z vedľajších postáv v televíznom seriály "Hollywood" a v roku 2021 si zahrala po boku Melissy McCarthy, Nicole Kidman a Lukea Evansa v televíznom seriály "Nine Perfect Strangers". V roku 2023 bude mať premiéru film "Babylon", kde sa Weavingová pripojila k hereckému obsadeniu ako Brad Pitt, Margot Robbie, Olivia Wilde, Tobey Maguire či Katherine Waterston. V júli 2022 potvrdila svoju účasť v šiestom pokračovaní filmu "Vreskot". 
Súkromný život.
Weavingová sa v roku 2019 zasnúbila s producentom Jimmym Wardenom, s ktorým sa v rovnakom roku zosobášili. 

</doc>
<doc id="680268" url="https://sk.wikipedia.org/wiki?curid=680268" title="Samara Weaving">
Samara Weaving



</doc>
<doc id="680269" url="https://sk.wikipedia.org/wiki?curid=680269" title="Reino Häyhänen">
Reino Häyhänen

Reino Häyhänen (; * 14. máj 1920, Kaskisaari, Sovietsky zväz† 17. február 1961, Pensylvánia, USA) bol sovietsky špión a plukovník KGB. V roku 1957 prebehol k Američanom a poskytol FBI informácie, ktoré viedli k zatknutiu Rudoľfa Ivanoviča Abeľa a ďalších sovietskych agentov na území Spojených štátov a Kanady.
Rané roky a prvý kontakt so spravodajskými službami.
Reino Häyhänen sa narodil do roľníckej rodiny v dedinke Kaskisaari pri dnešných fínsko-ruských hraniciach. Ako už meno napovedá, bol fínskeho pôvodu. Häyhänen patril medzi nadaných žiakov a získal pedagogické vzdelanie. V roku 1939, ešte pred dovŕšením dvadsiatych narodenín, začal pracovať ako učiteľ na základnej škole v obci Lipicy.
Na učiteľskej pozícii vydržal iba tri mesiace, pretože bol toho istého roku naverbovaný tajnou službou NKVD z dôvodu vypuknutia Zimnej vojny. Häyhänen plynule ovládal fínsky jazyk, a preto bolo jeho úlohou prekladať do ruštiny rôzne dokumenty a vypočúvať zajatých fínskych vojakov. Po skončení ozbrojeného konfliktu v marci 1940 bol preradený do Karelskej oblasti, kde monitoroval nálady fínskej menšiny žijúcej na tomto území. Akékoľvek anti-sovietske a pro-fínske názory miestnych obyvateľov potom dokladal nadriadeným v NKVD.
V roku 1943 vstúpil do KSSZ a o päť rokov neskôr bol prevelený z Karélie do Moskvy. V hlavnom meste sa zoznámil so svojou budúcou ženou, Akulinou Pavlovou, s ktorou mal jedného syna. Doposiaľ sa Häyhänen venoval práci v kontrarozviedke, ale vedenie MGB (spravodajská služba, ktorá nahradila NKVD) rozhodlo, že bude posunutý do rozviedky. Kvôli novej pracovnej pozícii bol nútený spretrhať kontakt so svojou rodinou a odcestoval do Estónskej SSR, kde podstúpil prípravu.
V priebehu nasledujúcich mesiacov strávených v Estónsku dostával Häyhänen lekcie angličtiny a absolvoval kurz fotografovania. Musel sa tiež naučiť šoférovať a opravovať automobily. Do leta 1949 pracoval ako automechanik v meste Valga a neskôr sa cez námornú vojenskú pevnosť Porkkala dostal do Fínska. Prísne stráženú hranicu prekonal v kufri automobilu, ktorý patril kolegovi z rozviedky, ktorý v krajine tisícich jazier pôsobil pod oficiálnym krytím ako zamestnanec sovietskej tlačovej agentúry.
Sovietska rozviedka vybavila Häyhänena falošným pasom na meno Eugene Nicolai Mäki, ktorý bol v tej dobe s najväčšou pravdepodobnosťou zosnulý. Skutočný Eugene Mäki sa narodil v roku 1919 v americkom štáte Idaho do rodiny fínskeho prisťahovalca z Oulu. V roku 1928 sa rodina rozhodla presťahovať do Sovietskeho zväzu, a preto predala celý svoj majetok, vrátane farmy v Idahu. Mäkiovci sa usadili v meste Petrozavodsk, ale v novej domovine ich čoskoro postretla rada tragédii.
Eugenov otec zomrel, keď mal chlapec iba necelých 14 rokov. Neskôr sa Eugene zamestnal v miestnej fabrike, jeho brat Allan pracoval ako kotolník. Obaja súrodenci sa po vypuknutí Veľkého teroru dostali do pozornosti tajnej polície pre svoj americký pôvod. V roku 1938 bol Eugene Mäki obvinený zo špionáže a odsúdený na desať rokov. Allan bol obžalovaný zo spáchania rovnakého skutku, ale vyviazol s ďaleko závažnejším trestom. Allan Mäki bol 5. októbra 1938 vo veku nedožitých 21 rokov popravený strelou do hlavy. V roku 1956 bol vojenským tribunálom očistený od všetkých obvinení a rehabilitovaný. Život mu to však už nevrátilo. V roku 1941, pár rokov predtým, než si identitu jej syna privlastnil Häyhänen, zomrela posledná žijúca členka rodiny Mäkiovcov, matka Lilian.
Nadriadení v MGB vytvorili dôveryhodne znejúcu legendu rodiny Mäkiovcov, ktorú Häyhänen využíval, kedykoľvek prišiel do styku s oficiálnymi úradmi vo Fínsku. Podľa príbehu Mäkiovci veľmi rýchlo opustili Sovietsky zväz, keď dospeli k presvedčeniu, že nesúhlasia s ideológiou komunizmu. Bratia sa spoločne s matkou následne presťahovali do estónskej Valgy, kde žili až do jej skonu. Následne sa Eugene v roku 1943 presunul do Laponska, kde sa učil za automechanika a kováča, aby si zarobil na cestu do Ameriky. Häyhänen podplatil dvoch svedkov, aby dosvedčili pred príslušnými orgánmi pravdivosť historky. Hodnovernosti báchorky dodáva aj fakt, že Häyhänen skutočne pobýval vo Valge a naozaj sa venoval oprave automobilov.
Od roku 1950 pracoval Häyhänen v meste Tampere v závode na výrobu trezorov a zároveň ako automechanik. Počas pobytu vo Fínsku sa oženil s 27-ročnou Hannou Kurikko a to aj napriek tomu, že s prvou manželkou sa nikdy nerozviedol. Pred novou ženou zatajil fakt, že už jednu svadbu absolvoval ako aj to, že už splodil syna. Vo Fínsku strávil tri roky, než sa konečne obrátil na americkú ambasádu v Helsinkách a požiadal o obnovenie amerického občianstva. Americké úrady mu vyhoveli.
Misia v Spojených štátoch.
Pred odletom do Ameriky sa ešte nakrátko vrátil do Sovietskeho zväzu. Fínsko-ruskú hranicu opäť prekročil v kufri automobilu. Nasledujúce tri týždne strávil v konšpiračnom byte v Moskve, kde dostal inštrukcie a pokyny k povinnostiam, ktoré ho čakali v zámorí. Prešiel výcvikom v šifrovaní a dešifrovaní tajných správ a dostal päťtisíc dolárov, ktoré mu mali pomôcť s usadením sa v novej krajine. V kufri automobilu sa vrátil naspäť do Fínska, odkiaľ odplával spoločne s Hannou na parníku do New Yorku.
V meste mal pracovať ako pomocník sovietskeho agenta, ktorého poznal iba pod krycím menom Mark (tento agent bol Rudoľf Ivanovič Abeľ). Hlavnou úlohou Abeľa a Häyhänena bol zhromažďovať čo najviac informácii o jadrovom programe USA a tiež o konštrukcií ponoriek. Medzi kolegami však nepanoval ideálny vzťah, vždy puntičkársky a prísny Rudoľf Abeľ nedokázal strpieť prchkú povahu Häyhänena, ktorého považoval za nespoľahlivého.
Reino Häyhänen začal v Amerike postupne prepadať alkoholizmu, pravidelne bil manželku a raz na neho dokonca musela byť privolaná polícia. Márne sa mu snažil Abeľ dohovoriť, že nesmie priťahovať pozornosť. Navyše si nikdy poriadne neosvojil anglický jazyk, čo komplikovalo plnenie zadaní, ktorými bol poverený. Postupne začal úplne strácať zábrany, čo sa prejavilo na lajdáckom prístupe k robote. Häyhänen sa neštítil utrácať peniaze určené k vykonávaniu misií na alkohol a prostitútky. Raz dokonca stratil nádobku obsahujúcu mikrofilm, na ktorom bola tajná správa.
Rudoľf Abeľ bol nanajvýš nespokojný s pracovnou morálkou Häyhänena a počas pravidelných komunikácii s Moskvou dokladoval o neprístojnom správaní kolegu a požadoval príchod schopnejšieho agenta.
Prebehnutie k Američanom.
V máji 1957 obdržal inštrukciu, aby sa vrátil Moskvy. V správe sa písalo, že sa mu dostane vyznamenania za prácu odvedenú v Spojených štátoch, ale Häyhänen sa k oznámeniu staval skepticky. Z Ameriky sa Häyhänen vrátil do Európy cez francúzske prístavné mesto Havre. Podľa plánu mal ďalej pokračovať do Paríža a odtiaľ do Berlína, odkiaľ by letel priamo do Moskvy. Ešte v Paríži komunikoval o priebehu cesty so sovietskymi službami, potom sa rozhodol pre zmenu plánu.
Miesto, aby pokračoval do Západného Nemecka si to namieril na americkú ambasádu vo Francúzsku. Pred pracovníkmi FBI priznal, že je sovietsky špión a je ochotný spolupracovať s americkou vládou. Okamžite bol transportovaný do New Yorku, kde podstúpil viacero vypočúvaní, počas ktorých pomohol Američanom prelomiť šifru, ktorú používali sovietski agenti, a ktorá až dovtedy zostávala neprelomená. Vďaka Häyhänenovej pomoci dokázali Američania odkryť sieť sovietskych spravodajských dôstojníkov, ktorú v New Yorku riadil Rudoľf Abeľ, ktorý bol zatknutý a hrozil mu i trest smrti.
James B. Donovan, ktorý obhajoval Abeľa v súdnom procese, označil Häyhänena za profesionálneho klamára, ochlastu a zlodeja. Počas spoločného rozhovoru sa Häyhänen údajne triasol a nebol úplne triezvy. Údajne i samotní agenti FBI, ktorí mali na starosti Häyhänenovu bezpečnosť, žasli, ako sa taký zbrklý babrák mohol vyšvihnúť v radoch KGB tak vysoko.
Smrť.
Reino Häyhänen zahynul pri autonehode na diaľnici v americkom štáte Pensylvánia v roku 1961. Nehoda nikdy nebola objasnená a dodnes je opradená mnohými otáznikmi. Viaceré konšpiračné teórie špekulujú, že mohol byť zavraždený niektorou zo spravodajských služieb, či už KGB alebo FBI. Sovieti mohli Häyhänena odkrágľovať ako pomstu za zradu a za to, že podryl dovtedy vcelku schopnú sieť špiónov. Američania sa zase mohli Häyhänena zbaviť, pretože po odsúdení Abeľa stratil užitočnosť. Už viac nebol v stave spôsobilom pracovať v rozviedke, akurát sa deň čo deň opíjal. Navyše žiadnymi ďalšími tajnými informáciami nedisponoval, no jeho ochrana naďalej stála Američanov nemalé prostriedky.

</doc>
<doc id="680273" url="https://sk.wikipedia.org/wiki?curid=680273" title="Katherine Waterstonová">
Katherine Waterstonová

Katherine Waterstonová (; * 3. marec 1980, Westminster, Londýn, Spojené kráľovstvo) je anglicko-americká herečka. Je dcérou známeho herca Sama Waterstona.
Detstvo a mladosť.
Waterstonová sa narodila v marci 1980. Jej matkou je bývalá modelka Lynn Louisa Waterson a jej otec je Sam Waterston, herec. Má jedného nevlastného brata a dvoch súrodencov. Má dvojité občianstvo - anglické a americké. Narodila sa v Londýne, v časti Westminster ale vyrastala v Connecticute. V roku 1998 absolvovala Loomis Chaffee School a na New York University študovala herectvo, kde získala titul bakalár.
Kariéra.
V roku 2007 bola obsadená do filmu "The Babysitters" a v rovnakom roku získala tiež menšiu filmovú rolu v oscarovom filme, "Michael Clayton".
V rokoch 2012 a 2013 sa objavila v piatych epizódach televízneho seriálu "Boardwalk Empire".
V roku 2014 si zahrala po boku Joaquina Pheonixa, v dráme "Skrytá vada", kde za svoj herecký výkon získala cenu Roberta Altmana, na predávaní cien Independent Spirit Awards. O rok neskôr si zahrala v životopisnom filme, s názvom "Steve Jobs".
V roku 2016 bola obsadená do role Porpentiny, vo filme "Fantastické zvery a ich výskyt". Film získal nadmieru pozitívne recenzie. Film získal aj ďalšie pokračovania, z čoho sa stala filmová séria. Waterstonová účinkovala aj v ďalších dvoch pokračovaniach a to v roku 2018 a 2022.
Účinkovala tiež vo filme "", z roku 2017. O rok neskôr, sa pripojila k hereckému obsadeniu filmu "Deväťdesiate", ktorý režíroval herec Jonah Hill. Objavila sa tiež v piatich epizódach televízneho seriálu "The Third Day", po boku Naomie Harrisovej a Judea Lawa.
Súkromný život.
Waterstonová mala šesťročný vzťah s Adamom Rappom. V novembri 2018 priznala tehotenstvo a v roku 2019 sa jej narodil syn.

</doc>
<doc id="680274" url="https://sk.wikipedia.org/wiki?curid=680274" title="Pondelok vo Veľkonočnej oktáve">
Pondelok vo Veľkonočnej oktáve



</doc>
<doc id="680275" url="https://sk.wikipedia.org/wiki?curid=680275" title="Štvrtok Svätého týždňa">
Štvrtok Svätého týždňa



</doc>
<doc id="680276" url="https://sk.wikipedia.org/wiki?curid=680276" title="Piatok utrpenia Pána">
Piatok utrpenia Pána



</doc>
<doc id="680277" url="https://sk.wikipedia.org/wiki?curid=680277" title="Svätá sobota">
Svätá sobota



</doc>
<doc id="680278" url="https://sk.wikipedia.org/wiki?curid=680278" title="Katherine Waterston">
Katherine Waterston



</doc>
<doc id="680279" url="https://sk.wikipedia.org/wiki?curid=680279" title="UNAF">
UNAF



</doc>
<doc id="680280" url="https://sk.wikipedia.org/wiki?curid=680280" title="WAFU">
WAFU



</doc>
<doc id="680281" url="https://sk.wikipedia.org/wiki?curid=680281" title="COSAFA">
COSAFA



</doc>
<doc id="680284" url="https://sk.wikipedia.org/wiki?curid=680284" title="Nedeľa Pánovho zmŕtvychvstania">
Nedeľa Pánovho zmŕtvychvstania



</doc>
<doc id="680288" url="https://sk.wikipedia.org/wiki?curid=680288" title="Madagaskar (film)">
Madagaskar (film)

Madagaskar je počítačom animovaný film z roku 2005. Filmu sa režisérsky ujal Eric Darnell a Tom McGrath a producentom bola Mireille Soria. Film bol vytvorený v štúdiu DreamWorks.
Hlasy postavičiek v origináli nahovorili herci ako Ben Stiller, Chris Rock, Jada Pinkett Smith, David Schwimmer, Sacha Baron Cohen, Cedric the Entertainer, Andy Richter, a Bob Saget. Hudbu napísal Hans Zimmer.
Na film potom nadväzuje film "" (2008) a "Madagaskar 3: Útek do Európy" (2012).

</doc>
<doc id="680289" url="https://sk.wikipedia.org/wiki?curid=680289" title="Leicester City FC">
Leicester City FC

Leicester City FC je anglický futbalový klub pochádzajúci z mesta Leicester pôsobiaci v anglickej Premier League. Klub bol založený v roku 1884. Svoje zápasy hrajú na King Power Stadium, ktorý má kapacitu 32 262 miest.
V sezóne 2013/14 vyhrali druhú najvyššiu súťaž EFL Championship a postúpili po desiatich rokoch do Premier League. O dve sezóny neskôr vyhrali prekvapivo titul Premier League. Medzi ďalšie úspechy je jedno víťazstvo v FA Cupe v roku 2021 či tri víťazstva v ligovom pohári v rokoch 1964, 1997 a 2000.
História.
Klub bol založený v roku 1884 pod názvom Leicester Fosse FC. Súčasný názov klubu bol prijatý v roku 1919.
V sezóne 2015/16 sa tímu podarilo vyhrať titul Premier League, pod týmto úspechom sa podpísali hráči ako Jamie Vardy, N'Golo Kanté a Riyad Mahrez. Tento úspech bol považovaný za senzáciu, pred sezónou bol Leicester adept na zostup s kurzom 5000:1 na zisk titulu. Napriek tomu dokázali predbehnúť väčšie a bohatšie anglické kluby a hlavných kandidátov na zisk titulu. V nasledujúcej sezóne sa tím dostal do štvrťfinále Ligy majstrov, ale v anglickej lige spadli na 12. miesto.
V sezóne 2020/21 vyhral Leicester FA Cup keď vo finále zdolali Chelsea 1:0.
Úspechy.
Vyhrané domáce súťaže.
2015/16
2020/21
1963/64, 1996/97, 1999/00
1971, 2021
Káder mužstva.
Súčasná zostava:

</doc>
<doc id="680293" url="https://sk.wikipedia.org/wiki?curid=680293" title="Obdurodon">
Obdurodon

Obdurodon je vyhynutý rod z čeľade vtákopyskovité. Zahŕňa tri (prípadne štyri) druhy, ktoré žili v období od vrchného oligocénu do vrchného miocénu (podľa niektorých zdrojov až do pliocénu): 
Tieto druhy sa podobali na recentný príbuzný taxón, vtákopyska divného, od ktorého sa však odlišovali v tom, že dospelé jedince mali zuby, a hľadali si potravu v stĺpci vody alebo na jej povrchu, na rozdiel od dnešného vtákopyska, ktorý hľadá potravu na dne. Rod je jedným z viacerých, ktoré patria do čeľade vtákopyskovité, ktorej jediný žijúci druh je vtákopysk divný.
Rod bol vytvorený v roku 1975 americkými paleontológmi Michaelom O. Woodburneom a Richardom H. Tedfordom. Vedecký názov vytvorili z latinských slov “obduros” (trvajúci) a “don” (zub), čo odkazuje na prítomnosť zubov u dospelých jedincov tohto rodu.

</doc>
<doc id="680294" url="https://sk.wikipedia.org/wiki?curid=680294" title="MIM-104 Patriot">
MIM-104 Patriot

MIM-104 Patriot je taktický mobilný protivzdušný raketový systém dlhého doletu. Systém Patriot začala vyvíjať americká spoločnosť Raytheon začiatkom 60. rokov a od roku 1981 je vo výzbroji a od roku 1984 v operačnej pripravenosti armády Spojených štátov. Životnosť systému sa očakáva do roku 2040.
Systém Patriot umožňuje likvidovať nepriateľské taktické balistické rakety, strely s plochou dráhou letu i lietadlá. Bojovo bol systém prvýkrát nasadený vo verzii MIM-104C PAC-2 v roku 1991 počas vojny v Zálive, v Izraeli a Saudskej Arábii.
MIM-104 Patriot chráni vzdušný priestor Slovenska od apríla 2022, ako náhrada systému S-300, ktorý Slovensko darovalo Ukrajine na obranu pred ruskou inváziou na základe žiadosti Ukrajiny o pomoc pri výkone sebaobrany v zmysle článku 51 Charty OSN.
Vznik a vývoj.
U.S. Army Missile Command prišlo v roku 1961 prvýkrát s konceptom Patriotu, ktorý mal byť armádnym systémom protivzdušnej obrany pre 70. roky. Z tohto účelu vzniklo aj označenie programu - Army Air Defense System for the 1970s (AADS-70s). Vo svojej pôvodnej podobe mal byť AADS-70 mobilným systémom protivzdušnej obrany, ktorý nahradí statické systémy ako MIM-23 Hawk a Nike Hercules. 
V októbri 1964 armáda premenovala program na Surface-to-Air Missile, Development (SAM-D) a v roku 1967 vybrala hlavného dodávateľa. Prvý letový test SAM-D sa uskutočnil v novembri 1969.
10. januára 1974 americké ministerstvo obrany program SAM-D mierne preorientovalo, pričom mal slúžiť na podporu nového navádzacieho systému Track-Via-Missile (TVM). Revidovaný SAM-D vstúpil do technického vývoja vo februári 1976 a 21. mája 1976 bol premenovaný na PATRIOT (Phased Array Tracking Radar to Intercept On Target). Sériová výroba Patriotu bola spustená v septembri 1980. Armáda vytvorila svoj prvý raketový prápor Patriot v máji 1982 a v roku 1984 dosiahol tento systém počiatočnú operačnú spôsobilosť.
Počas 80. a 90. rokov 20. storočia zaviedla americká armáda množstvo významných vylepšení systému Patriot. Keď Patriot v roku 1985 vstúpil do plnej produkcie, chcelo americké ministerstvo obrany pridať do systému aj schopnosť obrany pred balistickými raketami. Preto bol v roku 1986 Patriot vylepšený na štandard Patriot Advanced Capability-1 (PAC-1). Nový variant zahŕňal softvérové zmeny, ktoré mu už umožnili zasiahnuť taktické balistické rakety. Počas testov, ktoré prebehli v septembri 1986, sa systému podarilo úspešne zasiahnuť raketu Lance. O dva roky neskôr bol PAC-1 zavedený do služby.
Po zavedení PAC-1 sa americká armáda pustila do druhého modernizačného programu, ktorý niesol označenie PAC-2. Ten zahŕňal úpravy rozbušky, hlavice a navádzania rakiet, aby bolo možné zneškodniť aj pokročilejšie balistické rakety, ako boli strely sovietskeho systému OTR-23. V roku 1993 armáda zmodernizovala Patriot tak, že získal schopnosť vzdialeného odpaľovania, ktorá umožnila rozmiestnenie odpaľovacích zariadení až do vzdialenosti od radaru. To údajne päťnásobne zväčšilo oblasť, ktorú bol systém schopný brániť (z 10-20 km2 na približne 50-100 km2). Postupné inovácie rakiet PAC-2 a radaru dosiahli ďalšie zlepšenie výkonu celého systému.
Najvýznamnejšie vylepšenie Patriotu však zahŕňalo vývoj novej rakety s technológiou hit-to-kill, ktorá dokázala zničiť vzdušné ciele priamym zásahom. Jej vývoj sa začal v roku 1983 a 21. mája 1987 sa konali prvé skúšky zostrelenia balistickej strely Lance. Nová raketa dostala označenie Extended Range Intercept Technology (ERINT) a jej letové skúšky sa uskutočnili v rokoch 1992 až 1994. Táto strela sa neskôr stala známa ako Patriot Advanced Capability-3 (PAC-3). Nasledovala modernizácia radaru a softvéru systému. Počiatočnú operačnú spôsobilosť dosiahol PAC-3 v roku 2001. Prvé bojové nasadenie si jednotky vybavené systémom PAC-3 odbili v roku 2003 počas operácie Iracká sloboda.
V marci 2009 vykonala americká armáda prvý riadený letový test modernizovanej strely PAC-3 Missile Segment Enhancement (MSE). PAC-3 MSE je vybavená zväčšeným motorom a ďalšími vylepšeniami, ktoré takmer zdvojnásobujú jej dolet. Hoci prvý test bol neúspešný, pri tom druhom vo februári 2010 sa už podarilo salvou dvoch rakiet úspešne zasiahnuť taktickú balistickú strelu. PAC-3 MSE dosiahla počiatočnú operačnú spôsobilosť koncom roka 2016. Jej plná sériová výroba sa rozbehla v roku 2018.
Popis.
Systém protiraketovej obrany Patriot pozostáva zo šiestich hlavných komponentov: 
V dôsledku neustálych modernizácií od čias svojho prvého uvedenia do prevádzky sa dnešný systém Patriot len málo podobá pôvodnému systému nasadenému v roku 1983.
Riadená strela.
Patriot v súčasnosti odpaľuje dve rodiny riadených striel: PAC-2 a PAC-3. Rad rakiet PAC-2 sa od pôvodných PAC-1 líši aktualizáciou softvéru a vylepšenou výbušnou hlavicou. Raketa využíva vo svojej terminálnej fáze navádzanie Track-Via-Missile (TVM), čo znamená, že raketa pasívne sleduje cieľ, ktorý je ožarovaný pozemným radarom.
Modernizovaný variant, PAC-2 Guidance Enhanced Missile (GEM), bol vyvinutý v 90. rokoch 20. storočia a vyznačoval sa ľahšou konštrukcioui, vylepšenými pohonnými hmotami, novým zapaľovačom bojovej hlavice a vylepšeným navádzaním na zasiahnutie vzdušných a balistických cieľov. PAC-2 GEM Tactical /TBM (GEM-T) a GEM Cruise (GEM-C) sú najnovšie varianty PAC-2 a obsahujú ďalšie vylepšenia, ktoré zvyšujú efektivitu pri zasiahnutí balistických rakiet a striel s plochou dráhou letu. PAC-2 GEM-T/GEM-C vstúpil do armády v roku 2002.
Rad rakiet PAC-3 je úplný odklon od pôvodného dizajnu PAC-2. Má menší priemer a na ničenie agilných cieľov využíva technológiu hit-to-kill, nie výbušnú-fragmentačnú hlavicu. Aby sa dosiahla lepšia manévrovateľnosť, PAC-3 využíva menšiu konštrukciu s nižšou hmotnosťou a má v prednej časti malé trysky umožňujúce vykonávať jemné korekcie letu na dosiahnutie priameho zásahu. Nový výkonnejší rádiolokátor rakety odhalí balistickú raketu na väčšiu vzdialenosť, čo dáva strele oveľa viac času na vykonávanie korekčných manévrov. Vďaka svojej nižšej hmotnosti a novšiemu pohonnému systému dokáže PAC-3 údajne brániť oblasť sedemkrát väčšiu ako PAC-2. Po zavedení modernejších PAC-3 MSE boli existujúce systémy PAC-3 premenované na PAC-3 CRI. Do každého odpaľovacieho zariadenia Patriot sa zmestia štyri PAC-3 CRI. Každá strela váži 312 kg, čo je tretina hmotnosti rakiet z rodiny PAC-2.
PAC-3 MSE je vylepšený variant PAC-3 so zväčšeným boosterom a ďalšími vylepšeniami navádzacieho systému, konštrukcie a softvéru. To jej umožňuje pokryť výrazne väčšiu bránenú oblasť. MSE je jedinou raketou rodiny PAC-3 vo výrobe a v roku 2017 preukázala schopnosť zasiahnuť balistické rakety stredného dosahu.
Odpaľovacie zariadenie.
Systém Patriot odpaľuje rakety z odpaľovacej stanice M901, ktorá obsahuje až štyri odpaľovacie kontajnery na dvojnápravovom prívese. Každý kontajner môže obsahovať až štyri rakety PAC-3 CRI, tri PAC-3 MSE alebo jednu PAC-2 GEM-T. Súčasťou stanice je generátor s výkonom 15 kW. Je ťahaná nákladným vozidlom M983. Typická batéria Patriot obsahuje šesť až osem odpaľovacích staníc.
Radarová súprava.
Patriot v súčasnosti používa na detekciu cieľov jeden radar AN/MPQ-53, AN/MPQ-65 alebo AN/MPQ-65A. AN/MPQ-53 bol prvý radar protivzdušnej obrany s fázovou sústavou na svete a používal sa so staršími systémami PAC-2. Na podporu rakiet s dlhším doletom (PAC-3 a PAC-3 MSE) bol vyvinutý nový radar AN/MPQ-65 a následne modernizovaný AN/MPQ-65A, ktorý má o 30% väčší dosah. V roku 2019 malo radar AN/MPQ-65A 9 z 15 práporov americkej armády Patriot.
Americká armáda plánuje nahradiť tieto systémy novým radarom LTAMDS (The Lower Tier Air and Missile Defense System). Zatiaľ čo radary série AN/MPQ-53 a -65 skenujú len obmedzený sektor vo vzdušnom priestore, LTAMDS bude mať 360 stupňové pokrytie a dokáže detegovať vzdušné ciele na výrazne väčšie vzdialenosti. LTAMDS je radar typu AESA (Active Electronically Scanned Array), ktorý obsahuje moduly z nitridu gália (GaN). Tie ponúkajú vyššiu odolnosť proti rušeniu, agilitu lúča a energetickú účinnosť. Radar vyvíja spoločnosť Raytheon, na základe zmluvy z roku 2019 v hodnote 383 miliónov dolárov. V rámci tohto kontraktu Raytheon vyvinul a vyrobil šesť prototypov LTAMDS, ktoré boli všetky dodané americkej armáde do januára 2023. Radary by mali dosiahnuť počiatočnú operačnú spôsobilosť do decembra 2023.
Riadiaca stanica.
AN/MSQ-4 Engagement Control Station (ECS) je postavená na platforme nákladného vozidla M927. Každá batéria Patriotu obsahuje jednu takúto stanicu s posádkou. ECS má dve počítačové konzoly a sedadlá pre dvoch až štyroch operátorov: štandardne je to dôstojník taktického riadenia, asistent taktického riadenia a operátor komunikácie. Asistent taktického riadenia vykonáva príkazy na odpálenie rakety, dôstojník taktického riadenia schvaľuje ciele a potvrdzuje príslušné pravidlá zostrelu a operátor komunikácie monitoruje komunikáciu medzi veliteľstvom a ostatnými batériami. Asistentovi taktického riadenia môže asistovať zapisovač, ktorý zaznamenáva správy z veliteľstva.
Najnovšia verzia ECS bola zavedená v roku 2019. Obsahuje vylepšené konzoly, vylepšený identifikačný systém vlastný-cudzí (IFF), vylepšené počítače, softvér a kompatibilitu s bojovou sieťou integrovaného bojového veliteľského systému armády (IBCS). Prepojením so sieťou Integrated Fire Control Network (IFCN) môže systém Patriot zneškodnenie cieľa použiť údaje o zacielení z iných senzorov.
Generátor elektrickej energie.
Samostatné vozidlo Electric Power Plant (EPP), ktoré obsahuje 2 generátory s výkonom 150 kW, poskytuje elektrickú energiu radaru systému Patriot ako aj riadiacej stanici. 
Stožiar vysokofrekvenčnej antény.
Na prenos inštrukcií k streľbe z riadiacej stanice do odpaľovacieho zariadenia sa používa Antenna Mast Group (AMG), ktorá má vztýčené dva stožiare s vysokofrekvenčnými anténami.
Varianty.
MIM-104A - počiatočná verzia systému Patriot zavedená v roku 1984. Strela tohto systému bola poháňaná jedným raketovým motorom na tuhé palivo Thiokol TX-486-1 a vybavená vysoko výbušnou fragmentačnou hlavicou. Na svoj cieľ bola v úvodnej fáze letu navádzaná inerciálne, s povelovými aktualizáciami a v terminálnej fáze spôsobom Track-Via-Missile. Hlavnou jednotkou pozemného vybavenia bol pulzno-dopplerovský rádiolokátor s pasívnou fázovanou anténou AN/MPQ-53. Ten dokázal sledovať súčasne viac ako 100 cieľov a na 9 z nich vedel navádzať rakety. Jeho sledovací sektor bol 120° a dosah až .
MIM-104B (PAC-1) - verzia zavedená koncom 80. rokov 20. storočia, ktorá využíva upravený navádzací a navigačný hardvér. MIM-104B získala tiež spôsobilosť typu zem-zem, vďaka čomu mohol systém pôsobiť aj proti pozemným cieľom (hlavne proti zdrojom rušenia radarov). Raketa mohla letieť optimalizovanou (posunutou) trajektóriou smerom k rušičke a vo finálnej fáze letu sa naviedla na najsilnejší vysielač v okolí. Protilietadlové a protiraketové schopnosti systému zostali rovnaké. Dočasná modifikácia rakety PAC-1 zahŕňala softvérové zmeny v algoritmoch vyhľadávania a sledovania ako aj vylepšenia radaru (maximálny uhol elevácie bol zvýšený zo 45° až takmer 90°).
MIM-104C (PAC-2) prestavovala ďalšiu modernizáciu systému, ktorej dodávky sa začali koncom roku 1990 spolu s príchodom nových rakiet PAC-2. Riadená strela tohto systému má nový zapaľovač a vysoko výbušnú hlavicu s väčšími fragmentami (45 g v porovnaní s 2 g pre hlavicu rakety MIM-104A/B). Tým sa zvýšil ničivý účinok proti balistickým raketám. 
MIM-104D (PAC-2/GEM) rakety tejto verzie majú vyhľadávač s lepším výkonom proti cieľom s nízkou efektívnou odrazovou plochou (RCS) a vylepšený zapaľovač proti vysokorýchlostným balistickým raketám. MIM-104D sa začal vyrábať v roku 1994.
MIM-104E (PAC-2/GEM+) variant určený na odpaľovanie vylepšených rakiet GEM-T a GEM-C. Strely GEM-T, označované aj ako GEM-TBM (tactical ballistic missiles), sú určené na ničenie balistických rakiet a GEM-C ("C" je odkazom na cruise missiles) dokážu pôsobiť proti strelám s plochou dráhou letu. Tieto rakety majú prepracovanú prednú časť, čím sa zvýšila citlivosti vyhľadávača proti cieľom s malou RCS a modernizovaný zapaľovač pre lepší výkon proti balistickým raketám. Prvé MIM-104E boli dodané americkej armáde v novembri 2002.
MIM-104F (PAC-3) je verzia schopná odpaľovať modernejšie rakety PAC-3, ktoré majú menšie rozmery a nižšiu hmotnosť ako PAC-2 (dĺžka 5,2 m, priemer 0,25 m, hmotnosť 312 kg). Raketa PAC-3 je vybavená raketovým motorom na tuhé palivo od Aerojet Rocketdyne a 160 motormi v prednej časti, ktoré korigujú dráhu letu vo finálnej fáze. PAC-3 získala aj aktívny radarový vyhľadávač pracujúci v pásme Ka. PAC-3 je vysoko rýchlostná raketa, ktorý ničí balistické strely priamym zásahom (hit-to-kill). Pri nasadení rakiet PAC-3 sa výrazne zvyšuje palebná sila batérie Patriotu, pretože na odpaľovacie zariadenie sa vojde 16 kusov rakiet v porovnaní so štyrmi pri type PAC-2. Testovanie rakety PAC-3 sa začalo koncom roka 2001 a počiatočnú operačnú spôsobilosť dosiahla v roku 2003. V októbri 2010 mala americká armáda už 1000 rakiet PAC-3. MIM-104F je vybavený modernejším pasívnym radarom s elektronickým skenovaním AN/MPQ-65. Po vypustení letí raketa PAC-3 do bodu, ktorý jej pred štartom vypočítal pozemný počítač. Údaje o trajektórii cieľa môžu byť aktualizované počas letu pomocou vysokofrekvenčného uplinku/downlinku. MIM-104F (PAC-3) je kompatibilný s protilietadlovým systémom vyššej úrovne THAAD. Patriot môže tiež prijímať informácie z bojového systému AEGIS BMD a systému JLENS. Prvý test, počas ktorého bola odskúšaná kompatibilita všetkých troch systémov, sa konal 25. októbra 2012.
PAC-3 Missile Segment Enhancement (PAC-3 MSE) predstavuje novú generáciu rakiet PAC-3, ktorá je efektívnejšia proti moderným hrozbám. PAC-3 MSE vylepšuje pôvodné schopnosti PAC-3 hlavne s využitím výkonnejšieho dvojimpulzného raketového motora pre zvýšenie ťahu, čím sa zvýšil dolet strely. Raketa je tiež vybavená vylepšeným navádzacím softvérom a citlivejšími ovládacími plochami pre zabezpečenie väčšej obratnosti proti proti rýchlejším a sofistikovanejším balistickým raketám a strelám s plochou dráhou letu. Poskytuje tak zvýšený výkon pri zachovaní rovnakej osvedčenej technológie hit-to-kill, ktorú raketa PAC-3 priniesla systému Patriot. PAC-3 MSE je odpaľovaná z rovnakého zariadenia ako PAC-3, preto sú zväčšené ovládacie plochy rakety skladateľné.
Bojové nasadenie.
Operácia Púštna búrka.
Počas vojny v Perzskom zálive neustále prichádzali správy o úspechu Patriotov pri ničení irackých balistických rakiet Scuds. Americká armáda pôvodne uvádzala, že Patriot dosiahol v Saudskej Arábii 80-percentnú úspešnosť a v Izraeli 50-percentnú. Tieto čísla boli neskôr znížené na 70 percent a 40 percent.
Nie dlho po skončení vojny však analytici začali spochybňovať výkon Patriotu. Americká armáda a výrobca Patriotu, spoločnosť Raytheon, však systém energicky bránili a tvrdili, že Patriot bol počas vojny v Perzskom zálive úspešný.
V roku 1992 vykonal výbor House Government Operations Subcommittee on Legislation and National Security vyšetrovanie, ktoré trvalo 10 mesiacov. Výbor dospel k záveru, že existuje len málo dôkazov, ktoré by potvrdili, že Patriot zasiahol viac ako niekoľko rakiet Scud vypustených Irakom. Ďalšie vyšetrovanie z roku 1992, ktoré vykonal General Accounting Office, zistilo, že iba 9 percent zásahov strelami Patriot spôsobilo, že rakety Scud boli zničené alebo znefunkčnené. Obe správy, ako aj štúdie analytikov (najmä vedcov z MIT Georgea N. Lewisa a Theodora A. Postola) dospeli k záveru, že televízne zábery z vojny v Perzskom zálive zobrazujúce Patrioty naháňajúce Scudy boli zavádzajúce.
Operácia Iracká sloboda.
V roku 2003 sa uskutočnila invázia Spojených štátov do Iraku, pri ktorej boli nasadené systémy Patriot so staršími raketami PAC-2, ale aj s novými PAC-3. Úlohou Patriotov nebola protilietadlová obrana, ale ochrana pred taktickými balistickými raketami. Nasadenie Patriotov bolo značné, zahŕňalo až 40 amerických odpaľovacích jednotiek a navyše 22 odpaľovacích zariadení dodali ďalšie štyri koaličné krajiny. Na rozdiel od predchádzajúcej vojny v Perzskom zálive štúdie ukázali, že počas operácie Iracká sloboda bolo nasadenie Patriotov značne efektívnejšie. Patriotom sa podarilo zneškodniť všetkých deväť nepriateľských taktických balistických rakiet. Išlo o iracké balistické strely Al-Samoud a Ababil-100 s doletom do 180 km a bojovou hlavicou s hmotnosťou približne 300 kg. O dve z týchto irackých rakiet sa postarali strely PAC-3 a ďalších sedem zásahov si pripísali PAC-2.
Počas tejto operácie boli Patrioty zapojené do troch nešťastných incidentov, kedy došlo k streľbe do vlastných radov. V prvom prípade bolo 23. marca 2003 zostrelené lietadlo RAF typu Tornado, pričom zahynuli obaja členovia posádky - poručík Kevin Barry Main (pilot) a poručík David Rhys Williams (navigátor/operátor zbraňových systémov). Druhý incident sa stal o deň neskôr, keď americký pilot F-16CJ vypálil protiradiačnú strelu HARM na systém Patriot po tom, čo ho radar Patriotu zameral. Raketa HARM síce systém zničila, ale nehoda sa obišla bez obetí. Pri treťom incidente, ktorý sa odohral 2. apríla 2003, zostrelili dve rakety PAC-3 americkú stíhačku F/A-18 Hornet, pričom zahynul poručík námorníctva Nathan D. White.
Operácia Ochranné ostrie.
8. júla 2014 sa začala 50-dňová operácia izraelských obranných síl v pásme Gazy proti islamistickému hnutiu Hamás. Počas tejto operácie museli dvakrát zasahovať aj izraelské systémy Patriot, keď drony vypustené z pásma Gazy prenikli cez severnú a južnú hranicu Izraela. Prvý dron sa podarilo zneškodniť 14. júla a druhýkrát Patrioty úspešne zasiahli o tri dni neskôr. K tretiemu pokusu o útok bezpilotným prostriedkom došlo po ukončení operácie 31. augusta v blízkosti sýrskej hranice. Aj tento dron bol však raketou Patriotu zostrelený.
Ruská invázia na Ukrajinu.
Od začiatku konfliktu nasadilo Rusko proti Ukrajine balistické strely, ktorými ničilo muničné sklady, kritickú infraštruktúru a kľúčové energetické uzly. Preto žiadala Ukrajina Západ o dodanie moderných systémov protivzdušnej obrany. Jedným z týchto systém bol aj Patriot, ktorý ako prvé dodalo v apríli 2023 Nemecko. O pár dní na to získala Ukrajina aj druhú batériu Patriotu od USA. Netrvalo dlho a systémy Patriot sa zapojili do obrany Ukrajiny. Dňa 4. mája 2023 počas nočného útoku na Kyjev vystrelil pilot MiGu-31K z územia Ruskej federácie raketu Ch-47M2 Kinžal. Ruskú hypersonickú strelu sa však podarilo pomocou rakiet Patriotu zostreliť. Išlo o prvý známy prípad, kedy sa Ukrajine podarilo zostreliť túto modernú ruskú raketu. Bolo to tiež prvýkrát, čo Ukrajina použila obranné systémy Patriot.Podľa informácií z ruskej strany ruská raketa Ch-47M2 Kinžal poškodila a vyradila systém Patriot z prevádzky bez toho aby bola zasiahnutá, existujú k tomu aj amatérske video záznamy. 

</doc>
<doc id="680295" url="https://sk.wikipedia.org/wiki?curid=680295" title="Svíb obyčajný">
Svíb obyčajný

Svíb obyčajný môže byť:

</doc>
<doc id="680296" url="https://sk.wikipedia.org/wiki?curid=680296" title="Svíb červený">
Svíb červený



</doc>
<doc id="680297" url="https://sk.wikipedia.org/wiki?curid=680297" title="Drieň krvavý">
Drieň krvavý



</doc>
<doc id="680298" url="https://sk.wikipedia.org/wiki?curid=680298" title="Svíba krvavá">
Svíba krvavá



</doc>
<doc id="680299" url="https://sk.wikipedia.org/wiki?curid=680299" title="Svíba červená">
Svíba červená



</doc>
<doc id="680300" url="https://sk.wikipedia.org/wiki?curid=680300" title="Svíb drieňový">
Svíb drieňový



</doc>
<doc id="680301" url="https://sk.wikipedia.org/wiki?curid=680301" title="Zoznam literárnych článkov/4">
Zoznam literárnych článkov/4

Tento index bol automaticky vygenerovaný podľa tejto . Obsahuje 2 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
40.
40 dní pěšky do Jeruzaléma
45.
451 stupňov Fahrenheita

</doc>
<doc id="680302" url="https://sk.wikipedia.org/wiki?curid=680302" title="Svíb (rod)">
Svíb (rod)

Svíb (iné slovenské názvy pozri v článku svíb; lat. "Swida", "Svida", "Thelycrania") je v niektorých (skôr starších) systémoch rod rastlín z čeľade drieňovité (=staršie: svíbovité; "Cornaceae"). V iných (najmä novších) systémoch tento rod neexistuje a jeho obsah sa považuje za súčasť rodu drieň ("Cornus") v širšom zmysle; v rámci tohto rodu "Cornus" v širšom zmysle ho niekedy konkrétnejšie nahradzujú nasledujúce taxóny:
Vnútorná systematika.
Rod "Swida" sa niekedy delil na podrody, napr. podľa Holuba 1998 sa delil na podrody "Kraniops" (väčšina druhov), "Umbellicrania" (1 druh), "Mesomera" (2 druhy) a "Yinquania" (2 druhy). 
Príklady druhov, ktoré patrili do rodu "Swida" sú: 
Ostatné podrobnosti pozri v článku drieň (rod) (v rámci neho pozri podrody "Kraniops", "Mesomora" a "Yinquania").

</doc>
<doc id="680303" url="https://sk.wikipedia.org/wiki?curid=680303" title="Svíb">
Svíb

Svíb (staršie: svíba, zastarano: "svída", "svidna", "svíd") môže byť:
Svíb môže byť zastarano aj: nejaký vták s tenkými a vysokými nohami

</doc>
<doc id="680304" url="https://sk.wikipedia.org/wiki?curid=680304" title="Zoznam medicínskych článkov/2">
Zoznam medicínskych článkov/2

Tento index bol automaticky vygenerovaný podľa tejto . Obsahuje 1 článok. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
2c.
2C-B-FLY

</doc>
<doc id="680305" url="https://sk.wikipedia.org/wiki?curid=680305" title="Svíba">
Svíba



</doc>
<doc id="680306" url="https://sk.wikipedia.org/wiki?curid=680306" title="Svída">
Svída



</doc>
<doc id="680307" url="https://sk.wikipedia.org/wiki?curid=680307" title="Svidna">
Svidna



</doc>
<doc id="680308" url="https://sk.wikipedia.org/wiki?curid=680308" title="Svíd">
Svíd



</doc>
<doc id="680309" url="https://sk.wikipedia.org/wiki?curid=680309" title="Dréň">
Dréň



</doc>
<doc id="680310" url="https://sk.wikipedia.org/wiki?curid=680310" title="Dríň">
Dríň



</doc>
<doc id="680311" url="https://sk.wikipedia.org/wiki?curid=680311" title="Korkový dub">
Korkový dub



</doc>
<doc id="680312" url="https://sk.wikipedia.org/wiki?curid=680312" title="Pantoflový strom">
Pantoflový strom



</doc>
<doc id="680313" url="https://sk.wikipedia.org/wiki?curid=680313" title="Korkový strom">
Korkový strom



</doc>
<doc id="680314" url="https://sk.wikipedia.org/wiki?curid=680314" title="Zoznam biologických článkov/?">
Zoznam biologických článkov/?

Tento index bol automaticky vygenerovaný podľa tejto . Obsahuje 3 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
Α-aminoadipátová dráhaΒ-ketoizokapronylkoenzým AΒ-leucín

</doc>
<doc id="680315" url="https://sk.wikipedia.org/wiki?curid=680315" title="Úplazový potok">
Úplazový potok

Úplazový potok je potok v regióne Horehronie na území obce Pohorelá v okrese Brezno v Banskobystrickom kraji. Nachádza sa v geomorfologickom celku Nízke Tatry v geomorfologickom podcelku Kráľovohoľské Tatry. Je pravostranným prítokom Kopanického potoka v povodí Hrona a má dĺžku . Je vodným tokom IV. rádu.
Prameň.
Pramení v severnej časti územia obce Pohorelá v v lesnom extraviláne na južnej strane hrebeňa Nízkych Tatier tesne pod sedlom "Ždiarske sedlo".
Opis toku.
Od prameňa preteká dolinou "Pod úplazom", pravým brehom obmýva les "Pod úplazíkom", v priberá bezmenný pravostranný prítok, v priberá ďalší pravostranný prítok potok Macková, pravým brehom obmýva vrch "Grapa" s , ústi do Kopanického potoka v ako jeho pravostranný prítok v povodí Hrona. Vodný tok "Úplazový potok" má dva významnejšie prítoky.
Pôvod názvu.
Motivantom názvu vodného toku "Úplazový potok" na území obce Pohorelá v období pomenovacieho procesu bola dolina "Pod úplazom", prípadne les "Pod úplazíkom" v blízkosti prameňa vodného toku s významom "umiestený pod strmým, prudkým svahom, pod strmou stráňou". Z toponyma "Pod úplazom" rozšírením o formant "-ový" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z prídavného mena a z podstatného mena v podobe "Úplazový potok" ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Úplazový potok" bol štandardizovaný v roku 2007. V priestore slovenskej hydronymie potokov hydronymum "Úplazový potok" je jedinečným hydronymom (marec 2022).

</doc>
<doc id="680316" url="https://sk.wikipedia.org/wiki?curid=680316" title="Ľudmila Groeblová">
Ľudmila Groeblová

Ľudmila Groeblová, vydatá "Chaloupecká", pseudonym "Ľudmila Osenská" (* 19. apríl 1884, Holíč† 14. január 1968, Praha) bola slovenská poetka a spisovateľka slovenskej moderny.
Život.
Ľudmila Groeblová sa narodila v rodine učiteľa Pavla Groebla a Hermíny Karolíny Groeblovej v meste Holíč na Slovensku. Základné vzdelanie dostala vo svojom rodisku, v Hodoníne začala chodiť do meštianskej školy a neskôr študovala na lýceu v Brne. Bola snáď prvou Slovenkou, ktorá dosiahla akademický stupeň vzdelania na filozofickej fakulte Karlovej univerzity v Prahe, kde vyštudovala bohemistiku a germanistiku. Pod tlakom maďarizácie odišla študovať na zahraničné školy vrátane univerzity v Grenobli. V Prahe sa stala členkou spolku slovenských študentov Detvan. Počas štúdií sa zoznámila s básnikom Ivanom Kraskom, ktorému sa stala básnickou múzou. Potom, ako odmietla jeho ponuku na sobáš sa vydala za Václava Chaloupeckého, profesora na Karlovej univerzite.
Tvorba.
Ľudmila Groeblová bola pod umeleckým vplyvom Ivana Kraska, Ivana Galla, Františka Votrubu a ich ďalších súputníkov, s ktorými si boli názorovo blízki. Zoznamovala sa s najnovšími myšlienkovými prúdmi tej doby a modernými prúdmi európskych literatúr. Ako dvadsaťdvaročná uverejnila svoju štúdiu "Timrava a jej novely" v Slovenských pohľadoch v roku 1906. V roku 1907 publikovala novelu "On" v časopise Dennica. Po rozpade monarchie v 1918-om publikovala desať lyrických básní a druhú úvahu o Timrave v roku 1927. Všetky tieto diela podpisovala pseudonymom Ľudmila Osenská. V jej generácii bola novela "On" dlho komentovaná, jednak kvôli jej inšpirátorovi Kraskovi, ale tiež kvôli jej novátorskému modernistickému štýlu. Do podobného umeleckého rámca patrili aj Ivan Gall a Ivan Krasko. Groeblová, Krasko a Gall patria k základným počiatkom moderny v slovenskej literatúre. Ako odozvu na novelu "On" uverejnil Krasko báseň "List slečne Ľ.G." Groeblová tvorila balady v novom modernistickom kabáte, zároveň však zachovala tradičné charakteristiky balady: osudovosť, magickosť, konflikt sna a reality.
Groeblová si "až do veku 84 rokov udržala čaro osobnosti, bystrý um a svieži úsudok". Na konci života si dopisovala s Michalom Gáfrikom, ktorý niektoré ňou spomenuté skutočnosti zverejnil na stránke "Matičné čítanie", číslo 19, 15. 9. 1969, ročník II., str. 5-6.
Pozri aj.
Slovenská literatúra

</doc>
<doc id="680317" url="https://sk.wikipedia.org/wiki?curid=680317" title="Bujačia">
Bujačia

Bujačia () je vrch v Štiavnických vrchoch. Leží nad obcou Podhorie, približne severne od Banskej Štiavnice. 
Poloha.
Masív sa nachádza v strednej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, v okrese Banská Štiavnica a na katastrálnom území obce Podhorie. Najbližšími sídlami sú na východe ležiaca obec Podhorie, severozápadne sú situované Sklené Teplice a Repište a južne sa nachádza mesto Banská Štiavnica. Vrch patrí do Chránenej krajinnej oblasti Štiavnické vrchy.
Opis.
Bujačia je súčasťou hrebeňa, ktorý vedie južným smerom cez Studený vrch () na Paradajs (). Severným smerom leží Bukovec () a Hudcov vrch (), východným Brezový hrad () a Hrb (), južným Studený vrch, Šobov () a Cukmantel () a západným Zlatý vrch (). Masív patrí do povodia Hrona, kde vodu odvádzajú prítoky potoka Teplá. Na vrchol nevedie značená trasa.
Výhľady.
Nesúvislý lesný porast vrcholovej časti umožňuje sčasti obmedzený rozhľad. Z vhodných miest možno vidieť okolité vrchy Štiavnických vrchov, Vtáčnik, Kremnické vrchy, Veľkú Fatru, Nízke Tatry, Poľanu a Javorie.
Prístup.
Na vrchol nevedie značený chodník, preto prístup je možný lesnými chodníkmi z Podhoria, prípadne odbočením zo zelenej značky pod Studeným vrchom.

</doc>
<doc id="680318" url="https://sk.wikipedia.org/wiki?curid=680318" title="Puglia">
Puglia



</doc>
<doc id="680319" url="https://sk.wikipedia.org/wiki?curid=680319" title="Brezový hrad">
Brezový hrad

Brezový hrad alebo Žakýlsky hrad () je vrch v Štiavnických vrchoch. Leží nad obcou Podhorie, približne severovýchodne od centra Banskej Štiavnice. Na jeho vrchole stojí ruina Žakýlskeho hradu. 
Poloha.
Masív sa nachádza v strednej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, v okrese Banská Štiavnica a na katastrálnom území obce Podhorie. Najbližším sídlom je juhozápadne ležiaca obec Podhorie, východne sa nachádza Kozelník, severne Močiar, západne Sklené Teplice a Repište a južným smerom aj Banská Belá a mesto Banská Štiavnica. Vrch patrí do Chránenej krajinnej oblasti Štiavnické vrchy.
Opis.
Brezový hrad býva nazývaný aj Žakýlsky hrad alebo podľa susedného vrchu (nesprávne) ako Brezový vrch. Je súčasťou hrebeňa, ktorý vedie od vrchu Štálovo () južným smerom a cez Studený vrch () pokračuje na Paradajs (). Severným smerom leží sedlom spojená Snoža () a Štálovo, východným sa nachádza Suchý vrch () a Marcička (), južným Brezový vrch () a Anderloch () a západným Bujačia () a Berantová (). Masív patrí do povodia Hrona, kde vodu zo západnej časti odvádzajú prítoky potoka Teplá, z východnej potom prítoky Jasenice. Na vrchol vedie značená trasa z Podhoria.
Výhľady.
Súvislý lesný porast vrcholovej časti neumožňuje rozhľad. Z lokalít s nižšou vegetáciou možno vidieť okolité vrchy Štiavnických vrchov, ojedinele tiež Vtáčnik, Kremnické vrchy, Nízke Tatry, Poľanu a Javorie.

</doc>
<doc id="680322" url="https://sk.wikipedia.org/wiki?curid=680322" title="Fenická kolonizácia">
Fenická kolonizácia

Fenická kolonizácia bola kolonizačná činnosť fenických mestských štátov (predovšetkým Tyros, Sidón, Sarepta, Byblos), ktorá prebiehala v Stredomorí v 12.11. storočí pred Kr., pričom predstavovala zavŕšenie fenickej námorno-obchodnej a kultúrnej expanzie na západ (označovanej aj ako predkolonizačná fáza). Jej prvotným motívom bola zrejme snaha uspokojiť dopyt po kovoch, obzvlášť po medi (Cyprus), striebre a cíne (Iberský polostrov), nakoľko fenickí remeselníci sa vyznačovali výraznou produkciou a mestá razili mince už zhruba od polovice 5. storočia pred Kr.
Trvalé osídlenia zakladané fenickými kolonistami sa vyznačovali dlhodobou závislosťou na materskom meste. Feničania zakladali osady tak, aby ich mali výhodnú obrannú polohu (preto zväčša vybrali miesto na ostrove alebo polostrove), poskytovali vhodný priestor na vybudovanie prístavu a zároveň aby mali dobrý prístup do vnútrozemia. 
Medzi osady, ktoré založili fenickí kolonisti patrili Gadir (dnes Cádiz na juhozápade Španielsku), Utica, Kartágo a Kerkouane na severe dnešného Tuniska, Ziz (dnes Palermo), Motya a Soluntum na Sardínii, Tingis (dnes Tangier) a Lixus na severe dnešného Maroka atď.

</doc>
<doc id="680323" url="https://sk.wikipedia.org/wiki?curid=680323" title="Ural-4320">
Ural-4320

Ural-4320 je sovietsky 8 tonový nákladný automobil s pohonom 6x6, vyvíjaný v Uralskom automobilovom závode od roku 1977. Ural-4320 začal v roku 1977 nahrádzať starší nákladný automobil Ural-375D. Ural-4320 bol hlavným modelom Uralského automobilového závodu až do jesene 2015, kedy bol nahradený za modernejší Ural Next.
Vozidlá Ural-4320 sú dodnes prevádzkované v mnohých krajinách Ázie, Afriky a Latinskej Ameriky.
História.
Nákladný automobil Ural-375, zavedený v sovietskej armáde v roku 1961, mal mimoriadne vysokú spotrebu paliva. Spotreba 50-70 litrov vysokooktánového benzínu na 100 kilometrov bola vysoká aj na armádne vozidlo v krajine, kde bol lacný štátom dotovaný benzín. Preto Sovietsky zväz na prelome 60. a 70. rokov začal uvažovať o výmene benzínového motora za praktickejší dieselový motor. Od jasného zámeru k jeho konkrétnej realizácii však prešla dlhá cesta a len na vývoji nového motora a prevodovky sa pracovalo v rokoch 1970-1976. Preto sa sériová výroba rodiny Ural-4320 začala až v novembri 1977.
Konštrukcia.
Pohon vozidiel Ural-4320 zabezpečujú dva rôzne dieselové motory: osemvalec JaMZ-238 alebo šesťvalec JaMZ-236. Autá s JaMZ-236 sa dajú odlíšiť od vozidiel s osemvalcovým motorom podľa vzduchového filtra vyvedeného na pravej strane (kvôli horšiemu usporiadaniu motorového priestoru). Od roku 2000 sa všetky vozidlá Ural-4320 vyrábajú s predĺženým motorovým priestorom, bez ohľadu na typ motora, ktorý je tam nainštalovaný. Výkon motora JaMZ-236 je 169 kW (230 koní), u osemvalca je to 176 kW (240 koní). Objem palivovej nádrže - 200 litrov, s možnosťou inštalácie ďalších 60 litrov.
Ural-4320 je určený prepravu materiálu, ľudí, ťažných prívesov a rôznych zariadení na všetkých typoch ciest ako aj v teréne. Pohon 6x6, výkonný naftový motor a solídna svetlá výška dávajú tomuto autu výrazný terénny potenciál. Vozidlo je schopné prekonať mokrade, 1,6-metrové brody alebo 2-metrové priekopy. Hmotnosť prepravovaného nákladu je v závislosti od úpravy 7, 10 alebo 12 ton.

</doc>
<doc id="680327" url="https://sk.wikipedia.org/wiki?curid=680327" title="Paulovnia plstnatá">
Paulovnia plstnatá

Paulovnia plstnatá ("Paulownia tomentosa") je opadavý strom z rodu paulovnia ("Paulownia") z čeľade paulovniovité ("Paulowniaceae"). Rod Paulownia bol pomenovaný na počesť ruskej kráľovnej Holandska menom Anna Paulowna (po rusky Anna Pavlovna, po slovensky Anna Pavlovová).
Opis.
Paulovnia plstnatá je strom vysoký až 15 m, s rozložitou korunou a exotickým vzhľadom. Má nápadne veľké (až 50 cm) široko vajcovité protistojné a opadavé listy. Napriek svojej mohutnosti sú listy jemné mäkko plstnaté.
Hnedou plsťou sú obalené aj púčiky pripravené na strome už od leta predchádzajúceho roka vo veľkých vzpriamených súkvetiach, dlhých 20 až 30 cm. Obyčajne rozkvitajú v apríli alebo máji pred vypučaním listov, v tuhých zimách však púčiky namŕzajú a potom už nerozkvitnú.
Je to druh s obojpohlavnými výrazne symetrickými kvetmi, organizovanými podľa čísla päť. Kališné lístky, korunné lupienky a tyčinky sú zrastené. Stopka súkvetia je plstnatá a kalich zvončekovitý. Farba kvetov kolíše od svetlej po tmavomodrú.
Plody paulovnie sú končisto vajcovité, drevnaté, hnedé tobolky, dlhé 3 až 5 cm. Každá tobolka obsahuje až 2000 semien a veľký strom môže vyprodukovať až 20 miliónov semien ročne. Drobné, ploché, okrídlené semená vážia asi 0,17 mg a ľahko sa šíria vetrom.
Paulovnia sa môže rozmnožovať zo semien ale aj z koreňových výhonkov. Vo vhodných podmienkach dokáže narásť za jednu sezónu o viac ako 5 metrov. Na vhodnom substráte semená môžu vyklíčiť už v priebehu niekoľkých dní. Sadenice rastú rýchlo a stromy rodia za 8 až 10 rokov. Korene sú plytké a vodorovné.
Druh je citlivý na nízke teploty.
Rozšírenie.
Okrem pôvodnej domoviny Číny, sa paulovnia plstnatá vyskytuje aj v Japonsku a v Južnej Kórei. Do Európy (Francúzska) bola introdukovaná asi v roku 1884. V Spojených štátoch amerických, na území medzi Georgiou a New Yorkom, dokonca splanela.
Ekológia.
Paulovnia plstnatá je svetlo náročný druh, ktorý ľahko kolonizuje obnaženú pôdu, znáša sucho a vietor. Ako väčšina pionierskych druhov aj paulovnia potrebuje na uchytenie holú pôdu, dostatok vlahy a priame slnečné svetlo. Dokáže však prežiť aj na nehostinných miestach, kde jej rast je značne pomalší. Táto jej schopnosť urobila z nej obľúbený druh pre obnovu vegetácie. Druh má tendenciu nekontrolovane a rýchlo sa rozširovať aj pomocou koreňových výhonkov, čím dokáže vytvárať aj rozsiahlejšie monokultúry.
Paulovnia sa prirodzene vyskytuje v listnatých a zmiešaných lesoch. Tam, kde je zavlečená, sa stáva bežnou na okrajoch ciest, čistinách, okrajoch lesov, útesoch, skalnatých svahoch, brehoch riek a narušených biotopoch.
Druh toleruje teploty až do 40 °C ale vo všeobecnosti uprednostňuje miernejšie oblasti v subtropickom a miernom podnebí s optimálnou ročnou teplotou 24 až 29°C, s ročnými zrážkami približne 1 000 mm.
V pôvodnej domovine sa vyskytuje na miestach do nadmorskej výšky až 1800 m.
Paulovnia plstnatá je v USA na zoznamoch inváznych druhov v štátoch Connecticut a Tennessee a invázne vlastnosti vykazuje aj inde. Pri hodnotení rizík neuspela ani v Austrálii a Tichomorí.
Význam a využitie.
Paulovnia je dekoratívny strom nielen kvetmi ale aj listami. Vyžaduje teplú, chránenú a slnečnú polohu. Pre svoj vzrast sa vysádza iba do veľkých záhrad alebo parkov. Pestuje sa aj na plantážach pre produkciu dreva.
Hrozby a choroby.
Významným škodcom parazitujúcim sa na paulovnii plstnatej v krajine jej pôvodu (Číne) je defoliátor - motýľ "Eumeta variegata", pričom hostiteľom a hlavným zdrojom šírenia sú mladé semenáče.
Paulovniu postihuje aj antraknóza, bežné hubové ochorenie stromov, ktoré vedie k škvrnitosti listov, ich kučeraveniu a skorému opadávaniu. Táto choroba však nepredstavuje významnú hrozbu pre zdravie stromu a vo väčšine prípadov nevyžaduje liečbu.

</doc>
<doc id="680330" url="https://sk.wikipedia.org/wiki?curid=680330" title="Gale Ann Norton">
Gale Ann Norton



</doc>
<doc id="680331" url="https://sk.wikipedia.org/wiki?curid=680331" title="Gale Ann Nortonová">
Gale Ann Nortonová



</doc>
<doc id="680336" url="https://sk.wikipedia.org/wiki?curid=680336" title="Golden Boy (cena)">
Golden Boy (cena)

Golden Boy (v preklade Zlatý chlapec) je futbalové ocenenie, ktoré je udeľované športovými novinármi pre najlepšieho mladého hráča do 21 rokov, ktorý pôsobí v niektorej z európskych futbalových líg. Cena bola založená v roku 2003 talianskymi novinami "Tuttosport." Posledným víťazom tejto ceny sa za rok 2022 stal španielsky útočník Lamine Yamal 

</doc>
<doc id="680339" url="https://sk.wikipedia.org/wiki?curid=680339" title="Kozorožec walia">
Kozorožec walia

Kozorožec walia alebo etiópsky kozorožec (lat. "Capra walie", v amharčine ዋልያ - "wáljá") je ohrozený druh kozorožca. Niekedy sa považuje za poddruh kozorožca vrchovského, t.j. "Capra ibex walie" (po slovensky: kozorožec walia, etiópsky kozorožec alebo kozorožec vrchovský [alebo horský] walia).
Medzi hrozby pre tento druh patria strata prirodzeného prostredia, pytliactvo a malý areál rozšírenia. V Etiópskej vysočine prežíva asi 600 posledných jedincov, sústredených v masíve Sämen. Pokiaľ by sa ich počet zvýšil, okolité horské oblasti by dokázali uživiť populáciu v počte len asi 2 000 jedincov. Jediným známym divým predátorom dospelých jedincov sú hyeny, mláďatá však lovia aj rôzne druhy líšok a mačiek. Kozorožce patria do podčeľade kozorodých (Caprinae) a kozorožec walia je najjužnejšie žijúci druh kozorožca. Na konci 90. rokov 20. storočia bol na červenom zozname IUCN na krátky čas preradený z kategórie “ohrozený” do kategórie “kriticky ohrozený”, a to hlavne kvôli klesajúcej populácii.
Opis.
Tieto zvieratá majú čokoládovo až gaštanovo hnedú farbu srsti, šedohnedú papuľu a bledosivú farbu pri očiach a na nohách. Brucho a vnútrajšok nôh sú biele a nohami týchto zvierat sa tiahnu čiernobiele vzory. Samce vážia od 80 do 125 kg a majú veľmi dlhé rohy, ktoré dosahujú dĺžku 110 cm a sú smerom dozadu zakrivené. Rohy používajú pri súbojoch o dominanciu. Samce majú tiež výraznú čiernu briadku, ktorá je pri starších jedincoch dlhšia a hrubšia ako pri mladých. Samice majú rohy tiež, ale sú kratšie a tenšie. Samice sú celkovo menšie a majú svetlejšiu farbu. Kozorožec walia je celkovo menší a štíhlejší než kozorožec vrchovský.
Správanie.
Kozorožec walia žije v stádach o veľkosti od päť do dvadsať zvierat. Staršie a vyspelejšie samce sú však často osamelejšie, aj keď väčšinou zostávajú v blízkosti hlavného stáda a so stádom sa stretávajú za účelom rozmnožovania. Stádo dokáže denne prejsť vzdialenosť od pol kilometra do dvoch kilometrov.
Spôsob života.
Kozorožce walia žijú vo veľmi strmých a skalnatých oblastiach v nadmorskej výške 2500 až 4500 m.n.m. Ich biotopy sú horské lesy, subalpínske pasienky a kroviny. Pasú sa na potrave zahŕňajúcej rôzne byliny, lišajníky, kry, trávy a popínavé rastliny. Kozorožce sú často vídané ako stoja na zadných nohách, aby sa dostali k mladým výhonkom. Najaktívnejšie sú ráno a večer. Samce žijú v “mládeneckých” skupinách, samice tvoria malé stáda so svojimi mláďatami. Párenie prebieha od marca do mája. Gravidita trvá 150 až 165 dní. Samice rodia jedno alebo dve mláďatá. Kozorožce dosahujú pohlavnú dospelosť vo veku jedného roka.
Ohrozenie.
Tento druh sa vyskytuje iba v horách na severe Etiópie. V 20. storočí sa ich populácia výrazne znížila. V rokoch 1994 až 1996 prežívalo len 200 až 250 jedincov, do roku 2004 sa ich počet zvýšil na približne 500. V roku 2020 bolo uvádzaných necelých 600 dospelých zvierat. Strata biotopu a lov sú hlavnými hrozbami. Zasahujúce ľudské osídlenia, pasúci sa dobytok a pestovanie plodín sú tiež veľkým problémom. Stavba ciest fragmentuje biotop kozorožca. Najdôležitejšou oblasťou pre ich prežitie je v súčasnosti Národný park Sämen, ktorý bol založený v roku 1969. Kozorožec walia je podľa červeného zoznamu IUCN považovaný za zraniteľný druh, pričom v roku 1996 bol kritický ohrozený a v roku 2004 ohrozený druh. K prežitiu potrebuje ďalšie opatrenia smerujúce k jeho ochrane. Vzhľadom k tomu, že nikde vo svete nie je chovaná žiadne populácia v zajatí, IUCN doporučilo odchyt niekoľkých jedincov, ktoré by vytvorili jadro chovnej skupiny v zajatí.

</doc>
<doc id="680340" url="https://sk.wikipedia.org/wiki?curid=680340" title="Triedenie odpadu">
Triedenie odpadu

Triedenie odpadu je proces, pri ktorom sa rôzne druhy odpadu separovane zbierajú s cieľom následnej recyklácie podľa príslušného zloženia odpadu. Triedenie odpadu je zoskupovanie odpadu do rôznych kategórií. Správne roztriedený komunálny odpad podľa svojej materiálnej podstaty je možné následne opätovne recyklovať a znovu začleniť do výroby. Triedenie odpadu prebieha v špeciálnych kontajneroch, označených konkrétnym zberným materiálom. Základom označenia je farba kontajnera, ktorá je funkčná ako z hľadiska rýchlej orientácie, tak aj z hľadiska medzinárodnej komunikácie. Odpad sa triedi, aby ho bolo možné recyklovať, a tým sa šetria prírodné zdroje. Triedenie odpadu má veľký ekologický význam.
Papier.
Papier sa môže recyklovať v závislosti od jeho kvality 6-krát niekedy až 7-krát. Tenké vlákna, z ktorých pozostáva papier, sa skracujú pri každej recyklácii, čím sa znižuje ich kvalita a možnosť opakovanej recyklácie. Škatule pred vyhodením je potrebné stlačiť na plocho, aby nezaberali veľký priestor v kontajneri.
Sklo.
Sklo je možné recyklovať prakticky donekonečna. Odpad zo skla patrí do zeleného kontajnera a pred vyhodením je potrebné obal zbaviť zvyškov jedla resp. tekutín.
Čím ďalej, tým viac je praktizovaný oddelený zber číreho a farebného skla. Najčastejšie sa používa delený kontajner, kde je jedna polovica pre číre a druhá pre farebné sklo. Niekde sa môžu nachádzať dva samostatné kontajnery pre číre a farebné sklo, namiesto deleného kontajnera.
Pokiaľ je iba jeden kontajner na sklo, tak sa nerozlišuje na číre a farebné sklo, ale všetko sa separuje do jedného kontajnera.
Plasty.
Plasty sa vyrábajú z ropy a sú najčastejšie vyskytujúci sa odpad v domácností. Plasty tvoria asi najväčší podiel triedeného odpadu. Spätne spracovať sa dajú najmä termoplasty, z ktorých je väčšina obalových systémov. Plasty sú rovnako ďalej dotrieďované.
V niektorých mestách je do kontajnerov na plasty možné hádzať aj nápojové kartóny, čo je na smetiaku poznamenané.
Kov.
Kovy môžu byť nekonečne recyklované a patria do červených kontajnerov. Niekde sa zbierajú v kombinácii s plastami, či s viacvrstvovými kombinovanými materiálmi (VKM).
Bioodpad.
Nádoba na bioodpad má hnedú farbu a je označená ako biologicky rozložiteľný odpad.
Viacvrstvové kombinované materiály (tetrapaky).
Najčastejšie sa jedná o nápojové kartóny. Na tieto obaly sú vyhradené zberné nádoby oranžovej farby. 
"Patrí sem:"
"Nepatrí sem:"
Špeciálne druhy odpadu.
Vedľa uvedených základných kategórií sú triedené i ďalšie špeciálne druhy odpadov, ktoré sú obvykle vytvárané nárazovo, ale bývajú objemovo náročnejšie. Takýto odpad predstavuje napr. starý nábytok, elektroniku (televízory či notebooky), vianočné stromčeky, stavebný odpad, spotrebný elektronický materiál (batérie, žiarovky) či oleje, ktorý je nevyhnutné likvidovať zodpovedajúcim spôsobom. K tomuto účelu slúžia dedikované zberné miesta alebo zberné dvory pre veľkoobjemový odpad. Niektoré obce túto problematiku avšak riešia aj pravidelným sprístupnením zberných kontajnerov na sídliskách, resp. iných obytných zónach.
Triedenie odpadu na Slovensku.
Na Slovensku majú mestá a obce povinnosť zabezpečiť triedenie papiera, skla, plastov, kovov a bioodpadu. Presný postup sa môže líšiť v závislosti od obce, jej nariadení a možností.
Napríklad do žltej nádoby, do ktorej primárne patria plasty, v niektorých mestách sa môžu separovať aj nápojové kartóny a kov. Dôležité je aby na prednej strane kontajnera písali informácie. Na niektorých nádobách určených pre plasty je napríklad napísané, že sa v nich dá separovať kov, v niektorých len nápojové kovové obaly a hliník. Niektoré obce nepoužívajú pre účely separovania červené nádoby určené pre kovy a v tom prípade sa kovy separujú v žltých nádobách spoločne s plastami.
Na Slovensku sú možnosti triedenia odpadu, ale všade to vyzerá inak. Na rozdiel od väčších miest, v menších obciach je k dispozícii menej zberných kontajnerov.
Čo sa týka zberných dvorov, v súčasnosti je na Slovensku viac ako 60 zberných miest.

</doc>
<doc id="680342" url="https://sk.wikipedia.org/wiki?curid=680342" title="Chabzda">
Chabzda

Chabzda (zastarano alebo nárečovo: "chabzd"; zastarano: "chebzd(a), chebda, chabda"; nárečovo: "habza, chabz, habz") alebo chabzdie (nárečovo: "chábďa, chábzďie, chábžďié, chuobzdä") môže byť ľudovo:
Chabzdie (resp. vyššie uvedené varianty) môžu byť aj plody, kvety či kríky vyššie uvedených rastlín.

</doc>
<doc id="680343" url="https://sk.wikipedia.org/wiki?curid=680343" title="Chabzd">
Chabzd



</doc>
<doc id="680344" url="https://sk.wikipedia.org/wiki?curid=680344" title="Baza chabzda">
Baza chabzda



</doc>
<doc id="680345" url="https://sk.wikipedia.org/wiki?curid=680345" title="Chabzdie">
Chabzdie



</doc>
<doc id="680346" url="https://sk.wikipedia.org/wiki?curid=680346" title="Rádio Jemné">
Rádio Jemné



</doc>
<doc id="680347" url="https://sk.wikipedia.org/wiki?curid=680347" title="Zemská baza">
Zemská baza



</doc>
<doc id="680349" url="https://sk.wikipedia.org/wiki?curid=680349" title="Španielska baza">
Španielska baza



</doc>
<doc id="680350" url="https://sk.wikipedia.org/wiki?curid=680350" title="Turecká baza">
Turecká baza



</doc>
<doc id="680351" url="https://sk.wikipedia.org/wiki?curid=680351" title="Oslica">
Oslica

Oslica môže byť:

</doc>
<doc id="680352" url="https://sk.wikipedia.org/wiki?curid=680352" title="Somarica">
Somarica

Somarica alebo somárica môže byť:

</doc>
<doc id="680353" url="https://sk.wikipedia.org/wiki?curid=680353" title="Július Kinček">
Július Kinček

Július Kinček (* 21. apríl 1957, Bratislava) je slovenský hudobný producent, dramaturg a skladateľ.
Desať rokov navštevoval ĽŠU, kde sa učil hrať na husle. Po skončení gymnázia odišiel študovať na VŠMU v Bratislave hudobnú teóriu. V hudbe sa presadil najmä ako producent a autor hudby. Ako hudobný dramaturg pracoval v Československej televízii, neskôr mal na starosti dramaturgiu vo vydavateľstve Opus. Spolupracoval na asi na štyridsiatich hudobných projektoch: na albumoch Petra Nagya, skupiny Team (spojil túto skupinu s Paľom Haberom), produkoval aj skupinu Aya, podieľal sa na sólových projektoch Vaša Patejdla, Júlii Hečkovej, či Beaty Dubasovej. Napísal hudbu asi na tristo piesní, vrátane hudby pre deti. Autorsky sa podieľal na viacerých slovenských hitoch Petra Nagya („Kristínka iba spí“, „Až sa znova narodím“, „Psi sa bránia útokom“, „Ale“, „Nič nezmení môj svet“), pre skupinu Team sú to napríklad skladby „Prievan v peňaženke“, „Ženy a kvety sa nekradnú“, „Držím ti miesto“.
Július Kinček bol predsedom predstavenstva vydavateľstva Opus, spolukonateľom a riaditeľom vydavateľstva Forza Music. 
Diskografia.
Zoznam niektorých albumov, na ktorých sa producentsky, či autorsky Július Kinček podieľal:

</doc>
<doc id="680354" url="https://sk.wikipedia.org/wiki?curid=680354" title="Valentina Anatolievna Ševčenková">
Valentina Anatolievna Ševčenková

Valentina Anatolievna Ševčenková (rus. Валентина Анатольевна Шевченко; * 7. marec 1988, Frunze) je kirgizsko-peruánska profesionálna bojovníčka zmiešaných bojových umení a bývalá Muay Thai boxerka. V súčasnosti zápasí v organizácii Ultimate Fighting Championship (UFC), kde je bývalou šampiónkou ženskej mušej váhy. Ševčenková je všeobecne považovaná za jednu z najlepších ženských MMA bojovníčok na svete. Figuruje na treťom mieste UFC rebríčka najlepších ženských bojovníčok bez ohľadu na váhovú kategóriu (angl. "pound-for-pound"), a prvom mieste rebríčka najlepších bojovníčok mušej váhy.
Detstvo a začiatky.
Valentina Ševčenková sa narodila 7. marca 1988 vo Frunze (dnešný Biškek) vo vtedajšej Kirgizskej SSR do ukrajinskej rodiny so sovietskym a neskôr kirgizským občianstvom. Samu seba považuje za Rusku a jej rodný jazyk je ruština. Jej mama Elena Ševčenková je bývalá niekoľkonásobná šampiónka Muay Thai a prezidentka Kirgizskej Muay Thai Federácie, ako aj taekwondo trenérka a držiteľka čierneho opasku 3. danu v tomto športe. Jej otec Anatolij Ševčenko slúžil na Tichooceánskej flotile sovietskej námornej armády počas Studenej vojny, a bol hráčom kirgizského národného futbalového tímu. Má o štyri roky staršiu sestru Antoninu, ktorá v súčasnosti taktiež zápasí v UFC.
Po tom čo sa Ševčenková od skorého veku začala zaujímať o bojové športy, začala ako päťročná trénovať taekwondo pod vedením trénera Pavla Fedotova, ktorý v tom čase už niekoľko rokov trénoval aj jej sestru. Ako dvanásťročná pod jeho vplyvom prešla na Muay Thai kickbox a neskôr na voľnoštýlové Vale Tudo (raná verzia MMA). Jej kickboxerská kariéra sa začala keď, taktiež ako dvanásťročná, knokautovala dvadsaťdvaročnú oponentku v profesionálnom zápase, získavajúc tak prezývku „Bullet“ (guľka) od svojho trénera Fedotova kvôli rýchlosti ktorou disponovala v ringu. Počas svojej amatérskej kariéry dokopy zápasila vo viac ako 500 súbojoch v rôznych bojových disciplínach ako Muay Thai, kickbox, box, taekwondo, džudo či MMA.
Ševčenková získala bakalársky titul v obore filmového režisérstva z Kirgizskej národnej akadémie umení I.B. Bejšenaljeva. V decembri 2021 jej univerzita udelila titul čestnej profesorky.
Muay Thai a kickbox.
Medzi rokmi 2003 až 2015 Ševčenková kolektívne vyhrala viac ako 50 amatérskych/profesionálnych zápasov v K-1, Muay Thai a kickboxe. V kickboxe prvýkrát prehrala proti Debby Urkensovej v roku 2008, druhýkrát proti Bai Ling v roku 2010, a tretíkrát proti Cong Wang v roku 2015. Ševčenková vyhrala osem zlatých medailí na svetových šampionátoch IFMA (v rokoch 2003, 2006, 2007, 2008, 2009, 2010, 2012 a 2014), ako aj IFMA svetový pohár v roku 2015. Získala taktiež profesionálne šampiónske tituly WAKO, WMF, WKC, WMC či Kunlun Fight. Počas svojej aktívnej Muay Thai kariéry porazila budúcu UFC šampiónku ženskej slamovej váhy Joannu Jędrzejczykovú trikrát a budúcu UFC bojovníčku Linu Länsbergovú raz. Ševčenková je považovaná za jednu z najlepších ženských Muay Thai boxeriek na svete.
Kariéra v zmiešaných bojových umeniach.
Začiatky.
Ševčenková profesionálne debutovala v zmiešaných bojových umeniach ako pätnásťročná, 21. apríla 2003 v Kyrgizskej Federácii Kulatuu proti taktiež debutujúcej bojovníčke Elize Aidaralievovej. Zápas vyhrala prostredníctvom technického knokautu (TKO) v druhom kole.
Zápasiac v regionálnych kazachstanských, ruských a kórejských organizáciách, Ševčenková zostala neporazená v jej nasledujúcich šiestich zápasoch, vyhrávajúc všetky z nich prostredníctvom ukončenia oponentky v prvom kole, predtým ako sa rozhodla dať si prestávku od MMA v roku 2006 a sústrediť sa na svoju kariéru v Muay Thai a kickboxe.
Ševčenková sa vrátila k zápaseniu v MMA a zároveň uskutočnila svoj debut v Spojených Štátoch proti budúcej vyzývateľke o UFC titul Liz Carmouchovej 30. septembra 2010 na turnaji C3 Fight v Oklahome. Aj napriek tomu že v prvom kole predviedla dominantný výkon, Ševčenková utrpela svoji prvú prehru v MMA po kontroverznom zastavení zápasu lekárom v dôsledku veľkej reznej rany na tvári spôsobenej nelegálnym kopom Carmouchovej. Rozhodca to neposúdil ako faul, čo by znamenalo diskvalifikačnú výhru pre Ševčenkovú, a zápas bol namiesto toho odvolaný prítomným lekárom s oficiálnym výsledkom ako TKO výhra pre Carmouchovú. Po tom čo sa nasledujúceho roku úspešne vrátila na víťaznú vlnu porazením krajanky Akjarkyn Baiturbajevovej jednohlasným rozhodnutím poroty a zároveň tým získala svoju prvú výhru na body sa Ševčenková rozhodla dať si ďalšiu pauzu od tohto športu, počas ktorej pokračovala v zápasení na Muay Thai turnajoch.
Svoj ďalší návrat uskutočnila v roku 2013 pod záštitou juhoamerickej MMA organizácie Fusion FC, kde v priebehu dvoch mesiacov získala dve TKO výhry. Týmito víťazstvami vylepšila svoju profesionálnu bilanciu na 10 výher a jednu prehru.
Legacy Fighting Championship.
V roku 2014 bolo oznámené, že organizácia Legacy FC uzavrela so Ševčenkovou kontrakt na MMA a kickboxerské zápasy. 27. februára 2015 na podujatí Legacy Fighting Championship 39 Ševčenková čelila Jan Finneyovej, ktorú porazila jednohlasne na body.
Ultimate Fighting Championship.
Ševčenková debutovala v UFC ako náhrada na poslednú chvíľu za Germaine de Randamiovú proti Sarah Kaufmanovej na "UFC on Fox: dos Anjos vs. Cerrone 2". Zápas vyhrala nejednohlasným rozhodnutím (28-29, 29-28 a 29-28).
V jej druhom zápase pre túto organizáciu Ševčenková čelila Amande Nunesovej na "UFC 196 - McGregor vs. Diaz". Aj napriek tom že predviedla pôsobivý a silný výkon v treťom kole, prvé dve kolá na body vyhrala Nunesová. Ševčenková zápas prehrala jednohlasným rozhodnutím (29-28, 29-27 a 29-27).
Vo svojom treťom UFC zápase sa postavila proti bývalej UFC šampiónke bantamovej váhy Holly Holmovej, na "UFC on Fox: Holm vs. Shevchenko" 23. júla 2016. Po tom čo prehrala prvé kolo, v ďalších kolách ovládla zápas a vyhrala dominantné jednohlasné rozhodnutie (49 - 46, 49 - 46 a 49 - 46).
Jej ďalšou oponentkou sa stala Julianna Peñová v možnom eliminačnom zápase o to kto bude budúcou titulovou vyzývateľkou, v hlavnom zápase večera 28. januára 2017 na "UFC on Fox: Shevchenko vs. Peña". Zápas vyhrala prostredníctvom submisie pákou na lakeť v druhom kole. Táto výhra taktiež získala Ševčenkovej jej prvý bonus za "Výkon večera".
Zápas o titul šampiónky bantamovej váhy UFC.
Odveta medzi Ševčenkovou a vtedajšou šampiónkou bantamovej váhy Amandou Nunesovou sa mala uskutočniť 8. júla 2017 na UFC 213, no v deň zápasu bola Nunesová hospitalizovaná s chronickým zápalom dutín a bola nútená odstúpiť. Joanna Jędrzejczyková sa ponúkla ako náhrada za Nunesovú, no atletická komisia štátu Nevada jej nemohla vydať zdravotné povolenie na zápasenie v tak krátkom čase.
Zápas medzi Ševčenkovou a Nunesovou bol preložený na podujatie "UFC 215 - Nunes vs. Shevchenko", ktoré sa konalo 9. septembra 2017 v Edmontone v Kanade. Po veľmi tesnom boji v ktorom ani jedna z dvojice nemala jasnú prevahu, Ševčenková prehrala nejednohlasným rozhodnutím. V pozápasovej tlačovej konferencii vyjadrila svoj nesúhlas s rozhodnutím poroty, ale dodala že výsledok rešpektuje. Spomedzi 22 mediálnych outletov 10 bodovalo zápas v prospech Nunesovej, 10 v prospech Ševčenkovej a 2 ho bodovali ako remízu.
Kategória mušej váhy.
V septembri 2017 Ševčenková odhalila plán posunúť sa dole vo váhe a pripojiť sa ku 57-kilogramovej mušej kategórii.
Jej prvou oponentkou v mušej váhe bola UFC nováčik Priscila Cachoeirová 3. februára 2018 na "UFC Fight Night 125 - Machida vs. Anders". Ševčenková zápas vyhrala veľmi dominantným spôsobom a prostredníctvom submisie v druhom kole. Podľa oficiálnych štatistík Ševčenková svoju oponentku počas trvania zápasu udrela 230-krát, zatiaľ čo ona od Cachoeirovej absorbovala iba jeden úder.
Ševčenková mala čeliť šampiónke Nicco Montañovej 8. septembra 2018 na UFC 228. Pred vážením na zápas bola však Montañová prevezená do nemocnice kvôli zlyhaniu obličiek dôsledkom drastického zhadzovania v snahe navážiť v limite svojej váhovej kategórie. Zápas bol zrušený a Montañová bola zbavená titulu šampiónky mušej váhy. Predstavitelia UFC následne oznámili že Ševčenková bude bojovať o uvoľnený titul neskôr v roku 2018.
UFC šampiónka mušej váhy.
20. septembra 2018 bolo oznámené že Ševčenková bude čeliť Poľke Joanne Jędrzejczykovej, ktorá sa vracala do mušej váhy, 8. decembra 2018 na "UFC 231 - Holloway vs. Ortega" v boji o uvoľnený titul. Jędrzejzczyková, bývalá UFC šampiónka slamovej váhy a niekoľkonásobná Muay Thai šampiónka, už v minulosti so Ševčenkovou prehrala trikrát v Muay Thai zápasoch na šampionátoch IFMA. Ševčenková porazila Jędrzejczykovú jednohlasným rozhodnutím.
V prvej obhajobe svojho titulu sa Ševčenková postavila proti Jessice Eyeovej na "UFC 231 - Cejudo vs. Moraes" 8. júna 2019. Zápas vyhrala cez knokaut kopom do hlavy v druhom kole. Táto výhra jej získala bonus za "Výkon večera".
10. augusta 2019 Ševčenková čelila Liz Carmouchovej na "UFC on ESPN+ 14 - Shevchenko vs. Carmouche". Dvojica sa už v minulosti stretla pod záštitou regionálnej organizácie v roku 2010, keď Carmouchová vyhrala v druhom kole po zastavení zápasu lekárom. Ševčenková odvetu vyhrala jednohlasným rozhodnutím.
Ševčenková obhájila svoj titul po tretíkrát proti Katlyn Chookagianovej 8. februára 2020 na "UFC 247 - Jones vs. Reyes". Vyhrala prostredníctvom TKO v treťom kole.
Jej ďalšou protivníčkou mala byť Joanne Calderwoodová 6. júna 2020 na UFC 251, no Ševčenková bola v marci nútená odstúpiť kvôli zraneniu nohy ktoré si vyžadovalo operáciu.
V štvrtej obhajobe svojho titulu sa postavila proti Jennifer Maiovej 21. novembra 2020 na "UFC 255 - Figueiredo vs. Perez". Zápas vyhrala jednohlasným rozhodnutím.
V piatej obhajobe titulu sa 24. apríla 2021 postavila proti bývalej UFC šampiónke slamovej váhy Jéssice Andradeovej na podujatí "UFC 261 - Usman vs. Masvidal 2". Po tom čo dominovala väčšinu zápasu, Ševčenková ukončila Andradeovú na TKO v druhom kole.
Ševčenková čelila Lauren Murphyovej 25. septembra 2021 na "UFC 266 - Volkanovski vs. Ortega". Zápas vyhrala technickým knokautom vo štvrtom kole.
Jej ďalšou súperkou bola Taila Santosová na podujatí "UFC 275 - Teixeira vs. Procházka", ktoré sa uskutočnilo 11. júna 2022. Tesný zápas vyhrala nejednohlasným rozhodnutím. Bola zároveň jednou z bojovníkov ktorí dostali finančný bonus na základe fanúšikovského hlasovania o najobľúbenejšieho bojovníka karty, v ktorom sa umiestnila prvá.
Ševčenková sa pokúsila obhájiť svoj titul po ôsmy krát proti Alexe Grassovej na podujatí "UFC 285 - Jones vs. Gane" 4. marca 2023. Zápas prehrala v štvrtom kole na submisiu.
Odveta medzi ňou a Grasso sa uskutoční 16. septembra 2023 na "UFC Fight Night: Shevchenko vs. Grasso 2".
Štýl boja.
Ako zdobená kickboxerka je Ševčenková známa najmä pre svoje presné protiúdery. Je uznávaná za svoju výnimočnú schopnosť odhadnúť vzdialenosť súperkinho útoku a následne ho oplatiť rozmanitými protiútokmi. V rozhovore v roku 2017 Ševčenková poukázala na výzvy spojené so zdokonalením tejto techniky v zmiešaných bojových umeniach: „Je iné zápasiť s wrestlerkou a iné s postojárkou. Vycítiť vzdialenosť jej úderu, je to odlišné“.
Po tom čo sa vyhne súperkinmu úderu, Ševčenková väčšinou zareaguje s rýchlym pravým hákom, kopom do hlavy alebo úderom zadnou stranou päste. Pri útokoch pravidelne využíva predný pravý hák a dvojúderové kombinácie. Často taktiež využíva vonkajší kop do nohy, hodený zväčša na konci kombinácie alebo v začiatočnom štádiu kola.
Okrem jej schopností v postoji je Ševčenková aj zdatnou grapplerkou a má čierny pás v džude, čo demonštrovala viacerými strhmi na zem proti Holly Holmovej a Jéssice Andradeovej, ukončením Julianny Peñovej pákou na lakeť a uškrtením Priscily Cachoeirovej.
Tréning.
Ševčenková od svojich piatich rokov trénuje s Pavlom Fedotovom, pocteným trenérom Kyrgizskej republiky a medzinárodným majstrom športu v taekwonde. Pod jeho vedením trénuje spolu so svojou staršou sestrou Antoninou, taktiež bojovníčkou v UFC a bývalou niekoľkonásobnou šampiónkou v kickboxe, ktorá je už roky jej hlavnou tréningovou partnerkou. Na zápasy sa pravidelne pripravuje v Tiger Muay Thai v thajskom Phukete, a v UFC Performance Institute v Las Vegas.
Iná práca.
V roku 2013 bola Ševčenková súťažiacou v štvrtej sérii peruánskej tanečnej reality show Combate vysielanej televíziou ATV. V súťaži sa umiestnila na prvom mieste spolu so svojim tanečným partnerom Alejandrom Benitezom. V jednej z epizód sa zúčastnila exhibičného grapplingového zápasu proti ďalšiemu súťažiacemu, peruánskemu profesionálnemu boxerovi strednej váhy Davidovi Zegarrovi, ktorý vyhrala prostredníctvom submisie za menej ako minútu.
V roku 2015 bola Ševčenková zvolená do predstavenstva Medzinárodnej federácie amatérskeho Muay Thai (IFMA) ako zástupkyňa ich atletickej komisie.
Od roku 2010 sa Ševčenková pravidelne zúčastnuje medzinárodných IPSC, IDPA a 3-Gun súťaží v praktickej streľbe zo zbrane. Strieľať za začala učiť v roku 2006 pod vedením svojho trenéra Pavla Fedotova, veterána sovietskej armády.
Ševčenková si zahrala v Netflix športovom filme Bruised s Halle Berry v hlavnej úlohe, kde stvárnila rolu Lucie „Lady Killer“ Chavez, argentínskej MMA šampiónky a úhlavnej nepriateľky hlavnej postavy Jackie Justice.
Osobný život.
Ako pätnásťročná sa Ševčenková presťahovala do Soči v Rusku spolu so so svojou sestrou Antoninou a trenérom Pavlom Fedotovom. Počas svojho pobytu v Rusku získala ruské občianstvo. V roku 2007 s Fedotovom a Antoninou odcestovala do Peru, kde začali pôsobiť ako učitelia bojových umení, a Fedotov tam eventuálne presunul svoj tím nastálo. V roku 2008 Ševčenková získala peruánske občianstvo, a v medzinárodných súťažiach začala reprezentovať Kyrgizsko aj Peru. Od roku 2015 žije v USA. Plynule hovorí po rusky, anglicky a španielsky.
V apríli 2019 jej kyrgizský prezident Sooronbaj Jeenbekov udelil štátne vyznamenanie Dank. Toto ocenenie bolo Ševčenkovej udelené pri príležitosti jej prvej návštevy Kyrgizska za sedem rokov, počas ktorej Jeenbekov vyzdvihol rolu ktorú zaujíma vo svojej profesii, dodávajúc že „obhajovala česť Kyrgizska“ v zahraničí.

</doc>
<doc id="680355" url="https://sk.wikipedia.org/wiki?curid=680355" title="Hlupaňa">
Hlupaňa



</doc>
<doc id="680356" url="https://sk.wikipedia.org/wiki?curid=680356" title="Kristus vševládca">
Kristus vševládca



</doc>
<doc id="680357" url="https://sk.wikipedia.org/wiki?curid=680357" title="Kristus všemohúci">
Kristus všemohúci



</doc>
<doc id="680358" url="https://sk.wikipedia.org/wiki?curid=680358" title="Liga národov CONCACAF 2022/2023">
Liga národov CONCACAF 2022/2023

Liga národov CONCACAF 2022/2023 bude druhou sezónou Ligy národov CONCACAF, medzinárodnej futbalovej súťaže pre všetkých 41 národných tímov CONCACAF. Skupinová fáza začne v júni 2022 a finálový turnaj sa uskutoční v júni 2023. Skupinová fáza bude slúžiť aj ako kvalifikácia na Zlatý pohár CONCACAF 2023. Obhajcom titulu je .
Program.
Štyri kolá sa odohrajú v júni 2022, zostávajúce kolá sa dohrajú v marci 2023. Finálový turnaj je na pláne v júni 2023.
Liga B.
Poradie tímov na druhých miestach.
Kvôli diskvalifikácií Nikaraguy sa na určenie toho kto ich nahradí v Lige A a tiež na Zlatom pohári CONCACAF 2023 použilo poradie všetkých tímov na druhých miestach. 
Poradie tímov na tretích miestach.
Keďže nahradilo Nikaraguu v Zlatom pohár CONCACAF 2023, na určenie, ktorý tím nahradí Trinidad v kvalifikácii na Zlatý pohár CONCACAF 2023 sa použilo poradie všetkých tímov na tretích miestach.

</doc>
<doc id="680359" url="https://sk.wikipedia.org/wiki?curid=680359" title="Somárica">
Somárica



</doc>
<doc id="680360" url="https://sk.wikipedia.org/wiki?curid=680360" title="Swida">
Swida



</doc>
<doc id="680361" url="https://sk.wikipedia.org/wiki?curid=680361" title="Thelycrania">
Thelycrania



</doc>
<doc id="680362" url="https://sk.wikipedia.org/wiki?curid=680362" title="James Edwin Webb">
James Edwin Webb

James Edwin Webb (* 7. október 1906, Tally Ho – † 27. marec 1992, Washington, D. C.) bol americký vládny úradník. Pôsobil ako riaditeľ úradu rozpočtu USA, medzi rokmi 1949 – 1952 bol námestníkom ministra zahraničných vecí v Trumanovej vláde a v rokoch 1961 – 1968 pôsobil ako druhý riaditeľ NASA.
V NASA dohliadal na misie od prvých pilotovaných letov programu Mercury a Gemini až do posledných dní pred začiatkom prvej misie Apollo.
V roku 2002 bol po ňom pomenovaný Vesmírny ďalekohľad Jamesa Webba.

</doc>
<doc id="680363" url="https://sk.wikipedia.org/wiki?curid=680363" title="James E. Webb">
James E. Webb



</doc>
<doc id="680364" url="https://sk.wikipedia.org/wiki?curid=680364" title="Crew Dragon">
Crew Dragon



</doc>
<doc id="680365" url="https://sk.wikipedia.org/wiki?curid=680365" title="Cargo Dragon">
Cargo Dragon



</doc>
<doc id="680367" url="https://sk.wikipedia.org/wiki?curid=680367" title="Paulownia tomentosa">
Paulownia tomentosa



</doc>
<doc id="680368" url="https://sk.wikipedia.org/wiki?curid=680368" title="Heptóza">
Heptóza

Heptóza je monosacharid, ktorý má sedem atómov uhlíka. Rovnako ako ostatné monosacharidy, každá heptóza obsahuje buď aldehydovú funkčnú skupinu (aldoheptózy) alebo ketónovú funkčnú skupinu (ketoheptózy). Ketoheptózy majú 4 chirálne uhlíky a aldoheptózy ich majú 5.
Príklady.
Existuje niekoľko príkladov heptóz, ktoré sa vyskytujú v prírode, napríklad:

</doc>
<doc id="680369" url="https://sk.wikipedia.org/wiki?curid=680369" title="Go, Dog. Go! (seriál)">
Go, Dog. Go! (seriál)

Go, Dog. Go! je americko-kanadský animovaný televízny seriál, inšpirovaný knihou P. D. Eastmana "Go, Dog. Go!" z roku 1961. Seriál mal celosvetovú premiéru 26. januára 2021 na Netflixe.

</doc>
<doc id="680370" url="https://sk.wikipedia.org/wiki?curid=680370" title="Latinská kolonizácia">
Latinská kolonizácia

Latinská kolonizácia bola kolonizačná činnosť latinského spolku, ktorá prebiehala od 5. storočia pred Kr. až do rozpustenia spolku v roku 338 pred Kr., a to na časti Apeninského polostrova. V rámci nej vznikli osady Velitrae (494), Signia (494), Norba (492), Circeii (392), Satricum (383) či strategické pevnosti Nepet a Sutrium (383). Z pohľadu dejín starovekého Ríma išlo o predchodkyňu vlastnej rímskej kolonizácie.

</doc>
<doc id="680371" url="https://sk.wikipedia.org/wiki?curid=680371" title="Etiópsky kozorožec">
Etiópsky kozorožec



</doc>
<doc id="680372" url="https://sk.wikipedia.org/wiki?curid=680372" title="Kozorožec vrchovský walia">
Kozorožec vrchovský walia



</doc>
<doc id="680373" url="https://sk.wikipedia.org/wiki?curid=680373" title="Obdurodon insignis">
Obdurodon insignis

Obdurodon insignis je vyhynutý druh z rodu "Obdurodon". 
Typový materiál druhu "Obdurodon insignis" tvorí zub nájdený v roku 1971 v súvrství Etadunna v púšti Tirari v Južnej Austrálii. Druhý nájdený jedinec predstavuje pravú hornú stoličku, nájdenú na rovnakom mieste. Dokopy bol objavený materiál zo 4 jedincov, datovaných do obdobia od oligocénu do pliocénu. Mal podobnú stavbu tela ako súčasný vtákopysk divný.
V roku 1975 bol na základe tohto druhu vytvorený nový rod "Obdurodon". Druhový názov “"insignis"” poukazuje na významnosť tohto nálezu.

</doc>
<doc id="680374" url="https://sk.wikipedia.org/wiki?curid=680374" title="Obdurodon dicksoni">
Obdurodon dicksoni

Obdurodon dicksoni je vyhynutý druh z rodu "Obdurodon".
Tento druh, prezývaný “vtákopysk z Riversleighu”, opísali Archer et al. v roku 1992 na základe lebky a niekoľkých zubov z lokality Riversleigh v austrálskom Queenslande, v ložiskách zo stredného miocénu. Typový jedinec pozostáva z výnimočne zachovanej lebky, jednej z najzachovanejších z lokality Riversleigh. Okrem lebky a zubov nebol nájdený žiadny iný materiál patriaci tomuto druhu.
Druh obýval potoky a jazerá v prostredí dažďového lesa. Tvar lebky je plochejší v porovnaní s podobnými druhmi, čo naznačuje, že hľadal potravu na povrchu vody. Potrava pravdepodobne pozostávala z kôrovcov, vodných lariev hmyzu, možno aj z malých rýb a žiab.

</doc>
<doc id="680375" url="https://sk.wikipedia.org/wiki?curid=680375" title="Obdurodon tharalkooschild">
Obdurodon tharalkooschild

Obdurodon tharalkooschild je vyhynutý druh z rodu "Obdurodon".
Je to v poradí tretí známy druh z rodu "Obdurodon" a druhý z tohto rodu objavený v lokalite Riversleigh. Je to tiež najväčší druh, väčší aj od vyhynutého juhoamerického druhu "Monotrematum sudamericanum" a súčasného vtákopyska divného. Typový materiál, zub, bol objavený v roku 2012 a datuje sa do obdobia miocénu pred 4,4 miliónmi rokmi, je ale možné, že žil aj v pliocéne. O rok neskôr bol tento druh popísaný tímom z univerzity UNSW v Austrálii a publikovaný v Journal of Vertebrate Paleontology. Druhové meno “"tharalkooschild"” odkazuje na mýtus stvorenia vtákopyska v náboženstve pôvodných obyvateľov Austrálie (aborigénov), podľa ktorého vznikol skrížením kačice Tharalkoo a polovodného hlodavca (myši vodnej).
Obýval sladkovodné prostredia dažďových lesov. Potrava pravdepodobne pozostávala z kôrovcov, žiab a rýb. Úroveň opotrebenia nájdeného zubu naznačuje aj potravu pozostávajúcu zo živočíchov s tvrdou schránkou (napríklad vodných korytnačiek).

</doc>
<doc id="680376" url="https://sk.wikipedia.org/wiki?curid=680376" title="Obdurodon sudamericanum">
Obdurodon sudamericanum



</doc>
<doc id="680377" url="https://sk.wikipedia.org/wiki?curid=680377" title="Monotrematum sudamericanum">
Monotrematum sudamericanum



</doc>
<doc id="680378" url="https://sk.wikipedia.org/wiki?curid=680378" title="Vu quang">
Vu quang



</doc>
<doc id="680381" url="https://sk.wikipedia.org/wiki?curid=680381" title="Homôľka (vrch v Javorí)">
Homôľka (vrch v Javorí)

Homôľka () je vrch v Javorí. Leží nad osadou Zaježová, približne juhozápadne od Detvy. 
Poloha.
Vrch sa nachádza v strednej časti pohoria, v geomorfologickom podcelku Javorianska hornatina. Leží v Banskobystrickom kraji, v okrese Zvolen a zasahuje na katastrálne územie obce Pliešovce a vojenského obvodu Lešť. Najbližšími sídlami sú na juhozápade ležiaca osada Podjavorie, západe osada Zaježová (obe patriace k obci Pliešovce), severne sa nachádza Vígľašská Huta-Kalinka, severovýchodne Stará Huta a juhovýchodne Horný Tisovník. Vrcholovou časťou prechádza hranica vojenského obvodu Lešť, kde patrí celá južná časť masívu.
Opis.
Homôľka leží v najvyššej časti pohoria, v hrebeni, ktorý vedie od osady Podjavorie východným smerom na Sokolovo bralo () nad Horným Tisovníkom. Západným smerom je plytkým sedlom oddelené Priečne bralo () a Ježová (), južným sa nachádza Vŕšok () a Vysoká (), východne susedí Javorie () a Sokolovo bralo a severne Kukučkov kopec (). Oblasť patrí do povodia rieky Ipeľ; severozápadné svahy odvodňuje Rimánsky jarok, severovýchodné Tisovník a na južných je pramenná oblasť Starej rieky. Na vrchol nevedie značená trasa.
Výhľady.
Vrchol pokrýva sčasti mladý lesný porast, ktorý umožňuje veľmi obmedzený rozhľad. Z lokalít s nízkou vegetáciou možno vidieť okolité vrchy Javoria, pri dobrých podmienkach tiež Štiavnické vrchy, Vtáčnik, Kremnické vrchy, Veľkú Fatru, Nízke Tatry, Poľanu a Ostrôžky.
Prístup.
Poloha vrchu na hranici vojenského územia obmedzuje voľný pohyb v celej južnej časti. Nevedie naň ani značený chodník, no severne prechádza Rudná magistrála od Zaježovej, na ktorú sa na rázcestí Polomy pripája modrý chodník z Vígľašskej Huty.

</doc>
<doc id="680382" url="https://sk.wikipedia.org/wiki?curid=680382" title="Xanthorhiza">
Xanthorhiza



</doc>
<doc id="680383" url="https://sk.wikipedia.org/wiki?curid=680383" title="Žltokoreň najjednoduchší">
Žltokoreň najjednoduchší



</doc>
<doc id="680384" url="https://sk.wikipedia.org/wiki?curid=680384" title="Pseudoryx">
Pseudoryx



</doc>
<doc id="680385" url="https://sk.wikipedia.org/wiki?curid=680385" title="Pseudoryx nghetinhensis">
Pseudoryx nghetinhensis



</doc>
<doc id="680388" url="https://sk.wikipedia.org/wiki?curid=680388" title="Vysoká (vrch v Javorí)">
Vysoká (vrch v Javorí)

Vysoká () je vrch v Javorí. Leží nad Oremovým lazom, približne juhozápadne od Detvy. 
Poloha.
Vrch sa nachádza v južnej časti pohoria, v geomorfologickom podcelku Javorianska hornatina. Leží v Banskobystrickom kraji, v okrese Zvolen a patrí do vojenského obvodu Lešť. Najbližšími sídlami sú na západe ležiaca osada Podjavorie (Pliešovce) a južne situovaný Oremov laz. Celý masív je na území vojenského priestoru, kde je voľný vstup osôb zakázaný.
Opis.
Nevýrazná Vysoká leží na južnom okraji najvyššej časti pohoria, na južných svahoch Homôľky (). Východným smerom leží Sokolovo bralo () a Dedinský vrch (), južným Dlhý diel () a Vŕšok (), západným vrch Na švihranke () a Priečne bralo () a severne dominujú Homôľka a Javorie (). Západnú časť masívu odvodňuje Stará rieka, východné svahy jej prítok Dobrá voda, patriace do povodia rieky Ipeľ.
Výhľady.
Vrchol pokrýva nesúvislý lesný porast, ktorý umožňuje veľmi obmedzený rozhľad. Z lokalít s nízkou vegetáciou možno vidieť okolité vrchy Javoria, pri dobrých podmienkach tiež viaceré pohoria na území Maďarska.
Prístup.
Poloha vrchu na území vojenského výcvikového priestoru neumožňuje voľný pohyb civilistov. Na vrchol preto nevedie ani žiadny značený chodník.

</doc>
<doc id="680390" url="https://sk.wikipedia.org/wiki?curid=680390" title="DMD GROUP">
DMD GROUP

DMD GROUP, a.s. (do 21. apríla 2004 DMD FIN, a.s.) je slovenská akciová spoločnosť vo vlastníctve štátu, ktorá pôsobí prevažne v oblasti zbrojárstva a strojárstva. Funguje prevažne ako holdingová spoločnosť. 
DMD holding.
DMD GROUP je de facto (nie de iure) nástupcom (okrem iného) bývalého podniku DMD holding, a. s., ktorý bol založený v roku 1995, od roku 2006 bol v likvidácii a v roku 2022 bol vymazaný z obchodného registra. V rokoch 1997 - 2005 (resp. formálne aj 2006-2022) existovali spoločnosti DMD holding a DMD FIN (resp. DMD GROUP) paralelne, ale boli komplikovanými spôsobmi čiastočne majetkovo prepojené. Spoločnosť DMD holding, a. s. bola založená v roku 1995 Ministerstvom hospodárstva SR; mala pomôcť pri reštrukturalizácii slovenského priemyslu s dôrazom na reštrukturalizáciu zbrojného priemyslu. Na začiatku 21. storočia boli na DMD Holding prevedené akcie významných slovenských strojárskych akciových spoločností (bývalých strojárskych štátnych podnikov).
Vznik.
Spoločnosť DMD GROUP, a. s. (vtedy pod názvom DMD FIN, a. s.) bola založená 21. mája 1997. Vznikla 8. júla 1997.
Vlastníci.
V súčasnosti je DMD GROUP, a. s. v 100 % vlastníctve Ministerstva obrany Slovenskej republiky. V rokoch 2008 - 2015 bola v 100 % vlastníctve Fondu národného majetku SR.
Činnosť.
DMD GROUP, a.s. slúži ako holdingová spoločnosť spoločností:
Okrem bežných podnikateľských činností poskytuje DMD GROUP, a.s. služby a poradenstvo pre spoločnosti v jej portfóliu v súlade so zámermi Ministerstva obrany Slovenskej republiky.
Prostredníctvom spoločností vo svojom portfóliu DMD GROUP, a.s. poskytuje najmä vývoj, výrobu a servis zbraňových systémov (napr. DELOSYS), kanónovej a hlavňovej delostreleckej vojenskej techniky (napr. ShKH Zuzana 2, RM-70/85 Modular) a veľkokalibrovej a strednokalibrovej munície pre potreby Ozbrojených síl Slovenskej republiky, resp. podľa rozhodnutí rezortu obrany aj pre zahraničných partnerov (napr. mínometné hlavne pre švédsku spoločnosť BAE System Hägglunds AB).
Sídlo.
Spoločnosť pôvodne sídlila na Kožušníckej 4 v Trenčíne, od januára 2014 sídli v Lieskovci 575/25 v Dubnici nad Váhom.

</doc>
<doc id="680395" url="https://sk.wikipedia.org/wiki?curid=680395" title="Štvrtok Pánovej večere">
Štvrtok Pánovej večere



</doc>
<doc id="680404" url="https://sk.wikipedia.org/wiki?curid=680404" title="Žu-ťia">
Žu-ťia



</doc>
<doc id="680405" url="https://sk.wikipedia.org/wiki?curid=680405" title="Warner Bros. Discovery">
Warner Bros. Discovery

Warner Bros. Discovery, Inc. je americký nadnárodný mediálny a zábavný konglomerát so sídlom v New Yorku, ktorý vznikol 8. apríla 2022 spojením spoločností WarnerMedia a Discovery.
Súčasťou Warner Bros. Discovery sú spoločnosti Warner Bros. Entertainment, Home Box Office, CNN Global, Eurosport, Play Sports Group, 50% britskej spoločnosti All3Media (cez Warner Bros. Television) a časť americkej spoločnosti Motor Trend Group. Vlastní tiež napríklad filmové štúdiá Warner Bros. Pictures a New Line Cinema, televíznu spoločnosť Warner Bros. Television Studios, komiksové vydavateľstvo DC Comics, televízne stanice HBO, Cinemax, CNN, Cartoon Network, Adult Swim, Discovery Channel, Animal Planet, Eurosport 1, truTV, The CW (50%) či streamovacie služby HBO Max a Discovery+.

</doc>
<doc id="680406" url="https://sk.wikipedia.org/wiki?curid=680406" title="Javor tatársky">
Javor tatársky

Javor tatársky () je opadavý, obyčajne viackmenný krovitý strom, vysoký 7 až 10 metrov z rodu javor ("Acer") z čeľade mydlovníkovité ("Sapindaceae").
Je to druh pôvodne rozšírený v teplých oblastiach juhovýchodnej Európy a Malej Ázie. Do západnej Európy bol zaviedli roku 1759 a skoro našiel uplatnenie aj mimo botanických záhrad.
Opis.
Javor tatársky má púčiky široko kužeľovité, 2 až 4 mm dlhé, vrcholové obyčajne párne, pazušné často po tri vedľa seba, šupiny tmavohnedé, na okraji s bielym lemom.
Listy sú protistojné a stopkaté, stopky 2 až 4 cm dlhé. Čepele listov sú podlhovasto vajcovité, na báze niekedy s dvoma lalokmi, na okraji dvojito pílkovité, 6 až 9 cm dlhé, 2 až 4 cm široké, dlaňovito žilovaté, na obidvoch stranách svetlo zelené, na jeseň červenajúce, na rube na listových žilách chlpaté.
Kvety javora tatárskeho rastú v priamych koncových metlinách a rozvíjajú sa až po olistení. Kališné lístky sú zelenkasté, do 4 mm dlhé, belavé, riedko chlpaté lupienky. Tyčinky sú dlhšie ako kvetné obaly. Semenník je chlpatý. Kvety rozkvitajú v máji až júni.
Z oplodnených kvetov sa vyvíjajú typické dvojnažky. Sú 2 až 3 cm dlhé, smerom dopredu rozšírené a oblúkovite dovnútra ohnuté. Sprvu zelené, neskôr ich horné hrany dostávajú karmínovočervenú kontúru.
Rozšírenie.
Pôvodným domovom javora tatárskeho je juhovýchodná Európa, Malá Ázia, Irán a Kaukaz. Slovenskom vedie jeho severná hranica a vyskytuje sa len v jeho južnej časti, tiahne sa od Senca po hranicu s Ukrajinou.
Ekológia.
Javor tatársky kvitne od mája do júna. Zo všetkých u nás rastúcich javorov najviac odoláva suchu a nie je náročný na pôdu. Je charakteristický pre panónsku oblasť. Netvorí čisté porasty ale vystupuje ako súčasť spodnej vrstvy v lužných lesoch, ďalej v predhoriach mezofilných lesov, na hlbokých sprašových pôdach ale aj na sutinách a skalných svahoch. Optimálne stanovištia má na sprašových pahorkatinách v suchších typoch dubových lesov, maximálne do výšky 
Význam a využitie.
Je to drevina dosť tolerantná voči nízkym teplotám, má zaujímavú textúru a architektúru koruny, ktorá v priebehu roka niekoľko raz mení svoj vzhľad. Má veľkú sadovnícku hodnotu.
Hrozby a choroby.
Javor tatársky býva napadaný monofágnymi škodcami, ktorí sa bežne vyskytujú aj na ostatných druhoch z čeľade mydlovníkovité. Z motýľov sú to hlavne "Phyllonorycter acerifoliella" a "Stigmella aceris", ktoré sa živia listovými pletivami a vytvárajú na nich typické úzke chodbičky (míny).
Hálky na listoch hostiteľa tvorí z dvojkrídlovcov, z čeľade byľomorovité ("Cecidomyiidae"), muška "Dasineura rubella" a z roztočov ("Acari") "Aceria cephalonea".
Poddruhy.
Podľa súčasnej koncepcie sú v rámci rodu javor tatársky akceptované poddruhy:

</doc>
<doc id="680407" url="https://sk.wikipedia.org/wiki?curid=680407" title="Racemický konglomerát">
Racemický konglomerát



</doc>
<doc id="680410" url="https://sk.wikipedia.org/wiki?curid=680410" title="Ketoheptóza">
Ketoheptóza



</doc>
<doc id="680411" url="https://sk.wikipedia.org/wiki?curid=680411" title="Aldoheptóza">
Aldoheptóza



</doc>
<doc id="680412" url="https://sk.wikipedia.org/wiki?curid=680412" title="Sedoheptulóza">
Sedoheptulóza

Sedoheptulóza je ketoheptóza - monosacharid, ktorý má 7 uhlíkov a ketónovú funčknú skupinu. Je to jedna z mála heptóz, ktoré sa nachádzajú v prírode, a je možné ju nájsť napríklad v rôznych druhoch ovocia a zeleniny od mrkvy cez pór po figy, mangá a avokáda.
Sedoheptulóza (respektíve jej fosfáty) vystupuje v respiračnej a fotosyntetickej dráhe a má dôležitú úlohu v neoxidatívnej fáze pentózafosfátovej dráhy.
Štúdie ukázali, že 7-"O"-galoyl--sedoheptulóza, zlúčenina získaná z plodov svíbovca, redukuje markery zápalov "in vivo", napríklad znižuje interleukín-6 (IL-6) a C-reaktívny proteín, takže by mohla u ľudí redukovať zápaly. Zatiaľ čo táto zlúčenina obsahuje sedoheptulózovú skupinu, nebolo preukázané, že sedoheptulóza samotná by mala podobné vlastnosti.

</doc>
<doc id="680414" url="https://sk.wikipedia.org/wiki?curid=680414" title="Sedoheptulóza-7-fosfát">
Sedoheptulóza-7-fosfát

Sedoheptulóza-7-fosfát je medziprodukt v pentózafosfátovej dráhe a v regeneračnej fáze Calvinovho cyklu. Je to fosforylovaný derivát sedoheptulózy. 
Sedoheptulóza-7-fosfát vzniká pôsobením sedoheptulokinázy, ktorá pôsobí na sedoheptulózu. V procese sa štiepi ATP na ADP.
Pentózafosfátová dráha.
V pentózafosfátovom cykle vzniká sedoheptulóza-7-fosfát spolu s fosfoglyceraldehydom pôsobením transketolázy na xylulóza-5-fosfát a ribóza-5-fosfát. Ďalej sa spolu s fosfoglyceraldehydom premieňa pôsobením transaldolázy na erytróza-4-fosfát a fruktózu-6-fosfát:
 xylulóza-5-fosfát + ribóza-5-fosfát ↔ sedoheptulóza-7-fosfát + fosfoglyceraldehyd ↔ fruktózu-6-fosfát + erytróza-4-fosfát
Calvinov cyklus.
Počas Calvinovho cyklu vzniká sedoheptulóza-1,7-bisfosfát, z ktorej sa štiepi fosfátová skupina, čím vzniká sedoheptulóza-7-fosfát. Túto reakciu katalyzuje sedoheptulózabisfosfatáza. Sedoheptulóza-7-fosfát sa ďalej premieňa na xylulóza-5-fosfát a ribóza-5-fosfát pôsobením transketolázy.

</doc>
<doc id="680416" url="https://sk.wikipedia.org/wiki?curid=680416" title="James Webb">
James Webb



</doc>
<doc id="680419" url="https://sk.wikipedia.org/wiki?curid=680419" title="Úplazný potok">
Úplazný potok

Úplazný potok je potok v regióne Turiec na území obce Šútovo v okrese Martin v Žilinskom kraji a okrajovo aj na území obce Kraľovany v okrese Dolný Kubín v Žilinskom kraji. Nachádza sa v geomorfologickom celku Malá Fatra v geomorfologickom podcelku Krivánska Fatra. Je pravostranným prítokom Šútovského potoka v povodí Váhu a má dĺžku . Je vodným tokom IV. rádu.
Prameň.
Pramení na južnom svahu vrchu Hromové s v severnej časti územia obce Šútovo v lesnom extraviláne v .
Opis toku.
Od prameňa preteká južným smerom lesným extravilánom, v ľavým brehom obmýva úpätie vrchu "Úplaz", priberá bezmenný pravostranný prítok v , priberá ďalší bezmenný pravostranný prítok, mení smer na východ, v priberá bezmenný ľavostranný prítok v susedstve lesa "Úplaz", v priberá bezmenný ľavostranný prítok, ústi do Šútovského potoka v ako jeho pravostranný prítok v povodí Váhu priamo na obecnej hranici medzi obcou Šútovo v okrese Martin a obcou Kraľovany v okrese Dolný Kubín obe v Žilinskom kraji. Vodný tok "Úplazný potok" má štyri významnejšie prítoky.
Pôvod názvu.
Motivantom názvu vodného toku "Úplazný potok" na území obce Šútovo v období pomenovacieho procesu bol vrch "Úplaz", prípadne neďaleko vzdialený les "Úplaz" v blízkosti hornej časti vodného toku s významom "umiestený pod strmým, prudkým svahom, pod strmou stráňou". Z toponyma "Úplaz" rozšírením o formant "-ný" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z prídavného mena a z podstatného mena v podobe "Úplazný potok" ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Úplazný potok" bol štandardizovaný v roku 1976. V priestore slovenskej hydronymie potokov hydronymum "Úplazný potok" je jedinečným hydronymom (marec 2022).
Referencie.
 
 

</doc>
<doc id="680421" url="https://sk.wikipedia.org/wiki?curid=680421" title="Reakčný medziprodukt">
Reakčný medziprodukt

Reakčný medziprodukt alebo intermediát je molekulárna entita, ktorá vzniká z reaktantov (alebo predchádzajúcich medziproduktov) a ďalej reaguje za tvorby produktov chemickej reakcie. Väčšina chemických reakcií je viackroková, takže majú viac než len jeden elementárny krok. Medziprodukt je reakčný produkt každého z týchto krokov, okrem posledného, kedy sa hovorí o koncovom produkte. Reaktívne medziprodukty je často zložité izolovať alebo je to možné len za špecifických podmienok, pretože existujú len veľmi krátku dobu. Kvôli tomu zároveň nezostávajú v zmesi produktov.
Napríklad pre hypotetickú viackrokovú reakciu
 A + B → C + D
môže táto reakcia zhŕňať tieto elementárne kroky:
 A + B → X*
 X* → C + D
V tomto prípade je zlúčenina X* reakčným medziproduktom (intermediátom).
Definícia.
Podľa Gold Book od IUPAC je medziprodukt definovaný ako molekulárna entita (atóm, ión, molekula...) s dobou života dostatočne dlhšou, než je molekulárna vibrácia, ktorá vzniká (priamo alebo nepriamo) z reaktantov a ďalej reaguje za vzniku (priamo alebo nepriamo) produktov chemickej reakcie. Táto podmienka doby života odlišuje skutočné chemicky rôzne medziprodukty od vibračných stavov, ako je napríklad tranzitný stav, ktoré majú podľa definície doby života blízke k molekulárnym vibráciám. Medziprodukty teda odpovedajú minimám potenciálnej energie s hĺbkou väčšou, než je dostupná termálna energia vznikajúca vďaka teplote ("RT", kde "R" je plynová konštanta a "T" je teplota).
Mnohé intermediáty majú krátku dobu života a sú veľmi reaktívne, takže v reakčnej zmesi majú nízku koncentráciu. Ako je to u chemickej kinetiky vždy, definície slov krátky/dlhý a rýchly/pomalý sú relatívne a záležia na relatívnych rýchlostiach všetkých zúčastnených reakcií. Látky, ktoré majú krátku dobu života v jednom reakčnom mechanizme, môžu byť považované za stabilné v inom a molekulárne entity vystupujúce ako medziprodukty v niektorých mechanizmoch môžu byť dostatočne stabilné na to, aby ich bolo možné detegovať, identifikovať, izolovať alebo použiť ako reaktanty (prípadne môžu byť poduktmi) iných reakcií. Reakčnými intermediátami sú často voľné radikály alebo nestabilné ióny. Oxidujúce radikály (HOO• a HO•) sa nachádzajú v spaľovacích reakciách a sú tak reaktívne, že sú nutné vysoké teploty, aby vznikali opakovane, čím sa kompenzuje ich zánik, inak by spaľovanie skončilo.
Keď už nie sú dostupné nutné podmienky reakcie, medziprodukty reagujú ďalej a neostávajú v reakčnej zmesi. V niektorých procesoch prebieha niekoľko reakcií zároveň. Napríklad pri esterifikácii diolu sa najprv tvorí monoester, ktorý je možné izolovať, ale tie isté reaktankty a podmienky ďalej podporujú druhú reakciu monoesteru za vzniku diesteru. Doba života týchto medziproduktov je omnoho dlhšia, než doba života intermediátu esterifikácie ako takej (tetraédrického intermediátu).
Chemický priemysel.
V chemickom priemysle označuje pojem medziprodukt i stabilný produkt jednej reakcie, ktorý je sám o sebe hodnotný len ako prekurzor inej reakcie či pre iné priemysly. Bežným príkladom je kumén, ktoré vzniká z benzénu a propylénu a používa sa na výrobu acetónu a fenolu v kuménovom procese. Kumén samotný je relatívne nehodnotný sám o sebe a predáva sa a nakupujú ho len chemické spoločnosti.
Biochemický význam.
V rámci biochémie sa ako medziprodukt označuje komplex enzým-substrát, ktorý vzniká počas enzýmovej reakcie. Alternatívne sa ako medziprodukty (intermediáty) označujú látky, ktoré vznikajú pôsobením jedného enzýmu vstupujúce do reakcie ďalšieho enzýmu. Sled takýchto enzýmových reakcií a jednotlivých medziproduktov potom typicky tvorí metabolickú dráhu alebo cyklus, napríklad Krebsov cyklus.
Príklad.
Existuje mnoho príkladov reakcií, ktoré majú medziprodukty. Jedným z nich je chlorácia metánu.
Chlorácia metánu.
Chlorácia metánu prebieha ako reťazová reakcia. Pri zvážení len reaktantov a produktov je možné chemickú reakciu zapísať ako:
&lt;chem&gt; CH4 + 4Cl2-&gt;CCl4 +4HCl &lt;/chem&gt;
Táto reakcia má však tri medziprodukty, ktorá vznikajú sekvenciou štyroch nevratných reakcií druhého rádu, až kým nevznikne koncový produkt. Preto sa táto reakcia nazýva reťazovou reakciou. Pri zápise jednotlivých produktov, ktoré obsahujú uhlík, je možné reakciu zapísať ako:
&lt;chem&gt; CH4 -&gt; CH3Cl -&gt; CH2Cl2 -&gt; CHCl3 -&gt; CCl4 &lt;/chem&gt;
Nevratné reakcie, ktorými vznikajú jednotlivé (medzi)produkty:
&lt;chem&gt; CH4 + Cl2-&gt;CH3Cl + HCl &lt;/chem&gt;
&lt;chem&gt; CH3Cl + Cl2-&gt;CH2Cl2 + HCl &lt;/chem&gt;
&lt;chem&gt; CH2Cl2 + Cl2-&gt;CHCl3 + HCl &lt;/chem&gt;
&lt;chem&gt; CHCl3 + Cl2-&gt;CCl4 + HCl &lt;/chem&gt;
Koncentrácia týchto medziproduktov sa dá spočítať pomocou integrácie systému kinetických rovníc. Celá reakcia prebieha ako radikálová propagačná reakcia, ktorá ja detailne popísaná nižšie.
Iniciácia.
Táto reakcia prebieha termolýzou (zahrievaním) alebo fotolýzou (absorbciou žiarenia), čo vedie k homolytickému štiepeniu väzby molekuly chlóru (na obrázku fotolýza):
&lt;chem&gt; Cl-Cl -&gt;[h \nu] Cl. + Cl. &lt;/chem&gt;
Keď sa táto väzba rozštiepi, vznikajú dva veľmi reaktívne atómy chlóru.
Propagácia.
Táto časť procesu obsahuje dve rôzne triedy reakcií. Prvá z nich spočíva v štiepení vodíkového atómu zo zlúčenín obsahujúcich uhlík atómami chlóru (chlórovými radikálmi). Táto reakcia prebieha, pretože atómy chlóru sú nestabilné a teda reagujú s vodíkmi z jednej z látok obsahujúcich uhlík. Výsledkom tohto procesu je tvorba kyseliny chlorovídkovej a nového radikálu metylovej skupiny (prípadne jej chlórovaných ekvivalentov).
&lt;chem&gt; CH3-H + Cl. -&gt; CH3. + H-Cl &lt;/chem&gt;
&lt;chem&gt; CH2Cl-H + Cl. -&gt; CH2Cl. + H-Cl &lt;/chem&gt;
&lt;chem&gt; CHCl2-H + Cl. -&gt; CHCl2. + H-Cl &lt;/chem&gt;
&lt;chem&gt; CCl3-H + Cl. -&gt; CCl3. + H-Cl &lt;/chem&gt;
Tieto nové radikály obsahujúce uhlík následne reagujú s molekulou chlóru, Cl2. Tým sa tvorí radikál chlóru a cyklus pokračuje. Táto reakcia prebieha, pretože i keď radikálové metylové skupiny sú stabilnejšie než radikály chlóru, celková stabilita chlórmetánu vyváži energetický nárok reakcie.
&lt;chem&gt; CH3. + Cl-Cl -&gt; CH3Cl + Cl. &lt;/chem&gt;
&lt;chem&gt; CH2Cl. + Cl-Cl -&gt; CH2Cl2 + Cl. &lt;/chem&gt;
&lt;chem&gt; CHCl2. + Cl-Cl -&gt; CHCl3 + Cl. &lt;/chem&gt;
&lt;chem&gt; CCl3. + Cl-Cl -&gt; CCl4 + Cl. &lt;/chem&gt;
Počas propagácie existuje niekoľko veľmi reaktívnych látok, ktoré sa stabilizujú alebo odstránia počas terminácie.
Terminácia.
Tento druh reakcie prebieha, keď prídu do styku dva radikály. Produkty terminačnej reakcie zvyčajne vznikajú s malým výťažkom v porovnaní s hlavnými produktmi alebo medziproduktmi reakcie, keďže týchto reaktívnych látok je relatívne malé množstvo v porovnaní so zvyškom zmesi. Táto reakcia tvorí stabilné vedľajšie produkty, reaktanty alebo intermediáty a spomaľuje propagáciu, pretože znižuje počet dostupných radikálov, ktoré by mohli propagovať reťazovú reakciu.
Existuje mnoho rôznych terminačných reakcií, napríklad:
&lt;chem&gt; CH3. + CH3. -&gt; CH3-CH3 &lt;/chem&gt;
&lt;chem&gt; CH3. + Cl. -&gt; CH3Cl &lt;/chem&gt;
&lt;chem&gt; Cl. + Cl. -&gt; Cl2 &lt;/chem&gt;

</doc>
<doc id="680424" url="https://sk.wikipedia.org/wiki?curid=680424" title="Claudia Procula">
Claudia Procula

Claudia Procula ("Klaudia Prokula") bola manželkou Poncia Piláta, ktorý nechal Ježiša Krista ukrižovať. Jej meno v Biblii nie je spomenuté, ale podľa starobylej kresťanskej tradície sa volala "Claudia Procula". V pravoslávnej cirkvi ju uctievajú ako svätú, takisto aj Etiópskej pravoslavnej církvi.
Tibor Grüll a Jill Carington Smith tvrdia, že toto meno sa prvý raz objavuje v dielach svätého Hieronyma (347 - 420).
V Biblii je spomenutá len bez uvedenia mena. Podľa "Matúšovho evanjelia" sa postavila proti svojmu manželovi Pilátovi, pričom ho prosila, aby Ježiša Krista neodsúdil: "Keď Pilát sedel na súdnom stolci, odkázala mu jeho žena: ,Nemaj nič s tým spravodlivým! Mnoho som dnes vo sne pre neho vytrpela‘" ("Mt" 27, 19).

</doc>
<doc id="680425" url="https://sk.wikipedia.org/wiki?curid=680425" title="Conches-en-Ouche">
Conches-en-Ouche

Conches-en-Ouche môže byť:

</doc>
<doc id="680426" url="https://sk.wikipedia.org/wiki?curid=680426" title="Capra walie">
Capra walie



</doc>
<doc id="680429" url="https://sk.wikipedia.org/wiki?curid=680429" title="Lacapelle-Marival">
Lacapelle-Marival

Lacapelle-Marival môže byť:

</doc>
<doc id="680430" url="https://sk.wikipedia.org/wiki?curid=680430" title="Figeac">
Figeac

Figeac môže byť:

</doc>
<doc id="680431" url="https://sk.wikipedia.org/wiki?curid=680431" title="Acer tataricum">
Acer tataricum



</doc>
<doc id="680432" url="https://sk.wikipedia.org/wiki?curid=680432" title="Klen">
Klen



</doc>
<doc id="680433" url="https://sk.wikipedia.org/wiki?curid=680433" title="Javor klen">
Javor klen



</doc>
<doc id="680434" url="https://sk.wikipedia.org/wiki?curid=680434" title="Javor dlaňovitolistý">
Javor dlaňovitolistý



</doc>
<doc id="680436" url="https://sk.wikipedia.org/wiki?curid=680436" title="Glyceraldehyd-3-fosfát">
Glyceraldehyd-3-fosfát

Glyceraldehyd-3-fosfát (G3P) je metabolit, ktorý sa vyskytuje ako medziprodukt v niekoľkých dôležitých metabolických dráhach všetkých organizmov. Je to anión monofosforečnanového esteru glyceraldehydu.
Intermediát v glykolýze a glukoneogenéze.
G3P je dôležitý medziprodukt, ktorý vzniká v metabolizme sacharidov, hlavne v glykolýze a glukoneogenéze. Vzniká v troch reverzibilných reakciách:
Číslovanie uhlíkových atómov ukazuje, ktorú časť fruktózy tvoria jednotlivé triózy.
Touto poslednou reakciou sa premieňa ďalej v glykolýze, počas ktorej dochádza k rozkladu glukózy za vzniku pyruvátu.
Glyceraldehyd-3-fosfát vystupuje i v metabolizme fruktózy.
Spojenie s ostatnými dráhami.
G3P je dôležitý, pretože takto umožňuje glycerolu (v podobe DHAP) vstúpiť do glykolýzy a glukoneogenézy. Podobne sa G3P účastní pentózafosfátovej dráhy.
Intermediát v pentózafosfátovej dráhe.
Glyceraldehyd-3-fosfát sa účastní i pentózafosfátovej dráhy. Vzniká ako medziprodukt presunu dvoj- a trojuhlíkových skupín z jedného sacharidu na druhý, počas ktorého dochádza k regenerácii glukóza-6-fosfátu z ribulóza-5-fosfátu.
Intermediát vo fotosyntéze.
Počas svetlej fázy fotosyntézy u rastlín vznikajú dva ekvivalenty 3-fosfoglycerátu (3PG), kedy dochádza k spojeniu molekuly oxidu uhličitého s ribulóza-1,5-bisfosfátom (RuBP) vďaka enzýmu RuBISCO. Následne sa počas Calvinovho cyklu 3PG sa mení na G3P vďaka ATP a NADPH. Tým vzniká ADP, Pi a NADP+ pre ďalšie použitie. RuBP sa potom regeneruje z G3P, ktorý zároveň vstupuje do glukoneogenézy, kde z neho vzniká glukóza.
G3P je zvyčajne vnímaný ako prvý koncový produkt fotosyntézy, keďže sa dá okamžie použiť ako živina na zisk energie alebo spojiť s inými zlúčeninami na tvorbu monosacharidov, napríklad glukózy, ktorú je možné presunúť do iných buniek alebo uložiť v podobe nerozpustných polysacharidov (škrob, glykogén).
V iných biosyntézach.
Glyceraldehyd-3-fosfát zároveň vystupuje v biosyntéze tryptofánu, esenciálnej aminokyseliny, ktorú ľudské telo nedokáže syntetizovať. V jednom z posledných krokov dochádza k jeho štiepeniu počas syntézy indolu, ktorý tvorí postranný reťazec tryptofánu.
G3P takisto vystupuje v biosyntéza tiamínu (vitamínu B1), ktorý ľudské telo takisto nedokáže syntetizovať.

</doc>
<doc id="680438" url="https://sk.wikipedia.org/wiki?curid=680438" title="Králikov vrch">
Králikov vrch

Králikov vrch alebo Rimáň () je vrch v Javorí. Leží nad osadou Zaježová, približne juhozápadne od Detvy.
Poloha.
Masív sa nachádza v strednej časti pohoria, v geomorfologickom podcelku Javorianska hornatina. Leží v Banskobystrickom kraji, v okrese Zvolen a v katastrálnom území obce Pliešovce. V okolí je početné laznícke osídlenie; západne sa nachádza osada Zaježová (patriaca k obci Pliešovce) a severovýchodne leží Vígľašská Huta-Kalinka. 
Opis.
Králikov vrch leží severne od najvyššej časti pohoria, v rázsoche, ktorá vedie od Homôľky () severným smerom na Kukučkov kopec () a ďalej na Veľký Lysec (). Západným smerom sa nachádza Sekier () a Solisko (), južným Priečne bralo (), Homôľka a Javorie (), východným Kukučkov kopec a Makytová () a severným Veľký Lysec a Kozí hrb (). Oblasť patrí do povodia rieky Ipeľ, kam vodu odvádza Krupinica a jej prítok Rimánsky jarok. Na vrchol nevedie značená trasa.
Výhľady.
Vrchol pokrýva nesúvislý, sčasti mladý lesný porast, ktorý umožňuje obmedzený rozhľad. Z vhodných miest možno vidieť okolité vrchy Javoria, pri dobrých podmienkach tiež Štiavnické vrchy, Vtáčnik, Kremnické vrchy, Veľkú Fatru, Nízke Tatry a Poľanu.
Prístup.
Na vrchol nevedie značený turistický chodník, no južným úbočím prechádza Rudná magistrála od Zaježovej na Makytovú. Na rázcestí Polomy sa na magistrálu pripája modrý chodník z Vígľašskej Huty.

</doc>
<doc id="680439" url="https://sk.wikipedia.org/wiki?curid=680439" title="Rimáň">
Rimáň



</doc>
<doc id="680440" url="https://sk.wikipedia.org/wiki?curid=680440" title="Kukučkov kopec">
Kukučkov kopec

Kukučkov kopec () je vrch v Javorí. Leží nad obcou Vígľašská Huta-Kalinka, približne juhozápadne od Detvy. 
Poloha.
Masív sa nachádza v strednej časti pohoria, v geomorfologickom podcelku Javorianska hornatina. Leží v Banskobystrickom kraji, na hranici okresov Zvolen a Detva a zasahuje na katastrálne územie obce Pliešovce a Vígľašská Huta-Kalinka. V okolí vrchu je laznícke osídlenie a na severnom úpätí sa nachádza obec Vígľašská Huta-Kalinka. 
Opis.
Kukučkov kopec leží severne od najvyššej časti pohoria, v rázsoche, ktorá vedie od Homôľky (). Východným smerom susedí Makytová () a Ďurovie vrch (), južným Javorie (), Homôľka a Priečne bralo (), západným Králikov vrch (), Sekier () a Veľký Lysec () a severným Veľký Korčín () a Bučina (). Severné svahy odvodňujú prítoky Slatiny do Hrona, juhovýchodné potok Tisovník a južné Rimánsky jarok do rieky Krupinica v povodí Ipľa. Na vrchol nevedie značená trasa.
Výhľady.
Vrchol pokrýva nesúvislý, sčasti mladý lesný porast, ktorý umožňuje obmedzený rozhľad. Z vhodných miest možno vidieť okolité vrchy Javoria, pri dobrých podmienkach tiež Štiavnické vrchy, Vtáčnik, Kremnické vrchy, Veľkú Fatru, Nízke Tatry, Poľanu a Ostrôžky.
Prístup.
Na vrchol nevedie značený turistický chodník, no východným úbočím prechádza modrý chodník z Vígľašskej Huty na rázc. Polomy, kde sa pripája na Rudnú magistrálu, smerujúcu od Zaježovej na Makytovú.

</doc>
<doc id="680445" url="https://sk.wikipedia.org/wiki?curid=680445" title="Piper Perabová">
Piper Perabová

Piper Perabová (; * 31. október 1976, Dallas, Texas, USA) je americká herečka, ktorá je známa najmä svojou rolou Annie Walker v televíznom seriáli "Agentka bez minulosti" (20102014).
Detstvo a mladosť.
Perabová sa narodila v meste Dallas, v štáte Texas ale vyrastala v Toms River, v New Jersey. Jej matka je fyzioterapeutka a otec je lektor poézie. Perabová dostala meno po herečke Piper Laurie a má dvoch mladších bratov.
Jej priezvisko sa vyslovuje portugalsky ale má nórsky, anglický, nemecký a írsky pôvod. Strednú školu vyštudovala v roku 1994 a v roku 1998 získala bakalársky titul v divadle Honors Tutorial College na Ohio University.
Kariéra.
Perabová sa po skončení školy presťahovala do New Yorku. Dodatočne študovala herectvo a hrala v rôznych divadelných hrách. V roku 1999 bola obsadená do prvého filmu "Bieli chlapci". O rok neskôr, bola obsadená do filmu "Divoké kočky", ktorý aj napriek zmiešaným recenziám sa stal veľmi úspešným a Perabovej zaistil cenu MTV za najlepší hudobný moment.
V roku 2002 stvárnila Francúzsku Genevieve, v komédii "Udri ju, je to Francúzska!". O rok neskôr bola obsadená do komédie "Dvanásť do tucta", kde si zahrala po boku Bonnie Hunt a Stevea Martina. Film sa dočkal aj druhého pokračovania v roku 2005, v ktorom si Perabová zahrala tiež.
V roku 2006 si zahrala vo filme "Dokonalý trik" a o rok neskôr bola obsadená k hereckému obsadeniu ako Diane Keaton, Mandy Moore v romantickej komédii "Vydáš sa a basta!". Po boku Paula Walkera si zahrala v dráme "Rozsudok smrti" z roku 2008. V rovnakom roku si zahrala opatrovateľku čivavy Chloe v komédii "Čivava z Beverly Hills".
Perabová bola obsadená do hlavnej úlohy v televíznom seriály "Agentka bez minulosti", kde za svoj herecký výkon získala nomináciu na Zlatý glóbus. Seriál mal päť sérii a natáčal sa v rokoch 2010 až 2014. V roku 2015 si zahrala hlavnú úlohu v dobrodružnom filme "Grizzly".
V roku 2020 stvárnila rolu Lindy Craftovej v mysterióznom seriály "Penny Dreadful: mesto anjelov". V rovnakom roku si zahrala aj v komédii "Spontaneous".
Súkromný život.
V roku 2013 sa Perabová zasnúbila s režisérom Stephenom Kayom, s ktorým sa spoznala počas natáčania televízneho seriálu "Agentka bez minulosti". V roku 2014 sa zosobášili. Nemajú žiadne spoločné deti ale Perabová je nevlastnou matkou Kayovej dcéry z predchádzajúceho vzťahu.
Jej dobrou kamarátkou je herečka Lena Headey. Perabová hovorí plynule po francúzsky a obhajuje práva LGBT a politické vedenie žien. Bola dvakrát zatknutá za účasť na protestoch. Prvý krát v roku 2018 a druhý krát v roku 2019, keď sa zúčastnila protestu, ktorý iniciovala Jane Fonda, proti zmene klímy.

</doc>
<doc id="680446" url="https://sk.wikipedia.org/wiki?curid=680446" title="Piper Perabo">
Piper Perabo



</doc>
<doc id="680447" url="https://sk.wikipedia.org/wiki?curid=680447" title="Obsedantno-kompulzívna porucha">
Obsedantno-kompulzívna porucha

Obsedantno-kompulzívna porucha (v slovenčine zriedkavejšie aj obsesívno-kompulzívna porucha; v súčasnej angličtine: "obsessive-compulsive disorder" – skratka OCD) je duševné ochorenie charakteristické vtieravými myšlienkami a nutkaním na rôzne úkony. Postihnutému vtieravé myšlienky (obsesie) spôsobujú úzkosť, ktorej sa snaží zbaviť vykonávaním rôznych úkonov (kompulzie). Tieto úkony postihnutý sám považuje za nezmyselné alebo nesprávne, no podvoľuje sa im, aby sa zbavil napätia a úzkosti spôsobených obsesiami a to až do takej miery, že postihnutému zasahujú do bežného života. Postihnutí si môžu mylne myslieť, že sú za obsesie zodpovední a že to svedčí o ich šialenosti, čo vedie k strachu z nepochopenia či výsmechu a nevyhľadaniu lekára. Najlepšie šance na vedenie kvalitného života spočívajú vo vyhľadaní odbornej pomoci, pretože OCD nie je vyliečiteľné, no je liečiteľné a postihnutí môžu viesť kvalitný život porovnateľný so zvyškom populácie.
Obsedantno-kompulzívna porucha sa líši od anankastickej poruchy osobnosti (iné názvy: obsedantno-kompulzívna porucha osobnosti, anankatiscká psychopatia). Ľudia trpiaci touto poruchou osobnosti síce kladú prílišný dôraz na poriadok a detaily, no nie sú u nich prítomné obsesie a kompulzie ako pri OCD.
OCD môže nazývať aj ako obsedantno-nutkavá porucha; staršie: obsesívno [alebo obsedantno]-kompulzívna neuróza, nutkavá neuróza, obsedantná neuróza, obsesívna neuróza, anankastická neuróza.
Príznaky.
Obsesie majú formu nežiaducich, často opakovaných myšlienok či obrazov, ktoré postihnutému spôsobujú úzkosť. Zatiaľ čo bežní ľudia môžu mať rovnaké myšlienky ako tí postihnutí OCD, ľudia s OCD ich nesprávne interpretujú ako katastrofické alebo ohrozujúce. Namiesto toho, aby sa im naďalej nevenovali ako ostatní, si ľudia s OCD často spájajú obsah týchto vtieravých myšlienok so svojou osobou, túžbami alebo identitou. Vzhľadom na to, že tieto myšlienky nie sú príjemné, spôsobujú napätie a úzkosť. Medzi časté typy obsesií patrí strach z kontaminácie a nečistoty, posadnutosť symetriou a perfektným uložením vecí, myšlienky týkajúce sa tabuizovaných tém (napríklad sexu či náboženstva) či agresívne myšlienky týkajúceho sa iných, či samého seba. Typy obsesií, ktoré sa postihnutému vtierajú do hlavy, sa môžu v priebehu času meniť, keďže obsesie sa často týkajú tých oblastí, na ktoré jednotlivcovi v danom čase záleží (napr. rodič môže mať vtieravú myšlienku, že ublíži svôjmu dieťaťu).
Kompulzie sú úkony, konanie alebo rituály, ktoré postihnutý vykonáva v reakcii na úzkosť spôsobenú obsesiou. Vykonanie takéhoto úkonu z krátkodobého hľadiska postihnutému prinesie úľavu, no z dlhodobého hľadiska len posilní pôvodnú obsesiu a keď sa tá znovu votrie do mysle, postihnutý znovu pocíti potrebu vykonať kompulzívný úkon. Kompulzie môžu byť buď viditeľné, ako napríklad kontrolovanie zamknutia dverí, alebo neviditeľné, ako napríklad opakovanie špecifickej frázy či počítanie. Medzi časté kompulzívne úkony patrí opakované kontrolovanie vecí, počítanie istého úkonu (napr. krokov), usporadúvanie vecí istým spôsobom či nadmerné umývanie rúk. Pri obsedantno-kompulzívnej poruche postihnutí tieto úkony vykonávajú často a po dlhú dobu (minimálne 1 hodinu denne), čo im spôsobuje problémy v škole, zamestaní či vo vzťahoch. Deti s OCD chcú svoje školské úlohy dokončiť dokonalo. Na racionálnej úrovni ľudia postihnutí OCD vedia, že ich kompulzie nedávajú zmysel, no emočne pociťujú takú úzkosť, že sa týmto nutkaniam radšej poddajú. Problémom totiž nie sú samotné myšlienky, ktoré nie sú špecifické len pre ľudí s OCD, ale s nimi spojená úzkosť a strach. Kvôli iracionalite a nezmyselnosti kompulzií ich postihnutí často považujú za divné a hanbia sa za ne, čo im často bráni vyhľadať odbornú pomoc alebo sa niekomu zdôveriť, čo oddaľuje diagnostiku a liečbu. Problémom je aj to, že postihnutí si často neuvedomujú, že ich prejavy sú spôsobené ochorením a nevypovedajú nič zlé o nich, ich osobnosti či túžbach.
Príčiny.
Presná príčina spôsobujúca obsedantno-kompulzívnu poruchu zatiaľ nie je známa, predpokladá sa však súvis s nízkou hladinou sérotonínu u postihnutých osôb, čo je hormón, ktorý nervové bunky využívajú na vzájomnú komunikáciu a ovplyvňuje emócie, náladu a spánok. Aj keď OCD nie je dedičné, jeho prítomnosť u príbuzných môže zvýšiť riziko výskytu. Vplyv prostredia môže tiež zohrať rolu pri nástupe ochorenia, napríklad pokiaľ bol postihnutý jedinec v minulosti šikanovaný, fyzicky alebo sexuálne zneužívaný alebo zanedbávaný. Niekedy môže ochorenie začať po dôležitej životnej udalosti, akou je napríklad pôrod alebo strata blízkeho.
Behaviorálny model – teória učenia.
Podľa teória učenia sa jedinec v istom momente naučil asociovať dovtedy neutrálny podnet s podnetom, ktorý vyvoláva úzkosť. Týmto spojením sa potom reakcia jedinca na podnet vyvolávajúci úzkosť rozšírila aj na neutrálny podnet. Kognitívny model teda predpokladá, že obsesie sú podmienené (naučené) reflexy. Keďže kompulzia dočasne znižuje úzkosť, motivuje jedinca toto správanie opakovať na základe princípu operančného podmieňovania.
Táto teória však nevysvetľuje, prečo si pacienti nespomínajú na spúšťací moment, v ktorom by učenie (asociácia) nastalo. Rovnako tak nevie vysvetliť, prečo sa obsesie vzťahujú na konkrétne témy, ale nie iné. Tiež pomocou nej nevieme určiť pôvod obsesíí, hlavne tých, ktoré sa nevzťahujú k prežitému źivotu pacienta, napríklad obsesie zamerané na symetriu.
Kognitívny model.
Kognitívny model vníma fakt, že väčšina populácie má nechcené vtieravé myšlienky. Zatiaľ čo zdravý jedinec sa však nad týmito myšlienkami nebude pozastavovať, u ľudí s OCD dochádza k nesprávnemu interpretovaniu, resp. hodnoteniu týchto myšlienok ako znaku vysokého rizika pre seba samých alebo ostatných, za ktoré nesú zodpovednosť. Pri liečbe sa tento model zameriava na zmenu presvedčení jedinca, akými sú napríklad zvýšená zodpovednosť. Cieľom je vytvorenie si nového, menej hrozivého myšlienkového modelu pre žitú skúsenosť.
Diagnostika.
Pri určovaní diagnózy ide najčastejšie o rozhovor psychiatra s pacientom, pri ktorom sa skúma dĺžka príznakov, miera úskosti a miera narušenia bežného života. Zisťujú sa pacientove myšlienky, pocity a vzorce správania, ktoré narušujú každodenné aktivity. Použitý môže byť Obsedantno-kompulzívny skríning podľa Zohar-Fineberg, ktorý obsahuje 5 otázok. S povolením pacienta sa môže špecialista spýtať aj blízkych a priateľov. Na vylúčenie iných chôrob môže špecialista vyšetriť aj fyzické symptómy.
V priemere prejde od nástupu príznakov po diagnostiku 7 rokov. Tento priemer je podľa štúdie z roku 2022 vyšší pre starších pacientov ako mladších, čo indikuje, že liečba obsedantno-kompulzívnej poruchy sa zlepšuje. Napriek tomu je toto číslo stále príliš vysoké, keďže pokiaľ medzi nástupom ochorenia a začiatkom jeho liečby prešli viac ako 2 roky, pravdepodobnosť účinnosti liekov proti OCD sa znižuje. Dlhší čas neliečenia OCD je tiež spojený s horšími klinickými príznakmi. Zaujímavosťou je, že úspešná liečba obsedantno-kompulzívnej poruchy nebola predpovedaná vekom, v ktorom ochorenia nastúpilo, ale dĺžkou odkladania liečby. Inými slovami, človek s nástupom OCD vo veku 22 rokov, ktorý začal liečbu v 23 rokoch, má lepšie šance na priaznivý výsledok liečby ako človek, ktorého príznaky začali vo veku 15 rokov a neboli liečené do veku 22 rokov. Ľudia, ktorým sa príznaky objavia skôr majú väčšiu tendenciu odďalovať liečbu, pretože môžu na začiatku príznaky OCD zľahčovať alebo považovať za normálne. Naopak, tí, ktorým sa OCD objaví v neskoršom veku (po detstve alebo adolescencii) vyhľadávajú liečbu skôr.
Liečba.
Obsesívno-komulzívna porucha sa lieči dlhodobo a často celoživotne, pričom úplne vyliečenie je vzácne. Vďaka liečbe sa však pacient naučí s touto poruchou žiť a môže viesť rovnako kvalitný život ako ľudia bez nej, čo dokazuje aj to, že túto poruchu majú mnohé známe osobnosti. OCD sa lieči pomocou liekov, psychoterapiou alebo ich kombináciou. Ľahšie formy OCD sa dajú zvládnuť terapiou bez užívania liekov. Keďže obsedantno-kompulzívna porucha má obdobia zlepšenia a zhoršenia, je možné, že aj po úspešnej liečbe sa bude musieť pacient k liečbe vrátiť.
Terapia.
Z hľadiska terapie sa často využíva typ kognitívnej behaviorálnej terapie (KBT) zvaný Prevencia expozície a reakcie (expozičná liečba). Princípom tejto terapie je, aby bol pacient vystavený situácii, v ktorej sa mu do mysle votrú obsesívne myšlienky, no je mu zabránené vykonať kompulzívny úkon. Pacient je tak postupne vystavovaný podnetu, ktorý mu spôsobuje úzkosť. Časom sa naučí, že napriek cítenej hrozbe v podobe úzkosti mu žiadne skutočné nebezpečenstvo pri danom podnete nehrozí a naučí sa reagovať na podnet primeranejšie, podobne ako ostatní ľudia. Čeliť obsesiám a nevykonať žiadne kompulzie môže byť na začiatku terapie náročné, no postupne je možné úzkosť znížiť alebo odstrániť.
Pri miernej forme OCD ide zvyčajne o 8 až 20 terapeutických sedení v intervale jedno sedenie za týždeň. Alternatívou sú každodenné sedenia trvajúce po dobu 3 týždňov. Okrem toho pacient cvičí aj doma medzi sedeniami. Výhodou KBT oproti liekom je jej dlhotrvajúci efekt aj po ukončení liečby.
Dôležité je, aby rodina jedincovi s OCD nepomáhala s kompulziami a vyhýbavým správaním, uisťovaním alebo zmenou rodinného fungovania. Takéto, i keď dobre mienené správanie rodinných príslušníkov podporuje OCD cyklus (obsesia-úzkosť-kompulzia-dočasná úľava) a je spojené s horšími výsledkami pri terapii i braní liekov, vážnejšími príznakmi a obmedzeným fungovaním v bežnom živote. Pokiaľ je rodina zapojená do terapie, výsledky zvyknú byť lepšie ako pri individuálnej terapii.
Lieky.
Z hľadiska liekov ide o typ antidepresív zvaných selektívne inhibítory spätného vychytávania sérotonínu (SSRI). Tie bránením vychytávania sérotonínu zvyšujú jeho účinok v mozgových synapsiách a zabezpečujú tým chemickú rovnováhu v mozgu. Účinnosť liečby pomocou antidepresív sa hodnotí po 10 až 12 týždňoch každodenného užívania, pričom liečba trvá zvyčajne aspoň rok. Pri liečbe OCD sa používajú vyššie dávky SSRI ako pri klinickej depresii. Vysadzovanie liekov nastáva, pokiaľ výskyt symptómov je nepatrný alebo žiadny. Vysadenie prebieha stupňovito počas niekoľkých mesiacov, aby sa predišlo nežiadúcim účinkom. V prípade nezlepšenia príznakov sa môžu použiť aj antipsychotické lieky.
Stimulačné a neurochirurgické postupy.
V prípade neúspechu terapeutickej a farmakologickej liečby môžu byť použité metódy, ktorými sa mení elektrická aktivita v určitej časti mozgu. Pri transkraniálnej magnetickej stimulácii (TMS) sa neinvazívne zariadenie drži nad hlavou pacieta, pričom magnetické polia stimulujú nervové bunky. Pri hĺbkovej stimulácii mozgu (DBS) sa neurostimulátor a elektródy implantujú do špecifických štruktúr mozgu a následne elektrické impulzy tieto oblasti stimulujú, čo zmierňuje príznaky poruchy.
Liečba v minulosti.
V minulosti sa na liečbu OCD využívala aj psychoanalýza, tento prístup sa však v súčasnosti kvôli nedostatku dôkazov o jeho účinnosti už prevažne nepoužíva. Problém spočíva v tom, že psychoanalýza nemá vplyv na obsesie a kompulzie, teda symptómy OCD. Ak aj pomôže, tak je to spravidla až potom, čo pacient absolvoval kognitívno behaviorálnu terapiu alebo bral lieky, čo potvrdzuje vyššiu účinnosť týchto metód. Keďže obsesie a kompulzie sú v psychoanalýze považované za prejav vnútorných konflitkov v nevedomí, psychoanalýza nabáda pacienta vyhľadať zdroj týchto symptómov vo svojej minulosti, čo vyvoláva väčšiu neistotu a tým zhoršuje OCD. Tiež to neprispieva k vybudovaniu si väčšej tolerancie k neistote. Príkladom škodlivého dopadu psychoanalýzy je napríklad interpretácia obsesií so sexuálnym obsahom ako nevedomých impulzov jednotlivca, čo vedie k stigmatizácii. Zároveň je to protichodné voči súčasnému chápaniu OCD ako duševného ochorenia, za ktorého vznik pacient nemôže niesť zodpovednosť.
Výskyt a súbežné ochorenia.
Podľa štúdie z roku 2020 postihuje obsedantno-kompulzívna porucha v určitej fáze života 1,5% žien a 1% mužov, pričom dlhodobo sa často uvádza aj výskyt u 2–3% populácie bez ohľadu na pohlavie. Ide o jedno z najčastejších duševných ochorení. Konkrétne dáta o výskyte OCD na Slovensku zatiaľ neexistujú.
Pacienti s OCD často trpia aj inými, najmä psychickými ochoreniami (komorbiditami). Ide o úzkostné poruchy (hlavne generalizovaná úzkostná porucha), afektívne poruchy (hlavne klinická depresia), impulzívne poruchy a poruchy užívania návykových látok. Tiež môže ísť o poruchu pozornosti s hyperaktivitou (ADHD) alebo hypochondrickú poruchu.
Nasledujúca tabuľka sumarizuje súbežné ochorenia, ktoré sa vyskytujú u pacientov s OCD. Ide o sumarizačnú štatistiku, ktorá bola vytvorená na základe viacerých jednotlivých štúdii (tzv. metaštúdia). Prevalencie sú udávané ako 95% interval spoľahlivosti.
Témy OCD obsesií.
Podstatou obsedantno-kompulzívnej poruchy je prítomnosť vtieravých myšlienok (obsesií) a na nich sa viažucich neutralizačných úkonov (kompulzií). Zatiaľ čo táto štruktúra je prítomná u všetkých ľudí trpiacich touto poruchou, obsahom obsesií môže byť čokoľvek. Obsah obsesií sa častokrát viaže k špecifickým témam (okruhom), pričom je možné zažívať viaceré typy naraz. Typy vtieravých myšlienok sa môžu v priebehu času meniť, keďže obsesie sa často týkajú oblastí, na ktorých jednotlivcovi v danom čase záleží (napr. rodič môže mať vtieravú myšlienku, že ublíži svôjmu dieťaťu, pričom takéto myšlienky nemal, dokým rodičom nebol). Je nemožné zosumarizovať všetky potenciálne témy OCD obsesií, keďže môže ísť o čokoľvek, no výskumom a psychologickou praxou sa ustálili niektoré tematické okruhy. Prejav OCD u jednotlivcov je teda rôzny, i keď štruktúra poruchy je rovnaká (obsesia-úzkosť-kompulzia-dočasná úľava).
Keďže obsah vtieravých myšlienok sa týka prejavu OCD a nie jej samotnej podstaty, tematické okruhy sa oficiálne neklasifikujú ani nediagnostikujú. Napriek tomu má zmysel o tematických okruhoch obsesií (niekedy nazývaných "témy" alebo "typy" OCD) hovoriť. Jednotlivcom to napomáha uvedomiť si, že ich problém nemajú sami. Taktiež im to umožňuje identifikovať svoj problém ako symptóm liečiteľnej poruchy a nie ako znak toho, že by s nimi nebolo niečo v poriadku. Toto je dôležité najmä pri obsesiách s tabuizovanými témami, ktoré sú spoločnosťou odsudzované alebo ilegálne.
Napríklad tematický okruh nemorálnych, samovražedných alebo pedofilných (P-OCD) vtieravých myšlienok sa môže kvôli svojmu obsahu javiť katastrofálne, no v skutočnosti za ním stojí rovnaký princíp obsesie a kompulzie ako pri iných obsahoch vtieravých myšlienok, napr. pri strachu z nečistoty. Poznanie týchto okruhov teda umožňuje jednotlivcovi s OCD uvedomiť si, že za týmito myšlienkami stojí obsedantno-kompulzívna porucha a nie morálna dekadencia, chcenie zomrieť či pedofília. Toto je dôležité, pretože pri tabuizovaných obsahoch vtieravých myšlienok sa jednotlivci zdráhajú vyhľadať odbornú pomoc, obávajúc sa nepochopenia a odsúdenia.
Niektoré tematické okruhy môžu byť tiež náročné na identifikovanie ako symptómu OCD kvôli svojej komlexnosti. Napr. existenčné OCD si môže jednotlivec zmýliť s normálnym „filozofovaním“ a neaplikovať rovnaké postupy zvládania poruchy ako pri iných priamočiarejších typoch obsesií, ktoré už predtým zažil. Vzťahová OCD (R-OCD) je tiež niekedy náročná na identifikovanie, keďže sa môže javiť ako bežné pochybnosti o vzťahu alebo o partnerovi.
Dôležitosť poznania rôznych prejavov OCD je demonštrovaná aj výskummi, v ktorých vtieravé myšlienky s tabuizovaným obsahom vedú k nesprávnej diagnóze u psychológa oveľa častejšie ako vtieravé myšlienky so stereotypným obsahom, napr. symetriou alebo strachom z kontaminácie.
Nasledujúca tabuľka uvádza prehľad známejších tematických okruhov vtieravých myšlienok. Pri absencii slovenských alebo českých matierálov o danej téme obsesií uvádzame voľné preklady anglických názvov.
Skreslené zobrazenie OCD v médiách.
Obsedantno-kompulzívna porucha je v médiách zvyčajne zobrazovaná zjednodušene alebo skreslene, čo spôsobuje mylné predstavy väčšinovej spoločnosti o tomto ochorení. Toto môže u ľudí postihnutých OCD spôsobiť, že sa za svoje ochorenia hanbia, cítia trápne alebo majú pocit, že ich problémy nie sú podstatné. Ľudia, ktorí zápasia s tabuizovanými vtieravými myšlienkami môžu mať väčší problém sa so svojím ochorením niekomu zdôveriť a môže ich to viesť k väčšej izolácii a oneskoreniu začatia liečby.
Obsedantno-kompulzívna porucha je v médiách zvyčajne zobrazovaná buď postavami príliš zameranými na čistotnosť alebo majúcich divné zvyky, čo sa využíva na komediálny účel, alebo postavami, ktoré sa kvôli OCD stávajú nebezpečnými jedincami pre spoločnosť.
Príkladom komediálneho typu vyobrazenia OCD je postava detektíva Adriana Monka v americkom televíznom seriáli "Monk". Tomu jeho kompulzívne správanie ohľadom čistoty, usporiadavania vecí a strachu z kontaminácie baktériami napomáha pri vyšetrovaní detektívnych prípadov, keďže si všíma veci, ktoré mu neskôr vo vyšetrovaní pomáhajú. Problém takéhoto vyobrazenia spočíva v tom, že obsedantno-kompulzívna porucha je takto vyobrazená ako pozitívna vlastnosť, čo ignoruje fakt, že pre mnohých je OCD vyčerpávajúce a život obmedzujúce ochorenie. Tiež tým priespieva k mylnej predstave, že ľudia trpiaci obsedantno-kompulzívnou poruchou sú len čistotní perfekcionisti, čo nie je pravda.
Postava sériového vraha Coopera vo filme "Pasca" z roku 2024 je príkladom zobrazenia ľudí postihnutých obsedantno-kompulzívnou poruchou ako nebezpečných pre spoločnosť, čo je pre ľudí trpiacich OCD výrazné škodlivejšie ako využitie tohto ochorenia na komediálne účely. V tomto filme detektív zhodnotí, že vrah trpí obsedantno-kompulzívnou poruchou na základe toho, že šoféruje čierne auto a podľa detektíva ľudia s OCD preferujú tmavšie farby, aby zakryli špinu a vyzerali čistejšie. Nielenže táto replika nesúvisí s dejom filmu, ale takisto spája obsedantno-kompulzívnu poruchu s vraždou, pričom Cooperové kompulzie nemajú nijakú súvislosť so zabíjaním. Tento prípad poukazuje na to, že spoločenská mienka o ľudoch so psychickými ochoreniami ako o šialencoch často pochádza z médií a nie je založená na faktoch. Výskum ukazuje, že ľudia s psychickými ochoreniami majú v skutočnosti väčšiu pravdepodobnosť stať sa obeťou násilia ako páchateľom.

</doc>
<doc id="680450" url="https://sk.wikipedia.org/wiki?curid=680450" title="Fumaráthydratáza">
Fumaráthydratáza



</doc>
<doc id="680454" url="https://sk.wikipedia.org/wiki?curid=680454" title="Albánske národné futbalové mužstvo">
Albánske národné futbalové mužstvo

Albánske národné futbalové mužstvo reprezentuje Albánsko na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA.
História.
Futbalový zväz bol založený v roku 1930. Albánsko sa nikdy nekvalifikovalo na Majstrovstvá sveta vo futbale. Na Majstrovstvách Európy sa predstavili raz a to v roku 2016 kde v konkurencii Francúzska, Švajčiarska a Rumunska skončili v skupinovej fáze.

</doc>
<doc id="680455" url="https://sk.wikipedia.org/wiki?curid=680455" title="Izocitrát">
Izocitrát



</doc>
<doc id="680457" url="https://sk.wikipedia.org/wiki?curid=680457" title="Aminoskupina">
Aminoskupina



</doc>
<doc id="680458" url="https://sk.wikipedia.org/wiki?curid=680458" title="Oxoglutarátdehydrogenáza">
Oxoglutarátdehydrogenáza



</doc>
<doc id="680459" url="https://sk.wikipedia.org/wiki?curid=680459" title="Kozorožec núbijský">
Kozorožec núbijský

Kozorožec núbijský (lat. "Capra nubiana") je druh kozorožca vyskytujúci sa v púštnych hornatých oblastiach severovýchodnej Afriky a Blízkeho východu. Niekedy sa považuje za poddruh kozorožca vrchovského, t.j. "Capra ibex nubiana" (po slovensky kozorožec núbijský alebo kozorožec vrchovský [alebo horský] núbijský). Jeho divo žijúca populácia sa odhaduje na 4 500 jedincov.
Opis.
Kozorožec núbijský v kohútiku meria približne 65 až 75 cm a váži okolo 50 kg. Má svetlohnedé až žltohnedé sfarbenie srsti s bielym bruchom. Samce majú naprieč chrbtom tmavohnedý pás srsti a na hlave dlhé, nie príliš hrubé rohy, ktoré sa stáčajú smerom dozadu, a dosahujú dĺžky priemerne 1 m. Rohy samíc sú omnoho menšie, dosahujú dĺžku 30 cm.
Rozšírenie.
Vyskytuje sa v Sudáne, Egypte, Izraeli, Palestíne, Jordánsku, Saudskej Arábii, Jemene a Ománe. V Libanone bol vyhubený a jeho výskyt v Etiópii a Eritrei je nejasný. Bol reintrodukovaný do Sýrie.
Spôsob života a správanie.
Kozorožec núbijský obýva drsné terény suchých hornatých oblastí. Živí sa hlavne trávami a listami a jeho predátormi sú leopardy, vlky, líšky hrdzavé, orly a bradáne žltohlavé. Je to spoločenský druh tvoriaci stáda pozostávajúce zo samíc, mláďat a samcov nie starších ako zhruba tri roky. Dospelé samce sú samotárske alebo tvoria skupiny do veľkosti ôsmych jedincov. V období párenia sa samce pripájajú k stádam samíc. Počas následnej ruje, trvajúcej šesť až osem týždňov, zvádzajú samce súboje, pri ktorých používajú svoje rohy a veľkou silou do seba narážajú hlavami.
Kozorožec núbijský je aktívny počas dňa.
Ohrozenie a ochrana.
Na červenom zozname IUCN je kozorožec núbijský zaradený medzi „zraniteľné“ druhy, pretože jeho populácia má menej než 10 000 jedincov a naďalej klesá. Čelí rôznym hrozbám ako je konkurencia vodné zdroje a potravu s hospodárskymi zvieratami, lov a úbytok prirodzeného prostredia.
Izrael mal v minulosti hustú populáciu kozorožcov (zmienenú aj v Biblii, v žalme 104:18) ktorá bola zdecimovaná po skončení Prvej svetovej vojny, kedy náhla dostupnosť strelných zbraní umožnila miestnym Beduínom takmer vyhubiť tento druh. Po založení štátu Izrael bol lov kozorožcov zakázaný a boli vytvorené prírodné rezervácie na ich ochranu, vďaka čomu sa populácia znovu stabilizovala. V Izraeli sú známe tri populácie kozorožcov: v Judskej púšti, púšti Negev a pohorí Ejlat.
V ľudskej kultúre.
Meno biblickej bojovníčky Jáel v hebrejčine znamená „kozorožec“.
V Jemene je kozorožec odvekým symbolom národnej identity, reprezentujúci mnoho pozitívnych vlastností Jemenčanov. Miestnymi aktivistami bolo navrhnuté vytvorenie „Národného dňa kozorožcov“, čo by podľa nich malo prispieť k ochrane tohto druhu.

</doc>
<doc id="680460" url="https://sk.wikipedia.org/wiki?curid=680460" title="Kozorožec vrchovský núbijský">
Kozorožec vrchovský núbijský



</doc>
<doc id="680461" url="https://sk.wikipedia.org/wiki?curid=680461" title="Capra nubiana">
Capra nubiana



</doc>
<doc id="680462" url="https://sk.wikipedia.org/wiki?curid=680462" title="Koza bezoárová">
Koza bezoárová

Koza bezoárová (iné názvy: bezoárová koza, paseng; lat. "Capra aegagrus") je druh z rodu koza ("Capra").
Vyskytuje sa v lesnatých, krovinatých a skalnatých oblastiach Stredného východu. Divo žijúca populácia sa odhaduje na 70 000 jedincov.
Systematika.
Vedecký názov "Capra aegagrus" dal tomuto druhu nemecký prírodovedec Johann Christian Polycarp Erxleben v roku 1777. Opísal ho na základe populácií žijúcich na Kaukaze a v pohorí Taurus.
Koza bezoárová má tieto poddruhy:
V minulosti sa sem zaraďovala aj koza krétska ("Capra aegagrus cretica") z Kréty, dnes zvyčajne pokladaná za zdivočenú kozu domácu
V širšom zmysle u niektorých autorov koza bezoárová zahŕňa aj kozu domácu.
Opis.
Koza bezoárová v kohútiku meria od 70 do 100 cm a váži od 60 do 90 kg, niekedy aj viac. Dĺžka tela je 120 až 160 cm. Má hnedasté sfarbenie srsti s tmavými pásmi na bruchu a ramenách. Samce majú typickú dlhú, čiernu briadku a veľké rohy, ktoré sa stáčajú smerom dozadu. Rohy najväčších samcov môžu dosahovať dĺžku 105 cm a váhu 3,3 kg.
Spôsob života a správanie.
Koza bezoárová obýva skalnaté, krovinaté až lesnaté horské oblasti. Živí sa hlavne trávami a bylinami, za potravou sa dokáže šplhať aj na nižšie stromy akými sú borievka alebo dub. Jej predátormi sú leopardy, gepardy, vlky, rysy, medvede, ale aj orly skalné, ktoré lovia mláďatá. Je to spoločenský druh tvoriaci stáda do veľkosti až 131 jedincov, veľkosť stád závisí od ročného obdobia, oblasti a miestnych podmienok. Ruja trvá okolo šesť týždňov. Samice v júni až júli rodia jedno až tri mláďatá. Samce opúšťajú materské stádo takmer vždy vo veku dvoch rokov.
V niektorých oblastiach Turecka dochádza ku kríženiu s kozou domácou.
Rozšírenie.
Vyskytuje sa v Turecku, Rusku, Gruzínsku, Arménsku, Azerbajdžane, Iraku, Iráne, Turkménsku a Pakistane. V Jordánsku, Libanone a Sýrii je vyhubená a výskyt v Afganistane je nejasný.
V Turecku sa vyskytuje v pohorí Taurus, Pontských vrchoch a k ním priľahlých oblastiach do nadmorskej výšky 3 250 m.
V pohorí Kaukaz obýva horské lesy Gruzínska, Čečenska a Dagestanu do nadmorskej výšky 2 700 m.
V Arménsku sa, podľa prieskumov uskutočnených v rokoch 2006 až 2007, vyskytuje v pohorí Zangezur a vysočinách provincie Sjunik. V Azerbajdžane ju môžeme nájsť v horských oblastiach Nachičevanskej autonómnej republiky. V Iraku sa vyskytuje na severovýchode, v oblastiach blízko hraníc s Tureckom a Iránom. V Iráne, v chránenej oblasti Haftad Gholleh, zvykne obývať predovšetkým strmé skalnaté svahy s dostupnosťou vody orientované na západ, vzdialené od ciest. V Turkménsku obýva pohoria Koppe Dág a Uly Balkan. V Pakistane sa vyskytuje v Národnom parku Kirthar. V Afganistane pravdepodobne obýva horské oblasti blízko hraníc s Iránom a Turkménskom.
Koza bezoárová sa vyskytuje aj v Novom Mexiku, kam bola v roku 1970 introdukovaná z Iránu.
Ohrozenie a ochrana.
Na červenom zozname IUCN je koza bezoárová zaradená medzi "takmer ohrozené" druhy. Čelí rôznym hrozbám akými sú pytliactvo, konkurencia o potravu s domestikovanými zvieratami a úbytok prirodzeného prostredia spôsobený ťažbou dreva a rozširovaním ľudských osídlení. Trend populácie je stabilný.

</doc>
<doc id="680463" url="https://sk.wikipedia.org/wiki?curid=680463" title="Bezoárová koza">
Bezoárová koza



</doc>
<doc id="680464" url="https://sk.wikipedia.org/wiki?curid=680464" title="Paseng">
Paseng



</doc>
<doc id="680465" url="https://sk.wikipedia.org/wiki?curid=680465" title="Úvoz (prítok Oľky)">
Úvoz (prítok Oľky)

Úvoz je potok v regióne Horný Zemplín na území obcí Hrubov a Pakostov v okrese Humenné v Prešovskom kraji. Nachádza sa v geomorfologickom celku Ondavská vrchovina. Je ľavostranným prítokom Oľky v povodí Ondavy a má dĺžku . Je vodným tokom VI. rádu.
Prameň.
Pramení v strednej časti územia obce Hrubov v lesnom extraviláne na južnom svahu poľa aj pasienka "Ostrá hôrka" v .
Opis toku.
Od prameňa preteká juhozápadným smerom lesným extravilánom, v prechádza z lesného extravilánu územia obce Hrubov na územie obce Pakostov, obmýva južné svahy vrchu "Dúbrava" s , vteká do intravilánu obce Pakostov, ústi do Oľky v ako jej ľavostranný prítok v povodí Ondavy. Vodný tok "Úvoz" nemá významnejšie prítoky.
Pôvod názvu.
Motivantom názvu vodného toku "Úvoz" na území obcí Hrubov a Pakostov v období pomenovacieho procesu bol konkrétne neidentifikovaný topografický objekt "úvoz" v blízkosti vodného toku s významom "úsek cesty zarezávajúci sa do povrchu terénu". Jednoslovné apelatívum "úvoz" bolo priamo prenesené na vodný tok v podobe "Úvoz" ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Úvoz" bol štandardizovaný v roku 1975. V priestore slovenskej hydronymie potokov hydronymum "Úvoz" je jedinečným hydronymom (apríl 2022).

</doc>
<doc id="680466" url="https://sk.wikipedia.org/wiki?curid=680466" title="Makytová">
Makytová

Makytová () je vrch v Javorí. Leží nad obcou Stará Huta, približne juhozápadne od Detvy.
Poloha.
Masív sa nachádza v juhovýchodnej časti pohoria, v geomorfologickom podcelku Javorianska hornatina. Leží v Banskobystrickom kraji, v okrese Detva a zasahuje na katastrálne územie obce Stará Huta a Vígľašská Huta-Kalinka. Najbližšími sídlami sú východne situovaná Stará Huta, severným smerom sa nachádza Vígľašská Huta-Kalinka. 
Opis.
Makytová leží severne od najvyššej časti pohoria, v hrebeni, ktorý vedie od Králikovho vrchu () východným smerom na Červeňákov vrch (). Západne sa nachádza Kukučkov kopec () a Králikov vrch, južne Javorie () a Sokolovo bralo (), východne Ďurovie vrch () a Červeňákov vrch. Južné svahy masívu odvodňuje potok Tisovník do rieky Ipeľ, vodu zo severných odvádza Kocanský potok do Slatiny v povodí Hrona. Vrcholom vedie značená Rudná magistrála.
Výhľady.
Lesný porast, pokrývajúci vrchol Makytovej, neumožňuje rozhľad. Z vhodných miest s nízkou vegetáciou možno vidieť okolité vrchy Javoria, pri dobrých podmienkach tiež Štiavnické vrchy, Vtáčnik, Kremnické vrchy, Nízke Tatry a Poľanu.

</doc>
<doc id="680467" url="https://sk.wikipedia.org/wiki?curid=680467" title="Ďurovie vrch">
Ďurovie vrch

Ďurovie vrch () je vrch v Javorí. Leží nad obcou Stará Huta, približne juhozápadne od Detvy.
Poloha.
Masív sa nachádza v juhovýchodnej časti pohoria, v geomorfologickom podcelku Javorianska hornatina. Leží v Banskobystrickom kraji, v okrese Detva a zasahuje na katastrálne územie obce Stará Huta a Klokoč. Najbližšími sídlami sú na východnom úpätí situovaná Stará Huta, severozápadným smerom sa nachádza Vígľašská Huta-Kalinka a severovýchodne Klokoč. 
Opis.
Ďurovie vrch leží severovýchodne od najvyššej časti pohoria, v hrebeni, ktorý vedie od Králikovho vrchu () východným smerom na Červeňákov vrch (). Západne susedí sedlom oddelená Makytová () a Kukučkov kopec (), južne Dedinský vrch (), Javorie () a Sokolovo bralo (), východne Ostrôžka () a Červeňákov vrch a severným smerom Veľký Korčín () a Horné Chvojno (). Južné svahy masívu odvodňuje do rieky Ipeľ potok Tisovník, východné jeho prítok Starohutský potok, vodu zo severných odvádza Kocanský potok do Slatiny v povodí Hrona. Vrcholom vedie červeno značená Rudná magistrála. Na východnom úbočí siaha osídlenie až do výšky okolo 
Výhľady.
Nesúvislý lesný porast vrcholovej časti Ďurovie vrchu umožňuje obmedzený rozhľad. Z vhodných miest s nízkou vegetáciou možno vidieť okolité vrchy Javoria, pri dobrých podmienkach tiež Štiavnické vrchy, Vtáčnik, Kremnické vrchy, Veľkú Fatru, Nízke Tatry, Poľanu a Ostrôžky.

</doc>
<doc id="680468" url="https://sk.wikipedia.org/wiki?curid=680468" title="Úvoz">
Úvoz

Úvoz môže byť:

</doc>
<doc id="680469" url="https://sk.wikipedia.org/wiki?curid=680469" title="Peter Gasparri">
Peter Gasparri



</doc>
<doc id="680470" url="https://sk.wikipedia.org/wiki?curid=680470" title="Dmytro Volodymyrovič Kušneruk">
Dmytro Volodymyrovič Kušneruk

Dmytro Volodymyrovič Kušneruk (; * 16. január 1983, Odesa) je ukrajinský diplomat, ktorý od júla 2020 pôsobí ako generálny konzul Ukrajiny v San Franciscu v Spojených štátoch (USA).
Život.
Absolvoval magisterské štúdium v odbore medzinárodné právo na Inštitúte medzinárodných vzťahov Kyjevskej národnej univerzity Tarasa Ševčenka () a tiež študoval na Národnej univerzite „Odeská právnická akadémia“ (Національний університет «Одеська юридична академія» "Nacionaľnyj universytet „Odeska jurydyčna akademia“").
V rokoch 20122014 pôsobil ako poradca Stálej misie Ukrajiny pri Organizácii Spojených národov v New Yorku v USA. V rokoch 20142020 bol zástupcom vedúceho Hlavného odboru štátneho protokolu a slávností Úradu prezidenta Ukrajiny (Головний департамент Державного Протоколу та Церемоніалу Адміністрації Президента України "Holovnyj department Deržavnoho Protokolu ta Ceremonialu Administracii Prezidenta Ukrajiny").
v júli 2020 bol vymenovaný za generálneho konzula Ukrajiny v San Franciscu. V rámci generálneho konzulátu zastrešuje činnosť v štátoch Aljaška, Havaj, Idaho, Montana, Nevada, Oregon, Utah, Washington a Wyoming.

</doc>
<doc id="680473" url="https://sk.wikipedia.org/wiki?curid=680473" title="Arménske národné futbalové mužstvo">
Arménske národné futbalové mužstvo

Arménske národné futbalové mužstvo reprezentuje Arménsko na medzinárodných futbalových akciách, ako sú Majstrovstvá sveta a Majstrovstvá Európy vo futbale.
História.
Futbalový zväz bol založený v roku 1992. Arménsko sa zatiaľ nikdy nekvalifikovalo na Majstrovstvá sveta vo futbale ani na Majstrovstvá Európy vo futbale. V Lige národov UEFA začínali v D-divízii no po zmene formátu sa dostali do C-divízie. V Lige národov 2020/21 sa tímu podarilo vyhrať skupinu a postúpiť do B-divízie.

</doc>
<doc id="680474" url="https://sk.wikipedia.org/wiki?curid=680474" title="Kozorožec sibírsky">
Kozorožec sibírsky

Kozorožec sibírsky (lat. "Capra sibirica") je druh väčšinou zaraďovaný do rodu koza ("Capra"). Niekedy sa považuje za poddruh kozorožca vrchovského ("Capra ibex sibirica"), potom sa po slovensky volá aj kozorožec vrchovský [alebo horský] sibírsky. 
Výskyt.
Vyskytuje sa v pohoriach Strednej Ázie. Divo žijúca populácia sa odhaduje na 102 000 až 150 000 jedincov.
Systematika.
Zaradenie v systéme a rozsah druhu.
Kozorožec sibírsky sa od konca 18. storočia tradične zaraďuje do rodu "Capra", ale od začiatku 21. storočia podľa niektorých autorov patrí mimo (presnejšie: vedľa) rodu "Capra". Nové rodové meno pri zaradení mimo rodu "Capra" nebolo stanovené, ale platný by každopádne bol pôvodný názov druhu, ktorý znel "Ibex sibiricus" Pallas 1776 (kozorožec sibírsky bol pre vtedajší rod "Ibex" typovým druhom).
Ak je kozorožec sibírsky zaradený do rodu "Capra", tak v rámci rodu "Capra" v závislosti od autora buď tvorí samostatný druh "Capra sibirica", alebo je súčasťou druhu "Capra ibex", a to konkrétne buď ako 1 poddruh "Capra ibex sibirica" (po slovensky: kozorožec vrchovský [alebo horský] sibírsky) alebo ako viacero poddruhov (konkrétne napr. "Capra ibex sibirica" v užšom zmysle, "Capra ibex hagenbecki", "Capra ibex alaiana" a "Capra ibex hemalayanus" [resp. "sakeen"]).
V roku 2020 bolo navrhnuté odčleniť jedince na území od Indie po Tadžikistan (t.j. približne alebo presne poddruh "Capra sibirica sakeen" v širšom zmysle) do samostatného druhu.
Vnútorná systematika.
Počet poddruhov sa uvádza v závislosti od autora od 0 do 13. V súčasnosti sa väčšinou uvádza 2 až 5 poddruhov, konkrétne:&lt;br&gt;
kozorožec sibírsky ("Capra sibirica"):
Opis.
Samce kozorožca sibírskeho v kohútiku merajú od 88 do 110 cm a vážia od 60 do 130 kg. Samice v kohútiku merajú od 67 do 92 cm a vážia od 34 do 56 kg. Krk samcov je mohutnejší. Obe pohlavia majú briadky, ktoré sú pri samcoch je zreteľnejšie, a u samíc niekedy úplne chýbajú. Veľká, asi 3 cm pachová žľaza pod chvostom je prítomná u oboch pohlaví.
Rohy samcov merajú zvyčajne okolo 115 cm, v ojedinelých prípadoch to môže byť až 148 cm. Rohy samíc sú relatívne malé a bledšie, merajú priemerne 27 cm.
Sfarbenie srsti sa pohybuje od tmavohnedej po žltohnedú, zvyčajne s tmavším pásom tiahnucim sa cez chrbát. Počas zimy je srsť samcov oveľa tmavšia, s nápadnými bielymi oblasťami. Samice a mladé jedince majú vo všeobecnosti menej výrazné sfarbenie srsti a nie vždy majú tmavý pás na chrbte. Pĺznutie prebieha medzi aprílom a júlom, po ktorom majú bledšiu a redšiu letnú srsť, tá im počas zvyšných mesiacov postupne tmavne a rastie, pričom v decembri už majú plne vyrastenú zimnú srsť.
Spôsob života a správanie.
Živí sa hlavne bylinami a krami. V zime tvoria potravu aj vetvičky topoľov, smrekov, borievok a vŕb. Počas leta zvykne navštevovať soliská. Jeho predátormi sú leopardy snežné, vlky, dhouly, medvede, ale aj rysy, líšky a orly, ktoré lovia mláďatá. Je to spoločenský druh tvoriaci stáda vo veľkosti zvyčajne 5 až 30 jedincov, počas ruje to môže byť oveľa viac. Mimo obdobia ruje je väčšina stád tvorená jedným pohlavím.
Ruja prebieha od konca októbra do začiatku januára. Počas nej sa samce predvádzajú pred samicami, a zvádzajú súboje o dominanciu, pri ktorých používajú svoje rohy a veľkou silou do seba narážajú hlavami.
Gravidita trvá od 170 do 180 dní. Samice rodia väčšinou jedno, v 14% prípadov dve a vzácne aj tri mláďatá. Novonarodené mláďatá vážia okolo 3 kg, a počas prvého roka rýchlo rastú. Rohy začínajú byť viditeľné po troch až štyroch týždňoch. Po približne mesiaci, niekedy aj ôsmich dňoch, začínajú konzumovať rastlinnú potravu. Od materského mlieka sú odstavené po šiestich mesiacoch.
Samce pohlavne dospievajú vo veku osemnástich mesiacov, rastú však až do deviatich rokov. Samice sa pária už v druhom roku života. V prírode sa samce dožívajú obvykle desať, samice až sedemnásť rokov. V zajatí sa môžu dožiť veku 22 rokov.
Rozšírenie.
Vyskytuje sa v Rusku, Mongolsku, Číne, Kazachstane, Uzbekistane, Kirgizsku, Tadžikistane, Afganistane, Pakistane a Indii.
Obýva strmé a skalnaté svahy nad hornou hranicou lesa. Prirodzené prostredie pozostáva z alpskej tundry, alpínskych lúk a polopúšti. V púšti Gobi sa vyskytuje aj v nadmorských výškach len 700 metrov. Počas leta obýva nadmorské výšky od 2 000 do 5 000 m, v zime sa presúva do nižších polôh, ktoré sú niekedy riedko zalesnené. V Tadžikistane je výskyt ovplyvňovaný klimatickými činiteľmi akými sú sezónne teploty a množstvo zrážok.
V roku 1978 bolo do Nového Mexika introdukovaných 40 kozorožcov sibírskych.
Ohrozenie a ochrana.
Na červenom zozname IUCN je kozorožec sibírsky zaradený medzi „takmer ohrozené“ druhy. Čelí hrozbám akými sú pytliactvo a konkurencia o potravu s domestikovanými zvieratami. Trend populácie je klesajúci. 
Chov v slovenských Zoo
Na Slovensku je kozorožec sibírsky dlhodobo chovaný v Zoologickej záhrade Košice. Prvá etapa chovu trvala od roku 1990 do roku 1998. Druhá, úspešnejšia etapa začala v roku 2015 a trvá podnes. Vtedy tu pre ne bol vybudovaný nový areál na ploche takmer jedného hektára. Priebežne tu žilo aj niekoľko jedincov poddruhu kozorožca sibírskeho ruského (Capra sibirica allayana), ktorý sa v prírode vyskytuje v horách Kyrgizska a Tadžikistanu.
V minulosti sa chovu tohoto druhu venovala v dvoch časových etapách (1969-1970 a 1984 - 1998) aj bojnická zoo. 

</doc>
<doc id="680477" url="https://sk.wikipedia.org/wiki?curid=680477" title="Azerbajdžanské národné futbalové mužstvo">
Azerbajdžanské národné futbalové mužstvo

Azerbajdžanské národné futbalové mužstvo reprezentuje Azerbajdžan na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA.
História.
Futbalový zväz bol založený v roku 1992. Azerbajdžan sa nikdy nekvalifikoval na Majstrovstvá sveta vo futbale ani na Majstrovstvá Európy. V Lige národov UEFA sa nachádzajú v C-divízii.

</doc>
<doc id="680492" url="https://sk.wikipedia.org/wiki?curid=680492" title="Učená spoločnosť banského okolia">
Učená spoločnosť banského okolia

Učená spoločnosť banského okolia (lat. "Sociates litteraria slavica montana") bola jedna z učených spoločností, ktoré vznikali na území dnešného Slovenska v období osvietenstva.
Založená bola v máji 1810 Bohuslavom Tablicom, pričom vznikla pre potrebu zamedzenia nevzdelanosti Slovákov v porovnaní s Maďarmi a Nemcami. Hlavným účelom spoločnosti bolo povýšiť slovenské všeobecné vzdelanie a povedomie so zreteľom na starobylú tradíciu a hospodársku osvetu. Učená spoločnosť banského okolia sa venovala najmä zbieraniu rukopisov, pamätihodností, ľudovej slovesnosti, mincí atď. V rámci osvety pestovala snahu zveľadiť „čistú češtinu“. V roku založenia spoločnosť zriadila aj „Katedru reči a literatúry československej“ (čiže bibličtiny) v Banskej Štiavnici, ktorá bola zároveň sídlom spoločnosti. Predsedom bol Adam Lovich a tajomníkom Bohuslav Tablic. K ďalším členom patrili významní českí vzdelanci, ako napr. Antonín Marek alebo Václav Klíment Klicpera. Spoločnosť chcela pôsobením prelomiť maďarizačné tendencie a cenzúru. V tomto zmysle Tablic vydával aj množstvo učebníc s cieľom budovať „československú“ kultúru a vzdelanosť, čo podmienilo vznik viacerých inštitúcii.

</doc>
<doc id="680501" url="https://sk.wikipedia.org/wiki?curid=680501" title="Bieloruské národné futbalové mužstvo">
Bieloruské národné futbalové mužstvo

Bieloruské národné futbalové mužstvo reprezentuje Bielorusko na medzinárodných futbalových akciách, ako sú Majstrovstvá sveta a Majstrovstvá Európy vo futbale.
História.
Futbalový zväz bol založený v roku 1989. Bielorusko sa nikdy nekvalifikovalo na Majstrovstvá sveta vo futbale ani na Majstrovstvá Európy vo futbale.

</doc>
<doc id="680502" url="https://sk.wikipedia.org/wiki?curid=680502" title="Veľká cena Emilia Romagna 2022">
Veľká cena Emilia Romagna 2022

Veľká cena Emilia Romagna 2022 (tal. Formula 1 Rolex Gran Premio dell'Emilia Romagna 2022) sa uskutočnila 24. apríla 2022 na okruhu Autodromo Enzo e Dino Ferrari v Imole v talianskom regióne Emilia-Romagna, podľa ktorého sú preteky pomenované. Boli to štvrté preteky sezóny 2022 Majstrovstiev sveta Formule 1 a celkovo tretia Veľká cena Emilia Romagna. V rámci tejto Veľkej ceny sa uskutočnil aj prvý z troch tzv. šprintov v sezóne. Šprintové preteky sa uskutočnili pred nedeľňajšou Veľkou cenou a mali dĺžku približne 100 km. Šprint určil poradie na štartovom rošte Veľkej ceny. Prvým ôsmim jazdcom boli udelené body v zostupnom poradí od 8 bodov pre víťaza až po jeden bod pre jazdca na ôsmom mieste.
Po tom, čo sa okruh v roku 2020 prvýkrát od roku 2006 objavil v kalendári pretekov Formuly 1 kvôli početným zrušeniam pretekov v dôsledku pandémie COVID-19, sa preteky konali aj v roku 2021, tentoraz ako náhrada za Veľkú cenu Číny. V marci 2022 podpísala Formula 1 s organizátorom pretekov štvorročnú zmluvu, ktorá okruhu zabezpečila trvalé miesto v kalendári do roku 2025.
Pred Veľkou cenou viedol Charles Leclerc z tímu Ferrari v priebežnom poradí jazdcov pred pilotom Mercedesu Georgeom Russellom a tímovým kolegom Carlosom Sainzom.
Priebeh kvalifikácie a šprintu.
V kvalifikácii, ktorá sa konala v piatok podvečer počas premenlivých poveternostných podmienok, získal Max Verstappen z tímu Red Bull Pole Position pred Charlesom Leclercom a Landom Norrisom z McLarenu. Kvalifikačné jazdy museli byť z rôznych dôvodov päťkrát prerušené červenými vlajkami.
Pilot Red Bullu Max Verstappen vyhral sobotňajší šprint, ktorý určil poradie na štarte Veľkej ceny, pred Leclercom a tímovým kolegom Sergiom Pérezom. 
Na štarte šprintu predbehol Charles Leclerc Maxa Verstappena a sa ujal vedenia v pretekoch; na treťom mieste nasledoval Lando Norris. Medzitým mal Sergio Pérez dobrý štart a sa posunul o dve miesta dopredu na piatu priečku. Ešte v prvom kole vyšlo na trať bezpečnostné vozidlo, potom ako kolidovali Pierre Gasly a Guanyu Zhou v deviatej zakrúte, pričom posledný menovaný musel kvôli následkom tejto kolízie odstúpiť z pretekov. V piatom kole boli preteky reštartované. Leclerc a Verstappen sa následne začali vzďaľovať zvyšku poľa. V 11. kole sa Pérez dostal na tretie miesto. Dve kolá pred koncom šprintu, čiže v 19. kole, predbehol Verstappen vedúceho Leclerca. Ten už nedokázal reagovať a tak skončil za holanďanom a pred jeho mexickým tímovým kolegom Sergiom Pérezom na druhom mieste.
Priebeh pretekov.
Max Verstappen vyhral Veľkú cenu pred tímovým kolegom Sergiom Pérezom a Landom Norrisom. Pre Red Bull to bolo prvé double čiže preteky, v ktorých pretekári jedného tímu skončia na prvých dvoch pozíciach od Veľkej ceny Malajzie 2016.
V Imole pred pretekmi pršalo, preto bola trať v úvodnej fáze Veľkej ceny mokrá. Štart pretekov na mokrej trati najlepšie zvládol jazdec Red Bullu Max Verstappen; tímový kolega Pérez ho nasledoval na druhom mieste, zatiaľ čo sa Leclerc nakrátko prepadol na štvrté miesto. Bezpečnostné vozidlo muselo vyjsť na trať už v prvom kole po kolízii Daniela Ricciarda a Carlosa Sainza, Leclercovho tímového kolegu vo Ferrari, ktorý v dôsledku toho uviazol v štrku. Preteky pokračovali v piatom kole. Keď trať vyschla, jazdci začali v 19. kole meniť pneumatiky do premenlivých podmienok za strednú zmes bezdrážkových pneumatík - Sergio Pérez zašiel do boxov o kolo pred Verstappenom a Leclercom. Monacký jazdec sa vrátil na trať tesne pred Mexičanom, ale Pérez sa vďaka lepšie zohrianým pneumatikám dokázal dostať späť pred svojho súpera a udržať Ferrari za sebou. Keď Leclerc v záverečnej časti pretekov prezul na mäkké pneumatiky, tím Red Bull nasledoval jeho príklad, tiež nasadili ích pilotom najmäkšie pneumatiky a si udržali vedenie. V 54. kole, keď sa Charles Leclerc snažil opäť dobehnúť Sergia Péreza, urobil monacký pretekár jazdeckú chybu, v dôsledku ktorej sa roztočil a narazil do bariéry. Po tom, čo musel kvôli tomu prísť do boxov na výmenu pneumatík a predného krídla, klesol na deviate miesto. Do konca pretekov sa ešte dokázal zlepšiť na šieste miesto. Lando Norris tak obsadil posledné miesto na pódiu.
Výsledky.
Kvalifikácia.
Poznámky:
Šprint.
Poznámky:
Preteky.
Poznámky:

</doc>
<doc id="680504" url="https://sk.wikipedia.org/wiki?curid=680504" title="Capra aegagrus">
Capra aegagrus



</doc>
<doc id="680507" url="https://sk.wikipedia.org/wiki?curid=680507" title="Capra sibirica">
Capra sibirica



</doc>
<doc id="680508" url="https://sk.wikipedia.org/wiki?curid=680508" title="Kozorožec vrchovský sibírsky">
Kozorožec vrchovský sibírsky



</doc>
<doc id="680512" url="https://sk.wikipedia.org/wiki?curid=680512" title="GBU-53/B StormBreaker">
GBU-53/B StormBreaker

 GBU-53/B StormBreaker je kĺzavá bomba vyvinutá spoločnosťou Raytheon Missile Systems pre americké letectvo a námorníctvo. Je schopná ničiť stacionárne alebo pohyblivé ciele s vysokou presnosťou počas dňa aj v noci a za každého počasia. StormBreaker je od roku 2020 súčasťou arzenálu stíhačiek F-15E. Momentálne prebieha integrácia tejto bomby aj na lietadlá F/A-18E/F Super Hornet a stíhačky piatej generácie F-35.
Vznik a vývoj.
V auguste 2010 bola spoločnosť Raytheon vybraná ako dodávateľ bomby SDB II (Small Diameter Bomb Increment II), ktorá neskôr dostala označenie GBU-53/B StormBreaker. Americké letectvo uzavrelo s Raytheonom zmluvu v hodnote 450 miliónov dolárov na vývoj a výrobu novej bomby. V júni 2011 začalo testovanie munície na stíhačke F-15E. Schopnosť navádzacieho systému zamerať a sledovať pohybujúce sa vozidlá bol otestovaný v priebehu novembra až decembra 2011. Priame zásahy pohyblivých cieľov sa podarilo zrealizovať počas niekoľkých letových testov v októbri 2013. Prvá séria letových testov proti stacionárnym pozemným cieľom bola vykonaná v júni 2014. Testy ostrej streľby proti pohyblivým cieľom pokračovali na testovacej strelnici White Sands aj v roku 2015. V októbri 2020 USAF oficiálne schválilo integráciu bomby StormBreaker do lietadla F-15E Strike Eagle.
V roku 2020 sa začalo s integráciou bomby aj do stíhačiek amerického námorníctva F/A-18E/F Super Hornet. K prvému testovacie odhodeniu GBU-53/B StormBreaker došlo v júni toho istého roku. O rok neskôr bol takýto test vykonaný aj na stíhačke F-35B.
Prvá objednávka na 144 bômb v hodnote 30,94 milióna dolárov bola zadaná v júni 2015. Výroba tejto počiatočnej várky trvala do decembra 2017. V septembri 2016 prišla objednávka na 250 bômb na v januári 2017 bola uzavretá zmluva na výrobu ďalších 250 kusov. Vo februári 2018 bolo v štvrtej výrobnej várke objednaných 570 bômb v hodnote 77,3 milióna dolárov (z toho 90 kusov pre americké námorníctvo).
Konštrukcia a vlastnosti.
StormBreaker s hmotnosťou asi 94 kg je relatívne malá zbraň s dĺžkou 175 cm a priemerom asi 18 cm. Vďaka týmto malým rozmerom môže Strike Eagle niesť až 28 bômb tohto typu. To je výhodné v situácii, keď F-15E potrebuje zasiahnuť viacero pozemných cieľov s vysokou úrovňou presnosti.
Hlavica bomby má hmotnosť 48 kg. Zbraň dokáže zasiahnuť stacionárne ciele až do vzdialenosti 111 km a pohyblivé ciele až do vzdialenosti 72 km pomocou kombinácie aktívneho radarového navádzania s milimetrovými vlnami, poloaktívneho laserového navádzania, infračerveného navádzania, inerciálneho navádzania spojeného s GPS a technológie dátového spojenia. Vďaka radaru dokáže GBU-53/B zasiahnuť cieľ aj za zlého počasia (napr. hmla) a tiež v prípade, že sa v oblasti nachádza prach alebo dym. Americké letectvo uviedlo, že konektivita bomby dokonca umožňuje jej presmerovanie na nový cieľ aj po odhodení z lietadla.
Používatelia.
Súčasní používatelia.
 USA
US Air Force
US Navy
Budúci používatelia.
 Fínsko
Fínske vzdušné sily

</doc>
<doc id="680515" url="https://sk.wikipedia.org/wiki?curid=680515" title="Theotimos (sochár)">
Theotimos (sochár)

Theotimos () bol starogrécky sochár.
Aténsky sochár Theotimos a sochár Zóilos z Argosu boli autormi ženskej sochy venovanej Poseidónovi a Amfitrite na ostrove Ténos, z ktorej sa zachovala časť základne s fragmentárnym nápisom s ich signatúrami: 
- text v starogréčtine "Hranaté zátvorky v starogréckom texte dopĺňajú medzery (lacunae) a označujú písmená, ktoré sú nečitateľné alebo úplne stratené."
Nápis podľa typu písma datujú do rozhrania 2. a 1. stor. pred Kr.

</doc>
<doc id="680517" url="https://sk.wikipedia.org/wiki?curid=680517" title="Kozorožec vrchovský">
Kozorožec vrchovský

Kozorožec vrchovský (iné názvy: kozorožec alpský, kozorožec horský; lat. "Capra ibex") je druh z rodu koza ("Capra"). 
V užšom zmysle je to druh, ktorý obýva len Alpy. V širšom zmysle je to oveľa širšie definovaný druh obývajúci aj mnohé iné miesta Eurázie a jeho slovenské názvy sú kozorožec vrchovský (v širšom zmysle), kozorožec horský (v širšom zmysle), kozorožec alebo ojedinele ibex. V rámci kozorožca vrchovského v širšom zmysle zodpovedá kozorožec vrchovský v užšom zmysle poddruhu "Capra ibex ibex", ktorý sa po slovensky označuje buď rovnako ako druh alebo názvom kozorožec vrchovský [alebo horský] alpský. 
Tento článok sa zaoberá len kozorožcom vrchovským v užšom zmysle. O kozorožcovi vrchovskom v širšom zmysle pozri článok Capra (rod).
Výskyt a počet.
Vyskytuje sa v európskych Alpách. Divo žijúca populácia sa odhaduje na 53 000 jedincov.
Opis.
Samce kozorožca vrchovského v kohútiku merajú od 90 do 101 cm a vážia od 67 do 117 kg, dĺžka tela je od 149 do 171 cm. Samice v kohútiku merajú od 73 do 84 cm a vážia od 17 do 32 kg, dĺžka tela je od 121 do 141 cm. V porovnaní s ostatnými členmi rodu, má kozorožec vrchovský kratšiu a širšiu hlavu, a menej výrazné sfarbenie srsti.
Obe pohlavia majú veľké, smerom dozadu sa stáčajúce rohy, ktoré pri samcoch merajú od 69 do 98 cm, pri samiciach od 18 do 35 cm.
Sfarbenie srsti je na väčšine tela hnedosivé, brucho je svetlé. V okolí brady, na krku, a na chrbte je srsť trochu tmavšia. Pĺznutie nastáva dvakrát do roka, najprv v apríli alebo máji, a potom znova v septembri, kedy letnú srsť nahradí hustejšia, zimná.
Spôsob života a správanie.
Živí sa hlavne trávami, ale aj machmi, lišajníkmi, kvetmi, listami a konárikmi. Ak je potrava mimo dosah, dokáže si pomôcť postavením sa na zadné nohy. Jeho predátormi sú orly skalné a líšky, ktoré lovia mláďatá. Je to spoločenský druh tvoriaci stáda vo veľkosti od 10 do 20 jedincov. Najviac býva aktívny počas úsvitu a súmraku, počas poludnia odpočíva v tieni skál a previsov. Je to obratný skokan, dokáže sa po strmom, skalnatom teréne pohybovať s neuveriteľnou istotou a ľahkosťou.
Obdobie párenia prebieha od decembra do januára. Počas ruje sa samce predvádzajú pred samicami. Jeden samec sa môže páriť s viacerými samicami.
Gravidita trvá od 165 do 170 dní. Samice rodia väčšinou jedno, v 20% prípadov dve mláďatá.
Samce i samice pohlavne dospievajú vo veku osemnástich mesiacov. Samce rastú do veku 9 až 11, samice 5 až 6 rokov. Rohy rastú počas celého života, najviac ale počas druhého roku, po ktorom rastú okolo 8 cm každý rok, pričom po desiatich rokoch sú to už len 4 cm ročne.
V prírode sa kozorožec vrchovský dožíva približne 14 až 19 rokov.
Rozšírenie.
Vyskytuje sa v Taliansku, do Francúzska, Nemecka, Švajčiarska a Rakúska bol reintrodukovaný. Bol introdukovaný do Slovinska a Bulharska.
Obýva vysokohorské alpínske lúky a skalnaté svahy nad hornou hranicou lesa v nadmorskej výške od 1 800 do 3 300 metrov. Samce trávia zimu v ihličnatých lesoch, na jar, keď sa topí sneh, sa kŕmia na čerstvej tráve lúk v nižších polohách, a počas leta sa presúvajú na vyššie položené, alpínske lúky.
Ohrozenie a ochrana.
Na červenom zozname IUCN je kozorožec vrchovský zaradený medzi “najmenej ohrozené” druhy. Najväčšími hrozbami sú nízka genetická diverzita a nárast ľudských voľnočasových aktivít v prirodzenom prostredí (turistika, horolezectvo, paraglajding, používanie dronov a vrtuľníkov). Trend populácie je stabilný. 
Na začiatku 16. storočia, kedy sa strelné zbrane stali bežnejšími, začala populácia kozorožca klesať v dôsledku nadmerného lovu a pytliactva. V 18. storočí bol už vyhubený vo Švajčiarsku a Nemecku, a v 19. storočí v Rakúsku a severovýchodnom Taliansku. Posledná populácia o veľkosti 100 jedincov prežila v okolí masívu Gran Paradiso na území vtedajšieho Sardínskeho kráľovstva. Toto územie v roku 1854 vyhlásil za kráľovskú loveckú rezerváciu Viktor Emanuel II., prvý kráľ zjednoteného Talianska, čo viedlo k záchrane tohto druhu kozorožca.
V roku 1914 dosiahla populácia veľkosť 3 020 jedincov. V roku 1922 bol založený Národný park Gran Paradiso, vďaka čomu bol kozorožec ešte viac chránený. Následne sa z tohto miesta prirodzene rozšíril do okolitých regiónov. Šíreniu však najviac pomohli ľudia, ktorí reintrodukovali kozorožca do viacerých oblastí.

</doc>
<doc id="680518" url="https://sk.wikipedia.org/wiki?curid=680518" title="Capra ibex">
Capra ibex



</doc>
<doc id="680520" url="https://sk.wikipedia.org/wiki?curid=680520" title="Dub červený">
Dub červený

Dub červený (lat. "Quercus rubra") je statný, opadavý strom, vysoký 25 m (výnimočne až 50 m) z rodu dub ("Quercus") z čeľade bukovité ("Fagaceae"). Jeho pôvodný areál je vo východnej časti Severnej Ameriky a v Kanade.
Do Európy bol introdukovaný už začiatkom osemnásteho storočia a po začiatočnom pestovaní v botanických záhradách a vo veľkých súkromných parkoch sa dostal aj do európskych lesov.
Opis.
Dub červený je statný strom s hrubým kmeňom, s priemerom 50 až 100 cm; koruna stromu je vajcovitá, na vrchole zaokrúhlená, s konármi široko odstávajúcimi, niekedy je koruna široká, košatá, s konármi rovnobežne odstávajúcimi (kolmo na kmeň).
Borka je hrubá, tmavohnedá s červenkastým odtieňom, pri mladých jedincoch je hladká, sivozelená, neskoršie plytko rozpukaná. Jednoročné konáriky sú husto chlpaté.
Púčiky sú podlhovasto kužeľovité, končisté, 5 až 8 mm dlhé, gaštanovohnedé, s tmavším okrajom.
Listy duba sú dlhostopkaté; stopka listu 3 až 5 cm dlhá; čepeľ listu tenká, slabo kožovitá, v obryse obrátene vajcovitá alebo elipsovitá, na báze zaokrúhlená alebo šikmo klinovitá, perovito laločnatá s 2 až 3 pármi lalokov, 12 až 22 cm dlhá a 8 až 15 cm široká, v mladosti plstnatá, na líci tmavozelená, na rube bledšia, žltozelená, na žilách a pazuchách žilnatina chlpatá, na jeseň jasnočervená; laloky listov postupne od bázy sa zužujúce, zúbkaté, vrcholový lalok dlhší, plytko zúbkatý.
Od podobných dubov s podobnou stavbou listov dub močiarny ("Quercus palustris"), dub šarlátový ("Quercus coccinea") a dub farbiarsky ("Quercus velutina") sa líši predovšetkým ich nápadne matným povrchom; ostatné duby tejto skupiny majú lesklé listy.
Kvety duba červeného sú jednopohlavné, samčie tvoria previsnuté jahňady, samičie sú jednotlivé, sediace alebo krátko stopkaté.
Tyčinkové kvety sú v 10 až 15 cm dlhých jahňadách; okvetie 4 až 5 laločnaté, tyčiniek 4 až 5, vyvíjajú sa pazuchách listov z predchádzajúceho roka a vychádzajú pred alebo súčasne s aktuálnymi listami v apríli alebo máji.
Piestikové kvety sú jednotlivé alebo vo dvojiciach, krátko stopkaté, stopky 6 až 8 mm dlhé, vyvíjajú sa v pazuchách listov bežného roku.
Plodmi sú žalude po 1 až 2 na krátkych stopkách, guľovité, na vrchole so zvyškom blizny; čiaška plytko miskovitá, hrubostenná; šupiny čiašky elipsovité, kožovité, lesklé, červenohnedé, chlpaté; žaluď je na báze plochý, 18 až 30 mm dlhý, lesklý, hnedý, jemne chlpatý. Dozrievajú od konca augusta do konca októbra v závislosti od geografickej polohy.
V lesných porastoch dub červený začína rodiť približne vo veku 25 rokov, ale zvyčajne produkuje veľa semien až okolo 50. roku života. Dobré až vynikajúce úrody sú v nepravidelných intervaloch, zvyčajne každých 2 až 5 rokov.
Rozšírenie.
Dub červený má svoj pôvodný areál rozšírenia vo východných oblastiach Spojených štátov amerických, od Nového Škótska po Floridu a od Minnesoty po Texas.
Na Slovensku sa prirodzene vyskytuje v panónskej oblasti, najhojnejšie na Záhorskej nížine a v Ipeľsko-rimavskej brázde. V karpatskej oblasti je hojný.
Ekológia.
Dub červený je svetlomilná rastlina, ale menej náročná na svetlo a vlhkosť ako ostatné druhy našich dubov. Relatívne dobre znáša vysýchanie pôd a teplotné rozdiely prostredia, neznáša však zaplavovanie. Stupeň aklimatizácie v Európe je taký vysoký, že aj v umelo založených porastoch nastáva samoobnova.
Vo svojej domovine rastie v listnatých aj zmiešaných lesoch mierneho pásma. Najlepšie sa mu darí na nižších a stredných svahoch so severným alebo východným smerom, v zátokách a hlbokých roklinách a na dobre odvodnených údoliach. Rastie v nadmorských výškach do 1070 m v Západnej Virgínii a až do 1680 m v Apalačských vrchoch.
V oblastiach, kde sa dub červený vyskytuje prirodzene, sa priemerné ročné zrážky pohybujú od 760 mm do 2 030 mm. Priemerná ročná teplota, v závislosti od geografického rozšírenia, sa pohybuje od 4°C do 16°C.
Dub sa dobre rozmnožuje aj vegetatívne pretože ľahko vytvára výhonky. Viac ako 95 percent jedincov v nových produkčných porastoch vzišlo z výhonkov. Nové výhonky rastú rýchlo a sú zvyčajne rovné a dobre tvarované.
Druh sa môže krížiť aj s dubom marylandským ("Quercus marylandica") a dubom "Quercus ellipsoidalis".
Intenzita svetla na stanovišti je pre druh najkritickejší faktor ovplyvňujúci nielen prežitie prvého roku, ale aj prežitie a rast v nasledujúcich rokoch.
Na regenerácii duba červeného sa aj v dobrých plodných rokoch podieľa len asi 1 percento žaluďov. Na produkciu jednej jednoročnej sadenice býva potrebných až 500 žaluďov. Vzhľadom na veľkosť a hmotnosť žaluďov je ich rozptýlenie veľmi obmedzené. Na ich šírení na väčšie vzdialenosti sa podieľajú hlavne veveričky a myší.
Význam a využitie.
Dub červený si pre svoje výrazné jesenné jasnočervené zafarbenie listov našiel široké uplatnenie najmä v parkových a mestských výsadbách a pre dobrú odolnosť voči znečisteniu ovzdušia exhalátmi.
Keďže rastie aj na chudobných a degradovaných pôdach, zavádza sa ako pôdoochranná a melioračná drevina. Drevo má menej kvalitné a je pórovitejšie.
Žalude sú dôležitou potravou pre veveričky, jelene, myši, hraboše a iné cicavce a vtáky.
Hrozby a choroby.
V porovnaní s našimi domácimi druhmi, dub červený menej trpí chorobami, ktoré spôsobuje drobnomúčka dubová.
Z hubových patogénov je závažným škodcom "Bretziella fagacearum" (= "Ceratocystis fagacearum"), ktorý dokáže zabiť hostiteľa v tom istom roku, v ktorom ho infikoval.
Z motýľov je pre dub červený najnebezpečnejším defoliátorom mníška veľkohlavá ("Lymantria dispar"). Húsenice tohto škodcu sa živia listami hostiteľa.

</doc>
<doc id="680521" url="https://sk.wikipedia.org/wiki?curid=680521" title="Veľký Lysec (vrch v Javorí)">
Veľký Lysec (vrch v Javorí)

Veľký Lysec () je vrch v Javorí. Leží nad obcou Vígľašská Huta-Kalinka, približne juhozápadne od Detvy.
Poloha.
Masív sa nachádza v strednej časti pohoria, v geomorfologickom podcelku Javorianska hornatina. Leží v Banskobystrickom kraji, na hranici okresov Zvolen a Detva a zasahuje na katastrálne územie obce Pliešovce a Vígľašská Huta-Kalinka. V okolí je početné laznícke osídlenie; západne sa nachádza osada Zaježová (patriaca k obci Pliešovce) a severovýchodne a východne leží Vígľašská Huta-Kalinka. 
Opis.
Veľký Lysec zakončuje rázsochu, vybiehajúcu z Homôľky () severným smerom cez Kukučkov kopec (). Severným smerom sa nachádza Malý Lysec () a Kozí hrb (), západným Hôrka () a Sekier (), južným Králikov vrch (), Priečne bralo () a Homôľka a východným Kukučkov kopec a Makytová (). Severovýchodné svahy odvodňuje potok Ľubica do rieky Slatina v povodí Hrona, vodu zo západných odvádza Krupinica do rieky Ipeľ. Na vrchol nevedie značená trasa.
Výhľady.
Symetrický vrchol Veľkého Lysca pokrýva súvislý lesný porast, ktorý neumožňuje rozhľad. Z vhodných miest možno vidieť okolité vrchy Javoria, pri dobrých podmienkach tiež časť Štiavnických vrchov, Vtáčnika, Kremnických vrchov, Veľkej Fatry, Nízkych Tatier a Poľany.
Prístup.
Na vrchol nevedie značený turistický chodník, preto prístup je možný lesnými chodníkmi z okolitých usadlostí.

</doc>
<doc id="680522" url="https://sk.wikipedia.org/wiki?curid=680522" title="Veľký Lysec">
Veľký Lysec

Veľký Lysec môže byť:

</doc>
<doc id="680524" url="https://sk.wikipedia.org/wiki?curid=680524" title="Quercus rubra">
Quercus rubra



</doc>
<doc id="680525" url="https://sk.wikipedia.org/wiki?curid=680525" title="Nebo-M">
Nebo-M

Nebo-M je mobilný radarový systém na detekciu aerodynamických a balistických objektov v stredných a veľkých výškach. Systém pozostáva z troch radarových modulov, z ktorých každý pracuje v inom rozsahu vlnového pásma.
Vznik a vývoj.
Vývoj systému „Nebo-M“ sa začal v 90. rokoch 20. storočia vo Výskumnom ústave rádiového inžinierstva v Nižnom Novgorode (NNIIRT). V roku 1999 bolo prijaté rozhodnutie umiestniť radarové moduly na podvozok vozidla z Brianského automobilového závodu (BAZ). V roku 2008 prebehli prvé skúšky prototypu radarového modulu metrového vlnového pásma RLM-M a riadiacej kabíny KU RLC. O rok neskôr sa uskutočnili pozemné skúšky prototypu radarového modulu decimetrového vlnového pásma RLM-D. V roku 2010 bola ukončená prvá etapa štátneho testovania prototypu systému 55Ž6M „Nebo-M“ a podpísaná zmluva na dodávku prvej sériovo vyrobenej súpravy. 
Pôvodné plány velenia Vzdušno-kozmických síl počítali s dodávkou 10 systémov Nebo-M. Dodávka prvého systému Nebo-M sa mala uskutočniť v roku 2013, no v skutočnosti sa zrealizovala až v roku 2017 a bola určená pre Západný vojenský okruh.
V roku 2018 bol systém dodaný aj jednotkám protivzdušnej obrany dislokovaným na Krymea v Penzianaskej oblasti. V roku 2019 bol ďalší systém dodaný jednotke dislokovanej pri Narian-Mare v Neneckej oblasti. V roku 2020 bol tento systém rozmiestnený aj na Ďalekom východe.
Konštrukcia.
Systém 55Ž6M „Nebo-M“ pozostáva z nasledovných modulov:
Všetky moduly sa nachádzajú na podvozku štvornápravového vozidla BAZ-6909-015 s hmotnosťou 22 ton. Čas potrebný na rozvinutie systému je 15 minút. Radary systému Nebo-M sú určené na detekciu stealth lietadiel (F-22, F-35) a riadených striel s malou odrazovou plochou. V režime kruhového skenovania je systém schopný sledovať až 200 aerodynamických cieľov (vrátane hypersonických rakiet). Lietadlo s efektívnou odrazovou 1 m2 dokáže detegovať na vzdialenosť až 600 km. Nebo-M však deteguje ciele len v stredných a vysokých nadmorských výškach. Preto väčšinou spolupracuje s radarom Podlet, ktorý monitoruje nízko letiace ciele. Ten má však dosah len 300 km. V režime skenovania sektorov môže Nebo-M sledovať až 20 balistických striel na vzdialenosť až 1800 km.

</doc>
<doc id="680526" url="https://sk.wikipedia.org/wiki?curid=680526" title="Sekier (vrch v Javorí)">
Sekier (vrch v Javorí)

Sekier () je vrch v Javorí. Leží nad osadou Zaježová, približne južne od Zvolena.
Poloha.
Masív sa nachádza v strednej časti pohoria, v geomorfologickom podcelku Lomnianska vrchovina. Leží v Banskobystrickom kraji, v okrese Zvolen a zasahuje na katastrálne územie obce Pliešovce a Sása. Najbližším sídlom je na južnom úpätí ležiaca osada Zaježová (patriaca k obci Pliešovce), severne sa nachádza Kráľová (mestská časť Zvolena), východne leží Vígľašská Huta-Kalinka a západne Dobrá Niva. 
Opis.
Sekier tvorí uzlový vrch, kde sa stretávajú tri horské hrebene; od juhu vedie rázsocha od Ježovej (), od severovýchodu z Kozieho hrbu () a od severozápadu z masívu Lomného (). Južne sa nachádza Priečne bralo () a Ježová, západne Štetka () a Tri vrchy (), severne Lomné, Holý vrch () a Človekovo () a východným smerom Kozí hrb, Veľký Lysec () a Králikov vrch (). Vodu zo severných svahov odvádza potok Sekier do rieky Slatina, zo západných Lomniansky potok do Neresnice, obe v povodí Hrona. Juhovýchodné svahy odvodňujú prítoky riečky Krupinica do rieky Ipeľ. Na vrchol nevedie značená trasa.
Výhľady.
Vrcholová časť Sekiera je pokrytá súvislým, miestami mladým lesným porastom, ktorý neumožňuje rozhľad. Z vhodných miest s nižšou vegetáciou a odlesnených častí možno vidieť okolité vrchy Javoria, pri dobrých podmienkach tiež časť Štiavnických vrchov, Vtáčnika, Kremnických vrchov, Veľkej Fatry, Nízkych Tatier a Poľany.
Prístup.
Na vrchol nevedie značený turistický chodník, no osadou Sekier prechádza žlto značný chodník zo Zaježovej do osady Kráľová, z ktorej sa dá odbočiť a po hrebeni prejsť na vrch Sekier.

</doc>
<doc id="680527" url="https://sk.wikipedia.org/wiki?curid=680527" title="Lomné (vrch v Javorí)">
Lomné (vrch v Javorí)

Lomné () je vrch v Javorí. Leží nad obcou Michalková, približne južne od Zvolena.
Poloha.
Masív sa nachádza v strednej časti pohoria, v geomorfologickom podcelku Lomnianska vrchovina. Leží v Banskobystrickom kraji, v okrese Zvolen a zasahuje na katastrálne územie obce Dobrá Niva a Michalková. Najbližším sídlom je na severnom úpätí ležiaca obec Michalková a severovýchodne situovaná mestská časť Kráľová, západným smerom sa nachádza Dobrá Niva a Podzámčok. 
Opis.
Lomné je najvyšším vrchom oblasti, ktorá sa nazýva podľa neho. Z mohutného masívu vybiehajú rázsochy k vrchu Vtáčnik, Sekier a Závoz. Západne susedí Vysoká stráň () a Biele bralo (), južne Tri vrchy () a Štetka (), východne Holý vrch () a Človekovo () a severne Závoz (). Oblasť patrí do povodia Hrona, kde z južných, západných i severných častí odvádzajú vodu prítoky Neresnice, zo severovýchodných potok Pomiaslo do rieky Slatina. Na vrchol nevedie značená trasa.
Výhľady.
Vrchol Lomného pokrýva súvislý lesný porast, ktorý neumožňuje rozhľad. Z vhodných miest s nižšou vegetáciou a odlesnených častí možno vidieť okolité vrchy Javoria, pri dobrých podmienkach tiež Štiavnické vrchy, Vtáčnik, Kremnické vrchy, Veľkú Fatru, Nízke Tatry a Poľanu.
Prístup.
Na vrchol nevedie značený turistický chodník, no v okolí je viacero osád, z ktorých je možný prístup.

</doc>
<doc id="680528" url="https://sk.wikipedia.org/wiki?curid=680528" title="Mária Spoločníková">
Mária Spoločníková

akad. mal. Mária Spoločníková (* 25. október 1926, Košice – † 9. september 2021, Košice) bola slovenská reštaurátorka, maliarka, publicistka, historička umenia a grafička.
Životopis.
V roku 1953 bola jednou s prvých absolventiek prvého ročníka poslucháčov ateliéru reštaurovania na Vysokej škole výtvarných umení v Bratislave. Vyštudovala odbor reštaurovanie umeleckých a historických pamiatok u profesora Karla Veselého. Vzdelávala sa, ale aj u profesorov dejín umenia Karlovej univerzity v Prahe či odborníkov zo Spoločnosti Ježišovej. 
Od roku 1964 bola členkou Zväzu slovenských výtvarných umelcov a vystavovala na jeho členských výstavách, najprv na Krajskej výstave členov ZSVU vo Východoslovenskej galérii v Košiciach, ďalej v rokoch 1967 v Miskolci, 1970, 1973 a 1975 v Košiciach. So skupinou výtvarníkov a reštaurátorov "„R 64“" vystavovala roku 1965 v Kramářovej galérii v Prahe, roku 1969 v múzeu v Kroměříži a roku 1970 v Oblastnej galérii v Liberci. Roku 1976 sa zúčastnila výstavy "Restaurátorské umění" vo Vlastivedenom ústave v Bruntále.
Dielo.
Špecializovala sa najmä na reštaurovanie starého umenia, najmä historických oltárov kostolov. V rokoch 1953 až 1959 pracovala vo Východoslovenskej galérii. 
Neskôr reštaurovala najmä pre Galériu mesta Bratislavy a Slovenskú národnú galériu. K jej vrcholným prácam patrí najmä reštaurovanie diel Majstra Pavla z Levoče, ale aj reštaurovanie gotickýcch plastík Madony a svätej Alžbety. V rokoch 1986 – 1992 sa podieľala aj na reštaurovaní gotických tabuľových malieb hlavného oltára Dómu sv. Alžbety v Košiciach. Reštaurovala taktiež drevorezbu Madony z Lomničky, Víťazný oblúk a oltár Baziliky sv. Egídia v Bardejove.
Bola autorkou viacerých publikácií a článkov zameraných na zvyšovanie povedomia o reštaurátorskej práci.
Výstavy.
25. októbra 2006 sa v priestoroch Východoslovenskej galérie na Hlavnej ulici konala výstava, organizovaná pri príležitosti jej významného životného jubilea 80. narodenín. Výstava bola súčasťou 17. ročníka "Festivalu sakrálneho umenia".
Východoslovenská galéria v roku 2017 sprístupnila pri príležitosti jej životného jubilea 90. rokov výstavu, ktorá mapovala jej reštaurátorské aktivity a prínos pri výskume diel Majstra Pavla z Levoče.
Od 6. apríla 2022 do 3. mája 2022 sa vo Východoslovenskej galérii konala výstava s názvom "Zo zbierky Márie Spoločníkovej". Vyvrcholením výstavy sa stala aukcia prezentovaných predmetov.
Ocenenia.
V roku 1967 získala "Cenu za reštaurovanie" súboru gotických plastík v Dóme sv. Alžbety, v roku 1992 bola ocenená "Cenou mesta Košice" a v roku 2001 získala "Cenu Jána Pavla II." V roku 2015 bola ocenená cenou "Pro Ecclesia et Pontifice".

</doc>
<doc id="680529" url="https://sk.wikipedia.org/wiki?curid=680529" title="Čiernohorské národné futbalové mužstvo">
Čiernohorské národné futbalové mužstvo

Čiernohorské národné futbalové mužstvo reprezentuje Čiernu Horu na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA.
História.
Futbalový zväz bol založený v roku 1931. Do roku 1990 bola Čierna Hora súčasťou Juhoslávie a do roku 2006 zas súčasťou Srbska a Čiernej Hory. Prvou medzinárodnou súťažou na ktorej sa Čierna Hora zúčastnila ako samostatný štát je kvalifikácia na Majstrovstvá sveta vo futbale 2010. Čierna Hora sa nikdy nekvalifikovala na MS ani na ME.

</doc>
<doc id="680531" url="https://sk.wikipedia.org/wiki?curid=680531" title="Gumová drvina">
Gumová drvina

Gumová drvina sa vyrába recykláciou automobilových pneumatík alebo pneumatík z nákladných áut. Výstužné materiály, ktoré sa nachádzajú vo vnútri pneumatík, ako je oceľ a vlákna, sa odstránia spolu s inými nečistotami v procese recyklácie. Po recyklácii zostane guma z pneumatík zrnitá.
Spracovanie zrnitej gumy prebieha v granulátore, krakovom mlyne, pomocou kryogeniky alebo mechanickými prostriedkami. Následne sa znižuje veľkosť častíc, ktoré sú ďalej klasifikované na základe rôznych kritérií. Medzi kritéria patrí aj farba, ktorá je len čierna alebo aj čiernobiela. Takto klasifikovaný granulát sa na základe rozmerov triedi cez sito alebo sieť.
Klasifikácia.
Gumovú drvinu klasifikujeme do piatich kategórii:
Výhody.
Guma a asfalt.
Gumová drvina môže tvoriť 1522% zmesi v pogumovanom asfalte, ktorá sa využíva napríklad na výstavbu diaľníc.
Toto využitie má množstvo výhod, medzi ktoré patria:
Športoviská.
Vďaka gumovej drvine sú športové a hracie ihriská, rôzne bežecké a jazdecké povrchy vždy pripravené na využitie.
Využitie gumovej drviny na tieto účely má taktiež množstvo výhod:
Obavy a nevýhody.
Vplyv na životné prostredie.
Gumová drvina sa používa ako výplň na ihriská s umelým trávnikom. Pre výrobu dostatočného množstva gumovej drviny, na pokrytie priemerného futbalového ihriska je potrebných približne 20 00040 000 pneumatík. Toto využitie zabraňuje znečisteniu skládok kaučukom.
Ministerstvo ochrany životného prostredia v Connecticute vykonalo štúdiu, ktorej výsledkom bolo, že dažďová voda prechádzajúca cez gumovú drvinu prekračuje toxicitu zinku vo vodnom prostredí. Vo zvýšených hladinách sa taktiež vyskytovali ďalšie prvky ako bárium, meď, mangán a hliník. 
Nevýhody.
Nevýhodou využívania gumovej drviny na ihriskách s umelým trávnikom je, že takéto ihrisko má životnosť približne 10 rokov. Nízka životnosť a nutnosť jeho opätovnej úpravy, majú za následok množstvo vyprodukovaného odpadu. Používanie ihriska môže viesť mechanickému oddeleniu mikročastíc gumy, ktoré sa nekontrolovane roznesú do okolitého prostredia. Ďalšou z nevýhod je, že samotná gumová drvina je ťažko znovu využiteľná a mnohokrát sa likviduje na skládkach.
Recyklácia na Slovensku.
Recykláciou gumového materiálu sa na Slovensku zaoberajú nasledovné spoločnosti:
Všetky spoločnosti zabezpečujú zber, zvoz, transport a recykláciu pneumatík. Vyrábaná gumová drvina spĺňa všetky zdravotné a právne predpisy, ktoré sú platné v EÚ.

</doc>
<doc id="680534" url="https://sk.wikipedia.org/wiki?curid=680534" title="Veľká cena Miami 2022">
Veľká cena Miami 2022

Veľká cena Miami 2022 (angl. Formula 1 Crypto.com Miami Grand Prix 2022) sa uskutočnila 8. mája 2022 na pretekárskom okruhu Miami International Autodrome v Miami Gardens, čo je predmestie floridskej metropoly Miami. Boli to piate preteky sezóny 2022 Majstrovstiev sveta Formule 1 a prvá Veľká cena Miami v dejinách. 
Držitelia práv na preteky Formuly 1 sa už niekoľko rokov snažili o to, aby sa okrem Veľkej ceny v Austine konali aj druhé preteky v Spojených štátoch amerických. Pokus usporiadať preteky v New Jersey od sezóny 2013 zlyhal kvôli finančným problémom promotéra. Formula 1 preto spočiatku sledovala iné plány pri rozširovaní kalendára pretekov. 
V roku 2018 bol mestu Miami prvýkrát predložený návrh na potenciálne usporiadanie pretekov Formuly 1 v centre mesta v roku 2019. Po tom, čo mestská rada zamietla preteky v roku 2019 alebo 2020, bol predložený návrh na preteky v roku 2021. Tento druhý návrh presunul trať z centra mesta na parkovisko neďalekého štadióna Hard Rock Stadium tímu amerického futbalu Miami Dolphins. Preteky sa nedostali do kalendára na rok 2021, pretože Formula 1 sa rozhodla pre premiéru Veľkej ceny Saudskej Arábie. V máji 2021 Formula 1 definitívne uzavrela s organizátorom pretekov desaťročnú zmluvu na Veľkú cenu na medzinárodnom autodróme v Miami, ktorá platí od sezóny 2022. Dočasná pretekárska trať bola postavená špeciálne pre preteky a po ich skončení demontovaná.
Pred Veľkou cenou viedol jazdec tímu Ferrari Charles Leclerc v priebežnom poradí jazdcov pred oboma pilotmi Red Bullu Maxom Verstappenom a Sergiom Pérezom.
Priebeh kvalifikácie.
Charles Leclerc dosiahol v kvalifikácii už na tretiu Pole Position v sezóne. Na druhom mieste skončil jeho tímový kolega Carlos Sainz a na treťom Max Verstappen. Pre Scuderiu Ferrari to bolo prvé umiestnenie na prvých dvoch miestach v kvalifikácii od Veľkej ceny Mexika 2019.
Priebeh pretekov.
Holandský pretekár tímu Red Bull Max Verstappen vyhral Veľkú cenu pred Charlesom Leclercom a Carlosom Sainzom.
Na štarte pretekov predbehol Verstappen, ktorý odštartoval z tretej priečky, Carlosa Sainza a sa tým pádom dostal na druhé miesto za vedúceho Charlesa Leclerca. Poradie na čele štartového poľa sa nezmenilo až do deviateho kola, keď Max Verstappen prevzal vedenie pretekov od Leclerca. Po prvých zastávkach v boxoch viedol úradujúci majster sveta ešte stále pred oboma jazdcami tímu Ferrari Leclercom a Sainzom. V 41. kole muselo na trať bezpečnostné vozidlo potom ako kolidovali Pierre Gasly a Lando Norris, v dôsledku čoho Verstappen stratil svoj 7-sekundový náskok, ktorý si medzičasom vybudoval. Jeho tímový kolega z Red Bullu Sergio Pérez to naopak využil na výmenu pneumatík, ktorá ho stála podstatne menej času ako v normálnom pretekovom režime. O šesť kôl neskôr boli preteky reštartované. Max Verstappen sa udržal v čele; v tesnom závese ho nasledovali Leclerc, Sainz a Pérez. Päť kôl pred koncom, sa Sergio Pérez pokúsil o to, v prvej zákrute predbehnúť Carlosa Sainza, no nedobrzdil a sa prepadol späť na štvrté miesto. Tým pádom skončili Verstappen, Leclerc a Sainz na stupňoch víťazov.
Výsledky.
Kvalifikácia.
Poznámky:
Preteky.
Poznámky:

</doc>
<doc id="680536" url="https://sk.wikipedia.org/wiki?curid=680536" title="Juraj Hnilica">
Juraj Hnilica

Juraj Hnilica (* 10. september 1985, Martin) je slovenský spevák, skladateľ, textár, hudobník a hudobný producent.
Začiatky.
Začal spievať ešte ako malý, keď mal 9 rokov. Vtedy na základnej škole sa úspešne zúčastňoval rôznych speváckych súťaží. Aktívnejšie sa hudbe začal venovať v roku 2001, keď spolu s kamarátmi Michalom Kulichom a Jánom Lichnerom založili kapelu Bačova fujara. S kapelou nahrali 4 albumy. Posledný z nich vyšiel v roku 2011 s názvom „Konečne!“. Hnilica bol hlavným skladateľom a textárom kapely. Počas svojej hudobnej kariéry spolupracoval na rôznych projektoch a bol členom kapiel Horská Chata, Editor, Problém, Nothing. V projekte Nothing nahrali album „Príbeh muža“, kde okrem iných účinkoval aj herec Marián Geišberg. Album bol súčasťou knižky Pavla „Hiraxa“ Baričáka s rovnakým názvom. V roku 2014 sa rozhodol pre sólovú dráhu, keďže kapela Bačova fujara, ktorú založil prešla zmenami a momentálne nefunguje. Ako predzvesť albumu nahral akustickú verziu pesničky „Aká si krásna“, kde na tvorbe videoklipu spolupracoval s organizáciou Greenpeace, ktorá mu poskytla unikátne zábery. 24. septembra 2014 vyšlo EP-čko s názvom „Dovoľte mi predstaviť sa Vám“, ktoré je odrazovým mostíkom jeho ďalšieho pôsobenia. Obsahuje 5 nových skladieb + live nahrávky z koncertu, ktorý sa uskutočnil v BarMuseu v Martine 24. apríla 2014.
Účasť v súťaži "Česko Slovensko má talent".
Juraj Hnilica sa zúčastnil kastingu v súťaži Česko Slovensko má talent 2015 a postúpil ďalej. Na pódiu predviedol vlastnú napísanú skladbu „Aká si krásna“. Tú doplnil aj hrou na klavíri a gitare. Ako sám priznal, nebol síce v tom čase úplne fit, ale aj napriek všetkému dokázal očariť porotu i publikum. Postúpil z Veľkého tresku rovno do finále. Vo finále ktoré sa konalo 21. novembra 2015, zaspieval pieseň „Uletení Anjeli“ a skončil na 3. mieste, a stal sa víťaz diváckeho hlasovania. 
"Live nahrávky z koncertu v martinskom Barmuseum (24. apríl 2014)"

</doc>
<doc id="680538" url="https://sk.wikipedia.org/wiki?curid=680538" title="Faerské národné futbalové mužstvo">
Faerské národné futbalové mužstvo

Faerské národné futbalové mužstvo reprezentuje Faerské ostrovy na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA. Futbalový zväz bol založený v roku 1979. Faerské ostrovy sa nikdy nekvalifikovali na finálový turnaj Majstrovstiev sveta ani na Majstrovstvá Európy. V Lige národov UEFA zaznamenali úspech keď sa im podarilo postúpiť z D-divízie do C-divízie.

</doc>
<doc id="680542" url="https://sk.wikipedia.org/wiki?curid=680542" title="V606 Aquilae">
V606 Aquilae

V606 Aquilae alebo Nova Aquilae 1899 bola nova v súhvezdí Orol, ktorej jasnosť sa zvýšila v roku 1899. Najjasnejšia zdokumentovaná magnitúda pre túto novu bola zdanlivá magnitúda 5,5, čo z nej urobilo objekt viditeľný voľným okom. Objavila ju Williamina Flemingová na fotografickej platni, ktorá bola zhotovená 21. apríla 1899. Na tejto platni bola neskôr určená jej fotografická magnitúda 6,75. Na platni z 1. novembra 1898 nebola viditeľná a neboli zaznamenané žiadne pozorovania oblasti okolo hviezdy počas 171-dňového intervalu pred Flemingovej objavom, takže je možné, že sa minulo skutočné maximum udalosti. Do 27. októbra 1899 zoslabla na 10. magnitúdu a 9. júla 1900 sa jej jasnosť pohybovala medzi magnitúdami 11,5 a 12,0.
V606 Aquilae je klasifikovaná ako „rýchla nova“, pretože za približne 65 dní zoslabla najmenej o 3 magnitúdy. Svetelná krivka vykazovala strmý pokles, po ktorom nasledovalo obdobie asi 100 dní, kedy sa svetelná krivka ustálila, čo znamenalo, že jej svetelná krivka bola klasifikovaná ako typ P.
Nova bola znovuobjavená ako objekt s magnitúdou 20,4 v roku 2012 z fotometrických pozorovaní Veľmi veľkého ďalekohľadu. Teraz je rekurentná trpasličia nova, ktorá vzplanie každých 270 dní o približne 1,5 magnitúdy.

</doc>
<doc id="680544" url="https://sk.wikipedia.org/wiki?curid=680544" title="Nova Aquilae 1899">
Nova Aquilae 1899



</doc>
<doc id="680545" url="https://sk.wikipedia.org/wiki?curid=680545" title="IC 4850">
IC 4850



</doc>
<doc id="680546" url="https://sk.wikipedia.org/wiki?curid=680546" title="HD 181419">
HD 181419



</doc>
<doc id="680547" url="https://sk.wikipedia.org/wiki?curid=680547" title="Občianska vojna v Iraku">
Občianska vojna v Iraku

Občianska vojna v Iraku bola občianska vojna v rokoch 2006 až 2008, v ktorej bojovala iracká vláda s koaličnými silami vedenými USA proti rôznym ozbrojeným skupinám, najmä Al-Káide. Vo februári 2006 napätie medzi sunnitmi a šíitmi v Iraku vyskalovalo do rozsiahlej občianskej vojny po bombardovaní mešity Al-Askari, ktorá je považovaná za jedno z najposvätnejších miest šíitského islamu, sunnitskou organizáciou Al-Káida v Iraku. To spustilo vlnu represálií zo strany šiitských militantov na sunnitských civilistov, po ktorých nasledovali sunnitské protiútoky na šiitských civilistov.
Bojová taktika.
Samovražedné atentáty.
Od augusta 2003 sunnitskí militanti, predovšetkým extrémisti z Al-Káidy, čoraz častejšie vykonávali samovražedné atentáty v autách. Improvizované výbušné zariadenia, sa ukázali ako jedna z najúčinnejších zbraní militantov, namierená nielen proti civilným cieľom, ale aj proti irackým policajným staniciam a náborovým strediskám armády. Tieto vozidlá často riadili extrémisti zo zahraničných moslimských krajín s históriou militantnosti, ako sú Saudská Arábia, Alžírsko, Egypt a Pakistan.
Nevojenské ciele.
Útoky na nevojenské a civilné ciele sa začali častejšie objavovať v auguste 2003 ako pokus o vyvolanie chaosu a nezhôd medzi šiitmi a sunnitmi. Iracké obete sa v priebehu niekoľkých nasledujúcich rokov zvýšili niekoľkonásobne.
Útoky na náboženské miesta.
22. februára 2006 došlo v mešite Al-Askar v irackom meste Samarra, v jednom z najposvätnejších miest šiitského islamu, k výbuchu, ktorý spôsobila bomba nastražená Al-Káidou. Hoci pri výbuchu nedošlo k žiadnym zraneniam, mešita bola vážne poškodená a bombardovanie vyústilo v nasledujúcich dňoch do násilia. Nasledujúci deň bolo nájdených viac ako 100 mŕtvych tiel s dierami po guľkách a predpokladá sa, že najmenej 165 ľudí bolo zabitých. Po tomto útoku americká armáda vypočítala, že priemerný počet vrážd v Bagdade sa strojnásobil z 11 na 33 úmrtí za deň.
Desiatky irackých mešít boli následne napadnuté alebo ovládnuté sektárskymi silami. Napríklad sunnitská mešita bola vypálená v juhoirackom meste Haswa 25. marca 2007 z pomsty za zničenie šiitskej mešity v meste predchádzajúci deň. Vo viacerých prípadoch boli zo strany extrémistov napadnuté aj kresťanské kostoly. Neskôr v júni 2007 došlo k ďalšiemu bombardovaniu Al-Askari.
Iracká kresťanská menšina sa tiež stala terčom sunnitov z Al-Káidy kvôli protichodným teologickým myšlienkam.
Bombové útoky.
Bombové útoky namierené na civilistov sa zvyčajne zameriavali na preplnené miesta, ako sú trhoviská a mešity v šiitských mestách a štvrtiach. Takéto bombové útoky si často vyžiadali extrémne množstvo obetí.
Napríklad bombové útoky v mestskej časti Sadr v Bagdade z 23. novembra 2006 zabili najmenej 215 ľudí a ďalšie stovky zranili, čo vyvolalo odvetné útoky a bombový útok na bagdadský trh z 3. februára 2007 zabil najmenej 135 ľudí a zranil viac ako 300 ľudí.

</doc>
<doc id="680552" url="https://sk.wikipedia.org/wiki?curid=680552" title="Kozorožec pyrenejský">
Kozorožec pyrenejský

Kozorožec pyrenejský (iné názvy: kozorožec španielsky, kozorožec lýrorohý; lat. "Capra pyrenaica") je druh z rodu koza ("Capra"). Niekedy sa považuje za poddruh kozorožca vrchovského, t.j. "Capra ibex pyrenaica" (po slovensky: kozorožec pyrenejský [alebo španielsky alebo lýrorohý] alebo kozorožec vrchovský pyrenejský [alebo španielsky alebo lýrorohý] alebo kozorožec horský pyrenejský [alebo španielsky alebo lýrorohý]).
Kozorožec pyrenejský je v užšom zmysle názov jedného z poddruhov druhu "Capra pyrenaica" - pozri nižšie.
Výskyt a počet.
Vyskytuje sa na Pyrenejskom polostrove. Divo žijúca populácia sa odhaduje na 50 000 jedincov.
Systematika.
Tradičný systém je nasledovný:&lt;br&gt;
kozorožec pyrenejský ("Capra pyrenaica"):
Viacerí autori (v minulosti aj dnes) neuznávajú v rámci druhu "Capra pyrenaica" žiadne poddruhy. Podľa zistení z roku 2018 každopádne platí, že (a) "Capra pyrenaica pyrenaica" je sesterský taxón všetkých ostatných poddruhov (možno s výnimkou poddruhu "Capra pyrenaica lusitanica") a (b) taxóny "Capra pyrenaica hispanica" (pravdepodobne vrátane "Capra pyrenaica cabrerae") a "Capra pyrenaica victoriae" sú geneticky od seba neodlíšiteľné (t.j. fakticky tvoria jeden poddruh).
Opis.
Kozorožec pyrenejský v kohútiku meria od 65 do 75 cm a váži od 35 do 80 kg, dĺžka tela je od 100 do 140 cm. Chvost je dlhý 10 až 15 cm. Je charakteristický krátkymi končatinami a veľkými, flexibilnými kopytami, ktoré sú prispôsobené životu v strmých a skalnatých terénoch. Samce majú smerom dozadu sa stáčajúce rohy, ktoré merajú až do 75 cm, samice ich majú omnoho menšie. Sfarbenie srsti je hnedé až sivé.
Spôsob života a správanie.
Väčšinu potravy tvoria listy a žalude duba cezmínovitého. Živí sa tiež bylinami (5% potravy) a trávami (10% potravy), a to hlavne počas jari a skorého leta. Dospelé jedince nemajú okrem ľudí žiadnych predátorov. Predátormi mláďat sú orly a líšky. Je to spoločenský druh tvoriaci stáda, ktoré sú po väčšinu roka rozdelené do samostatných skupín samíc s mláďatami a skupín samcov. Mláďatá sa zvyčajne pohybujú v strede stáda, čo im poskytuje lepšiu ochranu pred predátormi.
Obdobie párenia prebieha od novembra do decembra. Počas ruje samce zvádzajú súboje o dominanciu, pri ktorých používajú svoje rohy a narážajú do seba hlavami.
Gravidita trvá od 161 do 168 dní. Samice sa rozmnožujú každý rok a rodia zvyčajne jedno alebo dve mláďatá. Pre pôrod si zvyknú hľadať tiché, ťažšie dostupné miesto, ako napríklad husté kríky. Samce i samice pohlavne dospievajú vo veku 1,5 až 3 rokov. V prírode sa kozorožec pyrenejský dožíva približne 12 až 16 rokov.
Rozšírenie.
Vyskytuje sa v Španielsku, do Portugalska bol reintrodukovaný. Vo Francúzsku, Andorre a Gibraltáre je vyhubený.
Obýva hornaté oblasti od nadmorskej výšky 800 metrov. Preferuje lesnatú krajinu so skalnými útvarmi, ihličnanmi a listnatými stromami akými sú duby cezmínovité. Počas poludňajších horúčav zabezpečujú stromy tieň.
Ohrozenie a ochrana.
Na červenom zozname IUCN je kozorožec pyrenejský zaradený medzi „najmenej ohrozené“ druhy. Nemá žiadne významné hrozby, aj keď určité populácie môžu byť negatívne ovplyvňované poľnohospodárstvom, lesníctvom, vypaľovaním porastov, rozvíjajúcou sa infraštruktúrou, lovom pre trofeje a občasnými epidémiami svrabu. Trend populácie je stúpajúci.
Vyhynutie poddruhu "Capra pyrenaica pyrenaica" spôsobil zrejme stáročia trvajúci lovecký tlak, príbuzenské kríženie, parazitické infekcie spôsobené domestikovaným dobytkom, meniace sa klimatické podmienky a pytliactvo.

</doc>
<doc id="680553" url="https://sk.wikipedia.org/wiki?curid=680553" title="Capra pyrenaica">
Capra pyrenaica



</doc>
<doc id="680554" url="https://sk.wikipedia.org/wiki?curid=680554" title="Podpora v nezamestnanosti">
Podpora v nezamestnanosti

Podpora v nezamestnanosti je súčasťou pasívnej sociálnej politiky štátu, z ktorej sa nezamestnaným vyplácajú peňažné dávky. Zvyčajne je spojená s registráciou osoby ako nezamestnanej a splnením určitých podmienok. V závislosti od konkrétnej dohody môže byť vyplácaná suma veľmi nízka a slúžiť len na zabezpečenie najzákladnejších potrieb, alebo môže byť vyššia v závislosti od predchádzajúcich príspevkov osoby do sociálneho systému. Vyplácaná dávka má nezamestnanej osobe umožniť, aby si sama našla novú prácu a nemusela sa po určitú dobu starať o zabezpečenie svojich potrieb. Podpora v nezamestnanosti nahrádza príjem evidovaným nezamestnaným, ktorí prišli o prácu a spĺňajú zákonom dané, nižšie uvedené podmienky. Podporné obdobie v nezamestnanosti má dĺžku šiestich mesiacov.
Kto má na podporu nárok.
Na Slovensku vypláca sociálna poisťovňa príspevok uchádzačom o zamestnanie, ktorí spĺňajú podmienky stanovené Ministerstvom práce, sociálnych vecí a rodiny Slovenskej republiky. Podmienkou je odpracované (a zároveň platené poistenie v nezamestnanosti) 730 dní za posledné 4 roky . Nie je nutné, aby celá doba prebehla u jedného zamestnávateľa, ide o súčet dní u ľubovoľných zamestnávateľov. Dôležité je vyplniť aj žiadosť o dávku v nezamestnanosti, ktorej sa venuje ďalší odsek nižšie. V nasledujúcom zozname sú možné scenáre, po následku ktorých je splnený nárok na podporu v nezamestnanosti:
Skončenie pracovnej zmluvy
Naopak na druhej strane v týchto prípadoch vám nárok na dávku v nezamestnanosti nevzniká/zaniká:
Sporné situácie môžu nastať u absolventov škôl, ktorí pracovali na TPP, skrátený pracovný úväzok alebo na brigádnických prácach. Vždy je najlepšie si skontrolovať a overiť, či zamestnávateľ platil poistenie v nezamestnanosti. Nárok na dávku môže byť aj prerušený za dni počas ktorých má poistenec nárok na výplatu: nemocenského, ošetrovného, materského a za obdobie kedy mu je vyplácaný materský príspevok. Nárok na dávku prirodzene zaniká aj dňom smrti fyzickej osoby, jednorazovým vyplatením 50% dávky za zostávajúcu časť podporného obdobia alebo dňom vyradenia z evidencie uchádzačov o zamestnanie, či uplynutím podporného obdobia (6 mesiacov).
Výška podpory v nezamestnanosti.
Jej výška závisí predovšetkým od hrubej mzdy, ako je možné vidieť pre niektoré hodnoty v tabuľke. Výška dávky v nezamestnanosti predstavuje 50% hrubej mzdy, kedy sa do úvahy berie priemer vašej hrubej mzdy za posledné dva roky. Až do dvojnásobku priemernej mzdy (v roku 2021 dosiahla táto suma 2422 €) rastie dávka v nezamestnanosti priamoúmerne. Existuje taktiež strop, ktorý v roku 2022 dosahuje 1154,80€ pre 31-dňový mesiac. Pri žiadaní o dávku v nezamestnanosti sa pravdepodobne stretnete s pojmom denný vymeriavací základ. V období 1.7.2021 – 30.6.2022 je pri priemernej mzde rovný číslu 37,24935 €. Avšak treba upozorniť, že vymeriavací základ nie je rovný dávke v nezamestnanosti. Na vyčíslenie priemernej sumy obdržaných peňazí na deň je potrebné vydeliť denný vymeriavací základ číslom 2. 
 
Štatistické údaje.
V období mesiacov január až marec roku 2022 sa počet poberateľov dávky drží stabilného trendu okolo 36 tisíc. Pričom v priemernej výške dávky bol zaznamenaný menší nárast počas rokov 2019 až 2021 a to z 437 € (2019) na 446 € v roku 2021. Celkové výdavky na vyplácanie dávky v nezamestnanosti kumulatívne za obdobie rokov 2019 až 2021 sa vyšplhali na viac ako 833 miliónov eur. 
História.
Po vytvorení 1. Česko-slovenskej republiky bolo v rokoch 19181920 zriadené ministerstvo sociálnej starostlivosti, na čele ktorého stál sociálny demokrat Lev Winter . Pod jeho vedením boli následne zavedené prvé opatrenia proti nezamestnanosti .
Dňa 15. decembra 1918 nadobudol účinnosť zákon č. 63/1918 Sb. o podpore nezamestnaných. Týmto zákonom sa zaviedli priame štátne dávky v nezamestnanosti a nepriame dávky, ktoré vyplácal zamestnávateľ, ak sa nechcel rozísť so svojimi pracovníkmi . Okrem osobných dávok v nezamestnanosti dostávala podporovaná osoba príspevok vo výške jednej koruny denne na osoby, ktoré s ňou žili v domácnosti a boli na ňu odkázané výživou (manželka alebo družka, vlastné a nevlastné deti do 18 rokov a ďalší príbuzní, ktorí nemohli pracovať) &lt;ref name="63/1918"&gt;&lt;/ref&gt;.
Podpora podľa tohto zákona sa mohla vzťahovať aj na občanov iných štátov, ktorí sa zdržiavali v Česko-Slovensku, ale len v prípade, že ich štát poskytoval podobné výhody československým občanom . Nevýhodou zákona bolo, že sa nevzťahoval na všetkých. Napríklad pracovníci v poľnohospodárstve a lesníctve nárok na podporu nemali. O poskytnutí pomoci rozhodovali tzv. demobilizačné výbory, neskôr okresné úrady .
Zákon č. 63/1918 bol pôvodne prijatý len ako krátkodobé opatrenie, keďže vláda považovala nezamestnanosť za krátkodobý problém. Neskôr sa však ukázalo, že nezamestnanosť je dlhodobý problém, a preto bolo potrebné zákon zmeniť. Stalo sa tak v septembri 1921, keď vstúpil do platnosti zákon č. 322/1921 o podpore nezamestnaných. Táto novela priniesla niekoľko zmien Napríklad výška podpory bola stanovená podľa veľkosti obce, v ktorej podporovaná osoba žila. Pre občanov v obciach do 7 000 obyvateľov predstavovala podpora 8 Kč na deň, vo väčších obciach 10 Kč. Príplatok pre osoby v spoločnej domácnosti, ktoré boli odkázané na vyživovanú osobu, bol zachovaný vo výške 2 Kč na deň pre manželku/manžela a 1 Kč na deň pre vlastné a nevlastné deti do 14 rokov. V zákone sa tiež stanovili limity podpory. V obciach do 7 000 obyvateľov nebolo možné dostať viac ako 16 Kč na deň, vo väčších obciach bol limit stanovený na 18 Kč &lt;ref name="322/1921"&gt;&lt;/ref&gt;.
Taktiež bolo stanovené, žen nárok na podporu, nemá ten kto:
Až na niekoľko výnimiek bola maximálna doba podpory šesť mesiacov. Minister sociálnej starostlivosti mohol po dohode s ministrom financií predĺžiť toto obdobie pre pracovníkov v jednotlivých odboroch a okresoch až o jeden rok .
V roku 1921 bol prijatý zákon č. 267/1921 o štátnom príspevku na podporu nezamestnaných, ktorým sa zaviedol tzv. gentský systém (názov je odvodený od belgického mesta Gent, kde bol systém prvýkrát zavedený). V rámci tohto systému dostávali odborári štátnu podporu. Štát do tohto systému prispieval odborovým organizáciám, ale len 3 mesiace v kalendárnom roku Zákon opäť špecifikoval okolnosti, ktoré vylučovali nárok na dávky v nezamestnanosti, vrátane vekovej hranice (nárok nemali osoby staršie ako 65 rokov) Nevýhodou systému Gent bolo finančné zaťaženie odborových organizácií a skutočnosť, že sa nevzťahoval na všetkých pracovníkov.
Problémy s nezamestnanosťou sa v Česko-Slovensku začali zhoršovať s nástupom svetovej hospodárskej krízy v rokoch 19291933. Zatiaľ čo v roku 1929 bolo registrovaných viac ako 40 000 nezamestnaných a viac ako polovica z nich dostávala podporu od odborov, v roku 1933 sa ich počet zvýšil na takmer 740 000, z ktorých podporu dostávala len približne tretina. To bol teda obrovský problém, ktorý bolo potrebné riešiť, a preto boli vytvorené tzv. programy aktívnej starostlivosti o nezamestnaných 
Jedným z prvých krokov bolo prijatie vládneho nariadenia č. 161/1933 o dočasnej úprave štátneho príplatku k podpore nezamestnaných. Týmto dekrétom sa okrem iného zaviedol mimoriadny príspevok, ktorý sa poskytoval odborovým zväzom s vysokou nezamestnanosťou a o ktorom museli spoločne rozhodovať ministerstvá sociálneho zabezpečenia, financií, obchodu a poľnohospodárstva. Ministerstvo sociálnej starostlivosti poskytovalo okresom finančnú podporu aj na tzv. mimoriadne práce (napr. výstavbu ciest alebo asfaltovanie ulíc). Ak bola jednotlivcovi ponúknutá takáto práca, nesmel ju odmietnuť, inak by stratil nárok na podporu .
Došlo aj k zmene existujúceho gentského systému, ktorá predĺžila obdobie štátnej podpory z 3 na 6 mesiacov ročne, ale mnohých nezamestnaných, ktorí neboli organizovaní v odboroch, sa táto zmena nedotkla. Štát preto zaviedol takzvanú štátnu potravinovú akciu pre nezamestnaných a osoby s obmedzenou prácou. Nezamestnaní občania dostávali potravinové poukážky alebo priamo niektoré základné potraviny (mlieko alebo chlieb). Výška týchto príspevkov často závisela od počtu detí, ktoré osoba vyživovala .
Počas krátkeho obdobia tzv. druhej republiky nedošlo k zásadnejším zmenám v systéme sociálneho zabezpečenia. Štát musel reagovať na dôsledky okupácie, medzi ktoré patril napríklad problém utečencov a vysídlených osôb. Utečenci nemali právny nárok na podporu a starali sa o nich len charitatívne organizácie a inštitúcie, ktoré sa im snažili poskytnúť náhradné zamestnanie a potravinovú a bytovú pomoc .
Počas Protektorátu Čechy a Morava sa začali používať nové metódy riešenia sociálnych problémov, ktoré čiastočne napodobňovali opatrenia autoritatívnych alebo fašistických štátov. Organizovali sa tzv. pracovné prápory a zmenil sa aj gentský systém. Nezamestnaní mali teraz nárok na dávky len vtedy, ak boli registrovaní na okresnom úrade a neboli zaradení do pracovného práporu. Zároveň sa znížil príspevok, ktorý štát vyplácal odborom .
Gentský systém bol nakoniec úplne zrušený a nahradený systémom štátnych dávok, keď vstúpilo do platnosti vládne nariadenie č. 101/1940 o dávkach v nezamestnanosti. Nárok na dávku mali osoby, ktoré boli schopné pracovať, ale boli nedobrovoľne vylúčené zo zamestnania. Museli tiež splniť formálne a materiálne podmienky. Hlavnou formálnou podmienkou bolo včasné a pravidelné vykazovanie práce. Z materiálnych predpokladov sa hodnotila najmä zraniteľnosť nezamestnaného a podpora jeho rodinných príslušníkov .
Nariadenie tiež umožnilo poskytnúť podporu pod podmienkou absolvovania odborného vzdelávania alebo výkonu verejnoprospešných prác. Podpora pozostávala z hlavnej podpory a rodinných prídavkov, ktoré sa vyplácali rodinným príslušníkom, ktorým bol nezamestnaný povinný podľa zákona alebo morálnej povinnosti poskytovať výživné a ktorým výživné skutočne poskytoval. Výška príspevku sa vypočítavala podľa mzdových tried, ktoré vychádzali zo mzdy, ktorá by nezamestnanej osobe patrila, ak by mohla zostať vo svojom súčasnom zamestnaní . O príspevku v nezamestnanosti rozhodoval a vyplácal ho príslušný úrad práce. Tí, ktorí poberali podporu v nezamestnanosti, sa museli pravidelne hlásiť do práce. Ak niekto dostal dávky v nezamestnanosti na základe nesprávnych alebo neúplných informácií, musel uhradiť spôsobenú škodu .
Toto vládne nariadenie bolo v roku 1943 nahradené novým nariadením č. 250/1943 Zb., o podpore pracovnej integrácie. Účelom reintegračného príspevku bolo umožniť osobe, aby sa plne venovala svojej práci s cieľom dosiahnuť čo najlepší pracovný výsledok alebo v prípade dočasnej nezamestnanosti zachovať si pracovnú silu na opätovné začlenenie do pracovného procesu .
Zákon rozlišoval:
Tieto dávky poskytoval a vyplácal úrad práce. Ak nezamestnaná osoba stále vykonávala samostatnú zárobkovú činnosť, musela preukázať, že ju stratila bez vlastného zavinenia. Pri každej výplate bolo potrebné predložiť potvrdenie, že nezamestnaný podal povinné hlásenia. Príspevok prepadol, ak sa bez vážneho dôvodu nevyzdvihol do jedného mesiaca od dátumu splatnosti .
Počas komunistického obdobia sa plná zamestnanosť dosahovala rôznymi spôsobmi. Organizáciu náboru pracovných síl najprv upravovalo vládne nariadenie č. 128/1951 Zb., ktoré bolo neskôr zrušené zákonom č. 70/1958 Zb. o úlohách podnikov a národných výborov v oblasti starostlivosti o pracujúcich. Tento zákon spolu s vládnym nariadením č. 92/1958 Zb. zabezpečil realizáciu práva občanov na prácu. Národné výbory tak boli povinné zabezpečiť, aby občania uplatňovali svoje právo na prácu .
Účinným nástrojom na zabezpečenie práva na prácu bol § 2 ods. 2 zákona č. 70/1958, ktorý stanovil, že podniky nesmú bez vážnych dôvodov odmietnuť uzatvorenie pracovnej (učňovskej) zmluvy s pracovníkmi, ktorí im boli odporučení výkonnými orgánmi okresných národných výborov a ktorí majú potrebnú kvalifikáciu na obsadenie voľných pracovných (učňovských) miest .
Medzi záruky práva na prácu patrilo aj hmotné zabezpečenie osôb, ktoré si nemohli nájsť prácu dočasne a len na prechodné obdobie. Túto problematiku upravovali vyhlášky č. 74/1970 a č. 182/1968, ktoré sa vzťahovali na pracovníkov prepustených z organizačných dôvodov a na pracovníkov prepustených v dôsledku uplatňovania zákazu niektorých prác a pracovísk pre ženy. Pracovník, ktorý napriek pomoci národného výboru nemohol okamžite nastúpiť do vhodného zamestnania, mal nárok na príspevok vo výške 60 % jeho priemerného čistého mesačného zárobku v organizácii, ktorá ho uvoľnila. Maximálna výška tohto príspevku bola 1 800 Kč mesačne a vyplácala sa do dňa nástupu do nového zamestnania, najdlhšie však šesť mesiacov. Ak by ani po uplynutí tejto lehoty nebolo pracovníkovi poskytnuté zamestnanie zodpovedajúce jeho zdravotnému stavu a schopnostiam, mohol by po dobu ďalších šiestich mesiacov dostávať príspevok vo výške 30 % jeho priemerného čistého mesačného zárobku, najviac však 600 Kč .
Hoci možnosť byť nezamestnaný teoreticky existovala aj za socializmu, bolo pravdepodobné, že o takého človeka by sa po niekoľkých dňoch začala zaujímať Verejná bezpečnosť. Ak si nezamestnaný po niekoľkých výsluchoch na VB nenašiel prácu, bol zvyčajne obvinený z trestného činu žobrania a neskôr potrestaný súdom .
Po nežnej revolúcii v roku 1989 začal v Česko-Slovensku opäť fungovať trh práce a problém nezamestnanosti sa opäť objavil. V roku 1990 bol prijatý nový zákon o zamestnanosti č. 1/1991 Zb., ktorý zmenil výklad práva na prácu , ktoré sa po novom vzťahovalo na občanov, ktorí chceli a mohli pracovať a skutočne sa uchádzali o prácu, a bolo právom na:
Do roku 1992 bola štátna politika zamestnanosti financovaná zo štátneho rozpočtu, v ktorom bola na tento účel vyčlenená rezerva. Od roku 1993 sa zdroje vytvárajú na základe princípu poistenia platieb príspevku na štátnu politiku zamestnanosti, ktorý platia zamestnanci, zamestnávatelia a samostatne zárobkovo činné osoby podľa zákona č. 589/1992 Zb .
Podmienky poskytovania dávok v nezamestnanosti sa v priebehu času menili a v 90. rokoch sa postupne sprísňovali. V roku 2003 nadobudol účinnosť súčasný zákon č. 461/2003 Z. z. o sociálnom poistení.

</doc>
<doc id="680555" url="https://sk.wikipedia.org/wiki?curid=680555" title="Nočná pyramída">
Nočná pyramída

Nočná pyramída (NP) je talkshow Slovenského rozhlasu, vysielaná na rozhlasovej stanici Rádio Slovensko. Rozhovor vedie moderátor, hosť nemusí byť len „celebrita“. Môže to byť človek z najrôznejších oblastí, ako napr. umenie, kultúra, film, veda, šport či technika. Moderátori svojich približujú ako obyčajných ľudí, nerozprávajú sa s nimi iba o ich profesii či práci. V minulosti prevažovali hostia z kultúry – predovšetkým známi herci a pod., čo sa postupne podarilo zmeniť a dnes sú v NP hostia zo všetkých oblastí života. 
Relácia Nočná pyramída sa v rozhlase vysiela od septembra 2000. Zaviedol ju vtedajší riaditeľ Slovenského rozhlasu Jaroslav Rezník a vo vysielaní Rádia Slovensko je dodnes.
Obsah vysielaní.
V minulosti bola NP vysielaná každý deň, raz do týždňa bola zdravotnícka NP – teda nie profilová. Hosťami boli lekári a venovali sa zdravotníckym témam – najmä rozličným ochoreniam. NP sa vysielala raz do mesiaca aj z Banskej Bystrice a Košíc. Od roku 2014 sa ustúpilo od vysielania NP v sobotu a zrušená bola zdravotnícka NP, od roku 2015 prestalo Rádio Slovensko vysielať NP v nedeľu. O roku 2018 spravidla raz do mesiaca (v piatok) ponúka Rádio Slovensko historickú NP, ktorá je venovaná významný výročiam v našej novodobej histórii. Od februára 2023 sa relácia Veda SK stala súčasťou Nočnej pyramídy, ktorá je vysielaná takisto raz mesačne, pričom ide o prepojenie Rádia Slovensko a SAV so snahou o vytvorenie priestoru na popularizáciu špičkových osobností SAV, na prezentáciu zaujímavých vedeckých tém a výsledkov výskumov v širšom spoločenskom kontexte.
Niektoré vydania Nočnej pyramídy mali aj svoju televíznu podobu a to od prelomu rokov 2020/2021 do decembra 2022. Televízne vydania priniesla televízna Trojka a spravodajská televízia RTVS 24.

</doc>
<doc id="680556" url="https://sk.wikipedia.org/wiki?curid=680556" title="Človekovo">
Človekovo

Človekovo () je vrch v Javorí. Leží nad osadou Sekier, približne juhovýchodne od Zvolena.
Poloha.
Masív sa nachádza v severnej časti pohoria, v geomorfologickom podcelku Lomnianska vrchovina. Leží v Banskobystrickom kraji, v okrese Zvolen a zasahuje na katastrálne územie obce Zvolenská Slatina a mesta Zvolen. Najbližšími sídlami sú na západnom úpätí ležiace usadlosti zvolenskej mestskej časti Môťová a Kráľová, juhovýchodne sa nachádza Vígľašská Huta-Kalinka, severovýchodným smerom Zvolenská Slatina a severozápadným mesto Zvolen. 
Opis.
Človekovo je súčasťou hrebeňa, ktorý vedie od Malého Lysca () na Zálužnú (). Západným smerom sa nachádza Závoz () a Lomné (), južným Kozí hrb () a Veľký Lysec (), východným Bučina () a Makovisko () a severným Hrabovec (). Juhozápadné svahy odvodňuje potok Sekier, severovýchodné Drieňovský potok, oba smerujúce do rieky Slatina v povodí Hrona. Vrcholom prechádza značená trasa z Môťovej do Kalinky.
Výhľady.
Vrchol Človekova pokrýva súvislý, no rôznorodý lesný porast, ktorý neumožňuje rozhľad. Z lokalít s nižšou vegetáciou a malých odlesnených častí možno vidieť okolité vrchy Javoria, pri dobrých podmienkach tiež Štiavnické vrchy, Vtáčnik, Kremnické vrchy, Veľkú Fatru, Nízke Tatry a Poľanu.

</doc>
<doc id="680557" url="https://sk.wikipedia.org/wiki?curid=680557" title="Kozí hrb (vrch v Javorí)">
Kozí hrb (vrch v Javorí)

Kozí hrb () je vrch v Javorí. Leží nad osadou Zaježová, približne juhovýchodne od Zvolena.
Poloha.
Masív sa nachádza v strednej časti pohoria, v geomorfologickom podcelku Lomnianska vrchovina. Leží v Banskobystrickom kraji, v okrese Zvolen a zasahuje na katastrálne územie obce Pliešovce a mesta Zvolen. V okolí je početné laznícke osídlenie a najbližšími sídlami sú na južnom úpätí samoty Zaježovej, na východnom samoty obce Vígľašská Huta-Kalinka a na západnom ležia usadlosti zvolenskej mestskej časti Môťová a Kráľová. 
Opis.
Kozí hrb je súčasťou hrebeňa, ktorý vedie od Malého Lysca () juhozápadným smerom na Štetku (). Severným smerom susedí Bučina (), Drieň () a Človekovo (), západným susedí Holý vrch () a Sekier (), južným Hôrka (), Priečne bralo () a Králikov vrch () a východným Veľký Lysec () a Malý Lysec (). Severnú časť masívu odvodňuje potok Sekier do rieky Slatina v povodí Hrona, voda z južných svahov odteká riekou Krupinica do Ipľa. Na vrchol nevedie značený chodník.
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s nižšou vegetáciou a malých odlesnených častí možno vidieť okolité vrchy Javoria, pri dobrých podmienkach tiež Štiavnické vrchy, Vtáčnik, Kremnické vrchy, Veľkú Fatru, Nízke Tatry, Poľanu a Ostrôžky.
Prístup.
Na vrchol nevedie značený turistický chodník, preto prístup je možný lesom z okolitých sídiel.

</doc>
<doc id="680558" url="https://sk.wikipedia.org/wiki?curid=680558" title="Lucia Kubošová">
Lucia Kubošová



</doc>
<doc id="680560" url="https://sk.wikipedia.org/wiki?curid=680560" title="Schöngrabern">
Schöngrabern



</doc>
<doc id="680562" url="https://sk.wikipedia.org/wiki?curid=680562" title="BM-30 Smerč">
BM-30 Smerč

BM-30 Smerč alebo 9K5830 Smerč () je ťažký salvový raketomet vyvinutý v 80. rokoch 20. storočia v Sovietskom zväze. Je určený na ničenie plošných cieľov, živej sily a ľahko pancierovanej techniky na vzdialenosť 20 až 90 km.
Označenie "smerč" (rus. смерч) znamená smršť.
Vznik a vývoj.
Dňa 16. decembra 1976 vydal Ústredný výbor Komunistickej strany Sovietskeho zväzu a Rada ministrov ZSSR vyhlášku o začatí výskumu a vývoja salvového raketového systému Smerč. Vývojom bol poverený štátny výskumno-výrobný podnik Splav. Systém, ktorého súčasťou bolo bojové vozidlo 9A52 na podvozku 79111, bol prijatý do služby v Sovietskej armáde koncom roku 1987. V roku 1989 bola zavedená druhá verzia systému Smerč s bojovým vozidlom 9A52-2 a dopravno-nakladacím vozidlom 9T234-2.
Od roku 2014 ho v ruských ozbrojených silách nahrádza systém 9A52-4 Tornado.
Konštrukcia.
Salvový raketový systém 9K58 Smerč pozostáva z:
Bojové vozidlo 9A52-2 je postavené na štvornápravovom podvozku MAZ-543M. Vozidlá poháňa 12-valcový 4-taktný dieselový motor D12A-525A s výkonom 525 koní. Na bojovom vozidle je dvanásťhlavňový raketomet, ktorý používa rakety 9M55 a 9M528 o kalibru 300 mm. Hlavica má hmotnosť 243 kg. Dostrel týchto rakiet s váhou 800 kg a dĺžkou 7,6 metra je až deväťdesiat kilometrov.
300 mm rakety systému Smerč majú klasické aerodynamické usporiadanie a sú vybavené účinným motorom na tuhé palivo. Dostrel Smerču je 20 až 90 km. Charakteristickým znakom rakiet je systém riadenia letu, ktorý koriguje trajektóriu letu pomocou plynodynamických kormidiel. Vďaka použitiu tohto systému sa presnosť zásahov na dlhé vzdialenosti zvýšila 2-násobne.
Typy rakiet.
Transportno-nakladacie vozidlo 9T234-2 na štvornápravovom podvozku MAZ-543A a rovnako ako u bojového vozidla ho poháňa dieselový motor D12A-525A. Toto vozidlo má žeriavové vybavenie a nesie dvanásť rakiet. Proces nabíjania odpaľovacieho zariadenia je mechanizovaný a trvá do 36 minút.
Používatelia.
Súčasní používatelia.
V roku 2022 používali systém ozbrojené zložky nasledovných štátov:

</doc>
<doc id="680563" url="https://sk.wikipedia.org/wiki?curid=680563" title="Zóilos z Argosu">
Zóilos z Argosu

Zóilos () bol starogrécky sochár.
Sochár Zóilos z Argosu a aténsky sochár Theotimos zhotovili ženskú sochu, ktorá bola venovaná Poseidónovi a Amfitrite na ostrove Ténos. Z tejto sochy sa zachoval len poškodený podstavec s fragmentárnym nápisom a signatúry umelcov: 
- text v starogréčtine "Hranaté zátvorky v starogréckom texte dopĺňajú medzery (lacunae) a označujú písmená, ktoré sú nečitateľné alebo úplne stratené."
Nápis podľa typu písma datujú do rozhrania 2. a 1. stor. pred Kr.

</doc>
<doc id="680564" url="https://sk.wikipedia.org/wiki?curid=680564" title="Fínske národné futbalové mužstvo">
Fínske národné futbalové mužstvo

Fínske národné futbalové mužstvo reprezentuje Fínsko na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA.
História.
Futbalový zväz bol založený v roku 1907. Fínsko sa nikdy nekvalifikovalo na Majstrovstvá sveta vo futbale. Na Majstrovstvách Európy vo futbale sa predstavili raz a to na ME 2020. Na turnaji v konkurencii Dánska, Ruska a Belgicka dokázali získať tri body za víťazstvo 1:0 nad Dánskom no s turnajom sa lúčili v skupinovej fáze.

</doc>
<doc id="680566" url="https://sk.wikipedia.org/wiki?curid=680566" title="Gibraltárske národné futbalové mužstvo">
Gibraltárske národné futbalové mužstvo

Gibraltárske národné futbalové mužstvo reprezentuje Gibraltár na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA.
História.
Futbal na Gibraltári sa hral už v 20. storočí no členom UEFA a FIFA sa stali v roku 2014 respektíve 2016. Prvý oficiálny zápas odohrali 19. novembra 2013 proti Slovensku a zrodila sa prekvapivá remíza 0:0. Gibraltár sa zatiaľ zúčastnil štyroch kvalifikácii (dve na MS, dve na ME) no zatiaľ vždy skončili na poslednom mieste. V Lige národov UEFA sa im podarilo postúpiť z D-divízie do C-divízie.

</doc>
<doc id="680569" url="https://sk.wikipedia.org/wiki?curid=680569" title="David Kozma">
David Kozma

David Kozma, prezývaný „Pink Panther“ (* 13. august 1992, Karviná, Česko) je český profesionálny bojovník zmiešaných bojových umení (MMA) súťažiaci vo welterovej váhe (do 77 kg) aktuálne pôsobiaci v organizácii Oktagon MMA. 
Osobný život.
Od siedmich do sedemnástich rokov sa venoval džudu. Po úprave pravidiel v džude prestúpil na MMA, ktoré mu vyhovovali viac.
Hoci je profesionálnym zápasníkom, privyrába si ako nočný strážca. Tvrdí, že sa v uliciach nikdy nebil a zápasy berie ako súťaženie.
Svoju prezývku má už od mala. Rád totiž nosil ružovú farbu a bol - podľa svojich slov - „šampónik“.

</doc>
<doc id="680570" url="https://sk.wikipedia.org/wiki?curid=680570" title="Warner Bros. Entertainment">
Warner Bros. Entertainment



</doc>
<doc id="680573" url="https://sk.wikipedia.org/wiki?curid=680573" title="DC Entertainment">
DC Entertainment



</doc>
<doc id="680575" url="https://sk.wikipedia.org/wiki?curid=680575" title="Lurdská jaskyňa">
Lurdská jaskyňa

Lurdská jaskyňa alebo Máriánska jaskyňa je názov mariánskych jaskýň, ktoré sú replikami Jaskyne Massabielle, ktorá sa nachádza vo francúzskom pútnickom mesta Lurdy. Práve v tejto jaskyni sa Bernadette Soubirousovej dňa 11. februára 1858 zjavila Panna Mária.
Na mieste mariánskych zjavení zdobí jaskyňu socha Panny Márie Lurdskej, ktorej originál vytvoril Joseph-Hugues Fabisch v roku 1864 podľa Bernadetinho rozprávania. V jaskyni je tiež umiestnený oltár. Na mieste zjavenia a to priamo vyhĺbením do Massabielskej skaly bol postavený prvý kostol - nazývaný Krypta, ktorý bol vysvätený už 20. mája 1866 počas omše celebrovanej biskupom a za účasti tisícov pútnikov, aj samotnej Bernadetty. Neskôr bol na vrchole skaly vybudovaný väčší kostol - Bazilika Nepoškvrneného počatia, ktorá bola vysvätená v roku 1873. 
Lurdské jaskyne sú väčšinou umiestnená pri kaplnke alebo pri kostole. Často býva umiestnená v kláštore. V roku 1874 dal Pius IX. postaviť vo Vatikáne kópiu jaskyne Massabielle. Následne sa začali stavať lurdské jaskyne v mnohých krajinách, na uctenie Panny Márie Lurdskej.
Vatikán v roku 1907 pridelil toto zjavenie v liturgickom kalendári na 11. február. To spustilo ďalšiu vlnu vybudovania lurdských jaskýň. Ďaľšia vlna lurdských jaskýň nastala, keď bola Bernadette Soubirousová blahorečená v roku 1925. Potom v roku 1933, keď bola kanonizovaná.
Po druhej svetovej vojne žačala prekvitať oddanosť k Panne Márii, keď mnohí boli Márii vďační za jej ochranu počas vojnových rokov. Dalšia vlna nastala po roku 1950, keď v tomto roku pápež Pius XII. vyhlásil mariánsku dogmu Nanebovzatia Panny Márie.
Lurdské jaskyne vo svete.
Lurdské jaskyne sa nachádzajú v týchto krajinách:

</doc>
<doc id="680576" url="https://sk.wikipedia.org/wiki?curid=680576" title="Kozorožec kaukazský">
Kozorožec kaukazský

Kozorožec kaukazský (iné názvy: kozorožec hruborohý, staršie: tur kaukazský; lat. "Capra caucasica") je druh z rodu koza ("Capra"). Staršie sa zaraďoval ako poddruh kozorožca vrchovského, a to pod názvom "Capra ibex caucasica".
V užšom zmysle je kozorožec kaukazský druh, ktorý obýva len západ Veľkého Kaukazu. V širšom zmysle je kozorožec kaukazský druh zahŕňajúci aj kozorožca dagestanského. V rámci kozorožca kaukazského v širšom zmysle zodpovedá kozorožec kaukazský v užšom zmysle poddruhu "Capra caucasica caucasica", ktorý sa po slovensky označuje buď rovnako ako druh alebo názvom kozorožec kaukazský [alebo hruborohý] západný. 
Tento článok sa zaoberá len kozorožcom kaukazským v užšom zmysle. O kozorožcovi dagestanskom pozri samostatný článok.
Výskyt a počet.
Vyskytuje sa v západnej časti Veľkého Kaukazu. Divo žijúca populácia sa odhaduje na 3 000 až 4 000 jedincov.
Poddruhy.
Pozri v článku Capra (rod).
Opis.
Samce kozorožca kaukazského v kohútiku merajú od 95 do 109 cm a vážia od 65 do 100 kg, dĺžka tela je od 150 do 165 cm. Samice v kohútiku merajú od 78 do 90 cm a vážia od 50 do 60 kg, dĺžka tela je od 120 do 140 cm. Dĺžka chvosta pri oboch pohlaviach je 10 až 14 cm. Samce majú na brade malú briadku.
Obe pohlavia majú rohy, u samcov sú omnoho väčšie. V porovnaní s ostatnými kozorožcami, sú rohy rohy samcov relatívne krátke, ale najhrubšie. Merajú od 66 do 74 cm, vo výnimočných prípadoch až 81 cm. V najširšom mieste sú hrubé 29 až 32 cm, čo môže byť vyše 30% celkovej dĺžky rohu. Každý roh môže vážiť 1,8 kg. Rohy samíc sú tenké a relatívne slabé, ich dĺžka vzácne presahuje 30 cm.
Sfarbenie srsti je hrdzavo šedé až gaštanové, boky sú svetlejšie. Končatiny sú tmavohnedé. Počas zimy je srsť hnedosivá, pri starších jedincoch je ešte svetlejšia. Zhadzovanie zimnej srsti začína v marci a trvá až do polky júna. Zimná srsť rastie od septembra do konca októbra.
Spôsob života a správanie.
V lete sa živí hlavne trávami a rôznymi inými rastlinami. Potravu väčšinou konzumuje ráno a večer, počas poludnia odpočíva. Denne dokáže kvôli potrave prejsť vzdialenosť 20 km. V zime sa živí listami kríkov a stromov, ktoré konzumuje počas celého dňa, no nepohrdne ani lišajníkom bradatcom obyčajným či ihličím jedle. Jeho predátormi sú vlky a rysy, podľa niektorých zdrojov možno aj medvede, orly skalné a bradáne žltohlavé. V minulosti boli jednými z najdôležitejších predátorov aj leopardy, ktoré sú však v súčasnosti na Kaukaze veľmi vzácne. Počas leta koexistuje s kamzíkom vrchovským. Je to spoločenský druh tvoriaci stáda, ktorých veľkosť sa počas roka výrazne mení. Od mája do novembra žijú samce vo vyšších polohách a oddelene od samíc a mláďat.
Obdobie párenia, počas ktorého kozorožce migrujú do nižších polôh, trvá od konca novembra do začiatku januára. Počas tohto obdobia sa stáda miešajú a môžu dosahovať počtu vyše 500 jedincov. Samce zvádzajú agresívne súboje o samice.
Gravidita trvá od 150 do 160 dní. Samice rodia väčšinou jedno, niekedy aj dve, priemerne 3,5 až 4,2 kg vážiace mláďatá, o ktoré sa starajú bez pomocí samcov. V zajatí sa samice rozmnožujú aj každý rok, čo je v prírode vzácne.
Mláďatá začínajú konzumovať trávu okolo prvého mesiaca, odstavené od mlieka sú však až po troch mesiacoch. Aj keď obe pohlavia pohlavne dospievajú v druhom roku, samce sú pripravené na párenie v štvrtom až piatom roku života. V prírode sa kozorožec kaukazský dožíva približne 10 až 12, vo vzácnych prípadoch 15 až 16 rokov. V zajatí to môže byť až 19 rokov.
Rozšírenie.
Vyskytuje sa v Rusku a Gruzínsku.
Obýva alpínske lúky, skalnaté svahy a horské lesy v nadmorských výškach od 800 do 4 200 metrov. Veľkosť areálu rozšírenia je len okolo 4 500 metrov štvorcových, čím patrí k najmenším spomedzi kopytníkov.
Ohrozenie a ochrana.
Na červenom zozname IUCN je kozorožec kaukazský zaradený medzi „ohrozené“ druhy. Najväčšími hrozbami sú pytliactvo a konkurencia o potravu s domestikovaným dobytkom. Trend populácie je klesajúci.
Na Slovensku je kozorožec kaukazský chovaný už od roku 1977 v bojnickej zoo. Je to nateraz najdlhšie trvajúci kontinuálny chov akéhokoľvek druhu kozorožcov v slovenských zoo.
Zvieratá z bojnického chovu sa krátko objavili v súkromných chovoch Zverex Zázrivá, Zveropark Revišťský Podzámok a privátnych chovateľov.

</doc>
<doc id="680577" url="https://sk.wikipedia.org/wiki?curid=680577" title="Bernadetta Soubirousová">
Bernadetta Soubirousová



</doc>
<doc id="680579" url="https://sk.wikipedia.org/wiki?curid=680579" title="Ľaliovník tulipánokvetý">
Ľaliovník tulipánokvetý

Ľaliovník tulipánokvetý (lat. "Liriodendron tulipifera") je opadavý strom z rodu ľaliovník ("Liriodendron") z čeľade magnóliovité ("Magnoliaceae").
Ľaliovníky sú veľmi staré dreviny. Fosílne ľaliovníky sú známe z kriedových útvarov v Severnej Amerike a na Sachalíne, v paleogéne rástli aj v Európe. Dodnes sa však zachovali len dva druhy, ľaliovník tulipánokvetý a ľaliovník čínsky ("Liriodendron chinense").
Etymológia.
Rodové meno "Liriodendron" je odvodené z gréckeho slova leirion, čo znamená ľaliu.
Opis.
Ľaliovník tulipánokvetý je vysoký strom (rekordne až 60 m) s kužeľovitou korunou.
Ľaliovník má striedavé opadavé listy, na konci široko uťaté a vyrastajúce do dvoch lalokov na každej strane. Listy sú 10 až 20 cm dlhé, svetlozelené, na spodnej starne sivasté, v jeseni intenzívne zlatožlté.
Koncové kvety sú jednotlivé, zvončekovité až 6 cm v priemere a majú tri kališné lístky a šesť korunných lupienkov, ktoré sa líšia farbou od svetlo žltozelenej na okraji po tmavooranžový pás v strede.
Tyčiniek je veľa, rovnako ako plodolistov, ktoré sú strechovito usporiadané, takže plodstvo, ktoré sa z nich vyvinie, sa podobá na šišky ihličnatých drevín, dlhých až do 8 cm. Plodmi sú jednosemenné krídlaté nažky.
Ľaliovník kvitne od apríla do júna v závislosti od polohy a poveternostných podmienok. Doba kvitnutia každého stromu sa pohybuje od 2 do 6 týždňov v závislosti od veľkosti, veku a počtu kvetov na strome. Úspešné opelenie musí nastať ihneď po otvorení kvetov, zvyčajne do 12 až 24 hodín. Najdôležitejším opeľovačom je hmyz.
Ľaliovník zvyčajne vytvára prvé kvety vo veku 15 až 20 rokov a môže pokračovať v produkcii až 200 rokov.
Semená ľaliovníka dozrievajú od začiatku augusta na severe do konca októbra na juhu. Ľaliovník je veľmi plodný strom a veľké úrody sa vyskytujú takmer ročne. Na najpriaznivejších stanovištiach vyprodukuje strom s priemerom do 50 cm až 3 250 šišiek s 29 000 zdravými semenami. V prirodzenom prostredí si semená ľaliovníka zachovávajú klíčivosť po dobu od 4 do 7 rokov.
Rozšírenie.
Pôvodný areál ľaliovníka tulipánokvetého sa rozprestiera na území medzi dnešnými štátmi Massachusetts, Wisconsin, Florida a Missouri. Pozoruhodné boli najmä jeho porasty v pohorí Allegheny.
Ľaliovníky patria medzi prvé včasné importy z Nového sveta; prvá introdukcia do Európy sa uskutočnila v roku 1663.
Ekológia.
Ľaliovník tulipánokvetý rastie vo svojom pôvodnom areáli v listnatých lesoch, na bohatých kyprých pôdach v riečnych údoliach.
Vzhľadom na široké geografické rozšírenie, ľaliovník rastie v rôznych klimatických podmienkach. Od extrémne nízkych teplôt v hornej časti štátu New York, s priemernou januárovou teplotou -7,2 °C, až po takmer zimy bez mrazov na Floride, s priemernou januárovou teplotou 16,1 °C. V oblastiach výskytu sa zrážky pohybujú od 760 mm do viac ako 2 030 mm.
Na severnom okraji svojho výskytu sa ľaliovník zvyčajne nachádza v údoliach v nadmorských výškach do 300 m, v Apalačských vrchoch do nadmorskej výšky 1370 m.
V údoliach a na lepšie odvodnených pôdach pobrežnej nížiny sa ľaliovník tulipánokvetý vyskytuje v spoločenstve s tisovcom dvojradovým ("Taxodium distichum"), javorom červeným ("Acer rubrum") a borovicou "Pinus taeda".
V Apalačských vrchoch jeho prirodzené spoločenstvo tvorí agát biely ("Robinia pseudoacacia"), borovica hladká ("Pinus strobus"), jedľovec kanadský ("Tsuga canadensis"), dub červený, jaseň americký ("Fraxinus americana"), buk veľkolistý ("Fagus grandifolia") a javor cukrový ("Acer saccharum").
Čisté porasty ľaliovníka zaberajú len malé percento celkovej pôdy, ale zvyčajne sa nachádzajú na lokalitách s najväčšou produkciu dreva.
Rast semenáčov počas prvého roka sa na najlepších stanovištiach pohybuje do 30 cm. Po druhom roku sa ich rast zrýchľuje a na konci 5. roku môžu byť stromy vysoké 3 až 5,5 m. Rekordne bola u 11-ročného jedinca zaznamenaná výška 15,2 m.
Vegetatívne výhonky ľaliovníka vznikajú hlavne z existujúcich spiacich púčikov, ktoré sa nachádzajú v blízkosti odumretých konárov, na kmeňoch v blízkosti pôdy a na pňoch. Ich počiatočná rýchlosť rastu výrazne prevyšuje rýchlosť rastu mladých sadeníc.
Význam a využitie.
Drevo ľaliovníkov je veľmi cenné. Je jadrové a starnutím stromu tmavne. Najčastejšie sa využíva na výrobu nábytkových dielov, dyhy a preglejky. Kvôli vysokej výnosnosti na hektár, má tiež potenciál ako palivové drevo.
Ľaliovník tulipánokvetý je veľmi významný aj pre včelárstvo. Za jednu sezónu 20. ročný strom vyprodukuje asi 3,6 kg nektáru, čo sa rovná 1,8 kg medu. Semená ľaliovníka slúžia tiež ako zdroj potravy pre voľne žijúce živočíchy; prepelice, pinky a veveričky.
Ľaliovník tulipánokvetý je drevina mimoriadnej sadovníckej hodnoty pre veľké parky.
Hrozby a choroby.
Ľaliovník tulipánokvetý je v porovnaní s mnohými inými komerčne významnými druhmi drevín menej poškodzovaný patogénmi. Zatiaľ čo viac ako 30 druhov škodcov ľaliovník napáda, iba 4 druhy sa považujú za významné.
Z polokrídlovcov je to "Toumeyella liriodendri", ktorý sa živí sacharózou rozvádzanou lykovými pletivami, čím oslabuje najmä mladé jedince.
Chrobák "Odontopus calceatus" sa živí púčikmi a listami hostiteľa a ohniská výskytu sa môžu rozšíriť aj do veľkých plôch.
Motýľ "Euzophera ostricolorella" napáda lykové pletiva na báze stromu a vytvára tak vstupné miesta pre hniloby.
Napadnutie chrobákmi "Corthylus columbianus" nezabíja priamo strom, ale znehodnocujú jeho drevo.

</doc>
<doc id="680580" url="https://sk.wikipedia.org/wiki?curid=680580" title="Medvedia výšina">
Medvedia výšina

Medvedia výšina () je vrch Cerovej vrchoviny. Leží nad obcou Nová Bašta, približne juhovýchodne od Fiľakova.
Poloha.
Masív sa nachádza na južnom okraji strednej časti pohoria, v geomorfologickom podcelku Hajnáčska vrchovina. Leží v Banskobystrickom kraji, na hranici okresov Lučenec a Rimavská Sobota a zasahuje na katastrálne územie obce Šiatorská Bukovinka a Nová Bašta. Vrch je situovaný v blízkosti štátnej hranice a najbližšími sídlami sú usadlosti na južnom úbočí v Maďarsku. Zo slovenských sídiel sú východným smerom ležiace Tachty, Večelkov a Nová Bašta, severným Radzovce a severozápadným Šiatorská Bukovinka. Patrí do Chránenej krajinnej oblasti Cerová vrchovina.
Opis.
Medvedia výšina je rozsiahly plochý masív, ktorý okrem východného úpätia klesá len pozvoľne. Západným smerom sa nachádza hrad Šomoška a nad ním vrch Šiator () i dominantný Karanč (), severným smerom leží Monica () a Dunivá hora (), východným Borievka () a Teplý vrch () a južným Salgó (). Východné svahy odvodňujú prítoky riečky Gortva do Rimavy, juhozápadné Bukovinský potok do Suchej v povodí Ipľa. Vrcholovou plošinou vedie značený chodník zo Šiatorskej Bukovinky.
Výhľady.
Plochý vrchol, navyše pokrytý súvislým lesným porastom, neumožňuje rozhľad. Z lokalít bez vyššej vegetácie je vidieť okolité vrchy Cerovej vrchoviny, ojedinele pri dobrých podmienkach tiež Javorie, Nízke Tatry, Poľanu, Ostrôžky a Stolické vrchy, južným smerom sú viditeľné viaceré horstvá v Maďarsku.
Prístup.
Vrcholovou plošinou vedie značený turistický chodník, z veľkej časti kopírujúci hraničnú čiaru.

</doc>
<doc id="680581" url="https://sk.wikipedia.org/wiki?curid=680581" title="Africký pohár národov 2006">
Africký pohár národov 2006

Africký pohár národov 2006 bol 25. ročníkom Afrického poháru národov medzinárodného futbalového turnaja pre národné tímy pod hlavičkou Konfederácie afrického futbalu. Turnaj sa hral v Egypte od 20. januára do 10. februára 2006. Obhajcom titulu bolo .
Víťazom turnaja sa stal , ktorý vo finále zdolal . Na treťom mieste skončila .

</doc>
<doc id="680582" url="https://sk.wikipedia.org/wiki?curid=680582" title="Capra caucasica">
Capra caucasica



</doc>
<doc id="680583" url="https://sk.wikipedia.org/wiki?curid=680583" title="Kozorožec kaukazský západný">
Kozorožec kaukazský západný



</doc>
<doc id="680584" url="https://sk.wikipedia.org/wiki?curid=680584" title="Dunivá hora">
Dunivá hora

Dunivá hora () je vrch Cerovej vrchoviny. Leží nad obcou Nová Bašta, približne juhovýchodne od Fiľakova.
Poloha.
Masív sa nachádza na juhu strednej časti pohoria, v geomorfologickom podcelku Hajnáčska vrchovina. Leží v Banskobystrickom kraji, v okrese Rimavská Sobota a v katastrálnom území obce Nová Bašta. Vrch je situovaný v blízkosti štátnej hranice a najbližšími sídlami sú východným smerom ležiace Tachty, Večelkov, Nová a Stará Bašta, severozápadne ležia Radzovce a západne Šiatorská Bukovinka. Patrí do Chránenej krajinnej oblasti Cerová vrchovina.
Opis.
Dunivá hora je súčasťou rozsiahleho plochého masívu v južnej časti pohoria. Severným a západným smerom sa terén zvažuje len veľmi pozvoľne do náhornej plošiny, no južným a východným smerom sú svahy strmé. Východným smerom susedí Borievka () a Pastvisko (), severne sa nachádza Pohanský hrad () a Monica (), západne Šiator () a dominantný Karanč () a južným smerom Medvedia výšina () a Cerina (). Vrch patrí do povodia rieky Rimava; severovýchodné svahy odvodňuje Malý potok, juhovýchodné potok Čoma, oba do riečky Gortva. Na vrchol nevedie značený chodník.
Výhľady.
Z veľkej časti odlesnený vrchol umožňuje obmedzený rozhľad. Z lokalít bez vyššej vegetácie je vidieť okolité vrchy Cerovej vrchoviny, pri dobrých podmienkach tiež Javorie, Nízke Tatry, Poľanu, Ostrôžky a Stolické vrchy, južným smerom sú viditeľné viaceré horstvá v Maďarsku.
Prístup.
Na vrchol nevedie značený turistický chodník, preto prístup je možný z okolitých sídiel. Na neďalekú samotu vedie poľná cesta, ktorá uľahčuje dostupnosť Dunivej hory.

</doc>
<doc id="680585" url="https://sk.wikipedia.org/wiki?curid=680585" title="Úkladný jarok">
Úkladný jarok

Úkladný jarok je potok v regióne Pohronie na území obcí Lutila, Bartošova Lehôtka a Stará Kremnička v okrese Žiar nad Hronom v Banskobystrickom kraji. Nachádza sa v geomorfologickom celku Kremnické vrchy, v geomorfologickom podcelku Jastrabská vrchovina. Je pravostranným prítokom Kremnického potoka v povodí Hrona má dĺžku . Je vodným tokom IV. rádu.
Prameň.
Pramení na území obce Lutila v severovýchodnej časti lesného extravilánu v lese "Slobodné" v .
Opis toku.
Od prameňa preteká južným smerom lesným extravilánom, v tvorí malú lesnú vodnú nádrž, sleduje obecnú hranicu medzi obcami Lutila a Bartošova Lehôtka a od trojchotárnika v obecnú hranicu medzi obcami Lutila a Stará Kremnička, pravým brehom obmýva vrch "Kmotrina skala" s , v vteká na územie obce Stará Kremnička, pravým brehom obmýva les "Nad Úkladmi", pred svojim zaústením v podteká cestu zo Starej Kremničky do Bartošovej Lehôtky, ústi na území obce Stará Kremnička do Kremnického potoka v ako jeho pravostranný prítok v povodí Hrona. Vodný tok "Úkladný jarok" nemá významnejšie prítoky.
Pôvod názvu.
Motivantom názvu vodného toku "Úkladný jarok" na území obcí Lutila, Bartošova Lehôtka a Stará Kremnička v období pomenovacieho procesu bol les "Nad Úkladmi" v blízkosti vodného toku s významom "nástraha, niečo nastrojené na škodu iného, alebo pravdepodobnejšie priestor nadmerného uloženia nežiaducich potočných sedimentov". Z toponyma "Nad Úkladmi" rozšírením o formant "-ný" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z prídavného mena a z podstatného mena v podobe "Úkladný jarok" ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Úkladný jarok" bol štandardizovaný v roku 1986. V priestore slovenskej hydronymie potokov hydronymum "Úkladný jarok" je jedinečným hydronymom (apríl 2022).

</doc>
<doc id="680586" url="https://sk.wikipedia.org/wiki?curid=680586" title="Zlatý pohár CONCACAF 2007">
Zlatý pohár CONCACAF 2007

Zlatý pohár CONCACAF 2007 bol 9. ročníkom Zlatého pohára CONCACAF a 19. ročníkom kontinentálnych majstrovstiev, medzinárodného futbalového turnaja pre národné tímy pod hlavičkou CONCACAF. Turnaj sa hral v USA od 6. do 24. júna 2007. Obhajcom titulu boli .
Víťazom turnaja sa stali , ktoré obhájili titul. Vo finále zdolali Mexiko 2:1.
Kvalifikované tímy.
Na turnaji sa predstavilo 12 tímov. Guadeloupe zažili debut na tomto turnaji.

</doc>
<doc id="680587" url="https://sk.wikipedia.org/wiki?curid=680587" title="Manoheptulóza">
Manoheptulóza

Manoheptulóza je heptóza, monosacharid so siedmimi atómami uhlíka, a ketóza, keďže obsahuje ketónovú skupinu. Sacharidový alkohol od manoheptulózy sa nachádza napríklad v avokáde a nazýva sa perzeitol. Prírodne vyskytujúci sa enantiomér manoheptulózy je -manoheptulóza.
Výskyt v prírode.
Manoheptulóza sa prirodzene vyskytuje v lucerne, avokádach, prvosienke bezbyľovej i prvosienke jarnej. Heptózy môžu tvoriť viac ako desatinu sušiny pletiva zo stromu avokáda. Aj keď sa predpokladalo, že tento sacharid vzniká počas fotosyntézy, presná biologický dráha syntézy manoheptulózy nebola známa až do roku 2002. Tak ako ostatné sacharidy, i manoheptulóza je v rastlinách prenášaný floémom.
Inhibícia hexokináz.
Manoheptulóza je kompetitívny a nekompetitívny inhibítor hexokinázy a jej príbuzného pečeňovému izozýmu glukokinázy. Inhibíciou enzýmu hexokinázy zastavuje fosforyláciu glukózy, prvého kroku základnej metabolickej dráhy, glykolýzy. Kvôli tomu je inhibovaný rozklad glukózy. 
Kvôli jej účinkom na inhibíciu glykolýzy "in vitro" bola manoheptulóza skúmaná ako nové nutraceutikum na udržiavanie váhy pre psov. Aj keď manoheptulóza by mala ovplyvňovať energetický balans dospelých psov, nezávisle na množstve manoheptulózy a fyzickej aktivite z výskumom nevyplýva, či u psov značne ovplyvňuje energetický výdaj.
Inhibícia vylučovania inzulínu.
Bolo ukázané, že manoheptulóza inhibuje vylučovanie inzulínu z pankreasu. Táto inhibícia nastáva kvôli inhibícii glykolýzy v prítomnosti manoheptulózy (pretože sa netvorí glukóza-6-fosfát), takže nenastáva zvýšenie hladiny ATP, ktorá je nutná na uzatvorenie KATP kanálov beta buniek pankreasu, čím dochádza k zníženiu príjmu vápnika a sekrécie inzulínu.

</doc>
<doc id="680588" url="https://sk.wikipedia.org/wiki?curid=680588" title="Liriodendron tulipifera">
Liriodendron tulipifera



</doc>
<doc id="680590" url="https://sk.wikipedia.org/wiki?curid=680590" title="Neuveriteľný Hulk">
Neuveriteľný Hulk

Neuveriteľný Hulk (v anglickom origináli "The Incredible Hulk") je americký akčný film z roku 2008, ktorý natočil režisér Louis Leterrier podľa komiksovej predlohy o Hulkovi. V hlavnej úlohe Bruca Bannera, vedca, ktorý bol pri pokusoch ožiarený gama radiáciou a počas zlosti sa premení na veľké, zelené nebezpečné monštrum, sa predstavil Edward Norton. Jedná sa o druhý celovečerný film z filmovej série Marvel Cinematic Universe.
Obsadenie.
Lou Ferrigno nadaboval niekoľko slov, ktoré povedal Hulk, a zároveň sa vo filme objavil aj v cameo úlohe (strážnika na univerzite). V cameo úlohe sa predstavili aj Stan Lee (muž z Milwaukee otrávený limonádou) a Robert Downey Jr. ako Tony Stark/Iron Man.

</doc>
<doc id="680591" url="https://sk.wikipedia.org/wiki?curid=680591" title="Zoznam zvolených senátorov za Slovensko v parlamentných voľbách v roku 1920">
Zoznam zvolených senátorov za Slovensko v parlamentných voľbách v roku 1920

V prvých parlamentných voľbách v roku 1920, ktoré sa konali v Česko-Slovensku, bolo do jej hornej komory, senátu, zvolených 29 senátorov v rámci 4 volebných krajov, ktoré zaberali územie dnešného Slovenska. Na rozdiel od poslaneckej snemovne, kde bolo pasívne volebné právo od 30. roku života, do senátu mohol byť zvolený občan, ktorý v deň volieb dosiahol 45. rok života.

</doc>
<doc id="680592" url="https://sk.wikipedia.org/wiki?curid=680592" title="Lurdská jaskyňa (Hlboká cesta, Bratislava)">
Lurdská jaskyňa (Hlboká cesta, Bratislava)

Lurdská jaskyňa na Hlbokej ceste sa nachádza pár desiatok metrov od Kalvárie. Bola pôvodne kameňolomom, z ktorého bol ťažený kameň na mnohé miesta a stavby v blízkom a vzdialenom okolí. V roku 1892 grófka Gabriela Szapáry za pomoci bratislavským veriacich dala upraviť kameňolom a do výklenku jaskyne umiestniť sochu Panny Márie Lurdskej. Túto prvú sochu zakúpili a pre jaskyňu darovali dievčatá a robotníčky z bratislavskej textilnej továrne. Lurdská jaskyňa bola posvätená 15. septembra 1892. Za krátky čas sa stala obľúbeným miestom modlitieb kresťanov.
Pôvodná sadrová socha Panny Márie bola v roku 1946 nahradená novou, vytesanou z bieleho carrarského mramoru. Posvätená bola 1. mája 1946 biskupom Dr. Michalom Buzalkom. Novú sochu, presne podľa pôvodnej predlohy, vytesal z mramoru slovenský akademický sochár František Gibala.
Pri vstupe do areálu sa nachádza informačná tabuľa, kde sú informácie o jaskyni v 3 jazykoch (slovenčina, maďarčina a nemčina).
Počas dlhej histórie Lurdskej jaskyne veriaci z vďaky i ako prejav úcty a mnohých prosieb k Panne Márii umiestnili na priľahlé steny areálu vyše 4 000 pamätných ďakovných tabuliek.
Misijný kríž.
Pri vchode do areálu je umiestnený Misijný kríž. Sú na ňom zaznamenané misie, ktoré sa konali vo farnosti Kalvária - Bratislava.
V roku 1946 sa konali celobratislavské misie od 28. marca do 7. apríla. Viedli ich dvaja kňazi z františkánskeho a dominikánskeho rádu.
V roku 1997 sa konali Misie na Kalvárii. Ľudové misie u bratov dominikánov viedli redemptoristi.
V roku 2017 sa konali týždeň trvajúce misie – "Ľudové misie vo svetle Fatimy". Začali sa piatok svätou omšou a privítaním misionárov. Boli ukončené 13. októbra 2017 na deň stého výročia, posledného zjavenia, ktoré sa konalo vo Fatime. Konal sa sviečkový sprievod, procesia svetla a požehnanie misijného kríža. Misie viedli bratia redemptoristi spolu s laickími misionármi zo spoločenstiev Calvary a Rieka Života. Počas misií robila TV LUX záznamy svätých omší a misijných príhovorov. Následne odvysielala misijné príhovory vo svojom programe.
Sakrálne stavby pri Lurdskej jaskyni.
Nad Lurdskou jaskyňou sa nachádzajú tri:
Na polceste medzi Kalváriou a kostolom Panny Márie Snežnej sa nachádza Pieta s krížom z júna 1814. Pieta sa nachádza na ulici Na Kalvárii a vedľa Podhorského ulici. V roku 2014 dalo pietu zrekonštruovať Občianske združenie Petra v spolupráci s Farským úradom Panny Márie Snežnej Na Kalvárii. Slávnostne požehnanie Piety sa uskutočnilo 22. októbra 2014, požehnal ju Mons. Mario Giordana. Po slávnostnom požehnaní nasledovala ďakovná omša, ktorá sa konala v kostole Panny Márie Snežnej.
Neďaleko Lurdskej jaskyne sa na Kalvárskom vrchu nachádza Kalvária, pôvodné zastavenia kalvárie zo 17. storočia boli cielene zdevastované a zničené za komunistického režimu budovaním Pražskej ulice.

</doc>
<doc id="680593" url="https://sk.wikipedia.org/wiki?curid=680593" title="Iron Man 2">
Iron Man 2

Iron Man 2 je americký akčný film z roku 2010, ktorý natočil režisér Jon Favreau podľa komiksovej predlohy o Iron Manovi. V hlavnej úlohe Tonyho Starka, milionára, ktorý svoj železný, obrnený oblek využíva pre hrdinské účely a je slávnou celebritou, sa opäť predstavil Robert Downey Jr., ktorý si zahral aj v predchádzajúcom filme "Iron Man" (2008). Jedná sa o tretí celovečerný film z filmovej série Marvel Cinematic Universe.
Obsadenie.
V cameo roliach sa vo filme objavili aj Stan Lee, Elon Musk a Larry Ellison (zahrali si sami seba).

</doc>
<doc id="680595" url="https://sk.wikipedia.org/wiki?curid=680595" title="Fukóza">
Fukóza

Fukóza je hexózový deoxycukor. Nachádza sa v "N"-naviazaných glykánoch na cicavčích, hmyzích a rastlinných povrchoch buniek. Fukóza je základná podjednotka polysacharidu z morských rias, fukoidanu. 
Dva štruktúrne znaky odlišujú fukózu od ostatných hexóz prítomných u cicavcov: chýbajúca hydroxylová skupina na C6 pozícii, ktorá z fukózy robí deoxycukor, a jej -konfigurácia. -Fukóza je ekvivalentná 6-deoxy--galaktóze.
Fukóza sa štiepi z polymérov obsahujúcich fukózu pôsobením enzýmu známeho ako α-fukozidáza, ktorý sa nachádza v lyzozómoch.
-Fukóza má niekoľko potenciálnych aplikácií v kozmetike, farmaceutickom priemysle a v doplnkoch stravy.
Protilátky.
Predpokladá sa, že α(1→3) naviazané fukózy sú sacharidovým antigénom alergie spôsobenej IgE.
V glykánových štruktúrach obsahujúcich fukózu, teda fukozylovaných glykánoch, existuje fukóza ako koncová modifikácia alebo ako napojovací bod pre ostatné cukry. V ľudských N-naviazaných glykánoch tvorí fukóza najčastejšie α(1,6) väzbu na redukujúci uhlík β-"N"-acetylglukózamínu. Fukóza viazaná na neredukujúce konce α(1,2) galaktózy však tvorí H antigén, podštruktúru antigénov krvných skupín A a B.
Bolo preukázané, že fukozylácia protilátok znižuje viazanie na Fc receptor NK buniek, čím sa znižuje bunková cytotoxicita závislá na protilátkach. Afukozylované monoklonálne protilátky (protilátky bez fukózových jednotiek) boli teda dizajnované na podporu imunitného systému proti rakovinovým bunkám, a to tak, že sú produkované v bunkách, ktoré nadostatočne exprimujú enzým na fukozyláciu (FUT8), čím sa zvyšuje zabíjanie buniek "in vivo".

</doc>
<doc id="680596" url="https://sk.wikipedia.org/wiki?curid=680596" title="Thor (film)">
Thor (film)

Thor je americký akčný film z roku 2011, ktorý natočil režisér Kenneth Branagh podľa komiksov o Thorovi. V hlavnej úlohe korunného princa Asgardu, ktorý je poslaný do exilu na planétu Zem, sa predstavil Chris Hemsworth, ktorý si túto postavu zopakoval aj v nadväzujúcich filmoch ' (2013) a ' (2017). Jedná sa o štvrtý celovečerný film z filmovej série Marvel Cinematic Universe.
Obsadenie.
V ďalších úlohách sa predstavili aj Joseph Gatt, Joshua Cox a Douglas Tait ako traja Mrazivý obri. V cameo úlohách sa objavili: Stan Lee a J. Michael Straczynski obaja ako šoféri pick-upa, Jeremy Renner ako agent Clint Barton / Hawkeye a Samuel L. Jackson ako Nick Fury.

</doc>
<doc id="680597" url="https://sk.wikipedia.org/wiki?curid=680597" title="Golierovka slamomilná">
Golierovka slamomilná

 Golierovka slamomilná ("Stropharia rugosoannulata") je jedlá huba z čeľade golierovkovité ("Strophariaceae").
Klobúk je široký 5 až 15 cm, najprv zvonovitý, neskôr sa vyrovnáva. Lupene sú biele a neskôr tmavnú. Hlúbik je vysoký do 18 cm a hrubý 1 až 3 cm. Prsteň je hrubý.
Dá sa jednoducho pestovať v záhrade na substráte zo slamy alebo dreva. Nevyžaduje čistý alebo sterilný substrát a prítomnosť baktérií v substráte má priaznivý účinok na jej rast.

</doc>
<doc id="680598" url="https://sk.wikipedia.org/wiki?curid=680598" title="Stropharia rugosoannulata">
Stropharia rugosoannulata



</doc>
<doc id="680599" url="https://sk.wikipedia.org/wiki?curid=680599" title="Kozorožec dagestanský">
Kozorožec dagestanský

Kozorožec dagestanský alebo kozorožec hladkorohý (lat. "Capra cylindricornis") je druh z rodu koza ("Capra"). Niekedy sa považuje za poddruh kozorožca kaukazského, t.j. "Capra caucasica cylindricornis" (po slovensky: kozorožec dagestanský, kozorožec hladkorohý alebo kozorožec kaukazský východný).
Výskyt.
Vyskytuje sa vo východnej časti Veľkého Kaukazu. Divo žijúca populácia sa odhaduje na 23 000 jedincov.
Opis.
Samce kozorožca dagestanského v kohútiku merajú okolo 105 cm a vážia približne 140 kg, dĺžka tela je 190 cm. Samice v kohútiku merajú 85 cm a vážia 56 kg, dĺžka tela je 138 cm. Briadka samcov, ktorá v lete takmer úplne absentuje alebo je malá, dosahuje plnú dĺžku okolo 12 cm v štvrtom alebo piatom roku života.
Dĺžka rohov samcov je 70 až 90 cm, rohy samíc sú dlhé 20 až 22 cm.
Letná srsť je krátka a má hnedožltú farbu, pri chvoste a na končatinách je tmavšie. Zimná srsť samíc a mladých jedincov je podobná letnej, ale o niečo šedšia. U samcov je v zime tmavohnedá.
Spôsob života a správanie.
Živí sa rôznou vegetáciou, od bylín preferovaných na jar a v lete, po trávy, a listy stromov či kríkov na jeseň a v zime. Počas teplejších mesiacov konzumuje potravu ráno, večer a v noci, pričom poludňajšie horúčavy trávi odpočinkom v tieni. V zime sa zvykne pásť počas celého dňa, čo strieda s odpočívaním. Denne dokáže prejsť až 20 kilometrov a 1 000 výškových metrov. Jeho predátormi sú vlky a rysy. Dospelé samce zvyčajne obývajú vyššie polohy, na rozdiel od samíc s mláďatami, ku ktorým sa presúvajú počas obdobia párenia.
V období párenia, trvajúcom od konca novembra do začiatku januára, zvádzajú samce medzi sebou vášnivé súboje o samice. Staršie samce dokážu odplašiť mladých sokov pomocou zastrašujúcich póz a naháňania, strety s použitím rohov sú menej časté. U samcov podobnej veľkosti a veku sú súboje agresívnejšie, používajú pri nich svoje rohy a veľkou silou do seba narážajú hlavami, pokiaľ sa jeden nevzdá a zo skupiny neodíde. Samce si tiež počas ruje značia svoje teritóriá odstraňovaním kôry zo stromov a pachom.
Gravidita trvá od 160 do 165 dní. Samice v máji a júni rodia väčšinou jedno, v 3% prípadov dve, 3,4 až 4,1 kg vážiace mláďatá, ktoré sa dokážu s veľkou obratnosťou pohybovať po strmých svahoch už deň po narodení.
Mláďatá zvyčajne začínajú konzumovať trávu po prvom mesiaci, odstavené od mlieka sú však až po zhruba pol roku. Rastú relatívne pomaly, samice dosahujú plnú veľkosť vo veku 5, samce 10 až 11 rokov. Samice pohlavne dospievajú vo veku 2 rokov, ale v prírodných podmienkach sa rozmnožujú až vo veku 4 rokov. V prírode sa kozorožec dagestanský dožíva približne 15, v zajatí až 22 rokov.
Kozorožec dagestanský dokáže krížením sa s kozorožcom kaukazským alebo kozou domácou produkovať plodné potomstvo, aj keď v prírode sa to často nedeje.
Rozšírenie.
Vyskytuje sa v Rusku, Gruzínsku a Azerbajdžane.
Obýva horské oblasti v nadmorských výškach 800 až 4 000 metrov. Väčšina populácii sa vyhýba ľuďom a žije v nadmorských výškach nad 3 000 metrov. Rozšírenie sa na západnom okraji prekrýva s rozšírením kozorožca kaukazského.
Ohrozenie a ochrana.
Na červenom zozname IUCN je kozorožec kaukazský zaradený medzi „takmer ohrozené“ druhy. Najväčšími hrozbami sú pytliactvo a konkurencia o potravu s domestikovaným dobytkom. Trend populácie je stabilný.

</doc>
<doc id="680601" url="https://sk.wikipedia.org/wiki?curid=680601" title="Capra cylindricornis">
Capra cylindricornis



</doc>
<doc id="680602" url="https://sk.wikipedia.org/wiki?curid=680602" title="Kozorožec kaukazský východný">
Kozorožec kaukazský východný



</doc>
<doc id="680605" url="https://sk.wikipedia.org/wiki?curid=680605" title="Iron Man 3">
Iron Man 3

Iron Man 3 je americký akčný film z roku 2013, ktorý natočil režisér Shane Black podľa komiksov o Iron Manovi. V hlavnej úlohe Tonyho Starka, milionára, ktorý vo svojom ikonickom obrnenom obleku musí čeliť teroristickým hrozbám, sa opäť predstavil Robert Downey Jr., ktorý si Iron Mana zahral aj v predošlých filmoch "Iron Man" (2008) a "Iron Man 2" (2010). Jedná sa o siedmy celovečerný film z filmovej série Marvel Cinematic Universe a zároveň aj prvým filmom druhej fázy MCU.
Obsadenie.
V cameo úlohách sa vo filme objavili: Shaun Toub ako Jinsen, Stan Lee ako porotca v súťaži krásy a Mark Ruffalo ako Bruce Banner / Hulk.

</doc>
<doc id="680608" url="https://sk.wikipedia.org/wiki?curid=680608" title="Jana Graňáková">
Jana Graňáková



</doc>
<doc id="680612" url="https://sk.wikipedia.org/wiki?curid=680612" title="Kveta Kmotorková">
Kveta Kmotorková



</doc>
<doc id="680613" url="https://sk.wikipedia.org/wiki?curid=680613" title="Jozef Haľko ml.">
Jozef Haľko ml.



</doc>
<doc id="680614" url="https://sk.wikipedia.org/wiki?curid=680614" title="Zob vtáčí">
Zob vtáčí

Zob vtáčí () je druh z rodu zob ("Ligustrum") z čeľade olivovité ("Oleaceae"). Je to opadavý, v teplejších oblastiach aj vždyzelený ker, vzácne aj strom. Druh je prirodzene rozšírený v teplejších oblastiach celej Európy. Je to jediný druh z rodu, ktorý sa vyskytuje v Európe.
Názvy.
Slovenské názvy tohto druhu sú: zob vtáčí, zob vtačí, staršie: vtáčí/vtačí zob obyčajný; zastarano: "vtáčia zoba", "vtačízob obecný", "ptačízob obecný", "ptač(ac)í zob". Ľudové názvy sú: vtáčí/vtačí zob, zob; staršie: "zobačka", "ptáčí zobačka", "zimolýz", "samolýš", "birjučina", "bršlen", "bršlinia"
Opis.
Zob vtáčí je voľne rastúci ker 1 až 3 m vysoký, veľmi vzácne aj strom 5 až 6 m vysoký, bohato rozkonárený. Konáre má holé, olivovozelené, so svetlými, v mladosti okrúhlymi, neskôr podlhovastými lenticelami. Púčiky sú vajcovité, kužeľovité, kryté 4 až 6 šupinami. Šupiny sú spočiatku páperisté.
Zob vtáčí má protistojné listy, krátko stopkaté, stopky sú 3 až 10 mm dlhé, čepele sú jednoduché, kopijovité až obrátene vajcovité, končisté, na báze široko klinovité, celistvookrajové, 3 až 6 cm dlhé, na líci tmavozelené, na rube svetlejšie, na jeseň fialové.
Obojpohlavné kvety tvoria vrcholové 6 až 8 cm dlhé súkvetia, ktoré pripomínajú drobné metliny orgovánov. Kvety sú štvorpočetné, krátko stopkaté. Kalich je štvorzubý až skoro celistvý, pri okraji riasnatý, asi 1 mm dlhý, svetlozelený. Lievikovitá korunná rúrka je 5 mm dlhá, biela alebo zelenkastá. Tyčinky sú približne rovnako dlhé ako korunná rúrka. Semenník je dvojpuzdrový, čnelka tenká, blizna dvojlaločná. Kvitne v máji až júni.
Plodom je guľatá, čierna, lesklá bobuľa s priemerom 5 až 10 mm. Semená sú elipsoidné, hnedé, po 1 až 2 v každom puzdre.
Rozšírenie.
Zob vtáčí je prirodzene rozšírený v teplejších oblastiach celej Európy, na severe zasahuje aj do Švédska a Nórska. Jeho areál presahuje aj do severozápadnej Afriky (Maroko) a ďalej na východ až do západnej Ázie (Turecko, Irán, Arménsko, Azerbajdžan a Gruzínsko). Dobre naturalizovaný je aj v juhovýchodnej Austrálii, Južnej Afrike, na Azorských ostrovoch, na Novom Zélande, v USA a južnej Kanade.
Ekológia.
Zob vtáčí obľubuje teplomilné dúbravy, lesostepi, kroviny a lesné lemy. Rastie roztrúsene až hojne v listnatých lesoch na humóznych, čerstvo vlhkých, zvyčajne na vápno bohatších pôdach. Je odolný voči suchu aj nízkym teplotám.
Na Slovensku bol zaznamenaný jeho najvyšší výskyt v nadmorskej výške 893 m.
Zob vtáčí je považovaný za invazívny druh v Severnej a Južnej Amerike (Kanada, USA, Argentína, Brazília), Južnej Afrike, Austrálii a na Novom Zélande.
Význam a využitie.
Zob vtáčí je nenáročná drevina vhodná najmä pre tvarované živé ploty. Najlepšie sa rozmnožuje letnými bylinnými odrezkami.
V Spojených štátoch amerických zaznamenali otravy po zjedení väčšieho množstva bobúľ. Vtákom však neškodia a tie sa tiež najviac starajú o šírenie zobu po krajine.
Hrozby a choroby.
Kvety zoba vtáčieho poškodzujú z dvojkrídlovcov najmä larvy druhu "Placochela nigripes", z čeľade byľomorovité ("Cecidomyiidae"). Z roztočov ("Acari"), druh "Aculus ligustri" sa živý požieraním pletív spodnej strany listov, v dôsledku čoho listy začínajú hnednúť.
Z vošiek parazituje na listoch hostiteľa drobná voška "Myzus ligustri". Napadnuté listy sa následne deformujú a typicky rolujú v smere hlavnej listovej žily. Listy napadá aj hubový patogén "Puccinia isiacae".

</doc>
<doc id="680619" url="https://sk.wikipedia.org/wiki?curid=680619" title="Strážcovia Galaxie (film)">
Strážcovia Galaxie (film)

Strážcovia Galaxie v origináli "Guardians of the Galaxy" je americký akčný film z roku 2014, ktorý natočil James Gunn podľa komiksov o superhrdinskom tíme Strážcov Galaxie. V hlavnej úlohe je Chris Pratt (Star-Lord), ktorý udržiava pokope tým mimozemských vydedencov, aby spoločne dokázali uniknúť po krádeži mocného artefaktu, ktorý si túto postavu zahral neskôr aj v nadväzujúcich filmoch. Jedná sa o desiaty celovečerný film filmovej série Marvel Cinematic Universe.
Obsadenie.
Vo vedľajšej úlohe sa ukázal aj Josh Brolin ako Thanos. V cameo roli sa objavili: režisér filmu James Gunn ako jeden zo Saarkanov, Nathan Fillion ako hlas spoluvezňa, Rob Zombie ako hlas navigátora Plieniteľa, Tyler Bates ako pilot Plieniteľa, Seth Green ako hlas Howarda the Ducka a Stan Lee ako xandarianský muž.

</doc>
<doc id="680620" url="https://sk.wikipedia.org/wiki?curid=680620" title="Lazy (vrch v Cerovej vrchovine)">
Lazy (vrch v Cerovej vrchovine)

Lazy () je vrch Cerovej vrchoviny. Leží nad obcou Šiatorská Bukovinka, približne južne od Fiľakova.
Poloha.
Masív sa nachádza na južnom okraji strednej časti pohoria, v geomorfologickom podcelku Hajnáčska vrchovina. Leží v Banskobystrickom kraji, v okrese Lučenec a v katastrálnom území obce Šiatorská Bukovinka. Vrch je situovaný v blízkosti štátnej hranice a najbližším sídlom je na východnom úpätí situovaná Šiatorská Bukovinka a juhovýchodne ležiaca maďarská obec Somoskőújfalu. Patrí do Chránenej krajinnej oblasti Cerová vrchovina.
Opis.
Vrch leží v najvyššej časti pohoria, nad údolím potoka Belina. Ním, východným úpätím Lazov, vedie železničná trať Fiľakovo – Somoskőújfalu, ako aj cesta I/71 z Fiľakova do Salgótarjánu. Severne sa nachádza vrch Tri chotáre (), východne Šiator () a Monica (), južne Karanč () a západne Málnás-tető (). Masív patrí do povodia Ipľa; východné svahy odvodňuje potok Belina do riečky Suchá, voda zo západných odteká maďarským územím riečkou Dobroda. Na vrchol nevedie značený chodník.
Výhľady.
Vrchol pokrýva súvislý lesný porast, ktorý neumožňuje rozhľad. Z malých lokalít s redšou a nízkou vegetáciou je vidieť okolité vrchy Cerovej vrchoviny, ojedinele pri dobrých podmienkach tiež Javorie, Nízke Tatry, Poľanu, Ostrôžky a Stolické vrchy, južným smerom sú viditeľné viaceré horstvá v Maďarsku.
Prístup.
Na vrchol nevedie značený prístup, no hrebeňom po línii štátnej hranice vedie značený turistický chodník a východným úbočím chodník na Karanč.

</doc>
<doc id="680621" url="https://sk.wikipedia.org/wiki?curid=680621" title="Uhoľný potok (prítok Klastavského potoka)">
Uhoľný potok (prítok Klastavského potoka)

Uhoľný potok je potok v regióne Poiplie na území obce Baďan v okrese Banská Štiavnica v Banskobystrickom kraji. Nachádza sa v geomorfologickom celku Štiavnické vrchy, v geomorfologickom podcelku Sitnianska vrchovina. Je pravostranným prítokom Klastavského potoka a má dĺžku . Je vodným tokom V. rádu.
Prameň.
Pramení v na území obce Baďan v katastrálnom území "Klastava" na južnom svahu vrchu "Kamenný vrch" s , ktorého vrchol leží už na území susednej obce Beluj, v severovýchodnej časti lesného extravilánu.
Opis toku.
Od prameňa preteká juhojuhozápadným smerom lesným extravilánom cez územie do roka 1971 samostatnej obce Klastava, dnes časti obce Baďan, tento smer si zachováva počas celého svojho toku, pravým brehom obmýva samotu "Klastavský dvor", ľavým brehom obmýva les "Uhoľná", v priberá pravostranný prítok "Mikovský potok", poniže Klastavského mlyna v ústi do Klastavského potoka v povodí Belujského potoka (prítok Štiavnice) ako jeho ľavostranný prítok. Vodný tok "Uhoľný potok" má jediný významnejší prítok "Mikovský potok".
Pôvod názvu.
Motivantom názvu vodného toku "Uhoľný potok" na území obce Baďan v období pomenovacieho procesu bol les "Uhoľná", cez ktorý vodný tok preteká s významom pôvodná lokalita využívaná na tvorbu drevného uhlia. Produkcia drevného uhlia ako "jedného z produktov rozkladu dreva za vysokých teplôt bez prístupu alebo s obmedzeným prístupom vzduchu" mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach. Z toponyma "Uhoľná" rozšírením o formant "-ý" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z prídavného mena a z podstatného mena v podobe "Uhoľný potok" ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Uhoľný potok" bol štandardizovaný v roku 2008. V priestore slovenskej hydronymie potokov hydronymum "Uhoľný potok" nie je jedinečným hydronymom (apríl 2022).
Referencie.
 

</doc>
<doc id="680623" url="https://sk.wikipedia.org/wiki?curid=680623" title="Soví vrch (vrch v Cerovej vrchovine)">
Soví vrch (vrch v Cerovej vrchovine)

Soví vrch () je vrch Cerovej vrchoviny. Leží nad obcou Šurice, približne juhovýchodne od Fiľakova.
Poloha.
Masív sa nachádza v strednej časti pohoria, v geomorfologickom podcelku Hajnáčska vrchovina. Leží v Banskobystrickom kraji, v okrese Lučenec a v katastrálnom území obce Šurice. Najbližším sídlom je na severnom úpätí situovaná obec Šurice, východne leží Hajnáčka a juhovýchodne Stará Bašta. Patrí do Chránenej krajinnej oblasti Cerová vrchovina.
Opis.
Soví vrch leží na severnom okraji náhornej plošiny Pohanského hradu. Východne susedí vrch Tilič (), južne Pohanský hrad () a Dunivá hora (), západne Monica (), Rakvica () a Belina () a severným smerom Ladislavov vrch () a Guda (. Masív patrí do povodia Ipľa, kde vodu odvádzajú prítoky Čamovského potoka. Na vrchol nevedie značený chodník.
Výhľady.
Vrchol pokrýva súvislý lesný porast, ktorý neumožňuje rozhľad. Z malých lokalít s nízkou vegetáciou je vidieť okolité vrchy Cerovej vrchoviny, ojedinele pri dobrých podmienkach tiež Javorie, Nízke Tatry, Poľanu, Ostrôžky a Stolické vrchy.
Prístup.
Na vrchol nevedie značený prístup, no niekoľko chodníkov prechádza blízkym okolím:

</doc>
<doc id="680624" url="https://sk.wikipedia.org/wiki?curid=680624" title="Danubit">
Danubit

Danubit je priemyselná plastická trhavina vyrábaná slovenskou spoločnosťou Istrochem. Dlhé desaťročia sa používala predovšetkým ako trhavina pre povrchovú aj podzemnú ťažbu nerastných surovín. Je možné používať ju aj na trhacie práce pod vodou.
Výroba.
Výrobca danubitu, Istrochem, je chemická spoločnosť založená v roku 1847 Alfredom Nobelom v Bratislave na Slovensku. Danubit samotný postupne vytlačil vo výrobe dynamit, nakoľko od 50. rokov 20. storočia sa zaviedla licenčná technológia malého prietokového reaktora. Danubit, na rozdiel od dynamitu obsahoval asi 10 rôznych látok a obsah nitroglycerínu sa pohyboval len v rozmedzí 510 %. Výroba výbušnín zanikla, keď časť podniku v roku 2009 získala česká spoločnosť Explosia, výrobca semtexu.
Zloženie.
Danubit 2 sa skladá z: etylénglykoldinitrátu, nitroglycerínu, nitrocelulózy, dinitrotoluénu, dusičnanu amónnneho, dusičnanu sodného, drevných pilín, karboxymetylcelulózy, drveného vápenca a oxidu železitého ako farbiva.

</doc>
<doc id="680625" url="https://sk.wikipedia.org/wiki?curid=680625" title="Ligustrum vulgare">
Ligustrum vulgare



</doc>
<doc id="680626" url="https://sk.wikipedia.org/wiki?curid=680626" title="Vtáčí zob">
Vtáčí zob

Vtáčí zob (iné názvy: vtačí zob, zob, zastarano "zoba") môže byť:
Zob môže byť zriedkavo aj:

</doc>
<doc id="680629" url="https://sk.wikipedia.org/wiki?curid=680629" title="Biopalivo">
Biopalivo

Biopalivo (iný názov [najmä primárnych biopalív]: biomasa) je látka organického pôvodu, ktorá sa dá použiť ako zdroj energie. Inak povedané: Biopalivá sú chemické látky bohaté na energiu, ktoré buď vznikajú priamo biologickými procesmi alebo sú odvodené z chemickej premeny biomasy predtým živých organizmov, napr. rastlín a baktérií.
Rozlišujú sa: primárne biopalivá (t.j. spravidla priamo organický materiál, biomasa - napr. drevo na oheň, piliny, živočíšny odpad, plyn zo skládky a pod.) a sekundárne biopalivá (t.j . látky odvodené z biomasy - napr. bioetanol, bionafta a pod.). Mnohé zdroje názvom biopalivo označujú len sekundárne biopalivá.
Biopalivá sa prevažne vyrábajú z fotosyntetických organizmov, napr. cievnaté rastliny, riasy a fotosyntetizujúce baktérie. Biopalivá môžu byť udržateľným zdrojom obnoviteľnej energie namiesto environmentálne problematických fosílnych palív.
Častým spôsobom výroby biopalív je využitie poľnohospodárskych plodín, čo je problematické, pretože tie majú primárne slúžiť na zabezpečenie potravín pre ľudí.
Príklady sekundárnych biopalív.
Najbežnejšími biopalivami sú bioetanol z kukurice, pšenice alebo cukrovej repy a bionafta z olejnatých semien, alebo z recyklovaných použitých olejov.
Na výrobu bioetanolu a biometanolu sú cukry základným molekulovým substrátom. Využitie fotosyntetických organizmov ako zdroja biopalív (napr. bioetanolu) je celkovo lacné a ľahko realizovateľné. V procese fotosyntézy sa akumuluje rastlinná biomasa, ktorá je surovinou na syntézu bioalkoholu, bionafty a biovodíka získaného fermentáciou.
Atraktívnou surovinou na výrobu biopalív sú podľa niektorých názorov mikroriasy. V závislosti od druhu mikroriasy a kultivačnej metódy môžu mikroriasy produkovať okrem iného biovodík, biometanol, bioetanol či bionaftu. Mikroriasy produkujú viac bionafty než rastliny bavlny alebo palmy. V súčasnosti bolo objavených viacero mikroorganizmov, ktoré efektívne vyrábajú biopalivá.
Medzi biopalivá patrí aj bioplyn. Bioplyn je plyn produkovaný počas anaeróbneho rozkladu organických materiálov. Jeho hlavnými zložkami je metán (CH4) a oxidu uhličitého (CO2).
Sekundárne biopalivá môžu byť kvapalné, tuhé a plynné, vyrobené zo všetkých druhov biomasy.
Generácie sekundárnych biopalív.
Podľa druhu použitej biomasy rozdeľujeme sekundárne biopalivá do štyroch generácií:
Produkcia sekundárnych biopalív na Slovensku.
Slovensko využíva biopalivá 1. generácie ako nízko percentuálne zmesi biozložiek s uhľovodíkovými palivami. Najčastejšie používaný je rastlinný olej z repky olejnej.
Prvým výrobcom bioetanolu na Slovensku sa stala spoločnosť Enviral a.s., založená v roku 2004 so sídlom v Leopoldove. Vedľajším produktom ich výroby sú sušené liehovarnícke výpalky, ktoré sa ďalej využívajú v krmovinárskom priemysle. Spoločnosť dosahuje vysokú úsporu emisií skleníkových plynov, ktorá predstavuje minimálne 70% v porovnaní s fosílnym palivom-benzínom.
Ďalšou významnou spoločnosťou je Meroco, a.s., ktorá vyrába bionaftu. Na trhu sa objavili v roku 2008 a ich ročný objem produkcie predstavuje 120 000 ton bionafty. Vyrobený biometanol sa primiešava do nafty a napomáha štátu spĺňať ciele v oblasti klímy.
Spoločnosť Poľnoservis, a.s. sa objavila na trhu v roku 2011. Hlavným produktom ich výroby je repkový olej, s ročným objemom produkcie 100 000 ton. Takto vyrobený olej, sa používa na výrobu metylesteru repky olejnej, nazývanej aj MERO. Vedľajším produktom sú repkové šroty, ktoré majú uplatnenie v kŕmnych zmesiach.
Na Slovensku sú aj významné spoločnosti, ktoré zabezpečujú nákup a transport poľnohospodárskych komodít na ďalšie spracovanie a výrobu biopalív. Sú nimi Enagro a.s. a RT Logistic a.s. Enagro, a.s. bolo založené v roku 2008 s cieľom zabezpečiť nákup komodít pre biopalivový priemysel. Súčasťou ich obchodného portfólia je kukurica, repka, rôzne druhy olejov, repkové šroty, DDGS, glycerín a chémia. Súčasne zobchodujú 800 000 ton komodít v oblasti nákupu a predaja.
RT Logistic, a.s. je nová spoločnosť v oblasti logistických a dopravných služieb, so zameraním na zabezpečenie prepravy poľnohospodárskych komodít, pre spoločnosti skupiny Envien Group. V súčasnosti prepravujú približne 300 000 ton agrokomodít a kvapalných komodít ročne.
Významnou zložkou biopalív druhej generácie je použitý kuchynský olej (UCO), ktorý je mechanicky a chemicky spracúvaný. Materiál pochádza z kuchýň všetkých typov, a to reštaurácií, jedální, výrobní jedál a balených výrobkov, či pekární. Finálny produkt vyrábaný z použitých olejov je ako prímes primiešavaná do palív na základe európskej regulácie. Najväčšou slovenskou spoločnosťou zabezpečujúcou zber a spracovanie použitých jedlých olejov v regióne je spoločnosť CMT Group s. r. o.

</doc>
<doc id="680633" url="https://sk.wikipedia.org/wiki?curid=680633" title="Rose Namajunasová">
Rose Namajunasová

Rose Gertrude Namajunasová (* 29. jún 1992, Milwaukee, USA) je americká profesionálna bojovníčka zmiešaných bojových umení. V súčasnosti zápasí v organizácii Ultimate Fighting Championship (UFC), kde je bývalou dvojnásobnou šampiónkou ženskej slamovej váhy. Momentálne figuruje na druhom mieste UFC rebríčka najlepších bojovníčok slamovej váhy, a piatom mieste rebríčka najlepších ženských bojovníčok bez ohľadu na váhovú kategóriu (angl. "pound-for-pound").
Detstvo a začiatky.
Rose Namajunasová sa narodila 29. júna 1992 v Milwaukee v USA. Jej rodičia pochádzajú z Litvy a do Spojených štátov prišli v septembri 1991. Jej starý otec Algimantas Andriukonis bol úspešný wrestler ktorý vyhrával na národných šampionátoch v Litve a na súťažiach v Sovietskom zväze. Namajunasová pravidelne navštevuje svoju rodinu na Litve, a so starými rodičmi komunikuje po litovsky.
Namajunasovej otec Arturas, ktorý trpel schizofréniou, opustil rodinu keď bola Rose dieťa, a zomrel v Nemecku v roku 2008 na zápal pľúc keď mala 16. Jej mama bola klaviristka. Má jedného staršieho brata menom Nojus, ktorý rovnako ako ona zápasí v MMA. Namajunasová sa zmienila že v detstve bola obeťou sexuálneho zneužívania, no dodala že nechce hovoriť o špecifických detailoch.
Ako päťročná začala trénovať taekwondo, a po štyroch rokoch získala juniorský čierny pás. Krátko nato prešla na karate a brazílske džiu-džicu. Ako štrnásťročná začala trénovať kickbox a MMA pod vedením Dukea Roufusa v jeho gyme Roufusport. Zmaturovala zo Strednej umeleckej školy v Milwaukee, kde bola úspešnou cezpoľnou bežkyňou a v poslednom ročníku aj členkou školského wrestlerského tímu.
Kariéra v zmiešaných bojových umeniach.
Začiatky.
Namajunasová debutovala v MMA ako amatérka v roku 2010. Nazbierala neporazenú bilanciu štyroch výher, pričom dve z nich boli prostredníctvom TKO v prvom kole, a dve boli na body. V tomto období trénovala pod vedením Grega Nelsona v Minnesota Martial Arts Academy.
Invicta Fighting Championship.
Namajunasová uskutočnila svoj profesionálny debut 5. januára 2013 v ženskej MMA organizácii Invicta proti Emily Kaganovej. Po dvoch tesných kolách zvíťazila na submisu uškrtením v treťom kole. Za svoj výkon získala ocenenie "Submisia večera".
Vo svojom druhom profesionálnom zápase čelila Kathine Catronovej na Invicta FC 5: Penne vs. Waterson. Namajunasová vyhrala na submisiu pákou na lakeť v stoji (tzv. flying armbar) v čase len 12 sekúnd prvého kola. Získala tým svoje druhé ocenenie za "Submisu večera".
13. júla 2013 čelila neporazenej Tecii Torresovej na Invicta FC 6: Coenen vs. Cyborg. Zápas prehrala na body jednohlasným rozhodnutím.
"The Ultimate Fighter".
11. decembra 2013 bolo oznámené že Namajunasová podpísala zmluvu s UFC a bude jednou z šestnástich súťažiacich v dvadsiatej sérii ich reality šou "The Ultimate Fighter", ktorá mala turnajom určiť prvú šampiónku vtedy novootvorenej kategórie ženskej slamovej váhy.
V prvom kole turnaja porazila Alex Chambersovú submisiou uškrtením. Následne bola vybraná do tímu Gilberta Melendeza ako štvrtá v poradí.
V štvrťfinále čelila Joanne Calderwoodovej, ktorú porazila na kimura submisiu v druhom kole.
V semifinále bola jej súperkou Randa Markosová. Namajunasová opäť vyhrala kimura submisiou, tentoraz v prvom kole.
Vo finále turnaja, ktoré sa uskutočnilo 12. decembra 2014 na podujatí "The Ultimate Fighter: A Champion Will Be Crowned Finale", čelila Carle Esparzovej v zápase o inauguračný titul UFC šampiónky slamovej váhy. Namajunasová jednostranný zápas prehrala na submisiu uškrtením v treťom kole.
Napriek tomu že prehrala vo finále, svojou účasťou v The Ultimate Fighter Namajunasová získala dve ocenenia, "Výkon sezóny" a "Zápas sezóny", oba za jej zápas s Joanne Calderwoodovou.
Ultimate Fighting Championship.
Namajunasová mala čeliť Nine Ansaroffovej 23. mája 2015 na "UFC 187 - Cormier vs. Johnson". Na predzápasovom vážení Ansaroffová nesplnila váhu o 1.8 kilogramu, a bola penalizovaná 20 percent z jej honoráru za zápas v prospech Namajunasovej. Zápas bol celkom zrušený len pár hodín pred začiatkom samotného podujatia, po tom čo bolo rozhodnuté že Ansaroffová nie je zdravotne spôsobilá zápasiť kvôli chorobe. Ansaroffovej tím vysvetlil, že Ansaroffová ochorela na chrípku týždeň pred zápasom, a jej choroba bola zhoršená zhadzovaním váhy, čo ju prinútilo zhadzovanie predčasne zastaviť a eventuálne celkom zo zápasu odstúpiť. Namajunasovej bol za zrušený zápas vyplatený honorár v plnej výške vrátane výherného bonusu.
Namajunasová čelila Angele Hillovej 3. októbra 2015 na "UFC 192 - Cormier vs. Gustafsson". Po tesných výmenách v postoji sa Namajunasovej podarilo Hillovú strhnúť na zem, kde ju začala škrtiť, nútiac svoju súperku odklepať v prvom kole.
O dva mesiace neskôr, 10. decembra 2015, Namajunasová nahradila zranenú Joanne Calderwoodovú v zápase proti Paige VanZantovej na "UFC Fight Night 80 - Namajunas vs. VanZant". Po tom čo dominovala väčšinu zápasu, Namajunasová vyhrala na submisiu uškrtením v piatom kole. Jej víťazstvo jej získalo ocenenie za "Výkon večera".
Jej ďalšou oponentkou bola vtedy ešte stále neporazená Tecia Torresová 16. apríla 2016 na "UFC Fight Night 19 - Teixeira vs. Evans", v odvete ich prvého zápasu z roku 2013. Tentoraz Namajunasová Torresovú porazila na body jednohlasným rozhodnutím.
30. júla 2016 čelila Karoline Kowalkiewiczovej na "UFC 201 - Lawler vs. Woodley", v zápase ktorý bol považovaný za titulový eliminátor. Kowalkiewiczová ju porazila nejednohlasným rozhodnutím. Ich zápas získal ocenenie "Zápas večera".
Namajunasovej nasledujúci zápas bol proti Michelle Watersonovej 15. apríla 2017 na "UFC on Fox 24 - Johnson vs. Reis". Zápas vyhrala uškrtením v druhom kole, pričom išlo o piatu výhru na submisiu v jej kariére.
Šampiónka slamovej váhy.
Namajunasová čelila Joanne Jędrzejczykovej v zápase o titul UFC šampiónky slamovej váhy na podujatí "UFC 217 - Bisping vs. St-Pierre", ktoré sa konalo 4. novembra 2017 v Madison Square Garden v New Yorku. Proti dovtedy neporaznej šampiónke bola považovaná za obrovskú outsiderku. Namajunasová Jędrzejczykovú knokautovala v prvom kole. Tento výsledok je mnohými označovaný ako jedno z najšokujúcejších víťazstiev v histórii ženského MMA, pričom išlo o vôbec prvú výhru na KO v jej kariére. Získala takiež ocenenie za "Výkon večera". Na pozápasovej tlačovej konferencii sa Namajunasová vyjadrila, že svoju novonadobudnutú platformu šampiónky chce využiť na zvyšovanie povedomia o psychických chorobách.
V prvej obhajobe svojho titulu Namajunasová čelila opäť Jędrzejczykovej, v odvete ktorá sa uskutočnila 7. apríla 2018 na "UFC 223 - Khabib vs. Iaquinta". Zápas vyhrala jednohlasným rozhodnutím. Zvyšok roka strávila rehabilitovaním spinálnej stenózy vzniknutej dôsledkom kompresívnej zlomeniny krčného stavca, symptómy ktorej sa u nej prvýkrát prejavili pri trénovaní s Valentinou Ševčenkovou a jej sestrou Antoninou v roku 2017, a zintenzívnili sa počas kempu pred UFC 223.
V druhej obhajobe svojho titulu Namajunasová čelila Jéssice Andradeovej 11. mája 2019 na podujatí "UFC 237 - Namajunas vs. Andrade", ktoré sa konalo v Andradeovej rodnej krajine Brazílii. Pre Namajunasovú išlo o jej prvý zápas mimo Spojených štátov. Namajunasová prehrala cez knokaut v treťom kole, po tom čo ju Andradeová zodvihla do vzduchu a hodila dolu hlavou na zem. Ich zápas získal ocenenie "Zápas večera". Namajunasová odhalila, že po prehre s Andradeovou vážne zvažovala ukončenie svojej športovej kariéry kvôli obavám o svoje zdravie.
Po strate titulu.
Andradeová titul šampiónky stratila vo svojej prvej obhajobe proti čínskej bojovníčke Čang Wej-li. Následne bola dohodnutá odveta medzi ňou a Namajunasovou na podujatie "UFC 249 - Ferguson vs. Gaethje", ktoré sa malo konať 18. apríla 2020. 8. apríla však Namajunasová zo zápasu odstúpila, pričom jej manažér uviedol dve úmrtia v rodine na ochorenie COVID-19 ako dôvod. Zápas bol preložený na 12. jún 2020 na podujatie "UFC 251 - Usman vs. Masvidal". Namajunasová tentokrát vyhrala na body nejednohlasným rozhodnutím. Ich zápas získal ocenenie "Zápas večera".
Druhá šampiónska vláda.
Namajunasová čelila šampiónke Čang Wej-li v zápase o titul 24. apríla 2021 na "UFC 261 - Usman vs. Masvidal 2". Zápas vyhrala v prvom kole na KO kopom do hlavy, čím sa stala prvou ženou v histórii UFC ktorá znovu získala titul po tom čo ho už raz stratila. Toto víťazstvo jej získalo ocenenie za "Výkon večera".
Odveta medzi Namajunasovou a Čang sa uskutočnila 6. novembra 2021 na "UFC 268 - Usman vs. Covington 2". V tesnom zápase sa Namajunasovej podarilo obhájiť svoj titul, vyhrávajúc nejednohlasným rozhodnutím. 14 z 22 mediálnych outletov bodovalo zápas v prospech Namajunasovej.
Namajunasová sa pokúsila obhájiť svoj titul po druhýkrát proti bývalej súperke Carle Esparzovej na podujatí "UFC 274 - Oliveira vs. Gaethje", ktoré sa uskutočnilo 7. mája 2022. Zápas a zároveň aj titul Namajunasová v zápase s minimálnou akciou prehrala na body nejednohlasným rozhodnutím.
Mušia váha.
Namajunas uskutoční svoj debut v mušej váhe proti Manon Fiorot 2. septembra 2023 na podujatí "UFC Fight Night: Gane vs. Spivak" v Paríži.
Tréning.
Namajunasová trénuje pod vedením známeho trénera Trevora Wittmana, s ktorým začala spolupracovať v roku 2012 keď sa pripojila k jeho gymu Grudge Training Center. Po tom čo Wittman zrušil Grudge v roku 2016, Namajunasová zostala jednou z len troch bojovníkov ktorých Wittman trénuje aj naďalej, spolu so súčasným šampiónom welterovej váhy Kamaru Usmanom a bývalým dočasným šampiónom ľahkej váhy Justinom Gaethjem. V brazílskom džiu-džicu ju trénuje Tony Basile, majiteľ 303 Training Center kde od zrušenia Grudge prebiehajú všetky jej tréningy. Medzi jej hlavných tréningových partnerov okrem Usmana a Gaethjeho patrí aj jej snúbenec a bývalý kickboxer a UFC bojovník ťažkej váhy Pat Barry. Často taktiež trénuje so súčasnou šampiónkou mušej váhy Valentinou Ševčenkovou a jej sestrou Antoninou, ktoré do 303 gymu chodia v rámci svojich vlastných príprav na zápas. Okrem Wittmana Namajunasová v minulosti trénovala aj s Gregom Nelsonom z Minnesota Martial Arts Academy, a s Dukeom Roufusom z Roufusportu. S Nelsonom naďalej niekedy trénuje aj dnes, a označila tréningy s ním ako dôvod prečo neukončila svoju kariéru po prvom zápase Jéssicou Andrade ako pôvodne zamýšľala, tvrdiac že jej pomohol znovu objaviť vášeň pre MMA.
Štýl boja.
Namajunasová je známa svojou výbornou technikou v postoji, predovšetkým veľmi dobrou technikou nôh, využívajúc rôzne uhly z ktorých útočí a viaceré kreatívne spôsoby pohybu v klietke. V zápase sa zväčša neustále pohybuje vpred a snaží sa vyvíjať na súperku tlak priamymi údermi alebo kopmi do hlavy. V zápase na Invicta 6 proti Tecii Torresovej útočila sériou priamych, postranných, a kladivových kopov. Niekedy taktiež iniciuje grapplingové výmeny, a svoju súperku sa pokúša ukončiť na submisiu.
Osobný život.
Namajunasová je snúbenicou bývalého Glory a UFC bojovníka ťažkej váhy Pata Barryho, ktorý je od nej o trinásť rokov starší. S Barrym sa spoznala počas strednej školy po tom čo začala trénovať v gyme Dukea Roufusa, kde v tom čase pôsobil aj Barry. V rozhovore v decembri 2014 Barry povedal že s Namajunasovou sú spolu „už takmer päť rokov“, no v tom istom rozhovore samotná Namajunasová povedala že ich vzťah sa začal „pred dvoma alebo troma rokmi“. Zasnúbili sa v roku 2014.
Namajunasová je kresťanka a antikomunistka. Vo viacerých rozhovoroch hovorila o histórii komunistického útlaku na Litve, odkiaľ pochádza jej rodina, a označila dokumentárny film "The Other Dream Team" ako svoju inšpiráciu: „Dáva dobrú predstavu o tom čím si musela moja rodina prejsť, prečo som dnes v Spojených štátoch a prečo sa venujem bojovým umeniam“. Zmienila sa taktiež, že jej prastarého otca Juozasa Namajūnienė väznila NKVD počas vlády komunizmu na Litve, a v roku 1968 bol zabitý agentami KGB neďaleko svojho domova. Pred zápasom s čínskou bojovníčkou Čang Wej-li sa stala terčom kritiky za kontroverzné vyjadrenia o pôvode svojej súperky, keď povedala že to že Čang pochádza z komunistickej krajiny ju viac motivuje k víťazstvu, a zápas medzi ňou a „červenou Wej-li“ vníma ako reprezentujúci súboj slobody a komunizmu. Neskôr upresnila že jej slová neboli myslené ako osobný útok, zatiaľ čo Čang odpovedala že týmto vyjadreniam nevenovala pozornosť. Opisujúc svoj pôvod a motiváciu k zápaseniu, Namajunasová povedala: „Mám Kristovo vedomie, mám litovskú krv, a mám americký sen“.
Na začiatku svojej kariéry Namajunasová zápasila pod prezývkou „The Riveter“, podľa americkej kultúrnej ikony Rosie the Riveter. Jej súčasná prezývka, Thug Rose, jej bola daná jej kamarátmi v detstve:

</doc>
<doc id="680634" url="https://sk.wikipedia.org/wiki?curid=680634" title="Revaz Chikoidze">
Revaz Chikoidze

Revaz Chikoidze (* 30. máj 1984) je gruzínsky reprezentant v džude. Na Letných paralympijských hrách 2020 v Tokiu (konaných v roku 2021) získal striebornú medailu.
Športová činnosť.
Paralympijské hry.
Na Letných paralympijských hrách 2020 v Tokiu (konaných v roku 2021) získal striebornú medailu. Súťažil v klasifikácii B2 v kategórii +100 kg.

</doc>
<doc id="680646" url="https://sk.wikipedia.org/wiki?curid=680646" title="R-360 Neptun">
R-360 Neptun

R-360 Neptun je ukrajinská protilodná riadená strela, ktorá je určená na ničenie lodí s výtlakom do 5000 ton.
Vznik a vývoj.
V roku 2012 spustila Ukrajina vývoj strely Neptun, ktorá vychádzala zo sovietskej protilodnej strely Ch-35. Verejnosti bola vyvíjaná raketa predstavená prvýkrát v roku 2015 na vojenskom veľtrhu „Zbrane a bezpečnosť“. Podľa zverejnených informácií boli prvé prototypy strely Neptun vyrobené v marci 2016. Vývoj prebiehal v Štátnom kyjevskom konštrukčnom úrade Luč v spolupráci s ďalšími ukrajinskými podnikmi, vrátane Charkovského leteckého závodu a Motor Sič. V roku 2016 bol ohlásený možný vývoj troch modifikácií tohto raketového systému: lodnej, pozemnej a leteckej.
Testovanie novej rakety sa začalo v roku 2017. Dňa 5. decembra 2018 sa na pobreží Čierneho mora uskutočnili testy, počas ktorých raketa Neptun úspešne zasiahla cieľ na maximálnu deklarovanú vzdialenosť, t.j. na 280 km. V apríli 2019 sa na polygóne v Odeskej oblasti uskutočnili testy pozemného systému RK-360MC, z ktorého sú rakety Neptun odpaľované. V máji 2019 sa na testovacom polygóne Alibey uskutočnil test vylepšenej rakety, ktorá bola vybavená vylepšeným navádzacím systémov, výškomerom, motorom a zväčšenými krídlami.
Dňa 23. augusta 2020 bol pobrežný obranný systém RK-360MC Neptun formálne prijatý do služby. Prvá cvičná raketová batéria Neptunu však bola jedinej ukrajinskej delostreleckej brigáde námorníctva dodaná až 15. marca 2021.
Konštrukcia.
Hlavným vozidlom systému pobrežnej obrany RK-360MC je unifikované odpaľovacie vozidlo USPU-360, ktoré je postavené na novom štvornápravovom podvozku KrAZ-7634NE. V zadnej časti vozidla sa nachádzajú štyri kontajnery s raketami. Druhým vozidlom je pojazdné veliteľské stredisko RKP-360, ktoré využíva podvozok automobilu KrAZ-6322 so šiestimi kolesami a pancierovanou vodičskou búdkou. V skriňovej nadstavbe sa nachádzajú pracovné miesta päťčlenného štábu a o spojenie sa starajú terestrické a satelitné prístroje. Tretí prvok systému reprezentuje transportné a nabíjacie vozidlo TZM-360, ktoré používa ten istý podvozok a kabínu pre trojčlennú posádku. Prepravuje štyri kontajnery s raketami, ktoré je schopný pomocou zadného žeriavu nabiť vozidlu USPU-360 za 20 minút Štvrtým typom vozidla je TM-360, ktoré vzniklo na báze nákladného automobilu KrAZ-6322. Toto vozidlo dopravuje štyri kontajnery s raketami, ako aj výbavu pre vybudovanie dočasnej palebnej pozície systému. Každá divízia má byť vybavená 72 raketami R-360 (štyri na každé zo šiestich odpaľovacích zariadení), pričom transportno-nabíjacie a transportné vozidlá prepravia ďalších 48 rakiet.
Samotná strela R-360 má konvenčné riešenie s dvoma pármi riadiacich plôch (predný pár plôch má o čosi väčšie rozpätie ako zadný pár). Strela je dlhá a jej celková hmotnosť dosahuje (z toho pripadá na bojovú časť). R-360 je schopná zničiť lode s výtlakom do 5000 ton. V prednej časti strely sa nachádza dvojpásmová aktívna rádiolokačná hlavica od firmy Radioniks, ktorá je odolná voči nepriateľskému rušeniu. Radar má rozsah sledovania ±60° a dokáže zachytiť cieľ na vzdialenosť do 50 km. Pohon rakety zaisťuje prúdový motor MS-400 od spoločnosti Motor-Sič, avšak pre štart zo zeme je nutný ešte prídavný raketový urýchľovač, ktorý je pripojený k zadnej časti. Ide vlastne o upravený motor z rakety zem-vzduch systému S-125 Neva/Pečora. R-360 letí k cieľu rýchlosťou 900 km/h a jej uvádzaný maximálny dolet je 280 km (predpokladá sa však, že by to mohlo byť až 300 km).

</doc>
<doc id="680650" url="https://sk.wikipedia.org/wiki?curid=680650" title="Islamské stravovacie zákony">
Islamské stravovacie zákony

Islamské stravovacie zákony sú pravidlá stravovania, ktoré dodržiavajú Moslimovia. Delia sa na halal (arab. حَلَال, „povolené“) a haram (arab. حَرَامْ, „zakázané“). Tieto pravidlá sú spísané v Koráne, svätej knihe Islamu.
Stravovacie predpisy.
Verše z Koránu, ktoré obsahujú informácie o stravovaní: 2:173, 5:3, 5:4, 5:5, 6:118, 6:119, 121.
Zakázané pokrmy - Haram.
Ako hriech nie je brané to, ak by bol niekto nútený dôsledkom hladu zjesť zakázané mäso bez toho, aby to urobil úmyselne.
Stravovacie zákony počas Ramadánu.
Ramadán je považovaný za posvätný mesiac pôstu, začína a končí objavením nového mesiaca. Počas mesiaca ramadán Alah odovzdal Korán prorokovi Mohamedovi ako náuku pre ľudí. Počas ramadánu si moslimovia vyhradzujú čas na introspekciu, modlitbu a čítanie Koránu. Ľuďom, ktorí dodržia ramadán s pôstom a modlitbami Alah odpúšťa ich spáchané hriechy. Počas tohto obdobia sa moslimovia zameriavajú na saum (sebaovládanie), čo je jeden z piatich pilierov islamu. Ramadán zdôrazňuje saum, kedy sa veriaci musia zdržať jedla, pitia, sexuálnej aktivity a nemorálneho správania od úsvitu po súmrak. Po súmraku moslimovia prerušia pôst počas jedla nazývaného iftar s rodinou a priateľmi. Saum možno negovať prerušením pôstu, avšak stratu možno nahradiť jedným dňom pôstu navyše. Koniec ramadánu sa oslavuje Sviatkom prerušenia pôstu (arab. عيد الفطر‎, "Íd al-fitr"), jedného z dvoch hlavných náboženských sviatkov v moslimskom kalendári.

</doc>
<doc id="680651" url="https://sk.wikipedia.org/wiki?curid=680651" title="Valentina Ševčenková">
Valentina Ševčenková



</doc>
<doc id="680655" url="https://sk.wikipedia.org/wiki?curid=680655" title="Piotr Jan">
Piotr Jan



</doc>
<doc id="680656" url="https://sk.wikipedia.org/wiki?curid=680656" title="Simona Păucová">
Simona Păucová

Simona Păucová (; * 19. september 1969, Azuga, Rumunsko) je rumunská reprezentantka v gymnastike. Na Letných olympijských hrách 1984 v Los Angeles získala dve zlaté a jednu bronzovú medailu.
Športová činnosť.
S gymnastikou začala v roku 1974, jej trénerkou bola Iulia Rotarascová. Od roku 1982 bola v klube Sportiv Dinamo Bucuresti, jej trénermi boli Emilia Litová a Florin Stefanescu. Neskôr sa sama stala trénerkou.
Olympijské hry.
Na Letných olympijských hrách 1984 v Los Angeles získala zlatú medailu v tímovej súťaži a na kladine, v individuálnom viacboji získala bronz.
V tímovej súťaži vyhral rumunský tím v zložení Simona Păucová, Lavinia Agachová, Laura Cutinová, Cristina Elena Grigoraşová, Ecaterina Szabová a Mihaela Stănuleţová spočtom bodov 392,20. Na druhom mieste sa umiestnil americký tím, tretie miesto získala Čína. V individuálnom viacboji prvé miesto získala Mary Lou Rettonová (USA) s 79,175 bodmi, druhá bola Ecaterina Szabová (ROM) s 79,125 bodmi a Simona Păucová získala 78,675 bodov. Na kladine získala zlato, rovnaký počet bodov získala Ecaterina Szabová (ROM).

</doc>
<doc id="680672" url="https://sk.wikipedia.org/wiki?curid=680672" title="Ant-Man (film)">
Ant-Man (film)

Ant-Man je americký akčný film z roku 2015, ktorý natočil režisér Peyton Reed podľa komiksov o Ant-Manovi. V hlavnej roli Scotta Langa, ktorý získa špeciálny oblek, ktorý zmenší človeka na veľkosť hmyzu a musí túto technológiu chrániť pred zločincami, sa predstavil Paul Rudd, ktorý si túto postavu zahral aj v nasledujúcich a nadväzujúcich filmoch. Jedná se o dvanásty celovečerný film filmovej série Marvel Cinematic Universe a zároveň posledným filmom druhej fázy MCU. Obsadenie sa začalo v decembri 2013, keď bol Rudd najatý na úlohu Langa. V máji 2014 Wright projekt opustil s odvolaním sa na kreatívne rozdiely, hoci stále získal tituly na scenár a príbeh od Cornisha. Nasledujúci mesiac bol Reed privedený ako náhrada za Wrighta, zatiaľ čo McKay bol najatý, aby sa podieľal na scenári s Ruddom. Natáčanie prebiehalo od augusta do decembra 2014 v San Franciscu a metropolitnej oblasti Atlanty.
Obsadenie.
V cameo úlohách sa objavili Chris Evans ako Steve Rogers / Kapitán Amerika, Sebastian Stan ako Bucky Barnes / Winter Soldier a Stan Lee ako barman.

</doc>
<doc id="680676" url="https://sk.wikipedia.org/wiki?curid=680676" title="Oceánsky pohár národov 1998">
Oceánsky pohár národov 1998

Oceánsky pohár národov 1998 bol štvrtým ročníkom Oceánskeho pohára národov, medzinárodného futbalového turnaja pre národné tímy pod hlavičkou OFC. Finálový turnaj sa hral v Austrálii a hral sa od 25. septembra do 4. októbra 1998. Na turnaji hralo šesť tímov. a sa kvalifikovali automaticky na turnaj k nim sa pridali postupujúci z Melanézskeho a Polynézskeho pohára.
Víťazom turnaja sa stal , ktorý vo finále zdolal Austráliu 1:0.
Play-off.
Víťazom turnaja sa stal Nový Zéland.

</doc>
<doc id="680680" url="https://sk.wikipedia.org/wiki?curid=680680" title="Praslička roľná">
Praslička roľná

Praslička roľná () je rastlina z rodu praslička, z čeľade prasličkovité. Je to trváca bylina.
Praslička roľná sa vyvinula v kriede z predkov dnešných prasličiek, ktoré dorastali v triase a jure do výšky až 10 m a pokrývali obrovské pevninské plochy. 
Etymológia.
Rodové latinské pomenovanie je odvodené z dvoch latinských slov equus (slovensky kôň) a seta (slovensky chvost). Druhové meno je odvodené zo slova avrum (slovensky oráčina). 
Charakteristika.
Na rozdiel od prasličky močiarnej má praslička roľná výrazný sezónny dimorfizmus, čo znamená, že vytvára dvojaké stonky. V apríli až máji vyrastá zo zeme jarná nezelená stonka s výtrusným klasom, ktorá po vyprášení odumiera, vo vzácnych prípadoch ostáva a vytvára konáre. Po odumretí jarnej stonky z toho istého podzemku vyrastá od mája do septembra zelená letná stonka.
Jarná byľ.
Spóronosná (jarná) byľ je charakteristická jej priemernou výškou 1220 cm a 35 mm dužnatou, hrubou stonkou, ktorá je svetlohnedej až červenkastej farby. Vo vrchnej časti stonky sa nachádza výtrusnicový tupý stopkatý klas, ktorý má hnedastú farbu a dĺžku 15 30 mm. Výtrusný klas je tvorený jednotlivými výtrusnými listami, na ktorých sa nachádzajú výtrusnice, ktoré vytvárajú výtrusy guľovitého tvaru. Byľ má od seba 5 oddialených pošiev, čo sú bočne praslenovite usporiadané spojené listy, ktoré dorastajú do dĺžky 8 20 mm. Pošvy sú tmavohnedej farby a bruchatého až lievikovitého alebo zvonkovitého tvaru.
Letná byľ.
Sterilná (letná) byľ je vyššia ako jarná byľ a jej hlavnou úlohou je vyživovanie rastliny, aby z podzemku na budúci rok mohla vyrásť nová jarná byľ. Príznačná je svojou priemernou výškou 2050 cm. Bohato rozvetvené, článkovité podzemky sa môžu nachádzať až meter pod povrchom pôdy. Z nich vyrastá článkovaná, 35 mm hrubá stonka, ktorá je typicky živozelenej alebo sivozelenej farby. Na stonke sa nachádza 69 badateľne viditeľných rebier. Sterilná byľ je zdola alebo od prostriedku rozkonárená, pričom vrcholová časť stonky je nerozkonárená. Bočné duté, ryhované, tvrdé, drsné konáre zelenej farby sú praslenovite usporiadané, z ktorých uzlov spoločne vyrastá 612 šupinatých pošiev sivozelené alebo živozelenej farby. Pošvy dosahujú dĺžku 512 mm a čepeľ je v trojuholníkovom kopijovitom tvare. Môžu byť po 23 spolu zrastené.
Ploidia tohto druhu je 2n = 216.
Rozmnožovanie.
Praslička sa rozmnožuje generatívne i vegetatívne. Generatívne sa bylina rozmnožuje častejšie.
Generatívne rozmnožovanie.
Generatívne sa rastlina rozmnožuje guľatými výtrusmi, ktoré umožňujú lepšie oplodnenie uchytenie spór a hromadné klíčenie jednopohlavných prvokov. Jeden výtrusový klas vytvorí v priemere až 100 tisíc výtrusov, ktoré sa prenášajú vetrom alebo vodou. Výtrusy rýchlo klíčia, pretože majú nízku životnosť, avšak pri suchých podmienkach toto rozmnožovanie nefunguje. Po zaklíčení výtrusu, vyrastá zo zeme zelený, autotrofný prvorast, ktorý je na rozdiel od ostatných papraďorastov dvojdomý. Samčia rastlina je z pravidla väčšia a samičia menšia. Spermatozoid samčieho prvorastu oplodní vajíčko samičieho prvorastu, vynikne zárodok, z ktorého vyrastá rastlina.
Vegetatívne rozmnožovanie.
Vegetatívne sa rastlina rozmnožuje podzemkami, ktoré sa bohato rozvetvujú. Na podzemkoch sa nachádzajú hľuzy, ktoré majú zásobnú funkciu. Hromadia zásobné látky, z ktorých na jar čerpá živiny jarná stonka.
Výskyt.
Tento druh je rozšírený po celom svete, vyskytuje sa v miernom a subarktickom pásme na severnej pologuli. Rastlina preferuje kyslé pôdy s pH 3,56,8, preto sa radí medzi acidofilné rastliny. Jej metabolizmus nie je stavaný na vyššie koncentrácie dusíka, preto prasličke vyhovujú viac chudobnejšie pôdy. Na Slovensku je rozšírená najmä v nížinách, ale môže sa nachádzať aj v horských polohách. Rastline vyhovujú hlinité a piesočnaté pôdy s vysokou hladinou spodnej vody na povrchu, preto sa v prírode často nachádza na okraji močarísk, násypov, kanálov a potokov a vo vlhkých lesoch, najmä na zatienených humóznych pôdach.
Využitie.
V rastline sa nachádzajú účinné látky ako saponín, flavonoidné glykozidy, horčiny, alkaloidy, organické kyseliny, vitamín C a minerálne látky. Avšak najdôležitejšia účinná látka v prasličke je kyselina kremičitá (313 %), ktorá má nadmerné liečivé účinky.
Drogu z tejto rastliny používali už v antike a obľubovali ju najmä ľudia v minulom storočí. Droga z tejto rastliny hojivo pôsobí na kosti, používa sa pri krvácaní nosa a účinne potláča zápalové procesy v tele ako napr. zápal dolných močových ciest a obličkové kamene. Droga je bez zápachu a má nevýraznú chuť. Dá sa aplikovať vo viacerých formách, ako sedacia kúpeľ, zápar, parný obklad, tinktúra a čaj, kde ju možno nájsť v niektorých kúpených čajoch dodnes.
Na výrobu drogy sa dá použiť skoro celá rastlina. Najbohatšie na živiny sú podzemné časti rastliny, ktoré sa odporúčajú vykopávať v jeseni, pretože vtedy sa rastlina pripravuje na vegetačné obdobie. Najkvalitnejšia droga sa vyrába z listu, ale tento spôsob výroby sa považuje za fyzicky namáhavý a pomalý. Tiež sa dajú zbierať korunné lupienky klasu, semenná, stonka a kôra, ktorá sa odporúča zbierať na jar a jeseň pri vlhkom počasí. Pri zbere sa často mýli s takmer identickou jedovatou rastlinou prasličkou močiarnou. Praslička roľná sa veľmi často suší a skladuje pri najvyššej teplote 40°C. Droga by mala ostať zelená, ale pri vyššej vlhkosti veľmi ľahko černie a plesnivie. Pri jej dlhodobom používaní môže praslička vyvolať toxické účinky. Medzi nepriaznivé účinky môže patriť predčasný pôrod, nervové poruchy, bolesti hlavy, strata chuti do jedla a problémy s prehĺtaním.
Rastlina je známa svojou vlastnosťou koncentrovať zlato zo zlatonosných substrátov. I keď toto tvrdenie potvrdzujú viaceré analýzy z rôznych častí sveta, neplatí vždy.

</doc>
<doc id="680681" url="https://sk.wikipedia.org/wiki?curid=680681" title="Ant-Man">
Ant-Man

Ant-Man je fiktívna postava komiksových príbehov vydávaných vydavateľstvom Marvel Comics. Pôvodným Ant-Manom bol Hank Pym, významný vedec, ktorý vyvinul látku, ktorá mu umožňuje meniť svoju veľkosť. Hank Pym bol stvorený triom, ktoré tvorili Stan Lee, Larry Lieber a Jack Kirby. Prvýkrát sa objavil v komikse "Tales to Astonish" #27 (január 1962); ako Ant-Man sa prvýkrát objavil v "Tales to Astonish" #35 (september 1962).
Po Pymovi prevzali identitu Ant-Mana Scott Lang a Eric O’Grady, ktorí využili Pymovu technológiu, aby sa mohli stať Ant-Manom.

</doc>
<doc id="680682" url="https://sk.wikipedia.org/wiki?curid=680682" title="Equisetum arvense">
Equisetum arvense



</doc>
<doc id="680683" url="https://sk.wikipedia.org/wiki?curid=680683" title="Stavebný odpad">
Stavebný odpad

Stavebné odpady a odpady z demolácie sú odpady, ktoré vznikajú v dôsledku uskutočňovania stavebných prác, zabezpečovacích prác, udržiavacích prác, alebo úprave (rekonštrukcii) a odstraňovaní stavieb. Tieto materiály sú zvyčajne ťažké materiály používané vo veľkých objemoch ako je betón, oceľ, drevo, asfalt a sadra. Stavebný odpad veľmi často obsahuje malé množstvo nebezpečných materiálov ako napríklad žiarovky, batérie a iné elektrické zariadenia, ktoré si vyžadujú likvidáciu iným spôsobom ako väčšina stavebného odpadu.
Stavebný odpad má taktiež dôležitý podiel na celkovom množstve odpadov v spoločnosti. Podľa odhadov pripadá na jedného obyvateľa približne 0,6 až 1,0 ton stavebného odpadu.
Rozdelenie stavebného odpadu.
Rozdelenie je na základe vyhlášky MŽP SR č. 284/2001 Z.z a MŽP ČR č. 381/2001 o stavebnom odpade a odpade z demolácii:
Drobný stavebný odpad.
"Drobný stavebný odpad" je odpad zo stavebných prác, na ktorý nie je potrebné stavebné povolenie alebo ohlásenie stavby. Zaraďujeme sem drobné úlomky zo zmesi betónu, tehál, obkladačiek, dlaždíc, keramiky, vrátane keramických zariaďovacích predmetov (umývadlá, toalety), zvyšky zeminy a kameniva, stavebné materiály obsahujúce škvaru, pórobetón a pod. Do tejto skupiny odpadu nepatrí stavebný odpad s obsahom nebezpečných látok (azbest, ortuť, PCB). Drobný stavebný odpad definuje § 80 ods. 5 zákona č. 79/2015 Z. z.
Recyklácia stavebného odpadu.
Za recyklovateľný odpad možno považovať všetko, čo sa dá zo vzniknutého stavebného odpadu využiť. V súčasnosti funguje viacero liniek na spracovanie odpadov zo stavebníctva. Je možné recyklovať mnohé prvky stavebného odpadu, napríklad sutinu možno rozdrviť a znovu použiť v stavebných projektoch. Recyklované materiály vznikajú vhodnou kombináciou drvenia a trenia na frakcie s ohľadom na maximálne využitie v stavebnej výrobe.
Recyklát je výrobok, ktorý vznikol v procese spracovania stavebného odpadu. Až pretriedením podrveného stavebného odpadu vzniká kvalitný recyklát. Kvalitu recyklátov ovplyvňuje nielen samotná technológia, ale aj organizácia práce a celkový logistický systém chodu recyklačného zariadenia. Vhodnosť recyklátov na nové použitie v stavebníctve sa overuje pravidelným vykonávaním akreditovaných skúšok akreditovaným skúšobným laboratóriom, z hľadiska ochrany životného prostredia, ako aj z hľadiska ich použitia. Jednotlivé druhy recyklovaných materiálov sú plnohodnotnou cenovo výhodnou náhradou prírodných materiálov a majú široké uplatnenie – či už ako zásypové materiály, pri budovaní komunikácií, spevnených plôch, lesných ciest, protihlukových valov, úpravách terénu a pod.
Recyklácia a opätovné použitie materiálu.
Zemina.
Zvyčajne ide o prebytočnú zeminu z výkopov. Najčastejšie sú v nej zastúpené prírodné materiály – piesok, štrk, íl, hlina, kamene, skaly. Ak tieto materiály nie sú znečistené, dajú sa ďalej využiť ako klasický materiál získaný ťažbou. V prípade, že je zemina znečistená škodlivinami,  je potrebné s ňou nakladať ako s nebezpečným odpadom.
Stavebná sutina a zmiešaný stavebný minerálny odpad.
Predstavuje najväčšie percento spracovaného odpadu a zároveň širokú zmes stavebných látok. Významnú časť tvoria látky, ktoré majú schopnosť spájať iné sypké alebo kusové materiály a vytvárať pevný materiál, čiže hliny, asfalty, malty a pod. Zmiešaný stavebný odpad, ktorý vzniká pri rekonštrukciách alebo demoláciách objektov, je z hľadiska výroby recyklátov nevyhnutné dotriediť na ďalšie využitie vzniknutej suroviny v stavebnom priemysle. Drvený zmiešaný stavebný minerálny odpad sa môže použiť pri spevňovaní hrádzí, stavbe miestnych komunikácii, na zásypy a vyrovnávanie terénov a pod.
Tehly.
Ich drvením je možné vyrábať tehlový recyklát, ktorý sa používa do cementových mált alebo na úpravy nestmelených povrchov vzoriek. Zmesový tehlový recyklát má veľmi dobré úžitkové vlastnosti. Tehlový recyklát so zrnitosťou do približne 80 mm frakcie 0 – 16 mm a 32 – 80 mm možno využiť na výrobu tehlobetónu.
Odpady z demolácie ciest.
Tieto odpady zahŕňajú napríklad asfalt, vzniká pri rekonštrukcii samotných komunikácií, rekonštrukciách a budovaní inžinierskych sietí pod vozovkami, likvidácií starých ciest a pod. Pri týchto činnostiach vznikajú dve skupiny odpadov a to z vrchnej vrstvy tvorenej prevažne živičných krytom a spodných vrstiev tvorených betónom. Je možné využiť živičné zmesi najmä pri výrobe novej zmesi v obaľovacích súpravách.
Betón.
Odpadový betón sa získava pri búraní betónového krytu ciest, výstavbe ciest, realizácii výkopov pre rozvody, pri demoláciách a pod. Betónový recyklát je možné znovu využiť ako výplň do betónov, náhradu prírodného kameniva alebo ako podkladový betón do vzoriek, ako ochrannú vrstvu cestných komunikácii alebo železničných podložiek a pod. Naopak prebytočný a zvyškový betón je obťažným odpadom, ktorý pokiaľ sa nespracuje, stvrdne a jeho likvidácia sa stáva príťažou. Betónový recyklát je vhodný ako náhrada za kamenivo pri výrobe betónov nižších tried, kde sa nekladú vysoké nároky na jeho kvalitu.
Likvidácia a vplyv stavebného odpadu na životné prostredie.
S uvážením všetkých frakcií stavebného odpadu je možné konštatovať, že opätovné využitie je reálne u takmer 90% stavebného odpadového materiálu. Napriek tomu sa v súčasnosti využíva len veľmi malá časť. Je nevyhnutné koncentrovať príslušné opatrenia, na predchádzanie a redukciu samotnej produkcie stavebného odpadu a na kontrolu jeho škodlivosti.
Niektoré určité zložky stavebného odpadu, ako napríklad sadrokartón, sú po uložení na skládku nebezpečné. Sadrokartón sa rozkladá na skládkach a uvoľňuje toxický plyn, sírovodík. Tradičným spôsobom likvidácie stavebného odpadu je jeho odosielanie na skládky. Odosielanie odpadu priamo na skládku spôsobuje veľa problémov:
Obmedzením vzniku odpadov, vrátane aj stavebného odpadu a ich lepšie využitie prostredníctvom recyklačných technológií, má za následok významné skutočnosti. Prvou skutočnosťou je ekologický prínos - recykláciou odpadov sa podstatne obmedzuje záťaž prostredia odpadmi a znižuje sa čerpanie prírodných zdrojov. Druhou pozitívnou skutočnosťou je ekonomický prínos - znižujú sa výrobné náklady na zabezpečenie prvotných surovinových zdrojov, šetria sa spracovateľské náklady a obmedzuje sa aj spotreba energie.
Stratégie v oblasti stavebného odpadu.
Poplatky za odpadové hospodárstvo.
Poplatky za odpadové hospodárstvo môžu znížiť množstvo stavebného odpadu. V minulosti bolo viacero modelov týkajúcich sa poplatkov za odpadové hospodárstvo, ale boli subjektívne a chybné. V roku 2019 bola navrhovaná metóda štúdie, na optimalizáciu poplatku za nakladanie zo stavebným odpadom. Nový model rozširuje predchádzajúce modely.
Európska únia.
V Európskej únii sa v súčasnosti kladie veľký dôraz na recykláciu stavebných materiálov. V protokole EÚ o nakladaní s odpadom zo stavebného a demolačného odpadu z roku 2016 zdôrazňujú výhody recyklácie nad rámec finančných ziskov, ako je vytváranie pracovných miest a obmedzenie skládkovania.
Európska únia navrhuje použitie zdanenia na zníženie ekonomickej výhody skládok, aby sa vytvorila situácia, v ktorej sa recyklácia stane rozumnou voľbou z finančného hľadiska. Zahŕňa sa však skutočnosť, že daň by sa mala vzťahovať iba na recyklovateľné odpadové materiály. Zdaňovanie skládok je najúčinnejšie v Belgicku, Dánsku a Rakúsku, ktoré od zavedenia dane znížili objem skládkovania o viac ako 30%. Dánsko úspešne znížilo využívanie skládok o viac ako 80% a dosiahlo mieru recyklácie nad 60%. V Spojenom kráľovstve musia všetci pracovníci vykonávajúci stavebníctvo alebo likvidáciu stavebného odpadu zo zákona pracovať pre firmu registrovanú v CIS.
Slovensko.
V recyklácii stavebného odpadu patrí Slovensko na predposlednom mieste v Európe. Na stavbách sa recykluje alebo znovu použije len niečo cez polovicu odpadov, čo je hlboko pod EÚ priemerom, ktorý je 82,2%. Úroveň recyklácie odpadu zo stavieb na Slovensku dokonca za posledné roky poklesla, preto môžeme očakávať reformu. Keďže Slovensko je dlhodobo na chvoste v miere recyklácie stavebných odpadov, hlavným cieľom zákona je zvýšiť potenciál obehovej ekonomiky v oblasti stavebného odpadu a sektoru stavebníctva.
Ministerstvo životného prostredia SR predložilo do legislatívneho konania novelu zákona o odpadoch. Novela počíta s opätovným použitím stavebného odpadu z demolácie ako náhradu za iné materiály, pričom cieľom je, aby sa aspoň 70% takéhoto odpadu opätovne použilo. Platiť by mala od 30. júna 2022.

</doc>
<doc id="680687" url="https://sk.wikipedia.org/wiki?curid=680687" title="Biopalivá">
Biopalivá



</doc>
<doc id="680691" url="https://sk.wikipedia.org/wiki?curid=680691" title="Vešeléniho sprisahanie">
Vešeléniho sprisahanie

Vešeléniho sprisahanie (iné názvy pozri nižšie) bolo neúspešné sprisahanie významných (katolíckych i protestantských) hodnostárov a šľachticov Kráľovského Uhorska v rokoch 1664-1670/1671. Zvykne sa zaraďovať medzi tzv. uhorské protihabsburské stavovské povstania, i keď prísne vzaté išlo len o sprisahanie a plánované povstanie sa takmer neuskutočnilo. Hlavným cieľom sprisahania bolo zvrhnúť v Kráľovskom Uhorsku vládu Habsburgovcov, ktorá bola vnímaná ako absolutistická, a obnoviť stavovskú nadvládu domácej vysokej šľachty. Vzniklo primárne ako reakcia na vašvársky mier (1664). 
Vodcovia.
Sprisahanie spočiatku, t.j. v roku 1664, viedol Mikuláš Zrínsky. Už koncom roka 1664 však zomrel a vedenie po ňom prevzali František Vešeléni, ktorý sprisahanie viedol až do svojej smrti v roku 1667, a sčasti aj Juraj Lipai, ktorý sprisahanie viedol do svojej smrti v roku 1666. František Vešeléni sa stal vodcom sprisahania aj formálne, a to v marci 1666 podľa jednej z listín podpísaných sprisahancami. Nakoniec po Vešeléniho smrti (1667) vedenie prevzali na juhu Peter Zrínsky a František Frankopan, ktorí sprisahanie viedli až do jeho konca (1670), a na severe František Nádašdy, ktorý sprisahanie viedol do roku 1669, kedy prešiel na stranu Viedne (pričom ale už v roku 1667 prechodne sčasti koketoval s Viedňou, lebo sa chcel stať palatínom).
Priebeh.
Sprisahancami boli príslušníci viacerých najvýznamnejších uhorských rodov, na juhu najmä chorvátsky bán Mikuláš Zrínsky (zomrel v novembri 1664), chorvátsky bán Peter Zrínsky a chorvátsky magnát František Frankopán, inak najmä palatín František Vešeléni (zomrel v marci 1667), krajinský sudca František Nádašdy (účastník sprisahania len v rokoch 1666 - 1669), ostrihomský arcibiskup Juraj Lipai (zomrel 1666), a neskôr aj magnáti Štefan Tököli (otec Imricha Tököliho) a František I. Rákoci (otec Františka II. Rákociho). Vodcovia sprisahania sú uvedení vyššie. Hlavní predstavitelia sprisahania sa usilovali nájsť zahraničnú podporu vo Francúzsku, v Poľsku, v Benátkach a v Turecku, no bezvýsledne. O sprisahaní sa viedenský dvor dozvedel v júni 1667, teda krátko po smrti palatína Vešeléniho, od tlmočníka sedmohradského vyslanectva, ktorý sa volal Nikosios Panajotti, a následne v roku 1669 svojich spolusprisahancov Viedni zradil František Nádašdy. Viedeň najprv nechcela reagovať silou, preto len nasadila na sprisahancov špiónov a snažila sa ich jednotlivo získať na svoju stranu. Až keď sa v marci 1670 Peter Zrínsky v Chorvátsku a František I. Rákoci v severnom Potisí neúspešne pokúšali spustiť ozbrojené povstanie proti Viedni, Viedeň okamžite poslala cisárske vojská na Slovensko a do Chorvátska, ktoré rozbiehajúce sa povstanie a celé sprisahanie násilne potlačili. Hlavnými príčinami neúspechu Vešeléniho sprisahania boli zlá pripravenosť povstania a osobné spory povstalcov. 
Dohra.
Po potlačení Vešeléniho sprisahania v roku 1670 videla cisárska vláda príležitosť na absolutistické opatrenia. V tom istom roku začala v Slovenskej Ľupči pôsobiť vyšetrovacia komisia pod vedením grófa Johanna von Rottala, ktorá sa v roku 1671 zmenila na špeciálny súd v Bratislave a predvolala vyše 200 podozrivých šľachticov vrátane protestantských duchovných. Väčšina z nich bola prepustená, niektorí dostali doživotie, siedmi boli popravení, z toho traja v Bratislave. 
Medzi popravenými boli František Frankopan, Peter Zrínsky a František II. Nádašdy. 
V reakcii na toto sprisahanie prišiel panovník s tzv. teóriou straty práv (Verwirkungstheorie), čo znamenalo, že Uhorsko stratilo právo na sebaurčenie, pretože tu bolo organizované povstanie proti legitímnemu panovníkovi.
Mnohí kuruci už v roku 1670 hromadne utekali do Sedmohradského kniežatstva. Šľachtické majetky údajných sprisahancov skonfiškovali Habsburgovci.

</doc>
<doc id="680692" url="https://sk.wikipedia.org/wiki?curid=680692" title="Fukulóza">
Fukulóza

Fukulóza alebo 6-deoxytagatóza je ketohexózový deoxycukor. Fukulóza vzniká v metabolizme sacharidov. -Fukulóza vzniká z -fukózy pôsobením -fukózaizomerázy a ďalej sa premieňa na -fukulóza-1-fosfát pôsobením -fukulokinázy.

</doc>
<doc id="680694" url="https://sk.wikipedia.org/wiki?curid=680694" title="Výsadkové lode triedy Ivan Gren (Projekt 11711)">
Výsadkové lode triedy Ivan Gren (Projekt 11711)

Výsadkové lode triedy Ivan Gren (Projekt 11711) je trieda veľkých výsadkových lodí ruského námorníctva, ktoré sú určené na presun vojsk a nákladu po mori, ako aj na zabezpečenie výsadku pri obojživelných operáciách. Sú schopné prepravovať rôzne typy obrnených vozidiel vrátane tankov. Mali by nahradiť zastarané výsadkové lode triedy Ropucha (Projekt 775).
Stavba.
Koncom 90. rokov 20. storočia Rusko zúfalo potrebovalo moderné výsadkové lode, ktoré by nahradili zastarané plavidlá vyrobené ešte za čias Sovietskeho zväzu. Tieto už nedokázali pojať dostatočný počet príslušníkov námornej pechoty spolu s ich bojovými vozidlami, preto Nevskaja projekčno-konštrukčná kancelária dostala v roku 1998 za úlohu navrhnúť novú triedu výsadkových lodí.
Pôvodne mali byť budúce výsadkové lode menšie a mali byť určené na operácie v Čiernom a Baltskom mori. Následne však boli tieto plány prehodnotené, pretože na menšie výsadkové lode sa v Rusku začalo pozerať ako na nevhodné pre modernú koncepciu vojny. Z toho dôvodu zahŕňal nový plán vytvorenie lode s veľkým výtlakom, ktorá by dokázala riešiť vojenské úlohy kdekoľvek vo svetových oceánoch. Napriek schváleniu tohto plánu boli do projektu vnesené ešte 3 výrazné zmeny, čo spôsobilo, že táto fáza vývoja sa významne predĺžila. Nakoniec však bol návrh lodí "projektu 11711" po šiestich rokoch pripravený a prvá loď tejto triedy bola v roku 2004 založená.
Táto loď bola pomenovaná po sovietskom viceadmirálovi a vedcovi Ivanovi Grenovi. Aj napriek jasne schválenému projektu, urobili projektanti počas výstavby lode viac ako 20 konštrukčných zmien, čo viedlo k tomu, že stavba trvala takmer 14 rokov. Projekt 11711 naplno ovplyvnili aj dôsledky hospodárskej krízy v Rusku. Častokrát hoci boli na ďalšiu etapu prác v plnej výške vyčlenené potrebné financie, vplyvom inflácie sa tieto sumy výrazne znížili. V roku 2012 bola výsadková loď Ivan Gren spustená na vodu a očakávalo sa, že do dvoch rokov bude dokončená. Kvôli nedostupnosti potrebných zbraní a iných komponentov, ktoré ruský vojenský priemysel nedokázal včas dodať, bol Ivan Gren schopný vyplávať na more až v lete 2016.
Paradoxom bolo, že hoci ešte neboli vyriešené všetky problémy spojené so stavbou prvej lode, bola v roku 2015 založená druhá loď tejto triedy - Piotr Morgunov. S najväčšou pravdepodobnosťou to bolo spôsobené potrebou čo najskôr sa dostať k dodatočným prostriedkom, ktoré boli z rozpočtu na tento projekt vyčlenené. 
Konštruktéri si už po prvých šiestich rokoch od založenia prvej lode veľmi dobre uvedomovali, že za toto obdobie sa objavili nové technológie a Ivan Gren sa nestane vzorom dokonalosti a stelesnením moderného technického riešenia. Ako neskôr ukázal čas, mali pravdu. Po dokončení výstavby druhej lode tejto triedy bolo rozhodnuté, že projekt 11711 sa ukončí.
V decembri 2018 však bolo prijaté nové rozhodnutie, na základe ktorého sa malo pokračovať s výstavbou ďalších dvoch až troch lodí s upravenou konštrukciou.
Konštrukcia.
Výsadková loď projektu 11711 má dĺžku 135 metrov a bojový výtlak 6600 ton. Kapacita plavidla je 13 hlavných tankov, 36 obrnených transportérov a 300 vojakov. V zadnej časti lode je hangár pre vrtuľník a priamo za ním je malá pristávacia plocha. Plavidlo pojme dva viacúčelové vrtuľníky Ka-29 alebo jeden útočný Ka-52K.
Loď je poháňaná dvoma vrtuľami s pevným sklonom, z ktorých každá je pripojená k dieselovému šestnásťvalcovému motoru 10D49 s výkonom 5200 koní. Maximálna rýchlosť lode 18 uzlov a pri cestovnej rýchlosti 16 uzlov prepláva 3500 námorných míľ.
Na rozdiel od svojich predchodcov má loď projektu 11711 iba kanónové protilietadlové zbrane. Medzi nimi sú AK-630M-2 umiestnený v prove nadstavby a dva AK-630M v zadnej časti hangáru vrtuľníka. Ich hlavným účelom je boj proti nepriateľským protilodným raketám. Srdcom oboch komplexov je automatický šesťhlavňový kanón ráže 30 mm AO-18. Umožňuje streľbu na vzdušné ciele na vzdialenosť až 4000 m, pričom rýchlosť streľby je 5000 rán za minútu. Systém riadenia paľby Vympel-AM2 spolupracuje s radarom MR-123AM2.

</doc>
<doc id="680699" url="https://sk.wikipedia.org/wiki?curid=680699" title="Zoznam kultúrnych pamiatok v obci Tureň">
Zoznam kultúrnych pamiatok v obci Tureň

Zoznam kultúrnych pamiatok v obci Tureň v okrese Senec.

</doc>
<doc id="680702" url="https://sk.wikipedia.org/wiki?curid=680702" title="Zoznam kultúrnych pamiatok v obci Vlky">
Zoznam kultúrnych pamiatok v obci Vlky

Zoznam kultúrnych pamiatok v obci Vlky v okrese Senec.

</doc>
<doc id="680706" url="https://sk.wikipedia.org/wiki?curid=680706" title="Rakvica (vrch v Cerovej vrchovine)">
Rakvica (vrch v Cerovej vrchovine)

Rakvica () je vrch Cerovej vrchoviny. Leží nad obcou Radzovce, približne juhovýchodne od Fiľakova.
Poloha.
Masív sa nachádza v strednej časti pohoria, v geomorfologickom podcelku Hajnáčska vrchovina. Leží v Banskobystrickom kraji, v okrese Lučenec a zasahuje na katastrálne územie obce Radzovce a Čamovce. Najbližším sídlom sú na západnom úpätí ležiace Radzovce, severne je situovaná Belina a Čamovce a východným smerom sa nachádzajú Šurice. Patrí do Chránenej krajinnej oblasti Cerová vrchovina a severozápadne sa nachádza prírodná pamiatka Belinské skaly.
Opis.
Rakvica je súčasťou mohutného hrebeňa, ktorý tvorí náhornú plošinu a siaha od Belinskej skaly () južným smerom na Dunivú horu (). Severným smerom susedí Belinská skala, východným Soví vrch (), južným Monica () a Dunivá hora () a západným je plytkým sedlom oddelená Belina (). Masív patrí do povodia Ipľa, kde vodu odvádzajú prítoky Beliny. Vrcholom vedie značený chodník z Beliny.
Výhľady.
Celú plošinu i vrchol pokrýva súvislý lesný porast, ktorý neumožňuje rozhľad. Z malých lokalít s nízkou vegetáciou je ojedinele vidieť okolité vrchy Cerovej vrchoviny, výnimočne pri dobrých podmienkach tiež Javorie, Nízke Tatry, Poľanu, Ostrôžky a Veporské a Stolické vrchy.

</doc>
<doc id="680711" url="https://sk.wikipedia.org/wiki?curid=680711" title="Belina (vrch v Cerovej vrchovine)">
Belina (vrch v Cerovej vrchovine)

Belina () je vrch Cerovej vrchoviny. Leží nad obcou Radzovce, približne juhovýchodne od Fiľakova.
Poloha.
Masív sa nachádza v strednej časti pohoria, v geomorfologickom podcelku Hajnáčska vrchovina. Leží v Banskobystrickom kraji, v okrese Lučenec a zasahuje na katastrálne územie obce Radzovce a Belina. Najbližším sídlom sú na západnom úpätí ležiace Radzovce a severne situovaná obec Belina, východným smerom sa nachádzajú Šurice. Patrí do Chránenej krajinnej oblasti Cerová vrchovina.
Opis.
Belina leží na okraji náhornej plošiny, ktorá v podobe horského chrbta vedie od Belinskej skaly () južným smerom na Dunivú horu (). Severným smerom susedí Belinská skala, východným Rakvica () a Soví vrch (), južným Monica () a Dunivá hora () a juhozápadným Duhár () a Tri chotáre (). Masív patrí do povodia Ipľa, kde vodu odvádzajú prítoky Beliny. Na vrchol nevedie značený chodník.
Výhľady.
Vrchol pokrýva súvislý lesný porast, ktorý neumožňuje rozhľad. Z malých lokalít s nízkou vegetáciou je vidieť okolité vrchy Cerovej vrchoviny, ojedinele pri dobrých podmienkach tiež Javorie, Nízke Tatry, Poľanu, Ostrôžky a Veporské a Stolické vrchy.
Prístup.
Na vrchol nevedie značený prístup, no neďalekým hrebeňom prechádza značený chodník z Beliny do sedla Monica.

</doc>
<doc id="680723" url="https://sk.wikipedia.org/wiki?curid=680723" title="Majstrovstvá Ázie vo futbale 1992">
Majstrovstvá Ázie vo futbale 1992

Majstrovstvá Ázie vo futbale 1992 boli 10. ročníkom Majstrovstiev Ázie vo futbale medzinárodného futbalového turnaja pre národné tímy pod hlavičkou Ázijskej futbalovej konfederácie (AFC). Turnaj sa hral v Japonsku od 29. októbra do 8. novembra 1992. Obhajcom titulu bola .
Víťazom turnaja sa stalo vo finále zdolali Saudskú Arábiu 1:0. Na treťom mieste skončila .
Kvalifikované tímy.
Na turnaji sa predstavilo osem tímov ani jeden z nich nezažil debut na turnaji.

</doc>
<doc id="680724" url="https://sk.wikipedia.org/wiki?curid=680724" title="Zoznam zvolených senátorov za Slovensko v parlamentných voľbách v roku 1925">
Zoznam zvolených senátorov za Slovensko v parlamentných voľbách v roku 1925

Vo voľbách do Národného zhromaždenia republiky Česko-slovenskej v roku 1925, ktoré sa konali 15. novembra 1925, bolo v rámci štyroch slovenských volebných obvodov zvolených 28 senátorov. 2 mandáty, ktoré podľa zákona mali byť ešte určené pre slovenské volebné obvody, sa v rámci II. a III. skrutínia rozdelili v českých volebných krajoch.

</doc>
<doc id="680726" url="https://sk.wikipedia.org/wiki?curid=680726" title="Majstrovstvá SAFF vo futbale 2018">
Majstrovstvá SAFF vo futbale 2018

Majstrovstvá SAFF vo futbale 2018 bol 12. ročníkom Majstrovstiev SAFF vo futbale, medzinárodného futbalového turnaja pre národné tímy Juhoázijskej futbalovej federácie (SAFF). Turnaj hostil Bangladéš a hralo sa od 4. do 15. septembra 2018.
Víťazom turnaja sa po druhýkrát stali , vo finále zdolali Indiu 2:1.
Tímy.
Všetkých sedem členov SAFF sa zúčastnilo na turnaji.

</doc>
<doc id="680727" url="https://sk.wikipedia.org/wiki?curid=680727" title="Bralce (Ostrôžky)">
Bralce (Ostrôžky)

Bralce () je vrch v pohorí Ostrôžky. Leží nad obcou Ábelová, približne severozápadne od Lučenca.
Poloha.
Masív sa nachádza v centrálnej časti pohoria. Leží v Banskobystrickom kraji, v okrese Lučenec a zasahuje na katastrálne územie obce Tuhár, Ábelová a Polichno. Najbližšími sídlami sú na juhozápadnom úpätí situovaná Ábelová, na juhovýchodnom obec Polichno a východnom Tuhár, severne leží Budiná. 
Opis.
Vrch je súčasťou hrebeňa, ktorý vedie od Ostrôžky () juhovýchodným smerom na Pohanský vrch (). Východným smerom leží vrch Sedem chotárov () a Kujanka (), severným Jasenie () a Stanová (), západným Páleniská (), Kobylí vrch () a Vlčia skala () a južným Lysec () a Trnkošovo (). Oblasť patrí do povodia rieky Ipeľ; severovýchodné časti hrebeňa odvodňuje Tuhársky potok, juhozápadné potok Ľuboreč. Na východnom úbočí, v blízkosti pahorku Bralo, sa nachádzajú jaskyne. Na vrchol vedie značený chodník z Tuhára. 
Výhľady.
Súvislý lesný porast neumožňuje rozhľad. Z malých miest s nízkou vegetáciou možno vidieť okolité vrchy Ostrôžok, ojedinele pri dobrých podmienkach tiež Javorie, Kremnické vrchy, Veľkú Fatru, Nízke Tatry, Poľanu a Veporské a Stolické vrchy.

</doc>
<doc id="680728" url="https://sk.wikipedia.org/wiki?curid=680728" title="Majstrovstvá ASEAN vo futbale 2018">
Majstrovstvá ASEAN vo futbale 2018

Majstrovstvá ASEAN vo futbale 2018 (oficiálne AFF Suzuki Cup 2018) bol 12. ročníkom Majstrovstiev ASEAN vo futbale, medzinárodného futbalového turnaja pre národné tímy Futbalovej federácie ASEAN. Turnaj sa hral v desiatich mestách po celej Juhovýchodnej Ázii od 8. novembra do 15. decembra 2018.
Víťazom turnaja sa stal , vo finále porazili Malajziu.
Tímy.
Okrem Austrálie sa turnaja zúčastnili všetci členovia. zdolal v kvalifikácii a postúpil na finálový turnaj.

</doc>
<doc id="680733" url="https://sk.wikipedia.org/wiki?curid=680733" title="Jenna Elfmanová">
Jenna Elfmanová

Jenna Elfmanová (neprechýlene Jennifer Mary Elfman, rod. Butala; * 30. september 1971, Los Angeles, Kalifornia, USA) je americká herečka a producentka. V roku 1998 bola ocenená cenou Zlatý glóbus, za jej herecký výkon v televíznom seriály "Dharma a Greg" (19972002).
Detstvo a mladosť.
Elfmanová sa narodila ako najmladšia z troch detí. Má chorvátsky pôvod a bola vychovávaná v rímskokatolíckom vierovyznaní.
Navštevovala strednú školu v St. Genevieve v San Fernando Valley, neskôr navštevovala vysokú školu California State University v Northridge. Od piatich rokov sa venovala baletu, s ktorým skončila kvôli zraneniu, ktoré jej neumožňovalo pokračovať.
Kariéra.
Prvý krát sa objavila vo videoklipoch skupiny Depeche Mode, tiež koncertovala s rockovou skupinou ZZ Top. Účinkovala aj v televíznych reklamách, prostredníctvom ktorých neskôr dostala jednu z hlavných úloh v televíznom sitcome "Townies", ktorý sa natáčal v roku 1996. O rok neskôr získala hlavnú postavu v televíznom seriály "Dharma a Greg". Televízny seriál sa stal úspešným a mal päť sérii. Natáčanie sa skončilo v roku 2002. Elfmanová za svoj herecký výkon získala tri nominácie na herecké ocenenie Zlatý glóbus, z toho jedno sa jej podarilo získať.
V roku 2003 si zahrala po boku Brendana Frasera v komédii "Looney Tunes opäť v akcii". Objavila sa tiež vo vedľajších úlohách vo viacerých seriáloch, napríklad "Dva a pol chlapa" či "Volajú ma Earl".
V rokoch 2009 a 2010 sa stala hlavnou postavou televízneho seriálu "Hovorme o sexe". V roku 2018 sa pripojila k hereckému obsadeniu televízneho seriálu "Fear the Walking Dead", kde hrá jednu z hlavných postáv.
Súkromný život.
V roku 1991 sa zoznámila s hercom Bodhim Elfmanom, za ktorého sa vydala v roku 1995. Elfman bol židovského pôvodu ale praktizoval scientológiu. Elfmanová sa pripojila ku scientológii neskôr a od roku 2018 sú obaja aktívny scientológovia.
V máji 2006 bola hlavnou rečníčkou na podujatí Human Rights Hero Award v rámci účasti so scientologickými skupinami Youth for Human Rights International a Artist for Human Rights.
Je tiež členkou správnej rady Nadácie Dizzy Feet.

</doc>
<doc id="680734" url="https://sk.wikipedia.org/wiki?curid=680734" title="Jenna Elfman">
Jenna Elfman



</doc>
<doc id="680737" url="https://sk.wikipedia.org/wiki?curid=680737" title="Strážcovia Galaxie 2">
Strážcovia Galaxie 2

Strážcovia Galaxie 2 (v origináli "Guardians of the Galaxy Vol. 2") je americký akčný film z roku 2017, ktorý natočil James Gunn podľa komiksov o superhrdinskom tíme Strážcov Galaxie. V hlavnej úlohe Star-Lorda, ktorý velí tímu mimozemských vydedencov a zároveň odhaľuje pôvod svojho skutočného otca, sa opäť predstavil Chris Pratt, ktorý si túto postavu zahral aj v predchádzajúcom filme. Jedná sa o pätnásty celovečerný film filmovej série Marvel Cinematic Universe.
Obsadenie.
Vo vedľajších úlohách sa objavili: Gregg Henry ako Retch a Evan Jones ako Half-Nut. V cameo úlohách objavili: Michael Rosenbaum ako Martinex, Ving Rhames ako Charlie-27, Michelle Yeoh ako Aleta Ogord, Miley Cyrus ako hlas Mainframe, David Hasselhoff si zahral sám seba, Ben Browder ako admirál Suveréna, Rob Zombie ako hlas Plieniteľa, Seth Green ako hlas Howarda the Ducka a Stan Lee ako informátor.

</doc>
<doc id="680738" url="https://sk.wikipedia.org/wiki?curid=680738" title="Operácia Pilier obrany">
Operácia Pilier obrany

Operácia Pilier obrany (hebrejsky: עַמּוּד עָנָן, "Amud anan", doslova „stĺp oblakov“) bola operácia Izraelských obranných síl v pásme Gazy zahájená 14. novembra 2012 zabitím Ahmada Džabarího, veliteľa vojenského krídla Hamás. Cieľom operácie bolo zastaviť a znemožniť pokračovanie raketových útokov palestínskych militantných organizácii z pásma Gazy proti územiu Izraela.
Podľa izraelského prehlásenia bol hlavným dôvodom zahájenia operácie intenzívne raketové ostreľovanie izraelského územia palestínskymi radikálnymi skupinami a stupňujúce sa útokmi proti izraelským vojakom na hranici medzi Izraelom a pásmom Gazy. Palestínska vláda poprela označenie za agresora a deklarovala právo hájiť svojich občanov proti blokáde pásma Gazy a proti izraelskej okupácii západného brehu Jordánu a Jeruzalema.
Samotnú operáciu zahájilo izraelské letectvo raketovými útokmi na jedného z čelných predstaviteľov Hamásu Ahmada Džabarího a radu ďalších cieľov v pásme Gazy a to vrátane civilných, ktoré palestínski radikáli podľa tvrdenia izraelských predstaviteľov využívajú pre vojenské účely. Palestínske odbojové skupiny odpovedali zintenzívnením raketových útokov, pri ktorých boli nasadené rakety stredného a dlhého doletu schopné zasiahnuť veľké mestské aglomerácie.
Zintenzívnenie bojov vyvolalo medzinárodnú vlnu reakcií, arabské a moslimské krajiny podporili boj palestínskych organizácii a odsúdili Izrael za agresívne jednanie, západné krajiny väčšinou vyjadrovali podporu Izraelu a jeho právu na ochranu jeho území. Väčšina krajín požadovala ukončenie útokov proti civilnému obyvateľstvu a vyslovila sa proti rozšíreniu bojov. Pred zahájením pozemnej operácie, ku ktorej sa Izrael začal pripravovať, varovali aj niektoré zo západných krajín. Proti eskalácii násilia sa vyjadrili aj medzinárodné a nadnárodné organizácie. Rada bezpečnosti OSN, ktorá sa kvôli zahájeniu bojov stretla na svojom mimoriadnom zasadnutí nedosiahla žiadneho výsledku.
Zo zvyšovaním intenzity bojov sa začali zvyšovať aj počty civilných obetí. Na strane Palestíncov v dôsledku izraelských útokov straty na civilnom obyvateľstve činili 105 mŕtvych vrátane žien a detí. Na strane Izraela zahynuli na následky raketových útokov palestínskych skupín 4 civilisti vrátane jednej ženy.
V jednaniach o ukončení bojov sa angažovali niektoré arabské krajiny, na čele s Egyptom. Egyptský prezident Muhammad Mursí ponúkol obom stranám sprostredkovanie jednania o prímerí. Výsledkom týchto jednaní bol kľud zbraní, ktorý vstúpil v platnosť 21. novembra. Zahájením kľudu zbraní prehlásil Izrael Operáciu Pilier obrany za ukončenú. Obe strany si zároveň nárokujú víťazstvo.
Chronológia udalostí.
10. november.
Protitanková strela z Gazy zasiahla džíp a zranila štyroch vojakov. Štyria palestínski tínedžeri vo veku 16 až 18 rokov boli zabití pri izraelskom útoku na futbalovom štadióne.
11. november.
Raketová a mínometná paľba na Izrael pokračovala, bolo identifikovaných celkom 64 zásahov rakiet. Pri streľbe bolo zranených niekoľko izraelských civilistov a došlo k rozsiahlym škodám na majetku.
12. november.
Z pásma Gazy bolo na Izrael odpálených 21 rakiet.
13. november.
K 13. novembru bolo na izraelské územie vypálených 121 rakiet a tiež množstvo mínometných striel.
14. november (začiatok operácie Pilier obrany).
Približne o 16:00 (izraelského času) izraelské letectvo zabilo Ahmeda Dzabarího, veliteľa vojenského krídla Hamásu, ktorého Izrael hľadal za zosnovanie série smrtiacich útokov. Usáma Hamdan, zástupca Hamásu v Libanone, tvrdil, že nálet zabil aj Dzabarího syna. Hamdanovo tvrdenie sa rýchlo ukázalo ako nepravdivé. Izrael zverejnili video z náletu. Izraelské obranné sily zaútočili aj na 20 cieľov Hamásu v pásme Gazy, vrátane podzemných skladov munície. Izraelské obranné sily uviedli, že mnohé z cielených úkrytov zbraní sa nachádzali v obytných štvrtiach.
15. november.
Izrael pokračoval v ofenzíve aj cez noc, pričom vykonal viac ako 100 útokov na ciele v pásme Gazy. Hovorca Izraelských obranných síl uviedol, že pri nočných útokoch bolo zabitých sedem militantov.
Traja Izraelčania, dvaja muži a jedna žena, zahynuli, keď raketa zasiahla štvorposchodovú budovu v Kirjat Mal'achi. Záchranári z Magen David Adom na mieste ošetrili päť zranených vrátane 11-mesačného dieťaťa, ktoré bolo vážne zranené. Počas dopoludnia izraelské letectvo pokračovalo v letových náletoch, aby identifikovali a zničili ciele v pásme Gazy. Útoky zahŕňali letecký útok na Chán Júnis v južnom pásme Gazy, ktorý podľa palestínskych zdrojov viedol k zraneniu štyroch ľudí vrátane ženy a dvoch detí.
Dve rakety Fajr zasiahli predmestie metropoly Tel Aviv. Neboli hlásené žiadne zranenia. Bolo to prvýkrát, čo bol Guš Dan terčom raketového útoku od vojny v Perzskom zálive. V noci 15. novembra spustilo izraelské letectvo sériu 70 náletov, aby zničilo to, čo považovalo za podzemné raketomety stredného doletu. Palestínske zdroje uviedli, že v dôsledku útokov bolo v Gaze zabitých 15 ľudí.
16. november.
Raketa vypálená z pásma Gazy zranila v Azore 5 izraelských civilistov.
Pásmo Gazy behom dňa navštívil egyptský premiér Hišám Kandíl. Cieľom bolo podľa jeho prehlásenia ukázať solidaritu s palestínskym ľudom. Počas trojhodinovej návštevy bolo vyhlásené prímerie. To však porušil Hamás, keď jeho bojovníci odpálili ďalšie rakety na Jeruzalem. Podľa tvrdenia Hamásu ale prímerie porušil Izrael, keď počas prímeria vykonal nálet. Velenie Izraelských vzdušných síl to ale kategoricky poprelo.
Pri výbuchu v Gaze bol zabitý štvorročný chlapec. Palestínske zdroje obvinili z jeho smrti Izrael. Izraelské vzdušné sily vinu odmietli s tým, že v danom priestore žiadne bombardovanie neprebiehalo. Odborníci z palestínskeho Centra pre ľudské práva po prieskume miesta oznámili, že chlapec bol zabitý pri explózii palestínskej rakety. To pripustila aj chlapcova matka.
Do 15. novembra bolo z pásma Gazy proti Izraelu odpálených asi 500 rakiet, z ktorých kipat barzel 184 zničil za letu. Počas tejto doby vykonal Izrael útoky proti 500 cieľom v pásme Gazy.
Tvrdenie bojovníkov Hamásu, že sa im podarilo zostreliť izraelskú stíhačku F-16 Izrael poprel.
Počas večera izraelská vláda schválila mobilizovanie 3075 tisíc príslušníkov armádnych záloh. Minister zahraničia Izraela vyhlásil, že izraelská vláda neuvažuje o zvrhnutí palestínskej vlády vedenej Hamásom.
17. november.
Pásmo Gazy navštívil tuniský minister zahraničných vecí Rafik Abdesalom a vyzval svet na zastavenie izraelskej „do očí bijúcej agresie“. Svetová zdravotnícka organizácia uviedla, že nemocnice v Gaze sú zahltené obeťami bombardovania a čelia kritickému nedostatku liekov a zdravotníckeho materiálu. Podľa ministerstva zdravotníctva v Gaze počas bombardovania utrpelo zranenie 245 dospelých a 137 detí, na izraelskej strane bolo za posledných dvanásť hodín pri palestínskych raketových útokoch zranených 16 osôb. Izraelské ministerstvo obrany oznámilo otvorenie hraničného priechodu Kerem Šalom pre humanitárne dodávky do pásma Gazy.
18. november.
Izrael pokračoval v bombardovaní pásma Gazy. Počas bombardovania bol zabitý Yahyia Abiya, podľa Izraelských obranných síl zodpovedný za väčšinu raketových útokov. Počas bombardovania boli v Gaze zasiahnuté aj budovy, v ktorých sídlia novinári, zranených bolo sedem palestínskych novinárov, novinári z ďalších redakcií Sky News, ARD, Kuwait TV atď. vyviazli bez zranení. Izraelské obranné sily, ktoré sa rozhodli ničiť aj komunikačné zariadenie Hamásu, obvinili jej predstaviteľov, že používa novinárov ako živé štíty. Organizácia Reportéri bez hraníc vyhlásila útok za porušenie Ženevskej konvencie.
Palestínske rakety vystrelené proti Izraelu zranili v Aškelone dvoch ľudí. Pri dopade ďalšej rakety bol vážne zranený pracovník izraelskej záchrannej služby. Päť ľudí, vrátane dvojročného dievčaťa, bolo zranených pri zásahu auta v Ofakime. Ďalšie vypálené rakety boli zničené protiraketovým systémom či dopadli do neobývaných oblastí.
Počas dňa povolil Izrael prejazd 80 nákladným automobilom s potravinami a zdravotníckym materiálom do Gazy cez prechod Kerem Šalom. Podľa izraelského ministerstva zahraničia zabránil Hamás v odchode 22 cudzích štátnych príslušníkov z Gazy. Malo sa jednať o Talianov, Kanaďana, Juhokórejčanov, Francúzov, šesť japonských novinárov a dvoch tureckých zdravotníkov.
Počas zasadnutia izraelskej vlády povedal Benjamin Netanjahu, že Izraelské obranné sily sú pripravené na významné rozšírenie operácie. Podľa britského ministerstva zahraničia by sa tak Izrael pripravil o väčšinu medzinárodnej podpory.
19. november.
Izraelské útoky proti pásmu Gazy sa začali už za úsvitu. V As-Saraja bolo pri útoku izraelských obranných síl zabité osemnásťmesačné dieťa.
Podľa tvrdenia izraelských obranných síl od začiatku operácie dopadlo v Izraeli 570 rakiet vypálených z Gazy a 307 ich bolo zničených nad obývanými oblasťami.
Počas ďalšieho izraelského bombardovania bolo zničené policajné riaditeľstvo v Gaze. Samotný nálet bol vysielaný naživo na CNN a Al Jazeera. Naživo bol na Al Jazeera vysielaný aj raketový poplach v Aškelone. Vypálené rakety boli ale zničené vo vzduchu. Okrem leteckých útokov začal Izrael na pásmo Gazy útočiť aj z mora. Štyria bojovníci Islamského džihádu boli pri leteckom útoku zabití v multimediálnom centre v Gaze. V utečeneckom tábore Džabalija zahynuli pri nálete dve deti.
V Egypte sa začali sprostredkované rokovania medzi Hamásom a Izraelom o prímerí. Izrael je podľa Benjamina Netanjahua pripravený na vyhlásenie 2448 hodinového prímeria a čiastočné uvoľnenie blokády Gazy. Palestínske skupiny zároveň ustali v ostreľovaní Izraela.
20. november.
Proti juhu Izraela bolo príslušníkmi palestínskych milícií vystrelených ďalších 80 rakiet, z ktorých 28 bolo zničených už za letu. Jedna z rakiet dopadla do beduínskej dediny Rejwan, kde zabila civilistu. Ďalšie rakety boli vystrelené proti Aškelonu a Ofakimu. Dve rakety boli vypálené proti Jeruzalemu, dopadli ale do voľného priestoru medzi palestínskymi dedinami na Západnom brehu Jordánu. Pri raketovom útoku proti Eškolu bol popoludní zabitý jeden izraelský vojak, pri ďalšom dopade rakety bol pri explózii zabitý jeden izraelský civilista a zranených 15 izraelských vojakov. Jedna z dvoch ďalších rakiet vypálených proti Jeruzalemu zranila v šesťposchodovej budove štyroch ľudí.
Pri izraelskom leteckom a delostreleckom bombardovaní Gazy boli ničené raketomety a zabití 3 palestínski bojovníci, z ktorých dvaja boli priamo zapojení do raketových útokov. Velenie izraelských obranných síl vyhlásilo, že od začiatku operácie bolo zničených aj 50 tunelov slúžiacich na pašovanie zbraní. Počas útoku bezpilotného lietadla boli v Sabre zničené dva automobily. Pri tomto útoku zahynulo šesť ľudí, štyria ľudia zahynuli na Bagdadskej ulici v Gaze. V Gaze boli pri hraní futbalu zabité dve deti.
Pre podozrenie zo špionáže bolo v Gaze popravených šesť Palestínčanov obvinených zo spolupráce z Izraelom. Podľa zdroja z Hamásu boli pristihnutí s kamerami a hi-tech technikou. Telo jedného z týchto údajných spolupracovníkov bolo po poprave priviazané za motorku a vláčené ulicami.
Pri protiizraelských demonštráciách na západnom brehu Jordánu došlo k stretom medzi palestínskymi demonštrantmi a izraelskou políciou. Jeden Palestínčan bol zastrelený v Halhúle pri napadnutí izraelského vojaka, ďalší dvaja Palestínčania boli zastrelení pri hádzaní Molotovových koktailov v Hebrone.
Pri izraelskom bombardovaní Gazy bola tromi raketami zasiahnutá budova Agence France-Presse, nikto ale nebol zranený. Izraelské obranné sily uviedli, že útok bol mierený na spravodajské stredisko Hamásu sídliace na 7. poschodí budovy. Pri ďalších útokoch boli zabití štyria palestínski novinári. Izraelskí predstavitelia sa k útokom priznali a uviedli, že išlo o pracovníkov Hamásu napojených na palestínskych bojovníkov.
Do Izraela pricestovala americká ministerka zahraničných vecí Hillary Clintonová. Tá sa zišla s Benjaminom Netanjahuom. K stretnutiu s predstaviteľmi Hamásu nedošlo, pretože USA považujú Hamás za teroristickú organizáciu. USA ďalej odmietli marockú iniciatívu na zastavenie paľby a žiadali, aby ďalšie krajiny nepodkopávali egyptskú sprostredkovateľskú úlohu. Dôvodom odmietnutia bol navyše fakt, že sa v marockom návrhu hovorí iba o izraelskom ostreľovaní a nezohľadňuje sa palestínske ostreľovanie Izraela. Za toto odmietnutie bolo USA kritizované Ruskom. Ruský zástupca v BR OSN zároveň obvinil západné štáty zo zdržiavacej taktiky. Hovorca Hamásu neskôr uviedol, že dosiahnutie dohody o prímerí je blízko.
21. november.
Proti palestínskych bojovníkom pripravujúcim odpálenie rakiet v okolí Džabalie a Chán Júnis zaútočili izraelské lietadlá. V utečeneckom tábore Nusseret v Gaze si izraelský nálet vyžiadal život štvorročného dievčaťa. V Chán Júnis zahynul osemdesiatročný muž s dospievajúcou vnučkou.
Z Gazy bolo proti Izraelu odpálených 116 rakiet. V oblasti Eškolu bolo pri výbuchu rakety zranených sedem ľudí. Ďalšie rakety boli vypálené proti Sdot Negev, Hof Aškelon, Šaar Hanagev a Bnei Šimon. V Beer Ševa zasiahla raketa dom, v Netivore bola po zásahu domu zranená jedna osoba. Ďalšia raketa explodovala v Ašdode. Ďalšie dve rakety v Beer Tuvii zranili jednu ženu a poškodili budovu.
Ministerka zahraničných vecí USA Hillary Clintonová a egyptský minister zahraničných vecí Mohamed Kamel Amr oznámili, že 21. novembra večer nadobúda účinnosť prímerie. Po vyhlásení blížiaceho sa prímeria odpálili palestínski bojovníci proti južnému Izraelu ďalšie rakety. Na to Izrael odpovedal delostreleckou paľbou.
Počas dopoludnia došlo v autobuse mestskej dopravy Tel Avivu k výbuchu nastraženej bomby. Atentát vykonal izraelský občan arabského pôvodu, ktorý výbušninu umiestnil v preplnenom autobuse. Tá bola potom diaľkovo odpálená. Výbuch si vyžiadal 20 zranených. Medzinárodné spoločenstvo čin odsúdilo a vyhlásilo za teroristický. K činu sa prihlásila ozbrojená zložka Fatahu Brigády mučeníkov od Al-Aksá, Fatah označil čin za požehnaný.
Od 20.00 SEČ nadobudlo platnosť dohodnuté prímerie. Izraelskí predstavitelia uviedli, že ak Hamás poruší prímerie, odpovie Izrael tvrdými protiopatreniami. Na raketové útoky z pásma Gazy vykonané po vyhlásení prímeria ale Izrael neodpovedal silou.
Ukončenie bojov a vyjednávanie.
Keďže Izrael a Hamás spolu odmietli vyjednávať, ujali sa úlohy sprostredkovateľov Egypt a USA.
Izrael zverejnil 6 požiadaviek voči Palestínčanom, ktorými podmienil svoje pristúpenie na ukončenie bojov:
Požiadavky Hamásu, ktorých splnenie požaduje výmenou za prímerie:
21. novembra oznámili egyptský minister zahraničia Mohamed Kamel Amr a americká ministerka zahraničia Hillary Clintonová uzavretie dohody o pokoji zbraní, ktoré pri sprostredkovaných rokovaniach uzavreli zástupcovia Hamásu a Izraela. Dohoda o pokoji zbraní nadobudla platnosť o 20:00 SEČ. Ukončenie bojov považujú ako Izrael tak Hamás za svoje víťazstvo. Izraelský minister obrany Ehud Barak vyhlásil, že vďaka bombardovaniu boli zničené palestínske rakety dlhého i stredného doletu. Zároveň pohrozil tvrdšími akciami, ak Hamás dohodu poruší. Podľa prvého prieskumu izraelskej televíznej stanice Chanel 2 je 70% Izraelčanov proti prímeriu.
Potom, čo dohoda o pokoji zbraní nadobudla platnosť bolo z pásma Gazy vystrelených na územie Izraela 12 rakiet, pričom všetky dopadli v neobývaných oblastiach. Izraelská armáda na odpálenie rakiet neodpovedala. V pásme Gazy bol zabitý 1 muž a ďalší boli zranení zablúdenými guľkami pri oslavnej streľbe.

</doc>
<doc id="680739" url="https://sk.wikipedia.org/wiki?curid=680739" title="Klobušickovci">
Klobušickovci

Klobušickovci alebo Klobušickí sú starý šľachtický rod pochádzajúci z Klobušíc (dnes mestská časť Ilavy).

</doc>
<doc id="680741" url="https://sk.wikipedia.org/wiki?curid=680741" title="Doktor Strange (film)">
Doktor Strange (film)

Doktor Strange je americký akčný film z roku 2016, ktorý natočil režisér Scott Derrickson podľa komiksov o Doctorovi Strangeovi. V hlavnej úlohe neurochirurga, ktorý sa naučí mystické umenie mágie a musí zachrániť Zem pred hrozbou z inej dimenzie, sa predstavil Benedict Cumberbatch. Jedná sa o štrnásty celovečerný film filmovej série Marvel Cinematic Universe.
Obsadenie.
Cumberbatch prepožičal svoj hlas aj zlej entite Dormammu. V ďalších úlohách sa predstavili aj Amy Landeckerová ako Brunerová, Mark Anthony Brighton ako Daniel Drumm a Topo Wresniwiro ako Hamir. V cameo úlohách sa objavili: Chris Hemsworth ako Thor a Stan Lee ako cestujúci v autobuse.

</doc>
<doc id="680743" url="https://sk.wikipedia.org/wiki?curid=680743" title="Ytong">
Ytong

Ytong je značka stavebných výrobkov z bieleho pórobetónu. Na Slovensku ho vyrába spoločnosť Xella Slovensko (súčasť nadnárodného koncernu Xella International). Spoločnosť ponúka stavebné riešenie pre každý projekt a okrem značky Ytong do jej portfólia spadajú aj značky Silka, Multipor a Hebel.
Tvárnice značky Ytong sú typické svojou jednoliatosťou, nízkou hmotnosťou, vysokou tepelnou izoláciou, stabilitou a jednoduchou opracovateľnosťou (tvárnice sa dajú ľubovoľne rezať). Tvárnice je možné použiť na stavbu samonosnej až päťpodlažnej konštrukcie. Ide o najpredávanejšiu značku výrobkov z ľahkého autoklávovaného betónu – pórobetónu – na Slovensku.
História.
História rozšírenia produktu tejto značky je spätá s rozvojom stavebného priemyslu v medzivojnovom období a nutnosťou šetriť so zdrojmi na vykurovanie v Švédsku, kde bol vysoký dopyt po úsporných domoch. Prvýkrát bola pórobetónová tvárnica priemyselne vyrobená v roku 1927 v juhošvédskom meste Yxhultu. Priemyselná výroba bola zahájená na základe objavu z roku 1923, keď dr. Johan Axel Eriksson prvýkrát namiešal bázu na výrobu autoklávového pórobetónu. Značka Ytong bola oficiálne zaregistrovaná v roku 1940. Názov značky je odvodený z miesta výroby a názvu technológie: Yxhult anghärdade Lättbetong = YTONG.
Vlastnosti a výroba bieleho pórobetónu.
Pórobetón získava vo všeobecnosti svoje vlastnosti vytvorením vzduchových dutín (tzn. pórov v betónovej hmote) pri výrobe. Vzduch uložený v týchto póroch robí materiál ľahším a zároveň sa stáva izolantom, keďže nemá možnosť v póroch cirkulovať.
Tvárnice značky Ytong sú vyrábané výhradne zo štyroch surovín prírodného pôvodu – kremičitý piesok, vápno, cement a voda. Pri výrobe sa k nim doplní reakčný prvok – hliník v podobe prášku alebo pasty. Hliník potom reaguje s hydroxidom vápenatým a následne sa pevne viaže v umelom minerále – tobermorite. Vďaka jemne namletému piesku získavajú tvárnice typickú bielu farbu. Ytong neobsahuje žiadne nebezpečné ani zdraviu škodlivé chemické zlúčeniny a látky.
Rozdiel medzi bielym a sivým pórobetónom.
Do sivého pórobetónu sa ako prímes, ktorá nahradzuje piesok, používa popolček, ktorý vznikol ako vedľajší priemyselný produkt pri spaľovaní uhlia v elektrárňach. Pri popolčeku ako prímesi je však problém s presným určením jeho pôvodu, teda aj presného zloženia – často môže obsahovať stopové množstvo zdraviu nebezpečných látok, napr. olova, kadmia, ortute a arzénu. Doteraz nie je dokázané, že sa tieto látky nemôžu zo sivých tvárnic uvoľňovať. Sivý pórobetón tak môže byť potenciálne nebezpečný pri rezaní a inom opracovaní.
Neexistuje žiadna štúdia o stabilite týchto látok v pórobetóne, nie je teda jasné, či látky časom nemôžu unikať do okolia. Európska komisia momentálne prejednáva zaradenie popolčeka na zoznam látok s nebezpečnými vlastnosťami. Napríklad v Nemecku sa už sivý pórobetón takmer nepoužíva, pretože je problém s jeho ekologickou likvidáciou (látky obsiahnuté v popolčeku sa nesmú dostať do pôdy a vody). Naopak, pri výrobe bieleho pórobetónu Ytong sa znovu používa odpad, ktorý vznikol jeho produkciou a všetky komponenty z Ytongu sa tak môžu aj po demolácii budovy znovu použiť.
Sivý pórobetón je chemicky aj mechanicky menej stabilnejší, pretože využitie popolčeka znižuje podiel oxidu kremičitého či kremeňa. To znamená, že stabilizujúca substancia nie je použitá v dostatočnom množstve. Navyše je preukázané, že sivý pórobetón má niekoľkonásobne vyššiu zrážanlivosť, po rokoch teda môže byť nestabilný. Tvárnice zo sivého pórobetónu môžu mať tendenciu v priebehu rokov praskať a odlupovať sa.

</doc>
<doc id="680748" url="https://sk.wikipedia.org/wiki?curid=680748" title="Zoznam častí seriálu Geissenovci – Ťažký život milionárov">
Zoznam častí seriálu Geissenovci – Ťažký život milionárov

Toto je zoznam častí nemeckej dokumentárnej reality show Geissenovci – Ťažký život milionárov, zaoberajúcej sa životom nemeckej milionárskej rodiny. Seriál sa vysiela od roku 2011 a bolo natočených už 22. sérií. V seriály hrá podnikateľ Robert Geiss, jeho žena Carmen Geiss a ich dve dcéry Davina a Shania.
Časti.
Špeciálne vydania.
Zdroj: zoznam častí je podľa: fernsehserien.de

</doc>
<doc id="680755" url="https://sk.wikipedia.org/wiki?curid=680755" title="Miloš Karásek">
Miloš Karásek

Miloš Karásek (* 23. november 1960, Přerov) je slovenský postmoderný divadelník, dramatik, výtvarník, sochár a experimentátor ovplyvnený filozofiou a estetikou postmoderny.
Život.
Miloš Karásek sa narodil v Přerove na Morave. Najvyššie vzdelanie dosiahol na "Inštitúte architektúry v Moskve", kde absolvoval v roku 1984 diplomovou prácou „Projekt experimentálneho divadelného priestoru“. Miloš Karásek zostal verný divadlu aj po príchode na Slovensko, kde sa usídlil v Bratislave. Po príchode pracoval rok v SND. V období 1985-90 pôsobil ako scénograf v "Ukrajinskom národnom divadle v Prešove" (dnes Divadlo Alexandra Duchnoviča). V rokoch 1990 - 1991 bol vládny zmocnenec pre slovenskú časť Všeobecnej československej výstavy v Prahe. Od 1992 tvorí v slobodnom povolaní sochárske práce, literárne a dramatické opusy a multimediálne projekty. Je autorom a spoluautorom divadelných hier. Je v slobodnom povolaní, venuje sa architektúre, sochárskej tvorbe, multimediálnym projektom, divadlu a literatúre. Je autor a spoluautor divadelných hier. Karásek bol spoluzakladateľom divadla Stoka. Činil sa v divadelnej branži - zakladal divadlá Problém 1993, Corpus - asociáciu alternatívnych umeleckých programov 2000, vydával divadelné manifesty (napr. "Manifest Recyklizmu" a "Manifest hypomanického divadla"). Po roku 1993 písal a inscenoval hry, napríklad "Skrat, Rez," "Apatia, Utrpenie Sv. Antonína, Motto, Peron, Život na mieru, Záverečná, Hodinový hotel a Štvrté želanie", ktoré prezentoval v divadlách A. Duchnoviča v Prešove, v Prešovskom Divadle na Háku, v divadle Problém a v Divadle ASTORKA Korzo ´90 v Bratislave. Písal hry spolu s Blahom Uhlárom, v roku 2003 napísal libreto k novej opere "Óper", scenáre hier "Caspar Ester: Diera" a v roku 2004 "Ester Caspar: Go-Go tanečnica". 
Tvorí výtvarné práce: maľby, kresby, grafiky, bronzové plastiky, kostýmy, masky, scénické výpravy. Jeho diela majú expresionistický výraz, expresívnu štylizáciu, prvky groteskna, dynamické výjavy, realistické aj absurdné štylizácie.

</doc>
<doc id="680756" url="https://sk.wikipedia.org/wiki?curid=680756" title="Klobušickí">
Klobušickí



</doc>
<doc id="680759" url="https://sk.wikipedia.org/wiki?curid=680759" title="FIM-92 Stinger">
FIM-92 Stinger

FIM-92 Stinger je prenosný protilietadlový raketový systém používajúci rakety s infračerveným navádzaním. Je určený na ničenie nadzvukových lietadiel letiacich v prízemných a malých výškach, vrtuľníkov a bezpilotných lietadiel. Stinger bol vyvinutý v 70. rokoch americkými firmami Hughes Aircraft Company a General Dynamics Corporation, ale od roku 1998 je vyrábaný spoločnosťou Raytheon Electronic Systems. Od roku 1981 ho používajú americké ozbrojené sily, ale od vtedy sa rozšíril do viac ako 30 krajín sveta.
Vznik a vývoj.
V roku 1965 zaviedla americká armáda do výzbroje svoj prvý prenosný protilietadlový systém FIM-43 Redeye, ktorý bol na svoju dobu nepochybne veľmi vyspelou zbraňou. Tento systém mal však isté obmedzenia. Dokázal ničiť iba ciele letiace podzvukovou rýchlosťou a navyše len na odletovom kurze, kedy bol senzor schopný zamerať rozžeravenú trysku motora alebo výfukov cieľa. Tieto nedostatky viedli v roku 1967 k spusteniu vývoja jeho nástupcu, ktorý pôvodne niesol označenie Redeye II.
V roku 1971 tento projekt oficiálne „posvätila“ aj americká armáda a pridelila mu označenie FIM-92. V nasledujúcom roku sa toto označenie zmenilo na Stinger (žihadlo). Skúšky prvých prototypov strely sa začali v novembri 1973. Vývoj však bol niekoľkokrát zastavený a znovu obnovený, pretože sa objavili rôzne technické problémy, ktoré sa podarilo doriešiť až v lete 1975, kedy bol prvýkrát reálne vystrelený prototyp XFIM-92A.
O tri roky neskôr bola s firmou General Dynamics podpísaná zmluva na sériovú výrobu striel FIM-92 Stinger. V roku 1981 dosiahli prvé dodané Stingery počiatočnú operačnú spôsobilosť u útvarov americkej armády dislokovaných v západnom Nemecku. Nasledovali dodávky pre ďalšie armádne jednotky, potom aj pre námornú pechotu a tiež pre zahraničných odberateľov. Doteraz bolo vyrobených vyše 70 000 kusov a výroba stále pokračuje. Dnes Stingery dodáva spoločnosť Raytheon a licenčná produkcia pre európske armády beží v Nemecku v zbrojovke EADS.
Konštrukcia.
Obsluhu kompletu zaisťujú dvaja muži - veliteľ a strelec. Strela Stinger pracuje na princípe „vystreľ a zabudni“ a na navádzanie na vzdušný cieľ používa infračervenú/ultrafialovú navádzaciu sústavu. Je odpaľovaná z puzdra, ktoré je použiteľné opakovane. Celková doba potrebná na znovunabitie strely, zameranie ďalšieho cieľa a odpálenie nepresahuje 10 sekúnd.
Strela s celkovou dĺžkou 1,5 m, priemerom 762 mm a rozpätím rozvinutých krídeliek 910 mm (v puzdre sú sklopené) je vybavená raketovým motorom na pevné palivo Mk27 firmy Atlantic Research. Celková hmotnosť kompletu vrátane prepravného puzdra je 15,2 kg, samotná strela má 10,1 kg. Dosahuje maximálnu rýchlosť letu 2523 km/h. Efektívny diaľkový dosah strely je väčší ako 4000 m (FIM-92A), resp. 4800 m (FIM-92B/C), výškový 3500/3800 m. Minimálny efektívny dosah strely je 200 metrov. Je vybavená vysoko explozívnou trojštivotrhavou bojovou časťou s hmotnosťou 1 kg s nekontaktným zapaľovačom M934 firmy Magnavox.
Významnou je možnosť streľby v noci. Zameriavač AN/PAS-18 SNS od firmy Raytheon Electronic Systems má rozmery 343 x 127 x 158 mm a celkovú hmotnosť 2,5 kg. Umožňuje ľahko a presne sledovať cieľ za nepriaznivých podmienok – v hmle, dyme, prachu a daždi ako vo dne, tak v noci. 
Stinger sa vyznačuje sa mimoriadne krátkou dobou reakcie - čas potrebný na sledovanie cieľa a aktiváciu strely nepresahuje 6 sekúnd. Výhodou strely je aj jednoduchosť ovládania pri streľbe. Udáva sa, že na zvládnutie obsluhy systému postačuje iba 136 hodín výcviku. Na základe skúseností z ozbrojených konfliktov bola strela postupne vybavená identifikačným systémom na rozpoznávanie štátnej príslušnosti cieľov IFF (Identification-Friend-or-Foe) AN/PPX-1.
Varianty.
Zariadenie FIM-92 existuje v nasledujúcich variantách:

</doc>
<doc id="680760" url="https://sk.wikipedia.org/wiki?curid=680760" title="Maltotrióza">
Maltotrióza

Maltotrióza je trisacharid (sacharid zložený z troch podjednotiek), ktorý sa skladá za troch molekúl glukózy spojených α-1,4 glykozidovými väzbami.
Najčastejsie vzniká pôsobením tráviaceho enzýmu alfa-amylázy (enzýmom bežným v ľudských slinách) na amylázu v škrobe. Počas tohto procesu sa tvoria maltózové a maltotriózové jednotky kvôli náhodnej hydrolýze α-1,4 glykozidových väzieb alfa-amylázou. Maltotrióza vzniká i v tenkom čreve, kde ju rozkladá alfa-amyláza vylučovaná z pankreasu. Maltotrióza je spoločne s maltózou štiepená enzýmom maltázou, čím vzniká glukóza.
Maltotrióza je najkratší oligosacharid, ktorý sa dá klasifikovať ako maltodextrín.
Použitie.
Maltotrióza sa používa ako sladidlo v koláčoch, chlebocha sladkostiach. V porovnaní so sacharózou je 3x menej sladká.
Maltotriózové jednotky spojené α-1,6 glykozidovou väzbou tvoria pullulán, biodegradovateľný polymér, ktorý sa používa ako prídavná látka do potravín a na poťahovanie tabliet, napríklad mentoliek.

</doc>
<doc id="680762" url="https://sk.wikipedia.org/wiki?curid=680762" title="Turanóza">
Turanóza

Turanóza je redukujúci disacharid, ktorý sa skladá z molekúl glukózy a fruktózy spojených α-1,3 glykozidovou väzbou. V prírode sa bežne vyskytuje jej -forma. Je to analóg sacharózy, ktorý vyššie rastliny nie sú schopné metabolizovať, ale získavajú ho pomocou transportérov sacharózy a využívajú ho na vnútrobunkovú sacharidovú signalizáciu. Okrem tejto úlohy môže byť -(+)-turanóza využitá ako zdroj uhlíka pre mnohé organizmy vrátane mnohých druhov baktérií a húb.
Turanóza môže byť v malých množstvách prítomná i v mede.

</doc>
<doc id="680763" url="https://sk.wikipedia.org/wiki?curid=680763" title="Obsedantná neuróza">
Obsedantná neuróza



</doc>
<doc id="680764" url="https://sk.wikipedia.org/wiki?curid=680764" title="Obsedantno-nutkavá porucha">
Obsedantno-nutkavá porucha



</doc>
<doc id="680765" url="https://sk.wikipedia.org/wiki?curid=680765" title="Obsesívno-kompulzívna neuróza">
Obsesívno-kompulzívna neuróza



</doc>
<doc id="680766" url="https://sk.wikipedia.org/wiki?curid=680766" title="Obsedantno-kompulzívna neuróza">
Obsedantno-kompulzívna neuróza



</doc>
<doc id="680767" url="https://sk.wikipedia.org/wiki?curid=680767" title="Nutkavá neuróza">
Nutkavá neuróza



</doc>
<doc id="680768" url="https://sk.wikipedia.org/wiki?curid=680768" title="Obsesívna neuróza">
Obsesívna neuróza



</doc>
<doc id="680769" url="https://sk.wikipedia.org/wiki?curid=680769" title="Anankastická neuróza">
Anankastická neuróza



</doc>
<doc id="680770" url="https://sk.wikipedia.org/wiki?curid=680770" title="Deoxysacharid">
Deoxysacharid



</doc>
<doc id="680771" url="https://sk.wikipedia.org/wiki?curid=680771" title="Ramnóza">
Ramnóza

Ramnóza je prírodný deoxycukor. Dá sa klasifikovať ako metylpentóza alebo 6-deoxyhexóza. Ramnóza sa v prírode vyskytuje hlavne ako -ramnóza (teda 6-deoxy--manóza). To robí ramnózu výnimočnou, pretože väčšina sacharidov, ktoré sa bežne vyskytujú v prírode, majú D-konfiguráciu. Výnimkami sú deoxyhexózy -fukóza a -ramnóza a pentóza -arabinóza. V prírode sa však vyskytuje i -ramnóza, a to u niektorých druhov baktérií, napríklad "Pseudomonas aeruginosa" and "Helicobacter pylori".
Ramnózu je možné izolovať z rastlín rodu "Rhamnus", z "Toxicodendron vernix" a rastlín rodu "Uncaria". Ramnózu takisto produkujú mikroriasy patriace do triedy "Bacillariophyceae" (rozsievky).
Ramnóza je v prírode často naviazaná na iné cukry. Je to bežný sacharid v glykozidoch mnohých rastlín. Ramnóza je takisto súčasťou vonkajšej bunkovej membrány acidorezistentných baktérii rodu "Mycobacterium", medzi ktoré patrí i mikroorganizmus spôsobujúci tuberkulózu. Prirodzené protilátky proti -ramnóze sú prítomné v ľudskom krvnom sére a vyzerá to tak, že väčšina ľudí má IgM, IgG alebo oba druhy týchto imunoglobulínov, ktoré sú schopné viazať tento sacharid.
Zaujímavou vlastnosťou ramnózy je, že pri reakcii s jodistanmi netvorí formaldehyd. Reakciou jodistanu s vicinálnymi diolmi (napr. glycerolom alebo sacharidmi) totiž štandardne dochádza k štiepnej reakcii, počas ktorej vzniká formaldehyd. Vďaka tomu je veľmi užitočná, pretože sa ňou dá zbaviť nadbytku jodistanu počas analýz v glycerole alebo iných vicinálnych dioloch, ktoré by inak tvorili farebné roztoky blanku.

</doc>
<doc id="680773" url="https://sk.wikipedia.org/wiki?curid=680773" title="Stanová (Ostrôžky)">
Stanová (Ostrôžky)

Stanová () je vrch v pohorí Ostrôžky. Leží nad obcou Ábelová, približne severozápadne od Lučenca.
Poloha.
Masív sa nachádza v centrálnej časti pohoria. Leží v Banskobystrickom kraji, v okrese Lučenec a zasahuje na katastrálne územie obce Tuhár a Ábelová. Najbližšími sídlami sú na juhozápadnom úpätí situovaná Ábelová, juhovýchodne ležiaci Tuhár a východne obec Budiná. 
Opis.
Stanová je súčasťou hrebeňa, ktorý vedie od Ostrôžky () juhovýchodným smerom na Pohanský vrch (). Severným smerom leží Jasenie (), Budinská skala () a plytkým sedlom oddelená Vrchovina (), západným ležia Páleniská () a Kobylí vrch (), južným Čierťaž (), Lysec () a Bralce () a východným Kujanka () a Uhlarisko (). Oblasť patrí do povodia rieky Ipeľ; severovýchodné svahy hrebeňa odvodňuje Tuhársky potok, juhozápadné potok Ľuboreč. Popod vrchol vedie značený chodník z Tuhára. 
Výhľady.
Vrcholovú časť Stanovej pokrýva rôznorodý súvislý lesný porast, ktorý neumožňuje rozhľad. Z miest s nízkou vegetáciou možno vidieť okolité vrchy Ostrôžok, ojedinele pri dobrých podmienkach tiež Javorie, Veľkú Fatru, Nízke Tatry, Poľanu a Veporské a Stolické vrchy.

</doc>
<doc id="680774" url="https://sk.wikipedia.org/wiki?curid=680774" title="Vrchovina (Ostrôžky)">
Vrchovina (Ostrôžky)

Vrchovina () je vrch v pohorí Ostrôžky. Leží nad obcou Ábelová, približne severozápadne od Lučenca.
Poloha.
Masív sa nachádza v centrálnej časti pohoria. Leží v Banskobystrickom kraji, v okrese Lučenec a zasahuje na katastrálne územie obce Tuhár a Ábelová. Najbližšími sídlami sú na východnom úpätí situovaná Budiná a južne ležiaca Ábelová so samotami na západnom úbočí. 
Opis.
Vrchovina je súčasťou hrebeňa, ktorý vedie od Ostrôžky () juhovýchodným smerom na Bralce () a Pohanský vrch (). Severným smerom leží Jaseňový vrch (), Budinská skala () a Fekiačov vrch (), východným Uhlarisko () a Kujanka (), južným Stanová (), Bralce a Lysec () a západným Kobylí vrch () a Páleniská (). Oblasť patrí do povodia rieky Ipeľ; severné a východné svahy odvodňuje Tuhársky potok, juhozápadné potok Ľuboreč. Vrcholom vedie značený chodník z Tuhára na Budinské lazy. 
Výhľady.
Nesúvislý lesný porast, pokrývajúci vrcholovú časť Vrchoviny, umožňuje len veľmi obmedzený rozhľad. Z lokalít s riedkou a nízkou vegetáciou možno vidieť okolité vrchy Ostrôžok, pri dobrých podmienkach tiež Javorie, Veľkú Fatru, Nízke Tatry, Poľanu a Veporské a Stolické vrchy.

</doc>
<doc id="680779" url="https://sk.wikipedia.org/wiki?curid=680779" title="Vasilij Alexandrovič Archipov">
Vasilij Alexandrovič Archipov

Vasilij Alexandrovič Archipov (; * 30. január 1926, Staraja Kupavna, Moskovská oblasť, ZSSR – † 19. augusta 1998, Železnodorožnyj, Moskovská oblasť, Rusko) bol sovietsky námorný dôstojník, viceadmirál (1981). Počas tzv. kubánskej raketovej krízy pôsobil ako náčelník štábu 69. brigády ponoriek sovietskej Severnej flotily. 27. októbra 1962 napriek vyhrotenej situácii na palube sovietskej ponorky B-59 neschválil odpal torpéda s taktickou jadrovou zbraňou nariadený veliteľom ponorky proti americkému námornému zväzu a tým s veľkou pravdepodobnosťou predišiel jadrovej vojne.
Životopis.
Sovietsky námorný dôstojník Vasilij Alexandrovič Archipov sa narodil 30. januára 1926 v roľníckej rodine v mestečku Staraja Kupavna neďaleko Moskvy. Jeho otcom bol Alexander Nikolajevič Archipov (1889–1960), matkou Mária Nikolajevna rodená Kozyrevová (1901–1970). Za manželku si vzal učiteľku Olgu Grigorevnu, s ktorou bol ženatý od roku 1952, kedy sa im narodila dcéra Jelena. Učil sa na Tichomorskej vysokej námornej škole. V roku 1945 zasiahol na palube mínolovky sovietskej Tichooceánskej flotily do bojov 2. svetovej vojny proti Japonskému cisárstvu. Po skončení vojny pokračoval v štúdiách na Kaspickej vysokej námornej škole v azerbajdžanskom meste Baku, školu úspešne absolvoval v roku 1947.
Následne slúžil ako dôstojník na ponorkách Čiernomorskej, Baltskej a Severnej flotily. V júli 1961 ako zástupca kapitána Nikolaja Vladimiroviča Zatejeva pomohol predísť vzbure na vtedy novej sovietskej jadrovej ponorke triedy Hotel K-19 s balistickými raketami na palube. Ponorka mala vážnu poruchu, prehrieval sa jadrový reaktor a Archipov pomáhal s opravami, pričom dostal istú dávku ožiarenia.
Po udalostiach kubánskej raketovej krízy (pozri samostatnú kapitolu nižšie) zostal v sovietskom námorníctve a postupoval vyššie na rebríčku hodností a funkcií. Stal sa veliteľom ponorkovej brigády, potom veliteľom ponorkovej divízie, v roku 1975 kontradmirálom a následne náčelníkom Kaspickej vysokej námornej školy S. M. Kirova v Baku (kde v mladosti študoval). V roku 1981 mu bola udelená hodnosť viceadmirála. V polovici 80. rokov odišiel do výslužby.
Zomrel 19. augusta 1998 vo veku 72 rokov (zrejme aj dôsledkom rádioaktívneho ožiarenia) v mestečku Železnodorožnyj v Moskovskej oblasti.
Úloha v Kubánskej kríze.
Počas tzv. Karibskej krízy 1. októbra 1962 dostala štvorica sovietskych ponoriek 69. brigády ponoriek Severnej flotily rozkaz vyplávať z Murmansku do oblasti v blízkosti Kuby. Išlo o ponorky B-4 (kapitán Rurik Ketov), B-36 (kapitán Alexej Dubivko), B-59 (kapitán Valentin Savickij) a B-130 (kapitán Nikolaj Šumkov). Boli to diesel-elektrické ponorky typu objekt 641 (v kóde NATO trieda Foxtrot). Každá z ponoriek mala odstránené číslo z veže pre sťaženie identifikácie a niesla celkom 22 torpéd, medzi nimi bolo aj jadrové (o sile 15 kiloton TNT, čo bolo porovnateľné s hirošimskou atómovou bombou). Námorníctvo USA (US Navy) vykonávalo na príkaz amerického prezidenta J.F. Kennedyho námornú blokádu Kuby, účelom ktorej bolo podporiť vyhlásené embargo a zamedziť tak legálnym dodávkam zbraní a materiálu na „ostrov slobody“ (ako sa Kuba občas označuje). Američania začali hon na sovietske ponorky s cieľom prinútiť ich k vynoreniu a identifikácii. Priamy útok nebol povolený. Nevedeli však, že ponorky nesú okrem konvenčných zbraní aj jadrové. Nevedeli tiež to, že podmienky na sovietskych ponorkách boli veľmi náročné a že ich kapitáni majú v prípade amerického útoku právo použiť jadrové zbrane. Súčasťou prenasledovania bolo zhadzovanie cvičných hlbinných náloží (PDC – practice depth charges), ktoré mali prinútiť ponorky k vynoreniu. Tým však americké lode podstupovali značné riziko; po týždňoch stiesnených podmienok v morských hlbinách dlho bez vynorenia, bez kontaktu s moskovským velením a bez vedomia, že hlbinné nálože neobsahujú skutočnú trhavinu, mohla posádka ponorky (resp. ich velitelia) zareagovať protiútokom. Americkým námorným silám sa podarilo po intenzívnom prenasledovaní prinútiť k vynoreniu tri zo štyroch sovietskych ponoriek (B-36, B-130 a B-59). Štvrtú ponorku B-4 sa nepodarilo vypátrať. Udalosti na ponorke B-59 vedené kapitánom Savickým boli najdramatickejšie, hoci incident s možnosťou použitia jadrovej zbrane bol údajne zaznamenaný aj na palube B-130.
27. októbra 1962 sa americkej námornej jednotke zloženej z 11 torpédoborcov a lietadlovej lode USS Randolph (CV-15) podarilo zachytiť neznámu ponorku (išlo o B-59), ktorú začali prenasledovať a zhadzovať na ňu cvičné hlbinné nálože. Kapitán Savickij, ktorý nemal rádiové spojenie s Moskvou, sa domnieval, že vypukli vojnové operácie. Mal v úmysle použiť proti útočníkom jadrové torpédo, na jeho odpálenie ale bol potrebný jednomyseľný súhlas troch členov: okrem kapitána, ešte Archipova, náčelníka štábu 69. brigády ponoriek a teda služobne najstaršieho dôstojníka na palube, a politického zástupcu Ivana Semjo Maslenikova. Proti bol iba Archipov, ktorému sa argumentmi podarilo presvedčiť kapitána, aby sa vynoril a čakal na inštrukcie z Moskvy. Vynoreniu sovietskej ponorky asistovala štvorica amerických torpédoborcov: USS Beale (DD-471), USS Cony (DD-508), USS Lowry (DD-770) a USS Murray (DD-576). Američania dbali na opatrnosť a aby ukázali, že nemajú nepriateľské úmysly, signalizovali na vynorenú ponorku ponuku pomoci (mali podozrenie, že má technický problém). Kapitán Savickij ponuku odmietol. Potom sovietske plavidlo nabralo východný kurz a v sprievode amerických hladinových lodí z oblasti odplávalo. Ďalšie tri zúčastnené ponorky tiež dostali z Kremľa rozkaz na návrat.
V knihe "Kubinskaja samba kvarteta Fokstrot" (po rusky Кубинская самба квартета «Фокстрот», vydanej v roku 2002, po slovensky možno preložiť ako "Kubánska samba kvarteta Foxtrotov") autora Alexandra Mozgovoja opísal svoj pohľad Vadim Pavlovič Orlov, priamy účastník udalostí. Prezentuje ich takto: Kapitán Savickij údajne stratil nervy a „totálne vyčerpaný“ z prenasledovania a nemožnosti nadviazať rádiové spojenie s Moskvou, nariadil pripraviť jadrové torpédo na odpal. Zareval: „"Zničíme ich!" "Zomrieme tiež, ale všetky ich potopíme!"" Zástupca kapitána Archipov ho upokojil a spoločne potom urobili rozhodnutie vynoriť sa. Orlovov popis je sporný do tej miery, že ostatní kapitáni sovietskych ponoriek neverili, že by Savickij taký rozkaz vydal.

</doc>
<doc id="680780" url="https://sk.wikipedia.org/wiki?curid=680780" title="Lysec (Ostrôžky)">
Lysec (Ostrôžky)

Lysec () je vrch v pohorí Ostrôžky. Leží nad obcou Lentvora, približne západne od Lučenca.
Poloha.
Masív sa nachádza v južnej časti pohoria. Leží v Banskobystrickom kraji, v okrese Lučenec a zasahuje na katastrálne územie obce Ľuboreč. Najbližšími sídlami sú na severnom úpätí situovaná Lentvora, západne ležiaca Šuľa, juhozápadne Imrov Kopec a východne obec Praha. 
Opis.
Lysec je najvyšším vrchom južnej časti pohoria. Severne sa nachádza Čierťaž () a Bralce (), východne Prostredný vrch () a Diel (), južným smerom Kavčie (), Kopane () a Vanov vrch () a západným Dlhý diel () a Prašivý vŕšok (). Severné a východné svahy odvodňuje potok Riečka, južné a západné prítoky Kakatky, oba smerujúce do Tisovníka v povodí rieky Ipeľ. Na vrchole sa stretávajú značené chodníky zo všetkých smerov.
Výhľady.
Súvislý lesný porast vrcholovej časti Lysca neumožňuje rozhľad. Na svahoch je však viacero odlesnených lokalít, odkiaľ možno vidieť okolité vrchy Ostrôžok, pri dobrých podmienkach tiež Javorie, Veľkú Fatru, Nízke Tatry, Poľanu a Veporské a Stolické vrchy.

</doc>
<doc id="680782" url="https://sk.wikipedia.org/wiki?curid=680782" title="Veľprsteň">
Veľprsteň

Veľprsteň alebo Jeden Prsteň nazývaný tiež jednoducho Prsteň je magický predmet z diel spisovateľa J. R. R. Tolkiena odohrávajúcich sa vo fiktívnom svete Stredozeme. Je najmocnejší zo všetkých magických prsteňov tohto sveta a ukrýva väčšinu moci hlavnej zápornej postavy trilógie Pán prsteňov – Saurona.
Opis.
Veľprsteň má tvar zlatej obrúčky bez drahého kameňa a akýchkoľvek viditeľných rýh. Vďaka tomu pripomína bezvýznamné čarodejnícke prstene s malou mocou. Po vložení do ohňa sa neroztaví, v malom ohni sa ani nezahreje, ale objaví sa na ňom nápis elfským písmom v mordorskom jazyku. Ide o verš básne, ktorý znie: "Privolá ich do jedného a v čiernej tme spúta". Odkazuje na to, že tento prsteň je nadradený všetkým čarodejným prsteňom a bol vytvorený na ich ovládnutie temnými silami.
Významnejších magických prsteňov, takzvaných Prsteňov moci, bolo dvadsať. Z toho tri najmocnejšie vlastnia elfskí panovníci. Sedem ich malo sedem vládcov trpaslíkov, no boli buď zničené, alebo ich získal Sauron. Deväť prsteňov malo deväť ľudských mužov. 
Vlastnosti.
Najvýraznejšou, no nie najvýznamnejšou magickou vlastnosťou Veľprsteňa je, že keď si ho jeho nositeľ nastokne na prst, urobí ho neviditeľným pre drvivú väčšinu vystupujúcich inteligentných bytostí. Z dlhodobého hľadiska svojmu majiteľovi tiež predlžuje život, či skôr existenciu, pretože nositeľ stráca radosť zo života. Spôsobuje však stále silnejúcu psychickú závislosť svojho majiteľa od vlastníctva Prsteňa. Jeho majiteľ má čoraz väčší problém sa ho vzdať, hoci si uvedomuje jeho negatívne vplyvy. Bilbo Bublík napríklad po desaťročiach vlastníctva Prsteňa povedal, že sa cíti roztiahnutý a riedky. Má pocit, akoby ho Prsteň sledoval, cíti nutkanie mať Prsteň nablízku, hoci sa mu to nepáči a pokúša sa ho nechávať doma. Prsteň zároveň vytvára nutkanie, aby ho jeho majiteľ používal čoraz častejšie, čím jeho moc nad ním neustále rastie. Pričastým používaním Prsteňa jeho nositeľ postupne bledne a hrozí, že zostane neviditeľným natrvalo. 
Nositeľ má tiež túžbu Prsteň chrániť pred zničením, hoci bezpredmetnú – Veľprsteň odoláva všetkým pokusom o mechanické zničenie aj roztavenie. Jediné miesto, kde ho možno zničiť, sú Pukliny v Hore osudu v Mordore. V bytostiach, ktoré Prsteň uvidia, vyvoláva túžbu ho vlastniť a neváhajú pre to aj vraždiť.
Veľprsteň do určitej miery prejavuje vlastnú vôľu. Je známe, že najmenej jedného zo svojich predošlých majiteľov zradil (skĺzol mu z prsta, takže ho nepriatelia zabili), iného opustil, pretože bol pre neho neperspektívny, ďalšiemu zase akoby náhodou vkĺzol na prst. To, že samovoľne skĺzava z prsta, sa pripisuje schopnosti Prsteňa trošku meniť svoj rozmer. Veľprsteň sa snaží vrátiť k svojmu pôvodnému majiteľovi Sauronovi. 
K vlastnostiam Veľprsteňa patrí aj to, že sa nedá naveky stratiť. Pokiaľ existuje, skôr či neskôr ho niekto musí nájsť.
Výskyt v knihách.
Veľprsteň sa po prvý raz objavuje v diele Hobit. Tam však ešte nie je známy ako Veľprsteň, ale postavy ho považujú za obyčajný čarodejnícky prsteň. Prsteň nájde v tmavom tuneli pod Hmlistými horami hobit Bilbo Bublík, ktorý sa stratil svojim priateľom trpaslíkom. Neskôr priateľov nájde a vďaka neviditeľnosti spôsobenej Prsteňom im niekoľkokrát zachráni život. Už vtedy ale Bilbo dlho nechcel nikomu o Prsteni povedať, čo je prvým prejavom jeho negatívneho účinku na nositeľovu dušu.
V diele Spoločenstvo prsteňa, ktoré nadväzuje na Hobita, sa stretávame s Bilbom po niekoľkých desaťročiach. Už na ňom badať ďalšie vplyvy Prsteňa – predlžovanie života, Bilbove nepríjemné pocity aj to, že klamal o jeho pôvode (tvrdil, že ho vyhral s Glochom v hre na hádanky). Toto zaujme jeho priateľa, dobrého a mocného čarodejníka Gandalfa, ktorý postupným skúmaním nadobudne podozrenie, že Bilbov prsteň je kedysi dávno stratený Veľprsteň. Prehovorí Bilba, aby sa ho vzdal predtým, ako sa naposledy vypraví na cesty. Biblov odpor a nechuť odovzdať Prsteň svojmu adoptívnemu synovi Frodovi v Gandalfovi ešte prehĺbi podozrenie, že ide o Veľprsteň stvorený temným Sauronom. Posledným dôkazom je skúška vykonaná roky po Bilbovom odchode, keď Gandalf navštívi Froda a hodí prsteň do ohňa v jeho krbe. Na Veľprsteni sa vtedy objaví nápis potvrdzujúci jeho identitu.
Gandalf zhrnie Frodovi históriu, moc a vplyv Veľprsteňa. Zároveň ho vystríha, že Sauron Prsteň intenzívne hľadá a už vie, že ho vlastnil Bilbo. Sauron vyslal svoje sily do ríše hobitov, Grófstva, aby Prsteň získali. Vystrašený Frodo sa rozhodne, že odíde z pokojného mestečka Hobitova, kde žil celé desaťročia. Postupne dospeje k rozhodnutiu, že musí prsteň odniesť na jediné miesto, kde sa dá zničiť – do Puklín osudu v hore Orodruin (Hore osudu). Vie, že ak by totiž Prsteň získal Sauron, ovládol by s jeho pomocou celú Stredozem.
Púť Hobita Froda a jeho postupne sa pridávajúcich priateľov, ktorých počet sa v knihe Spoločenstvo prsteňa postupne zvýši na deväť (to je tzv. Spoločenstvo Prsteňa), je hlavným motívom tiahnúcim sa trilógiou Pán prsteňov. Prsteň získava nad Frodom čoraz väčšiu temnú moc. Po stopách im idú okrem iných nepriateľov, ako sú ohyzdi, aj bytosti snažiace sa získať špeciálne Veľprsteň – Gloch a Prsteňové príšery. Gloch bol predošlým majiteľom Prsteňa pred Bilbom. Mal ho tak dlho, až sa z neho stal telesný i duševný netvor žijúci v temnotách jaskýň. Prsteňové príšery bolo kedysi deväť kráľov vlastniacich oveľa menej mocné magické prstene. Sauron ich však cez Veľprsteň postupne ovládol a načisto podriadil svojej vôli. 

</doc>
<doc id="680785" url="https://sk.wikipedia.org/wiki?curid=680785" title="Jeden prsteň">
Jeden prsteň



</doc>
<doc id="680786" url="https://sk.wikipedia.org/wiki?curid=680786" title="Jeden Prsteň">
Jeden Prsteň



</doc>
<doc id="680787" url="https://sk.wikipedia.org/wiki?curid=680787" title="Prsteň moci">
Prsteň moci



</doc>
<doc id="680791" url="https://sk.wikipedia.org/wiki?curid=680791" title="Vasilij Archipov">
Vasilij Archipov



</doc>
<doc id="680792" url="https://sk.wikipedia.org/wiki?curid=680792" title="Jane Krakowski">
Jane Krakowski

Jane Krakowski (rod. Jane Krajkowski; * 11. október 1968, Parsippany-Troy Hills, New Jersey, USA) je americká herečka a speváčka poľského pôvodu.
Detstvo a mladosť.
Krakowski sa narodila v Parsippany-Troy Hills, v New Jersey. Po otcovi je poľského pôvodu. Od štyroch rokov sa venovala baletu, neskôr s tým prestala a začala sa venovať tancu.
Kariéra.
Televízia a film.
Od roku 1984 do roku 1986 stvárnila rolu Theressy Rebeccy Kendall v telenovele "Search for Tomorrow". Za svoj herecký výkon získala dve po sebe idúce nominácie na Daytime Emmy. O rok neskôr si zahrala vedľajšiu úlohu v dráme "Osudová príťažlivosť" po boku Glenn Close. V roku 1997 sa pripojila k hereckému obsadeniu televízneho seriálu "Ally McBealová", kde za svoj herecký výkon získala jednu nomináciu na Zlatý glóbus.
V roku 2000 nahradila herečku Rosie O'Donnell, ktorá hrala postavu Betty Rubble vo filme "Flintstoneovi 2 - Viva Rock Vegas". Film získal rozporuplné hodnotenia od filmových kritikov.
V roku 2005 získala jednu z vedľajších úloh v televíznom filme "Zvádzanie" po boku Evan Rachel Wood. O rok neskôr bola Krakowski obsadená do televízneho seriálu "30 Rock". Za svoj herecký výkon získala štyri nominácie na ocenenie Primetime Emmy.
Herečka Tina Fey pre ňu napísala rolu Jacqueline v televíznom seriály "Nezdolná Kimmy Schmidt", ktorý sa natáčal v rokoch 2015 až 2019. O rok neskôr sa film dočkal aj filmového spracovania s názvom "Nezdolná Kimmy Schmidt: Kimmy versus reverend", kde si Krakowski zahrala tiež. V roku 2021 si mala zahrať v muzikáli "Annie Live!", ale musela z projektu odstúpiť kvôli tomu, že sa nakazila Covidom-19 aj napriek tomu, že bola očkovaná a nahradila ju herečka Megan Hilty.
Divadlo.
Krakowski absolvovala množstvo predstavení na Broadwayi aj ako herečka aj ako tanečníčka. Získala niekoľko nominácii aj samotných ocenení.
V roku 1996 si zahrala spoločne so Sarah Jessicou Parker v divadelnej hre "Once Upon a Mattress".
V roku 2006 získala Krakowski britské divadelné ocenenie Laurencea Oliviera za jej herecký výkon v divadelnej hre "Guy and Dolls". V roku 2016 sa objavila v divadelnej hre "She Loves Me" od Joeho Masteroffa.
Súkromný život.
V roku 2009 sa zasnúbila s Robertom Godleym, ktorému v roku 2011 porodila syna. Ich manželstvo sa skončilo v roku 2013.

</doc>
<doc id="680793" url="https://sk.wikipedia.org/wiki?curid=680793" title="Simalos">
Simalos

Simalos () bol starogrécky sochár.
Sochár Simalos (pochádzajúci zrejme z Boiótie) pôsobil v prvej polovici 3. stor. pred Kr. Známych je jeho niekoľko signatúr na mramorových podstavcoch zo sôch, nájdených v Delfách a Boiótii.:
- text v starogréčtine 

</doc>
<doc id="680795" url="https://sk.wikipedia.org/wiki?curid=680795" title="SleepTeam">
SleepTeam

SleepTeam je česká firma zaoberajúca sa vývojom počítačových hier. Firma bola založená v Prahe Jaroslavom Wagnerom, Radekom Matějkom a Luborom Kopeckým v roku 1996 s cieľom vyvíjať hry pre platformu PC, sídli v Dolním Městě.
Prvým a doteraz najväčším projektom SleepTeamu bola úspešná adventúra "Polda" vydaná pred Vianocami 1998 pre MS-DOS a Windows. Dabing a distribúciu zariadila firma Zima Software, tá sa potom nedohodla na pokračovaní Polda 2 a SleepTeam po neúspešnom súdnom spore prišiel o nárok na značku Polda či finančný podiel na jeho pokračovaniach a všetky práva tak pripadli na firmu Zima Software. SleepTeam sa potom zameral na freeware hry.
SleepTeam v roku 2001 vydal 2D strieľačku Bulánci, multiplayer bol veľmi obľúbený predovšetkým v počítačových učebniach na školách. V Česku bola hra vydaná ako freeware a v zahraničí od roku 2003 ako platená hra pod menom "Combat Pillows". Potom firma vydala niekoľko minihier: Dispečer (október 2004), Logicon (október 2004), Fuk/Puck (november 2004), Bank Shot (január 2005) a Drak (december 2006).
SleepTeam v máji 2021 spustil crowdfundingovú kampaň na hru Bulánci 2, tá skončila veľmi úspešne, namiesto požadovaného pol milióna českých korún sa vybralo cez 7,3 milióna českých korún. Vydanie je plánované na leto 2022.

</doc>
<doc id="680796" url="https://sk.wikipedia.org/wiki?curid=680796" title="Kozorožec horský">
Kozorožec horský



</doc>
<doc id="680797" url="https://sk.wikipedia.org/wiki?curid=680797" title="Ibex">
Ibex

Ibex môže byť:
IBEX môže byť skratka výrazu:

</doc>
<doc id="680798" url="https://sk.wikipedia.org/wiki?curid=680798" title="Kozorožec vrchovský alpský">
Kozorožec vrchovský alpský



</doc>
<doc id="680799" url="https://sk.wikipedia.org/wiki?curid=680799" title="Kozorožec alpský">
Kozorožec alpský



</doc>
<doc id="680805" url="https://sk.wikipedia.org/wiki?curid=680805" title="Kozorožec hruborohý">
Kozorožec hruborohý



</doc>
<doc id="680806" url="https://sk.wikipedia.org/wiki?curid=680806" title="Tur kaukazský">
Tur kaukazský



</doc>
<doc id="680808" url="https://sk.wikipedia.org/wiki?curid=680808" title="Kozorožec hladkorohý">
Kozorožec hladkorohý



</doc>
<doc id="680809" url="https://sk.wikipedia.org/wiki?curid=680809" title="Milan Bahúl">
Milan Bahúl



</doc>
<doc id="680811" url="https://sk.wikipedia.org/wiki?curid=680811" title="Kozorožec španielsky">
Kozorožec španielsky



</doc>
<doc id="680812" url="https://sk.wikipedia.org/wiki?curid=680812" title="Kozorožec lýrorohý">
Kozorožec lýrorohý



</doc>
<doc id="680813" url="https://sk.wikipedia.org/wiki?curid=680813" title="Kozorožec vrchovský pyrenejský">
Kozorožec vrchovský pyrenejský



</doc>
<doc id="680814" url="https://sk.wikipedia.org/wiki?curid=680814" title="Melanézsky pohár vo futbale">
Melanézsky pohár vo futbale

Melanézsky pohár vo futbale bol medzinárodný futbalový turnaj pre národné tímy Melanézie. Turnaj sa používal ako kvalifikácia na Oceánsky pohár národov. Posledná edícia sa odohrala v roku 2000. Turnaj sa hral systémom skupiny. 

</doc>
<doc id="680817" url="https://sk.wikipedia.org/wiki?curid=680817" title="Capra caucasica cylindricornis">
Capra caucasica cylindricornis



</doc>
<doc id="680820" url="https://sk.wikipedia.org/wiki?curid=680820" title="Biodegradácia polymérov">
Biodegradácia polymérov

Biodegradácia polymérov je špeciálnym prípadom degradácie, pri ktorom dochádza k biologickému rozkladu polymérnych materiálov pôsobením biologických činiteľov, najmä pôsobením mikroorganizmov. Mnohé plasty nie sú biologicky rozložiteľné, takže po ukončení používania ostávajú v prírode až tisíce rokov, čo môže mať negatívny vplyv na životné prostredie. V posledných rokoch preto vzniká veľký tlak na vývoj materiálov a predovšetkým polymérov, ktoré by nahradili klasické plasty a bude ich možné rozložiť v prírode, prípadne na vývoj nových spôsobov ich rozkladu.
Proces.
Biodegradovateľné syntetické polyméry patria medzi materiály, ktoré sú vo vhodnom prostredí plne biologicky rozložiteľné na CO2, H2O, biomasu a anorganické zlúčeniny. Degradácia je výsledkom pôsobenia mikroorganizmov ako sú baktérie, huby, kvasinky, riasy a pod. Takto rozložené materiály nezanechávajú v prostredí žiadne toxické latky ani vizuálne pozostatky.
Počas biodegradácie polymérov dochádza k degradačným procesom, ktoré sú spôsobené pôsobením živých mikroorganizmov. Výsledkom je čiastočná alebo úplná deštrukcia polyméru, môže dôjsť až k úplnej metabolickej premene na nízkomolekulové produkty. Pre mikroorganizmy (baktérie, riasy, huby) je polymér možný zdroj organických látok (jednoduchých monosacharidov, aminokyselín a pod.), ktoré sú im zdrojom energie a živín. Hlavné typy reakcii sú hydrolýza a oxidácia, ktoré vedú až k tvorbe CO2, vody a biomasy. Biodegradácia polymérov prebieha v dvoch stupňoch:
S biodegradáciou súvisí pojem biomineralizácia, prostredníctvom ktorej je organická hmota premenená na minerálne zlúčeniny.
Úplná biologická odbúrateľnosť zložiek obalu musí byť preukázaná laboratórnymi testami: limitná hodnota sa rovná 90% úplnej premeny zložiek na CO2 a vodu. Nebiologicky rozložiteľné zložky/prísady sú povolené v obmedzenej koncentrácii: &lt;1% pre každú zložku. Celkovo najviac 5% pre súčet rôznych biologicky neodbúrateľných zložiek. Nebiologicky rozložiteľnými zložkami/aditívami sú napríklad pigmenty, farbivá, lepidlá, živice a chemikálie na povrchové úpravy či nátery. Takisto sem patria ťažké kovy a fluór v medziach obalov. Absencia akýchkoľvek ekotoxických účinkov na klíčenie semien a rast rastlín je takisto jednou z podmienok. Biodegradovateľnosť nezávisí od obnoviteľnosti suroviny, z ktorej je materiál vyrobený, súvisí iba s jeho štruktúrou. Biodegradovateľné polyméry sú v súčasnosti modernou náhradou konvenčných plastov, avšak ich ekologicky výhodné vlastnosti sa prejavujú iba vo vhodne zvolenom prostredí, ktoré v praxi často nie je dosiahnuteľné. Vplyvnými faktormi sú napríklad teplota, pH alebo prítomnosť mikroorganizmov a katalyzátorov. 
Mechanizmy.
Existujú dva mechanizmy biodegradácie: hydro-biodegradácia a oxo-biodegradácia. 
Syntetické polyméry sa za bežných podmienok nerozkladajú, ale niektoré štúdie ukázali, že je možná biodegradácia pomocou termálnej peroxidácie katalyzovanej prechodnými kovmi, ktorú umožňujú mnohé termofilné mikroorganizmy. Tieto organizmy sa zbierajú na povrchu polyméru a následne poškodzujú jeho povrch, takže sa plast ľahko rozpadne pod miernym tlakom.
Kompostovateľnosť.
Kompostovateľnosť polymérov spočíva v spracovaní materiálu v aeróbnych podmienkach (prítomnosť kyslíka), kde je materiál premieňaný prostredníctvom mikroorganizmov vyskytujúcich sa v prírode na oxid uhličitý, vodu a kompost (hnojivo). Počas priemyselného kompostovania môže teplota vo vnútri kompostu dosiahnuť až 70 °C. Kompostovanie prebieha vo vlhkom prostredí a trvá týždne až mesiace (maximálne však 6 mesiacov). Biodegradovateľný plast nie je nevyhnutne kompostovateľný plast (môže podliehať biodegradácii počas dlhšej doby či rozdielnych podmienok), zatiaľ čo kompostovateľný plast je vždy biodegradovateľný plast. Domáce kompostovanie sa líši od priemyselného kompostovania nižšou teplotou kompostu.
Počas kompostovania dochádza k vylučovaniu exoenzýmov prítomnými mikroorganizmy, ktoré rozkladajú prítomný plast.
Plastový materiál sa musí špeciálne testovať, aby sa potvrdila jeho kompostovateľnosť v podmienkach domáceho kompostovania.
Greenwashing.
Greenwashing je pojem označujúci podávanie zavádzajúcich informácií ohľadne pôsobenia látok či procesov na životné prostredie. V prípade biodegradácie plastov môže ísť napríklad o pomenovanie oxo-degradujúcich polymérov ako biodegradovateľných. 
Počas oxo-degradácie sa vďaka prídavku pre-oxidujúcich látok (prímesi do polymérov s obsahom kovov, najčastejšie katióny Mn do polymérnej zmesi daný plastový výrobok rozpadá pôsobením vonkajších vplyvov (žiarenie, okolitý kyslík, teplo, mechanické namáhanie na častice voľným okom neviditeľné, vďaka čomu dochádza k falošnej ilúzii, že materiál sa rozložil. Takýmto typom polyméru môže byť akýkoľvek aj syntetický polymér bez akejkoľvek schopnosti biodegradácie, do ktorého je počas výroby pridané vhodné aditívum, nastavujúce jeho životnosť v závislosti od množstva prídavku. V skutočnosti sa však len rozpadol (fragmentoval) na mikročastice, ktoré sú v mnohých prípadoch pre prostredie oveľa nebezpečnejšie. Dochádza k ich vdychovaniu či požívaniu a následnému hromadeniu v živých organizmoch.
Tieto mikrokúsky plastov sú príliš veľké na to, aby boli baktériami či inými mikroorganizmami spracované, a príliš malé na manuálne pozbieranie, preto sa v prírode a ovzduší len hromadia, kde spôsobujú vážne problémy živočíchom a životnému prostrediu. Výroba a používanie takýchto typov plastov je v krajinách Európskej únie zakázaná alebo prísne limitovaná. Príkladom takýchto výrobkov boli napríklad polyetylénové nákupné tašky, falošne prezentované ako 100% degradovateľné (v niektorých prípadoch dokonca biodegradovateľné) a nezávadné pre prírodu.

</doc>
<doc id="680821" url="https://sk.wikipedia.org/wiki?curid=680821" title="Robert Ultzmann">
Robert Ultzmann

Robert Ultzmann (* 30. marec 1842, Košice – † 10. jún 1889, Viedeň) bol rakúsky urológ, špecialista na poruchy močovej rúry a vysokoškolský profesor.
Životopis.
Jeho otec bol obchodníkom. V mladosti vyštudoval strednú školu v Košiciach. V roku 1861 odišiel do Viedne a neskôr po svojom štúdiu na Viedenskej univerzite bol vymenovaný za profesora. Od roku 1872 pracoval vo všeobecnej nemocnici vo Viedni, kde okrem mnohých pacientov ošetroval aj Júliusa Andrášiho – vtedajšieho ministra zahraničných vecí Rakúsko-Uhorska. Zomrel počas nehody v jedenástom viedenskom obvode Simmering. Je pochovaný vo Viedni. Jeho mramorová busta bola odhalená v roku 1929 a nachádza sa v hlavnej hale () Viedenskej univerzity. V roku 1888 bol Ultzmann zvolený členom Nemeckej akadémie prírodných vied Leopoldina.
V roku 1954 po ňom vo viedenskej mestskej časti Donaustadt (22. obvod) pomenovali ulicu – "Ultzmanngasse".
Kariéra.
Ultzmann je jedným zo zakladateľov modernej urológie, vrátane charakteristiky chémie moču, fyziológie a patológie renálnych a močových systémov. Vytvoril presnú metodiku a predstavil dnes bežne používané diagnostické a chirurgické nástroje v tejto oblasti.

</doc>
<doc id="680825" url="https://sk.wikipedia.org/wiki?curid=680825" title="Textilný odpad">
Textilný odpad

Textilný odpad predstavuje v súčasnosti globálny problém. Nepotrebné oblečenie z veľkej časti končí na skládkach. Znečistenie spojené s módou má rôzne formy a vytvára sa počas všetkých stupňov životného cyklu produktu – od získavania surovín, cez výrobu vlákien, farbenie, tkanie, strihanie a šitie až po samotnú výrobu, používanie a zneškodnenie vecí. Textil a oblečenie sú však zodpovedné aj za problémy s nedostatkom vody, so zabratím a znehodnotením pôdy, či za veľkú spotrebu energie a pohonných látok a s tým spojené vysoké emisie skleníkových plynov. V roku 2015 tento priemysel vyprodukoval 1 715 miliónov ton oxidu uhličitého, do roku 2030 by toto číslo mohlo narásť o 63%. Odhaduje sa, že módny priemysel je zodpovedný za 10% celosvetových emisií uhlíka. Taktiež sa odhaduje, že v celosvetovom textilnom a odevnom priemysle sa využilo 79 miliárd metrov kubických vody v roku 2015.
Z celkového množstva používaných textílií prislúcha oblečeniu viac ako 60-percentný podiel a jeho produkcia sa za posledné dve dekády zdvojnásobila, za čo právom dostal tento trend pomenovanie rýchla móda (fast fashion). Všetky negatíva spojené s týmto systémom spravili z textilného a odevného priemyslu jeden z najviac znečisťujúcich priemyslov na svete.
Textilný priemysel predstavuje znečistenie vo fáze výroby, vo fáze skládkovania, ale aj vo fáze používania textilného výrobku, kedy sa pri praní uvoľňujú textilné vlákna a farbivá do odpadových vôd.
Suroviny v textilnom priemysle.
V textilnom priemysle prevláda využívanie neobnoviteľných surovín nad obnoviteľnými. Patria sem:
Voda sa spotrebúva a znehodnocuje pri farbení materiálov či praní textilu, no hlavne pri pestovaní bavlny a iných surovín.
Súčasný textilný a odevný priemysel má negatívny dopad nielen na životy ľudí, ale aj na životy zvierat. Pre potreby odevného priemyslu ročne zahynie niekoľko miliárd živých jedincov. Najčastejšie používané materiály živočíšneho pôvodu pre textilný a odevný priemysel sú: koža, kožušina, vlna, perie.
Spracovanie a recyklácia.
Spracovanie surovín na vlákna, vlákien na tkané a netkané textílie, úprava textílií a samotná výroba produktov sú surovinovo a energeticky náročné procesy. V recyklačnej výrobe sa zhodnocuje rôznorodý textilný odpad, na surovinu použiteľnú vo viacerých priemyselných segmentoch. Vstupnou surovinou je textilný odpad, odpad z textilných vlákien, použité šatstvo, textilné obaly, priemyselné textílie a odpad z kompozitných materiálov. Textilný odpad sa zhodnocuje na textilnú trhaninu, textilné vlákna a prach. Po lisovaní sa finálne výrobky alebo textilná trhanina dodávajú odberateľom, ako fúkaná, tepelná, alebo zvuková izolácia do nízkoenergetických a energeticky pasívnych stavieb.
Recyklácia textilu je proces zhodnocovania vlákien, priadze alebo textílií a ich opätovného spracovania na úžitkové produkty. Takto získané produkty majú rôzne úžitkové vlastnosti, ktoré sa s obľubou využívajú, napríklad pre automobilový a nábytkársky priemysel. Vyrábajú sa z nich aj izolácie pre budovy a dopravné prostriedky. Cieľom recyklácie textilného odpadu, je chrániť prírodu prostredníctvom a znížiť množstvo odpadu na skládkach a v spaľovniach. Prezentuje princíp reálnej cirkulárnej ekonomiky a udržateľnosti – využíva sa recyklovaný textil a produkt je 100% spätne recyklovateľný.
Porušovanie ľudských práv.
Až 80% zamestnancov textilného a odevného priemyslu tvoria údajne ženy. Pre zamestnávateľov je výhodné uplatniť na týchto pozíciách práve ženy z dôvodu, že sú vnímané ako poslušná, lacná pracovná sila, s nízkymi vyjednávacími schopnosťami a ľahkou nahraditeľnosťou. Mnoho pracovníčok v týchto fabrikách sa nanešťastie stretávajú aj so sexuálnym násilím a vyhrážkami na pracovisku. Nakoľko tieto ženy nemajú možnosti na inú prácu, tak sú nútené zostať pracovať v tomto sektore napriek všetkým negatívam. Textilný a odevný priemysel sa už desaťročia spája aj so škandálmi spojenými s detskou a nútenou prácou, zlými pracovnými podmienkami a bezpečnosťou pri práci.
Vyše 98% ľudí zamestnaných v módnom priemysle si nedokáže zarobiť ani na životné minimum. V posledných rokoch sa kvôli zvýšeniu nákladov na pracovnú silu začal odevný priemysel postupne premiestňovať z Číny do iných, chudobnejších krajín. V Číne majú pracovníci platené viac a sú im poskytnuté lepšie podmienky. V mnohých z týchto fabrík sú už dodržiavané zákony a normy. Kvôli udržaniu vysokého zisku, sa výroba začala presúvať do Bangladéša, Kambodže či Afriky. Minimálna mzda v Bangladéši sa v roku 2018 zvýšila na 8000 taka (95 dolárov) mesačne. No minimálna mzda zabezpečujúca obyvateľom dôstojný život sa pohybuje okolo 16 000 taka (190 dolárov). Ďalšou krajinou, ktorá láka výrobcov na lacnú pracovnú silu je Etiópia. Tá je na trhu od roku 2016.
Situácia na Slovensku.
Priemerný Slovák si kúpi okolo 13 kg oblečenia a iného textilu ročne. Za celé Slovensko to teda znamená 67 000 ton nového textilu ročne, z čoho sa zrecykluje iba 10%.
Tak ako v iných krajinách Európy, aj na Slovensku prispelo k radikálnemu poklesu výroby textilu a odevov zrušenie textilných kvót na dovoz oblečenia z krajín globálneho Juhu. Na Slovensku v tomto sektore v súčasnosti pracuje okolo 10 000 ľudí. Od roku 1989 do roku 2017 klesol ich počet o 56 000.
V oblasti materiálového zhodnocovania použitého textilu a šatstva v súčasnosti na slovenskom trhu pôsobia iba dve firmy, ktoré recyklujú textilný odpad. Sú nimi senická spoločnosť SK-TEX, s.r.o. a PR Krajné, s.r.o. v myjavskom okrese.
SK-TEX.
Najväčší spracovateľ textilného odpadu na Slovensku SK-TEX premení 3 500 ton textílií ročne napríklad na akustické, retenčné a tepelnoizolačné dosky. Zdrojom sú mu aj textílie z domácností a šatstvo.
PR Krajné.
Do portfólia výrobkov firmy PR Krajné patria napríklad retenčné dosky s možnosťou použitia na zelené strechy, alebo ako povrch exteriérových zelených parkovacích plôch. V porovnaní s prvou menovanou firmou však PR Krajné spracováva relatívne menej textilného odpadu a vykazuje aj rádovo nižší obrat.

</doc>
<doc id="680827" url="https://sk.wikipedia.org/wiki?curid=680827" title="Biodegradovateľné plasty">
Biodegradovateľné plasty



</doc>
<doc id="680830" url="https://sk.wikipedia.org/wiki?curid=680830" title="Kantaberské pohorie">
Kantaberské pohorie



</doc>
<doc id="680831" url="https://sk.wikipedia.org/wiki?curid=680831" title="Kantaberské vrchy">
Kantaberské vrchy



</doc>
<doc id="680833" url="https://sk.wikipedia.org/wiki?curid=680833" title="Roman Trebatický">
Roman Trebatický

Roman Trebatický (* 18. november 1969, Košice) je bývalý slovenský a francúzsky hokejista.

</doc>
<doc id="680835" url="https://sk.wikipedia.org/wiki?curid=680835" title="Nonóza">
Nonóza

Nonóza je monosacharid, ktorý má deväť uhlíkových atómov. Keďže monosacharidy majú 3 až 9 atómov uhlíka, nonózy sú najväčšie monosacharidy.
Druhy nonóz.
Tak ako u ostatných monosacharidov, podľa polohy funkčnej skupiny je možné nonózy rozdeliť na ketononózy (obsahujúce ketónovú skupinu) alebo aldononózy (obsahujúce aldehydovú skupinu).
Aldononózy majú 7 chirálnych uhlíkových atómov, čo znamená celkom 128 (27) rôznych stereoizomérov. Tieto stereoizoméry sa líšia polohou hydroxylových skupín na asymetrických uhlíkoch. Ketononózy majú len 6 chirálnych centier, takže celkom 64 (26) stereoizomérov.

</doc>
<doc id="680836" url="https://sk.wikipedia.org/wiki?curid=680836" title="Július Bartl">
Július Bartl

Prof. PhDr. Július Bartl, CSc. (* 17. máj 1937, Žilina† 19. apríl 2022, Bratislava) bol slovenský historik, archivár, didaktik dejepisu a univerzitný pedagóg.
Život.
V rokoch 19541959 absolvoval štúdium odboru archívnictvohistória na Filozofickej fakulte Univerzity Komenského v Bratislave. V jeseni 1958 začal pracovať v Štátnom archíve v Bratislave a od roku 1964 pôsobil na rektoráte Univerzity Komenského v Bratislave, kde viedol univerzitný archív. V roku 1962 ho prijali na externú ašpirantúru v Historickom ústave Slovenskej akadémie vied, ktorú ukončil v roku 1968 kandidátskou prácou "Obchod západoslovenských kráľovských miest v 14. a do polovice 15. storočia". Vo svojej vedecko-výskumnej činnosti sa venoval hospodárskym dejinám, dejinám obchodu a problémom kategorizácie miest a mestečiek na území dnešného Slovenska v stredoveku, ako aj slovenským politickým dejinám na prelome 14. a 15. storočia a dejinám stredovekých univerzít. Zavŕšením tejto jeho činnosti boli neskôr vydané publikácie – monografia o svätorímskom cisárovi, českom a uhorskom kráľovi Žigmundovi Luxemburskom a edícia prameňov k dejinám Slovenska za Žigmundovej vlády v Uhorsku (13871437) –, hoci jeho zámer vykonať súpis mestských kníh sa mu pre nezáujem potenciálnych spolupracovníkov nepodarilo zrealizovať.
Po roku 1989 pôsobil aj pedagogicky, najprv ako externý prednášajúci na Katedre slovenských dejín a archívnictva Filozofickej fakulty Univerzity Komenského v Bratislave, pričom v septembri 1992 sa podieľal na založení Katedry slovenských a všeobecných dejín Pedagogickej fakulty Univerzity Komenského v Bratislave, ktorú viedol do roku 2004. V rokoch 19972002 tiež externe prednášal na Univerzite sv. Cyrila a Metoda v Trnave. V roku 1994 sa habilitoval v odbore slovenské dejiny habilitačnou prácou "Niektoré problémy Žigmundovej vlády v kontexte slovenských dejín" (1994). V tomto čase sa intenzívne venoval príprave učebných textov vrátane učebníc dejepisu pre gymnáziá, na ktorých sa podieľal ako člen Ústrednej predmetovej komisie pre vyučovanie dejepisu pri Štátnom pedagogickom ústave.

</doc>
<doc id="680837" url="https://sk.wikipedia.org/wiki?curid=680837" title="Kyselina neuramínová">
Kyselina neuramínová

Kyselina neuramínová (NA) je kyslý aminosacharid, ktorého kostru tvorí deväť uhlíkových atómov. Aj keď nonózy (sacharidy s deviatimi atómami uhlíka) sa v prírode nevyskytujú, kyselina neuramínová sa dá považovať za teoretickú deväťuhlíkatú ketózu, v ktorej je hydroxylová skupina na uhlíku 1 (–CH2OH skupina) oxidovaná na karboxylovú skupinu (–C(=O)OH), hydroxylová skupina na uhlíku 3 je deoxidovaná (chýba jej kyslíkový atóm) a hydroxylová skupina na uhlíku 5 je nahradená za aminoskupinu (–NH2). Kyselina neuramínová sa dá predstaviť i ako produkt aldolovej kondenzácie pyruvátu s -manózamínom (2-amino-2-deoxymanózou). Symbol, ktorý sa podľa IUPAC používa pre označenie kyseliny neuramínovej, je Neu.
Názov „kyselina neuramínová“ (anglicky "neuraminic acid") prvýkrát použil nemecký vedec E. Klenk v roku 1941 pri označení mozgových lipidov, z ktorých ju získal ako štepný produkt.
Kyselina neuramínová sa v prírode bežne nevyskytuje, ale mnoho jej derivátov je prítomných v mnohých zvieracích tkanivách a v baktériách, hlavne v glykoproteínoch a gangliozidoch. Tieto deriváty kyseliny neuramínovej, ktoré sú "N"- alebo "O"-substituované, sa spoločne nazývajú sialové kyseliny. Hlavnou sialovou kyselinou v cicavčích bunkách je kyselina "N"-acetylneuramínová. Na aminoskupine kyseliny neuramínovej môže byť naviazaná acetylová skupina alebo glykolylová skupina. Substituenty hydroxylových skupín môžu byť rôzne: už boli pozorované acetylová, laktylová, metylová, sulfátová i fosfátová skupina.
Okrem ich biologických funkcií sú deriváty kyseliny neuramínovej substrátmi pre neuraminidázové enzýmy, ktoré štiepia reziduá kyseliny neuramínovej. Vírus ľudskej chrípky má neuraminidázu, ktorá je vyznačená i v mene „H#N#“, kde H označuje izoformu hemaglutinínu a N označuje izoformu virálnej neuraminidázy.

</doc>
<doc id="680841" url="https://sk.wikipedia.org/wiki?curid=680841" title="Sulfát">
Sulfát



</doc>
<doc id="680845" url="https://sk.wikipedia.org/wiki?curid=680845" title="Fekiačov vrch">
Fekiačov vrch

Fekiačov vrch () je vrch v pohorí Ostrôžky. Leží nad obcou Ábelová, približne severozápadne od Lučenca.
Poloha.
Masív sa nachádza v centrálnej časti pohoria. Leží v Banskobystrickom kraji, v okrese Lučenec a zasahuje na katastrálne územie obce Ábelová a čiastočne i Budiná. V okolí sa nachádzajú viaceré lazy, najbližšími väčšími sídlami sú východným smerom situovaná Budiná, južne ležiaca Ábelová, západne Stará Huta a severne Bukovinka (Podkriváň). 
Opis.
Fekiačov vrch je súčasťou hrebeňa, ktorý vedie od Ostrôžky () juhovýchodným smerom na Bralce (). Severným smerom leží Pľutov vrch () a sedlom oddelená Budinská skala (), východným sa nachádza Baraní vrch () a Jaseňový vrch (), južným Vrchovina () a Bralce a západným Páleniská () a Kobylí vrch (). Západné svahy odvodňujú do rieky Ipeľ prítoky potoka Madačka, z východných voda odteká Tuhárskym potokom. Na vrchol nevedie značený chodník, no úbočím vedie cesta, uľahčujúca dostupnosť.
Výhľady.
Riedky, nesúvislý lesný porast, pokrývajúci vrcholovú časť, umožňuje obmedzený rozhľad. Z lokalít s nízkou vegetáciou možno vidieť okolité vrchy Ostrôžok, pri dobrých podmienkach tiež Javorie, Veľkú Fatru, Nízke Tatry, Poľanu a Veporské a Stolické vrchy.
Prístup.
Na vrchol nevedie značený chodník, no jeden vrch traverzuje východným úbočím a druhý vedie sedlom na severnom úbočí.

</doc>
<doc id="680848" url="https://sk.wikipedia.org/wiki?curid=680848" title="Jasenie (Ostrôžky)">
Jasenie (Ostrôžky)

Jasenie, alebo Jasenia či Jaseňový vrch () je vrch v pohorí Ostrôžky. Leží nad obcou Budiná, približne severozápadne od Lučenca.
Poloha.
Masív sa nachádza v centrálnej časti pohoria. Leží v Banskobystrickom kraji, v okrese Lučenec a v katastrálnom území obce Budiná. Juhovýchodným smerom sa nachádza obec Budiná, severozápadne jej časť Budinské lazy. 
Opis.
Jasenie, niekde pod názvom Jasenia alebo Jaseňový vrch, je súčasťou hrebeňa, ktorý vedie od Budinských lazov z oblasti Baranieho vrchu () juhovýchodným smerom na Sedem chotárov (). Severným smerom dominuje vrch Javor () a Činčorov vŕšok (), východným leží Uhliarsko (), južným Bralce () a Stanová () a západným Fekiačov vrch (), Budinská skala () a Ostrôžka (). Masív patrí do povodia rieky Ipeľ, kde vodu odvádza zo severných a východných častí Budinský potok a z juhozápadných Tuhársky potok. Na vrchol vedie značený chodník z Budinej.
Výhľady.
Vyššou vegetáciou neporastený vrchol umožňuje kruhový rozhľad. Pri vhodných podmienkach je možno vidieť okolité vrchy Ostrôžok, no tiež Javorie, Kremnické vrchy, Veľkú Fatru, Nízke a Vysoké Tatry, Poľanu a Veporské vrchy, južným smerom viaceré pohoria v Maďarsku, vrátane najvyššieho vrchu krajiny, Kékes ().. 
Z vrcholu Jasenia je teda možné vidieť všetky tri pohoria štátneho znaku Slovenskej republiky

</doc>
<doc id="680849" url="https://sk.wikipedia.org/wiki?curid=680849" title="Jaseňový vrch (Ostrôžky)">
Jaseňový vrch (Ostrôžky)



</doc>
<doc id="680851" url="https://sk.wikipedia.org/wiki?curid=680851" title="Jaseňový vrch">
Jaseňový vrch

Jaseňový vrch môže byť:

</doc>
<doc id="680857" url="https://sk.wikipedia.org/wiki?curid=680857" title="Jedľovec kanadský">
Jedľovec kanadský

Jedľovec kanadský alebo staršie tsuga kanadská () je vždyzelený ihličnatý strom z rodu jedľovec ("Tsuga") z čeľade borovicovité ("Pinaceae"). V roku 1931 bol jedľovec kanadský vyhlásený za štátny strom Pensylvánie.
Opis.
Jedľovec kanadský je strom so široko kužeľovitou korunou s dlhými previsnutými konármi; dorastá do výšky 25 až 30 m.
Kôra na kmeni je obyčajne škoricovo červenohnedej farby a rozbrázdená. Konáre vyrastajú s kmeňa takmer vodorovne a ich borka je hladká.
Púčiky sú vajcovité a na konci končisté.
Jedľovec kanadský má tmavozelené ihlice, zvrchu bez prieduchov; pri báze sú najširšie a k vrcholu sa zužujú, naspodku s dvoma radmi nápadných bielych pásov tvorených prieduchmi. Ihlice sú 5 až 15 mm dlhé, tupé a na okraji jemne zúbkaté.
Samčie šištičky vyrastajú jednotlivo v pazuchách ihlíc na konároch z minulého roku, sú krátko stopkaté, guľovité alebo valcovité. Sú zložené z mnoho tyčiniek, každá s dvomi peľovými váčkami.
Samičie šištičky vyrastajú na koncoch vlaňajších konárov; sú jednotlivé, veľmi drobné a vzpriamené. Po dozretí sú previsnuté, 17 až 25 mm dlhé a 10 až 15 mm široké, sivohnedé, vajcovito guľaté až podlhovasté, s kožovitými šupinami a sú nerozpadavé. Šištičky jedľovca patria svojou veľkosťou k najmenším v rode.
Šištičky dosahujú plnú zrelosť koncom augusta až začiatkom septembra, približne v rovnakom čase, keď sa začínajú vytvárať zimné púčiky. Šištičky sa úplne otvárajú v polovici októbra a vypadávanie semien pokračuje až do zimy. Otvorené šištičky pretrvávajú na stromoch o niečo dlhšie ako rok.
Semienka jedľovca sú podlhovasté, dlhé asi 1,6 mm, s mierne dlhším koncovým krídlom a s malým živicovým mechúrikom. Dozrievajú približne v čase, keď sa farba šištičiek začína meniť zo žltozelenej na fialovohnedú.
Jedľovec kanadský je spomedzi ihličnanov jedným z najvýkonnejších producentov semien. Túto vlastnosť si zachovávajú aj stromy staršie ako 450 rokov.
Rozšírenie.
Severná hranica jedľovca kanadského siaha od odľahlých oblastí v severovýchodnej Minnesote a západného Wisconsinu na východ cez severný Michigan, Ontário, južný Quebec, New Brunswick a celé Nové Škótsko. V Spojených štátoch sa tento druh vyskytuje v celom Novom Anglicku, New Yorku, Pensylvánii a na západ po Apalačské vrchy. Odľahlé a roztrúsené výskyty sa objavujú aj v Michigane, západnom Ohiu a v južnej Indiane.
Ekológia.
Jedľovec kanadský rastie v prirodzenom prostredí s borovicou hladkou ("Pinus strobus"), dubom červeným, ľaliovníkom tulipánokvetým, javorom cukrodarným ("Acer saccharum"), javorom červeným ("Acer rubrum"), jedľou balzamovou ("Abies balsamea") a jedľou Fraserovou ("Abies fraseri").
Vo všeobecnosti je druh obmedzený na regióny s chladným vlhkým podnebím. V severných oblastiach sú priemerné januárové teploty okolo -12 °C a júlové teploty okolo 16 °C. Ročné zrážky v oblastiach jeho výskytu sa pohybujú od menej ako 740 mm, po viac ako 1270 mm (v južných Apalačských vrchoch presahujú 1520 mm). Jedľovec rastie od hladiny mora do nadmorskej výšky asi 910 m, v Apalačských vrchoch až do 1520 m.
Jeho požiadavky na pôdu nie sú náročné. Vo všeobecnosti sú charakterizované ako vlhké až veľmi vlhké, ale s dobrou drenážou. Väčšina pôd je zvyčajne vysoko kyslá, prípadne neutrálna.
Jedľovec kanadský má veľmi pomalý rast. Jedince s priemerom kmeňa okolo 2,5 cm môžu mať až 100 rokov. Vo veku 400 rokov sa priemer ich kmeňa pohybuje od 89 do 102 cm. Patrí k drevinám, ktoré najlepšie znášajú zatienenie. Dokážu prežiť aj pri 5 percentách slnečného osvitu.
Najvyšší doložený jedinec bol lokalizovaný v roku 2007 v Severnej Karolíne s výškou 46,94 m a s odhadovaným objemom 48,1 m3 drevnej hmoty. Najstarším zaznamenaným stromom bol exemplár v Pensylvánii. Letokruhy na odobratej vzorke boli datované až do roku 1425, teda mal najmenej 554 rokov.
Význam a využitie.
Drevo jedľovca kanadského je mäkké, ale trváce a v minulosti sa využívalo na výrobu podláh, strešných krytín a debničiek. Veľká časť súčasnej produkcie sa používa na výrobu buničiny alebo novinového a baliaceho papiera.
Tanín z kôry jedľovca sa v minulosti využíval tiež pri spracovaní kože.
Mnohé druhy voľne žijúcich živočíchov ťažia z vynikajúceho biotopu, ktorý im poskytuje hustý porast jedľovca.
Jedľovec kanadský je dobrá parková solitérna drevina.
Hrozby a choroby.
Jedľovec kanadský je v súčasnosti mimoriadne ohrozovaný parazitujúcim škodcom "Adelges tsugae". Tento hmyz, blízky voškám z radu polokrídlovce ("Hemiptera"), bol do Severnej Ameriky zavlečený z Ázie v roku 1924. Do polovice 80. rokov bol relatívne menej významným a s obmedzeným výskytom. V súčasnosti sa však rozšíril už takmer do celého prirodzeného areálu hostiteľa.
Pravdepodobne najzávažnejším škodlivým činiteľom pre jedľovec kanadský, najmä v štádiu sadeníc, bývajú suchá. Pre dospelé jedince sú to veterné polomy, vzhľadom na ich plytké zakorenenie.

</doc>
<doc id="680859" url="https://sk.wikipedia.org/wiki?curid=680859" title="Biodegradovateľný plast">
Biodegradovateľný plast



</doc>
<doc id="680860" url="https://sk.wikipedia.org/wiki?curid=680860" title="Tsuga canadensis">
Tsuga canadensis



</doc>
<doc id="680863" url="https://sk.wikipedia.org/wiki?curid=680863" title="Ingrid Majeriková">
Ingrid Majeriková

Ingrid Majeriková (* 30. apríl 1972, Spišská Stará Ves) je slovenská spisovateľka, publicistka, prekladateľka a vydavateľka.
Od roku 2024 pôsobí ako riaditeľka Vydavateľstva Matice slovenskej.
Životopis.
Narodila sa v rodine slovenského spisovateľa a etnografa Viktora Majerika a slovenskej poetky Anny Majerikovej, rodenej Ivančákovej. Základné a stredoškolské vzdelanie získala v rodnom meste. Následne študovala na Pedagogickej fakulte Prešovskej univerzity v Prešove odbor slovenský jazyk a história. V rámci vysokoškolského štúdia absolvovala aj jeden rok na Inštitúte poľskej filológie na Jagelovskej univerzite (Uniwersytet Jagielloński) v Krakove.
Publicistika a umelecká činnosť.
Prvé publicistické články začala uverejňovať už počas stredoškolského a vysokoškolského štúdia. Po jeho skončení pracovala v rokoch 1999 – 2000 ako zástupkyňa vedúceho distribúcie a marketingu Vydavateľstva Lúč, a.s. Košice a nasledujúce tri roky ako obchodná manažérka Vydavateľstva Petit Press a.s. Je spoluautorkou diela "Doživotná umiestnenka" (2010), ako aj spoluautorkou a zostavovateľkou viacerých regionálnych brožúr a publikácií, medzi inými brožúry "Spišská Stará Ves a krajina na brehoch Dunajca" (2011), ktorá získala 1. miesto v celoslovenskej súťaži Slovenská kronika 2012, monografie "Spišské Hanušovce" (2013), ktorá získala v celoštátnej súťaži Slovenská kronika 2014 Cenu za zvyšovanie povedomia o kultúrnom dedičstve regiónu, dvojjazyčnej slovensko-poľskej brožúry "Spoločný turistický priestor Spiša : Wspólny Spisski Obszar Turystyczny" (2014) a širšie koncipovaného dvojjazyčného slovensko-poľského diela s CD nosičom "Putovanie krajinou na brehoch Dunajca : Wędrówki po obu brzegach Dunajca" (2018). Podieľala sa tiež na audiovizuálnom projekte "Goralské rozprávky" a zahrala si v slovenskej rozprávke "O liečivej vode".
Prekladateľská činnosť.
Okrem písania sa venuje tiež prekladateľskej a tlmočníckej činnosti z poľského do slovenského jazyka i opačne. Do slovenčiny preložila diela poľského historika Stanisława Andrzeja Sroku "Štúdie z dejín stredovekého Spiša" (1998), "Jánošík : pravdivá história karpatského zbojníka" (2009) a "Bardejov v XV. storočí : Štúdie z dejín mesta" (2011). Preložila aj niekoľko informačných publikácií o slovensko-poľskom pohraničí: "Poľsko-slovenské pohraničie z hľadiska dopravnej dostupnosti a rozvoja cestovného ruchu" (2012), "Možnosti zlepšenia dostupnosti a rozvoja cestovného ruchu v poľsko-slovenskom pohraničí – námety, odporúčania, dobré príklady" (2012), či "Putovanie krajinou na brehoch Dunajca : Wędrówki po obu brzegach Dunajca" (2018). Pre Divadlo Commedia preložila tragikomédiu poľského dramatika Sergiusza Piaseckého "Zápisky dôstojníka Červenej armády" (premiéra v roku 2015).
Vydavateľská činnosť.
V roku 2008 založila vydavateľstvo Goralinga, ktoré začalo vydávať publikácie zaplňujúce „biele miesta“ slovenskej histórie a literatúry. V roku 2012 pribudla vo vydavateľstve edícia „Rozprávočka“, v ktorej okrem slovenských ľudových a autorských rozprávok ponúka tiež teoretické publikácie analyzujúce predmetnú tému. Kniha z tejto edície "Jonatán malý ako omrvinka" (2014) autora Jána Milčáka získala ocenenie Najlepšia detská kniha leta a kniha "Kráľ hadov strážca pokladov" autorov Viktora Majerika a Petra Glocka s ilustráciami Martina Kellenbergera výtvarné ocenenie Najkrajšia kniha leta 2015. S rozprávkovými publikáciami realizuje projekt Goralinga v školách, v rámci ktorého organizuje kreatívne stretnutia autorov s najmladšími čitateľmi. Z textov vydavateľstva čerpá aj Slovenský národný korpus Jazykovedného ústavu Ľudovíta Štúra Slovenskej akadémie vied.

</doc>
<doc id="680866" url="https://sk.wikipedia.org/wiki?curid=680866" title="Attila Thewrewk-Pallaghy">
Attila Thewrewk-Pallaghy

Attila Thewrewk-Pallaghy (* 3. marec 1901, Košice – † 1989, Neuilly-sur-Seine) bol uhorský právnik pôsobiaci vo Francúzsku.
Životopis.
Patril do šľachtickej rodiny. Bol docentom verejného práva a po páde Rakúsko-Uhorska a abdikácii Karola I. 13. novembra 1918 emigroval do Francúzska. Pallaghy sa neskôr vrátil žiť do Maďarska a pracoval na ministerstve obrany.
Po druhej svetovej vojne definitívne odišiel z Maďarska do Ríma a potom v roku 1949 do Paríža. Attila sa usadil v Neuilly-sur-Seine kde navštevoval maďarskú diaspóru v rámci rôznych spolkov, akými boli napríklad "Združenie slobodných Maďarov Maďarska", "Združenie bojovníkov za slobodu" a "Uhorskú katolícku misiu". Bol horlivým katolíkom a mal blízko ku kardinálovi Józsefovi Mindszentymu, prímasovi Maďarska.
Ako profesor Pallaghy pôsobil vo francúzskej televíznej spoločnosti O.R.T.F, kde hosťoval maďarské programy (tvorené od roku 1945). Okrem toho bol do 29. februára 1976 zmluvne viazaný vo výskumnom centre C.N.R.S.. Do dôchodku odišiel toho istého dňa. Spolupracoval aj s historikom Jeanom-Jacquesom Chevallierom, pre ktorého písal historické, biografické alebo tematické štúdie týkajúce sa Maďarska. Je členom Akadémie etických a politických vied. Sám je autorom knihy "Kontinuita práva v maďarskom právnom systéme" z roku 1953.
Pallaghy pozorne sledoval francúzsky politický život a podporoval gaullistický a potom giscardovský režim.
V rokoch 1967 – 1977 napísal v maďarskom jazyku svoje memoáre.

</doc>
<doc id="680867" url="https://sk.wikipedia.org/wiki?curid=680867" title="Úbrežský potok">
Úbrežský potok

Úbrežský potok je potok v regióne Dolný Zemplín na území obce Úbrež v okrese Sobrance v Košickom kraji. Nachádza sa v geomorfologickom celku Východoslovenská rovina, v geomorfologickom podcelku Sobranecká rovina. Je ľavostranným prítokom Starého Porubského potoka a má dĺžku . Je vodným tokom VIII. rádu.
Prameň.
Pramení v v strede intravilánu obce Úbrež v priestore poľa "Pirochaňa".
Opis toku.
Od prameňa v v intraviláne obce Úbrež preteká západným smerom, v vyteká z intravilánu do poľnohospodárskeho extravilánu, koryto potoka má kanalizované, narovnané, bez meandrov, v na území obce Úbrež v poľnohospodárskom extraviláne ústi v povodí Uhu do Starého Porubského potoka ako jeho ľavostranný prítok. Vodný tok preteká hydrologicky komplikovaným priestorom, po realizovaných hydromelioračných zásahoch v druhej polovici 20. storočia a opakovaných pokusoch o odvodnenie a „skultivovanie“ zamokrenej pôdy s viacerými nedoriešenými dôsledkami. Okrem Starého Porubského potoka existuje neďaleko aj iný Porubský potok, ktorý nie je identický so Starým Porubským potokom). "Úbrežský potok" priberá dva prítoky: pravostranný prítok s názvom Karniansky potok so zaústením v a bezmenný pravostranný prítok so zaústením v : tieto oba prítoky sa dokonca dva krát vzájomne križujú a hydrologickú situáciu ešte väčšmi zneprehľadňujú.
Pôvod názvu.
Motivantom názvu vodného toku "Úbrežský potok" na území obce Úbrež v období pomenovacieho procesu bol názov obce "Úbrež", cez územie ktorej vodný tok preteká s významom "lokalita, topografický priestor pri brehu, v blízkosti brehu, v spojitosti s brehom". Z toponyma "Úbrež" rozšírením o formant "-ský" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Úbrežský potok" ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Úbrežský potok" bol štandardizovaný v roku 1990. V priestore slovenskej hydronymie potokov hydronymum "Úbrežský potok" je jedinečným hydronymom (apríl 2022).

</doc>
<doc id="680868" url="https://sk.wikipedia.org/wiki?curid=680868" title="Palestínsky islamský džihád">
Palestínsky islamský džihád

Palestínsky islamský džihád (skrátene PIJ, arab. حركة الجهاد الإسلامي في فلسطين) je palestínska militantná skupina, založená Fathim Šakakim, ktorá vznikla v pásme Gazy, počas iránskej revolúcie. Hlavný cieľ je oslobodenie celého územia Palestíny, zničenie Izraela a jeho následné nahradenie teokraciou založenou na islame.
Palestínsky islamský džihád sa ostro vyhradzuje proti režimom arabského sveta, ktoré dôsledne nedodržiavajú korán a islam. V miere popularity zaostáva za Hamásom, z dôvodu absencie obdobného sociálneho programu. Priaznivcov sa tak snažia osloviť práve teroristickými útokmi. Sponzori tejto skupiny pochádzajú predovšetkým z Iránu, Saudskej Arábie a štátov Perzského zálivu. Sponzori sú väčšinou súkromné ​​osoby či náboženské organizácie, ktoré vyplácajú finančnú odmenu napríklad za každý útok proti Izraelu. Hlavný sponzorom PIJ je Irán. Vedenie skupiny sa nachádza údajne v Sýrii.
Palestínsky islamský džihád sa nezameriava iba na územie Palestíny. V minulosti vykonal aj teroristické útoky v Jordánsku či v Libanone. Prevažne sa ale zameriava na Pásmo Gazy a Západný breh Jordánu. Svoje základne má napríklad v mestách Hebron alebo Dženín.
Spojené štáty americké v roku 2003 na svojom území zadržali profesora Sami Al-Ariana, ktorý by mal byť vodcom Islamského džihádu v Severnej Amerike.

</doc>
<doc id="680869" url="https://sk.wikipedia.org/wiki?curid=680869" title="Gymnázium (Košice, Park mládeže 5)">
Gymnázium (Košice, Park mládeže 5)

Gymnázium Park mládeže (skrátene GPM) je stredoškolské gymnázium v Košiciach. Nachádza sa na ulici Park Mládeže v mestskej časti Sever. Gymnázium ponúka štyri typy odborov: klasické 4-ročné štúdium, bilingválne slovensko-španielske 5-ročné štúdium, bilingválne slovensko-anglické 5-ročné štúdium, 4-ročné štúdium s rozšíreným vyučovaním anglického jazyka.
Podľa rebríčka INEKO bolo gymnázium v školskom roku 2020/2021, 9. najlepším gymnáziom v Košiciach. V školskom roku 2018/2019 bolo na 5. mieste.
Gymnázium je veľmi aktívne v oblasti hispanizmu. Od roku 2010 usporiadalo už 16. ročníkov "Dní španielskej kultúry" pod zášitou veľvyslankyne Španielskeho kráľovstva na Slovensku.
História.
Gymnázium vzniklo 1. septembra 1991. Prvým riaditeľom školy bol Ing. Jozef Šablatúra, a prvou zástupkyňou školy RNDr. Alena Bobáková. Po otvorení gymnázia na škole spolu pôsobilo 24 učiteľov. Gymnázium sa v svojich začiatkoch delilo o spoločné priestory s SOU hutníckym v Šaci. V prvom školskom roku 1991/1992 študovalo na gymnáziu 134 žiakov v piatich triedach 1. ročníka. V roku 1997 na škole vznikla bilingválna slovensko-španielska sekcia.
7. marca 2005 sa na základe rozhodnutia Ministerstva školstva Slovenskej republiky, zmenilo sídlo školy a gymnázium sa ocitlo v priestoroch bývalej Základnej školy Park mládeže na sídlisku "Mier". Od tohto dátumu sa škola premenovala na Gymnázium Park mládeže.

</doc>
<doc id="680874" url="https://sk.wikipedia.org/wiki?curid=680874" title="Gymnázium Park Mládeže">
Gymnázium Park Mládeže



</doc>
<doc id="680876" url="https://sk.wikipedia.org/wiki?curid=680876" title="Šerut ha-bitachon ha-klali">
Šerut ha-bitachon ha-klali

Šerut ha-bitachon ha-klali (heb.: שֵׁירוּת הַבִּיטָּחוֹן הַכְּלָלִי - doslova: "Všeobecná bezpečnostná služba"; angl. sebaoznačenie "Israel Security Agency"), skrátene Šabak (heb.: שב״כ) alebo Šin bet (heb.: שב‎), je izraelská spravodajská služba zameraná na vnútroštátnu bezpečnosť Izraela a kontrašpionážne úlohy. Je to jedna z troch hlavných izraelských spravodajských služieb spolu s Amanom (vojenská spravodajská služba) a Mosadom (zahraničná spravodajská služba).
Dejiny.
S izraelským vyhlásením nezávislosti v roku 1948 bol Šabak založený ako pobočka izraelských obranných síl a spočiatku ho viedol Iser Harel (otec izraelskej rozviedky, ktorý neskôr viedol Mosad). Zodpovednosť za činnosť Šabaku sa neskôr presunula z Izraelských obranných síl na úrad predsedu vlády. Počas arabsko-izraelskej vojny v roku 1948 riešil Šabak iba záležitosti vnútornej bezpečnosti. Vo februári 1949 (krátko pred koncom vojny) sa povinnosti Šabaku rozšírili o kontrašpionáž.
Jeden z hlavných úspechov Šabaku bolo získanie kópie tajného prejavu Nikitu Chruščova v roku 1956, v ktorom odsúdil Stalina. Poľské vydanie prejavu poskytol izraelskému veľvyslanectvu vo Varšave priateľ tajomníka poľského komunistického funkcionára. Poľský dôstojník Šabaku odovzdal kópiu Izraelu. Izraelská vláda sa potom rozhodla podeliť sa s informáciami so Spojenými štátmi, ktoré ich neskôr so súhlasom Izraela zverejnili. Na druhej strane štúdia, ktorú v roku 2013 zverejnil Matitjahu Majzel (Meisel), tento príbeh spochybňuje a tvrdí, že prejav nebol tajný, a že ho Západu sprostredkovali viaceré zdroje, vrátane sovietskych politických a spravodajských agentúr.

</doc>
<doc id="680878" url="https://sk.wikipedia.org/wiki?curid=680878" title="Biologická degradácia">
Biologická degradácia



</doc>
<doc id="680879" url="https://sk.wikipedia.org/wiki?curid=680879" title="Biologický rozklad">
Biologický rozklad



</doc>
<doc id="680880" url="https://sk.wikipedia.org/wiki?curid=680880" title="Biorozklad">
Biorozklad



</doc>
<doc id="680881" url="https://sk.wikipedia.org/wiki?curid=680881" title="Biologické odbúranie">
Biologické odbúranie



</doc>
<doc id="680882" url="https://sk.wikipedia.org/wiki?curid=680882" title="Bioodbúranie">
Bioodbúranie



</doc>
<doc id="680883" url="https://sk.wikipedia.org/wiki?curid=680883" title="Biodegradovateľnosť">
Biodegradovateľnosť



</doc>
<doc id="680884" url="https://sk.wikipedia.org/wiki?curid=680884" title="Biologická degradovateľnosť">
Biologická degradovateľnosť



</doc>
<doc id="680885" url="https://sk.wikipedia.org/wiki?curid=680885" title="Biorozložiteľnosť">
Biorozložiteľnosť



</doc>
<doc id="680886" url="https://sk.wikipedia.org/wiki?curid=680886" title="Biologická rozložiteľnosť">
Biologická rozložiteľnosť



</doc>
<doc id="680887" url="https://sk.wikipedia.org/wiki?curid=680887" title="Bioodbúrateľnosť">
Bioodbúrateľnosť



</doc>
<doc id="680888" url="https://sk.wikipedia.org/wiki?curid=680888" title="Biologická odbúrateľnosť">
Biologická odbúrateľnosť



</doc>
<doc id="680890" url="https://sk.wikipedia.org/wiki?curid=680890" title="Ivan Mojík">
Ivan Mojík

Ivan Mojík (* 2. november 1928, Turzovka† 18. apríl 2007, Bratislava) bol slovenský básnik, literárny kritik a prekladateľ prenasledovaný z politicko-ideologických príčin. Bol tiež výtvarným umelcom.
Život.
V období rokov 19391948 študoval na gymnáziu v Skalici. Po maturite sa zamestnal v literárnej redakcii Československého rozhlasu, pokračoval v časopise Mladá tvorba a od 1961 pôsobil v denníku Práca, kde bol v 1967 - 1970 vedúcim kultúrnej rubriky a zástupcom šérfedaktora. Jeden rok, 1966 – bol sekretárom „Zväzu česko-slovenských spisovateľov v Prahe”. Po roku 1968 v období normalizácie sa presunul medzi politické persony non grata, štátna moc mu zabránila vykonávať jeho povolanie, pričom istý čas bol celkom bez práce. V rokoch 19711974 pracoval v knižnom veľkoobchode. V 19741980 vykonával prácu propagačného referenta v Tatrane. V rokoch 19801989 bol korektorom v „Západoslovenským tlačiarňach”, pred dôchodkom dostal prácu v časopise Romboid.
Dielo.
Ivan Mojík debutoval poémou „Pieseň o Mirkovi Nešporovi” (1952) (pozn. Mirko Nešpor) v duchu vtedajšej angažovanosti. Po nej vydal zbierku intímnej lyriky „Hlboko v srdci” (1955), ktorá bola pre jeho autorský vývoj dôležitejšia. Básnická zbierka „Dnešný vzduch” (1958), o ktorej deklaroval, že je poetikou civilnej obraznosti, no zároveň si v nej zvolil tému politicky konfliktnú, mu vyniesla zásah cenzora. Po tejto etape vydal v období Pražskej jari „Blahoželanie ohňu” (1968) a „Rekonštrukcia vzdychu”. „Rekonštrukcia vzdychu” vyjadruje obavu z dehumanizácie sveta. Obidve zbierky sú v štýle poetizmu a surrealizmu. V literárnej kritike uplatňoval antitradicionalistické vnímanie poézie. Zbierka „Zrozumiteľný človek” (1980), ktorú mu publikovali po desiatich rokoch normalizačného tlaku, sa vyznačuje invenčnou pestrosťou vo všetkých ohľadoch. Nasledovali básnické zbierky „Sklené deti” (1988) a „Popoludnie v štvrtom rozmere“ pokračujúce v metóde aj štýle, ktoré sú presne v intenciách surrealizmu. Mojík využíva viazaný aj voľný verš, voľný prúd myšlienok, voľné radenie asociácií. Básnická zbierka „Tekuté oči” (1999) je intenzívne surrealistická, autor sa pohráva aj s jej formálnou stránkou. Vkladá do diela grafické značky, chemické vzorce, útržky cestovného poriadku, čo už hraničí s postmoderným stvárnením. Podobnou poetickou zbierkou je „Obrana jazvy”. Zbierka „Divé stromy neplačú” bola vytvorená v 70. a 80. rokoch 20. storočia a kvôli normalizačnému dištancu nemohla byť vydaná. Zbierka poézie „Kričať” s podtitulom „23 neofuturistických básní” je literárny experiment nadväzujúci na avantgardu 20. rokov 20. storočia. V tomto zmysle pokračujú aj jeho zbierky poézie „Zlodej pŕs” (2001), „Hra v kocky” (2002), „Slepec a labuť” (2003). Posledná spomenutá je kritikou považovaná za vrchol jeho tvorby.
Mojík prekladal aj diela autorov John Updike: „Z dreva tesaný vták”, François Villon: „Kodicil”, Pedro Calderón de la Barca: „Život je sen” a ďalšie, hlavne z francúzštiny a angličtiny. Zaoberal sa výtvarným umením, tvoril koláže, ktorými ilustroval svoje publikácie.

</doc>
<doc id="680891" url="https://sk.wikipedia.org/wiki?curid=680891" title="Biologická degradibilita">
Biologická degradibilita



</doc>
<doc id="680892" url="https://sk.wikipedia.org/wiki?curid=680892" title="Biodegradibilita">
Biodegradibilita



</doc>
<doc id="680894" url="https://sk.wikipedia.org/wiki?curid=680894" title="Trváca bylina">
Trváca bylina



</doc>
<doc id="680896" url="https://sk.wikipedia.org/wiki?curid=680896" title="Saintes-Maries-de-la-Mer">
Saintes-Maries-de-la-Mer

Saintes-Maries-de-la-Mer môže byť:

</doc>
<doc id="680899" url="https://sk.wikipedia.org/wiki?curid=680899" title="Kobylí vrch (Ostrôžky)">
Kobylí vrch (Ostrôžky)

Kobylí vrch () je vrch v pohorí Ostrôžky. Leží nad obcou Horný Tisovník, približne južne od Detvy.
Poloha.
Masív sa nachádza v centrálnej časti pohoria. Leží v Banskobystrickom kraji, na hranici okresov Detva a Lučenec a zasahuje na katastrálne územie obce Horný Tisovník a Ábelová. Najbližším sídlom je na juhozápadnom úpätí situovaný Horný Tisovník, juhovýchodne leží osada Madačka a jej materská obec Ábelová a severne Stará Huta. 
Opis.
Kobylí vrch je súčasťou hrebeňa, ktorý vedie od Páleniska () južným smerom na Kruh (). Severným smerom leží Ostrôžka () a Páleniská, západným Javorie () a Sokolovo bralo (), južným susedí plytkým sedlom oddelená Vlčia skala () a Lysec () a východným Budinská skala (), Stanová () a Bralce (). Oblasť patrí do povodia rieky Ipeľ; západne sa zvažujúce svahy odvodňuje potok Tisovník, voda z východnej časti odteká prítokmi Madačky. V tejto časti pohoria nevedú značené trasy.
Výhľady.
Nesúvislý lesný porast vrcholovej časti umožňuje obmedzený rozhľad. Z vhodných miest s nízkou vegetáciou možno vidieť okolité vrchy Ostrôžok a susedného Javoria, nezriedka však tiež Veľkú Fatru, Nízke Tatry, Poľanu a Veporské vrchy. Južným smerom vidieť viaceré horstvá severného Maďarska.
Prístup.
Na vrch nevedie značený turistický chodník, preto prístup je možný poľnými a lesnými cestami z okolitých usadlostí.

</doc>
<doc id="680900" url="https://sk.wikipedia.org/wiki?curid=680900" title="Vlčia skala (Ostrôžky)">
Vlčia skala (Ostrôžky)

Vlčia skala () je vrch v pohorí Ostrôžky. Leží nad obcou Horný Tisovník, približne južne od Detvy.
Poloha.
Masív sa nachádza na západe centrálnej časti pohoria. Leží v Banskobystrickom kraji, na hranici okresov Detva a Lučenec a zasahuje na katastrálne územie obce Horný Tisovník a Ábelová. Najbližším sídlom je na západnom úpätí situovaný Horný Tisovník, východne leží osada Madačka a jej materská obec Ábelová a južne Dolný Tisovník a Červeňany. 
Opis.
Vlčia skala je súčasťou hrebeňa, ktorý vedie od Páleniska () južným smerom na Kruh (). Severným smerom leží sedlom oddelený Kobylí vrch (), Páleniská a Fekiačov vrch (), západným Javorie (), Sokolovo bralo () a Bralo (), južným susedí nevýrazný Hrb (), Kruh () a Lysec () a východným Lazový vrch (), Stanová () a Bralce (). Oblasť patrí do povodia rieky Ipeľ, kam vodu zo západných svahov odvádza potok Tisovník, z východných odteká jeho prítokom Madačka. V tejto časti pohoria nevedú značené trasy.
Výhľady.
Súvislý lesný porast vrcholovej časti neumožňuje rozhľad. Z odlesnených miest na svahoch vrchu možno vidieť okolité vrchy Ostrôžok a susedného Javoria, pri vhodných podmienkach i Nízke Tatry a Poľanu. Južným smerom vidieť viaceré horstvá severného Maďarska.
Prístup.
Na vrch nevedie značený turistický chodník, preto prístup je možný poľnými a lesnými cestami z okolitých usadlostí.

</doc>
<doc id="680902" url="https://sk.wikipedia.org/wiki?curid=680902" title="Páleniská (Ostrôžky)">
Páleniská (Ostrôžky)

Páleniská alebo staršie Pálenisko () je vrch v pohorí Ostrôžky. Leží nad obcou Stará Huta, približne južne od Detvy.
Poloha.
Masív sa nachádza na severozápadnom okraji pohoria. Leží v Banskobystrickom kraji, v okrese Detva a zasahuje na katastrálne územie obce Horný Tisovník a Stará Huta. Najbližším sídlom je severne ležiaca Stará Huta a južne situovaný Horný Tisovník, juhovýchodne sa nachádza osada Madačka a jej materská obec Ábelová. 
Opis.
Vrch Páleniská je súčasťou hrebeňa, ktorý vedie od Červeňákovho vrchu () južným smerom na Kruh (). Západným smerom susedí Dedinský vrch () a Makytová (), južným Chlm () a Kobylí vrch (), východným Vrchovina (), Fekiačov vrch () a Budinská skala () a severným smerom leží Ostrôžka () a Ďurovie vrch (). Oblasť patrí do povodia rieky Ipeľ; severné a západné svahy odvodňuje potok Tisovník, východné jeho prítok Madačka. Na vrchol nevedie značená trasa a na južnom úbočí je kameňolom.
Výhľady.
Lesný porast vrcholovej časti neumožňuje rozhľad. Z vhodných lokalít s nízkou vegetáciou možno vidieť okolité vrchy Ostrôžok a susedného Javoria, nezriedka však tiež časť Veľkej Fatry, Nízkych Tatier, Poľany a Veporských vrchov.
Prístup.
Na vrch nevedie značený turistický chodník, preto prístup je možný lesnými cestami z okolitých usadlostí.

</doc>
<doc id="680908" url="https://sk.wikipedia.org/wiki?curid=680908" title="Pľutov vrch">
Pľutov vrch

Pľutov vrch () je vrch v pohorí Ostrôžky. Leží nad obcou Kriváň, približne južne od Detvy.
Poloha.
Masív sa nachádza v severnej časti pohoria. Leží v Banskobystrickom kraji, na hranici okresov Lučenec a Detva a zasahuje na katastrálne územie obce Budiná a mesta Detva. V okolí sa nachádzajú viaceré lazy, najbližšími väčšími sídlami sú na východnom úpätí ležiaca Bukovinka (Podkriváň), severovýchodným smerom situovaná Detva a Kriváň, juhovýchodne ležiaca Budiná a západne Stará Huta. 
Opis.
Pľutov vrch je súčasťou hrebeňa, ktorý vedie od Ostrôžky () juhovýchodným smerom na Bralce (). Severným smerom leží Syroň (), západným Ostrôžka a Hôrka (), južným Kobylí vrch () a Budinská skala () a východným Pereš () a Javor (). Severnú časť hrebeňa odvodňujú prítoky rieky Slatina do Hrona, z južne orientovaných vodu odvádza potok Madačka a z východných Krivánsky potok do rieky Ipeľ. Na vrchol nevedie značený chodník, no úbočím vedú až dva.
Výhľady.
Riedky, nesúvislý lesný porast, pokrývajúci vrcholovú časť, umožňuje obmedzený rozhľad. Z lokalít s nízkou vegetáciou možno vidieť okolité vrchy Ostrôžok, pri dobrých podmienkach tiež Javorie, Veľkú Fatru, Nízke Tatry, Poľanu a Veporské vrchy.
Prístup.
Na vrchol nevedie značený chodník, no jeden vrch traverzuje východným úbočím a druhý vedie sedlom na severozápadnom úbočí.

</doc>
<doc id="680909" url="https://sk.wikipedia.org/wiki?curid=680909" title="Vlčia skala">
Vlčia skala

Vlčia skala môže byť:

</doc>
<doc id="680910" url="https://sk.wikipedia.org/wiki?curid=680910" title="Zuzana Stavná">
Zuzana Stavná

Zuzana Stavná (* 21. máj 1984, Košice) je slovenská herečka a tanečnica pôsobiaca v Česku.
Životopis.
Jej otec pracoval vo Východoslovenských železiarňach a jej matka bola krajčírka. Má dvoch súrodencov – brata a sestru. V jedno obdobie si priala byť módnou návrhárkou no nakoniec u nej zvíťazilo herectvo. V osemnástich rokoch sa prihlásila na JAMU v Prahe, kde ju nezobrali a tak zamierila do Londýna, kde pracovala ako barmanka, ale aj au pair.
Po návrate zo Spojeného kráľovstva vyštudovala herecké konzervatórium v Košiciach a činoherné herectvo na DAMU v Prahe.
Je známa vďaka seriálu "Ulice", kde hrala postavu "Zory", či seriálu "Ordinácia v ružovej záhrade 2", kde stvárnila postavu "Inny Lysenko". Ďalej hrala aj jednu z hlavných postáv vo filme Jana Hřebejka "Zakázané uvoľnenie".

</doc>
<doc id="680911" url="https://sk.wikipedia.org/wiki?curid=680911" title="Stráž (vrch v Turčianskej kotline)">
Stráž (vrch v Turčianskej kotline)

 
Stráž, alebo Stráža () je výrazný vrch v Turčianskej kotline v geomomorfologickom celku Mošovská pahorkatina. Leží nad obcou Socovce, v jej miestnej časti Svätá Mara. Pod vrcholom stojí Kostol narodenia panny Márie, dva cintoríny (cintorín "pod Skládkom" a obecný cintorín).
História.
Vrch mal význam hlavne pre blízkosť vetvy Jantárovej cesty. Na vrchole Stráže ležalo rozsiahle opevnené hradisko z dôb halštatskej a laténskej. Hradisko pozostávalo z 13 „nádvorí“, pričom kostol a cintorín ležia na jedenástom. Predpokladá sa aj osídlenie v dobe rímskej (nálezy mincí cisárov Claudia, Valeriána a Galliena), no nálezy nie sú jednoznačne lokalizované. Na vrchu bola nájdená aj bronzová spona púchovskej kultúry a fragmenty stredovekej keramiky.

</doc>
<doc id="680912" url="https://sk.wikipedia.org/wiki?curid=680912" title="Who Do We Think We Are">
Who Do We Think We Are

Who Do We Think We Are je siedmy štúdiový album britskej hard rockovej skupiny Deep Purple. Album vyšiel v roku 1973. Bol to posledný album kapely Deep Purple, na ktorom účinkoval spevák Ian Gillan a basgitarista Roger Glover. Až v roku 1984, táto zostava, známa ako Mk 2, nahrala spolu ďalší spoločný album "Perfect Strangers".

</doc>
<doc id="680913" url="https://sk.wikipedia.org/wiki?curid=680913" title="Live in London">
Live in London

Live in London môže byť:

</doc>
<doc id="680916" url="https://sk.wikipedia.org/wiki?curid=680916" title="Závojský jarok">
Závojský jarok

Závojský jarok je [[potok] v regióne [[Dolné Považie]]. Je ľavostranným prítokom vodného toku [[Raková (prítok Trnávky)|Raková]] a má dĺžku . Je vodným tokom VIII. rádu. Patrí do obce [[Trstín]], okresu [[Trnava (okres)|Trnava]] v [[Trnavský kraj|Trnavskom kraji]] a nachádza sa v geomorfologickom celku [[Malé Karpaty]], v geomorfologickom podcelku [[Brezovské Karpaty]].
Prameň.
Pramení v severnej časti územia obce [[Trstín]] v v lesnom [[extravilán]]e na severozápadnom svahu vrchu "Šrenkov vŕšok" s 
Opis toku.
Od prameňa tečie severozápadným smerom až po svoje ústie, v celom priebehu toku svoj smer nemení, [[ústie (rieka, potok)|ústi]] v nadmorskej výške do vodného toku [[Raková (prítok Trnávky)|Raková]] ako jej ľavostranný prítok v blízkosti samoty "Horná Raková" na území obce [[Trstín]]. Vodný tok "Závojský jarok" nemá žiaden významnejší prítok.
Pôvod názvu.
Hydronymum "Závojský jarok" na území obce [[Trstín]] môže mať pôvod v charakteristickom výskyte "média zahaľujúceho, ukrývajúceho podstatné prvky pomenúvaného objektu, čiže vo výskyte hmlistého, parného závoja ako dôsledku miestnych mikroklimatických a vlhkostných pomerov", alebo bolo ináč spájané s podstatným menom "závoj" v oblasti, ktorou potok v čase pomenovacieho procesu pretekal. Z podstatného mena "závoj" rozšírením o formant "-ský" a kombináciou so všeobecným podstatným menom [[jarok]] s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z [[prídavné meno|prídavného mena]] a z [[podstatné meno|podstatného mena]] v podobe "Závojský jarok" ako súčasť veľmi početnej skupiny názvov v slovenskej toponymii, najmä hydronymii.
Názov vodného toku "Závojský jarok" bol štandardizovaný v roku 1984. V priestore slovenskej hydronymie hydronymum "Závojský jarok" je jedinečným hydronymom (február 2022); bez nebezpečenstva homonymie.
Referencie.
[[Kategória:Vodné toky v okrese Trnava]]
[[Kategória:Potoky na Slovensku]]
[[Kategória:Vodné toky v Malých Karpatoch]]
[[Kategória:Trstín]]
[[Kategória:Povodie Malého Dunaja]]

</doc>
<doc id="680917" url="https://sk.wikipedia.org/wiki?curid=680917" title="Burn (Deep Purple)">
Burn (Deep Purple)

Burn je ôsmy štúdiový album britskej rockovej sjkupiny Deep Purple. Album vyšiel vo februári 1974. Je to prvý album skupiny, na ktorom účinkoval, vtedy neznámy, spevák David Coverdale a Glenn Hughes z kapely Trapeze (basová gitara, spev).

</doc>
<doc id="680918" url="https://sk.wikipedia.org/wiki?curid=680918" title="Juliana Sokolová">
Juliana Sokolová

Mgr. Juliana Sokolová (* 19. júl 1981, Košice) je slovenská spisovateľka, poetka a filozofka.
Životopis.
Juliana Sokolová prežila časť svojho detstva v Misráte (Líbya). Vyštudovala filozofiu na University of York v Anglicku.
Jej diplomová práca bola o fenomenológii Emmanuela Lévinasa (fenomenológia zodpovednosti).
V rokoch 20052008 žila na Balkáne v Kosove a Sarajeve. Neskôr žila aj v Brightone, Londýne a Berlíne. V roku 2008 získala grant od britskej vládnej "Rady pre výskum umenia a humanitných vied", na výskum problematiky mediálnych obrazov utrpenia na King’s College London.
Od roku 2010 prednášala filozofiu umenia na Katedre teórie a dejín umenia Fakulte umení Technickej univerzity v Košiciach. Jej kurzy boli zamerané najmä na študentov dizajnu.
Vo svojom výskume sa zameriavala na starogrécku filozofiu (najmä cynizmus), architektúru a teóriu filmu. Venovala sa aj otázke jazykov a kolektívnej pamäti v mestskom priestore, najmä v Košiciach.
V roku 2012 kurátorsky pripravila výstavu Jána Durinu "To není obraz, to je stín". V roku 2013 bola kurátorom výstavy "Meet me in the middle" od japonského umelca Juka Araikawu v rámci "K.A.I.R." – "Košice Artist in Residence". V roku 2013 sa taktiež zúčastnila európskeho projektu "Mechanisms for an Understanding", v rámci ktorého absolvovala v máji až júni rezidenčný pobyt v Krakove.
Aktívne podieľala na rekonštrukcii a novej kultúrnej koncepcii košického Kina Úsmev, ktoré sa postupom času stalo živým centrom kultúrneho života v meste.
Píše po slovensky, anglicky a občas aj po maďarsky (materinský jazyk jej matky).
Diela.
Pravidelne publikuje články v mnohých slovenských aj zahraničných periodikách ako napríklad "Filozofia", "SME", "Flash Art", ".týždeň", "Internationale Politik" a "openDemocracy".

</doc>
<doc id="680919" url="https://sk.wikipedia.org/wiki?curid=680919" title="Mnoho světů v Jilemnici">
Mnoho světů v Jilemnici

Mnoho světů v Jilemnici je ľudskoprávny filmový festival v obci Jilemnice v Libereckom kraji organizovaný rovnomennou skupinou od roku 2014. Tradične je pre tieto priestory využívané Kino 70.
Prvý ľudskoprávny filmový festival sa uskutočnil pod názvom "Jeden svět v Jilemnici" v roku 2014. Po relatívnom úspechu sa uskutočnil aj druhý, už značne vylepšený ročník, kedy sa prvýkrát v logu objavil pre festival symbolický Kim Čong-un. Akcia sa neustále vylepšuje, tradične býva k filmom občerstvenia napr. od Food Not Bombs či Anarchistickej federácie.
Od druhého ročníka tiež začal festival priťahovať ľudí rovnakého zmýšľania, najmä z miestnych mladých ľudí. Počas šiesteho ročníka bolo v kolektíve toľko ľudí, že každý deň festivalu mohol moderovať niekto iný. Aj vďaka stále stúpajúcemu počtu ľudí mohla komunita začať podnikať ďalšie projekty (zbierky oblečenia, darčekov pre chudobné deti, knihobudka, volebná kalkulačka... ). Na konci roka 2018 bolo rozhodnuté o premenovaní na "Mnoho světů v Jilemnici", údajne kvôli väčšej tvorivej voľnosti.
V rokoch 2019 a 2020 bol festival a komunita okolo neho nominovaná na cenu Gratias Tibi. V roku 2021 bol vybraný aj medzi finalistami a následne získal zvláštnu cenu za environmentálny počin.
Jednotlivé ročníky.
1. ročník.
Prvý ročník festivalu sa konal od 7. do 9. mája 2014 pod názvom "Jeden svět v Jilemnici", kedy s nápadom preniesť filmy z festivalu Jeden svět do Jilemnice prišla Petra Kalenská a Jakub Varvařovský. 22. mája potom prebehlo premietanie filmu „"Film jako Brno"“ od Víta Klusáka. Už tento rok vznikla tradícia loga, severokórejského diktátora Kim Čong-una. Počas prvého ročníka sa na dobrovoľnom vstupnom vybralo toľko peňazí, že sa usporiadatelia rozhodli dávať ich každý rok na rôzne neziskové projekty. Tento rok bol výťažok z dobrovoľného vstupného odovzdaný pánovi Jonatánovi Hudcovi, ktorý organizoval starostlivosť o utečencov v Bělé. Už pri prvom ročníku teda vznikla myšlienka ľudskoprávneho festivalu s presahom. Premietané filmy:
2. ročník.
Druhý ročník sa konal na jeseň roku 2015. V logu sa opäť objavil Kim Čong-un sediaci na režisérskej stoličke. Boli premietané filmy:
3. ročník.
Jún 2016. V logu je tentoraz Kim Čong-un zobrazený ako raper spolu s Fidelom Castrom a Che Guevarom. Boli premietané filmy:
4. ročník.
Bola zavedená tradícia konania hlavného festivalu v apríli. Priniesol niekoľko rozšírení festivalu, napríklad ochutnávku vegánskych jedál od Food Not Bombs či stráženie detí priamo v budove kina vďaka materskému centru "Rodinka". V logu sa objavil ikonický Kim bozkávajúci sa s Donaldom Trumpom. Boli premietané filmy:
5. ročník.
Vo februári sa uskutočnilo premietanie bonusového filmu „"Zeptejte se sexperta"“. Tento rok však priniesol tri obrovské programové zmeny: premietané filmy mali jednu tému – v tomto prípade bol festival o ženách. Tiež sa prvýkrát organizovalo aj jesenné premietanie filmu „"Město duchů"“ a taktiež prvýkrát boli premietané štyri filmy. Výťažok šiel na podporu projektu Magdala charity Praha, ktorý pomáha okrem iného obetiam domáceho násilia. V logu bol Kim líčiaci sa pred zrkadlom. Boli premietané filmy:
6. ročník.
Šiesty ročník prešiel obmenou a prvýkrát sa konal pod menom "Mnoho světů v Jilemnici". Filmy a následné besedy na tému "jedlo" moderovali vždy dvaja rôzni ľudia, poväčšine študenti miestneho gymnázia. Posledný deň tu vystúpil hosť: PhDr. Věra Doušová, predsedníčka potravinovej banky Praha. Výťažok bol darovaný neziskovej organizácii "Rowing Together", ktorá zriaďuje lekársku kliniku pre ženy a dievčatá v utečeneckom tábore v Grécku. Vďaka spolupráci s jilemnickou študentskou kaviarňou "Café Na Schodech" sa rozšírilo občerstvenie. Ako každý rok tiež prichádzajú Food Not Bombs aj Anarchistická federácia. Na jeseň premietaný film "Čas Lesů", pojednávajúci o ničení lesných kultúr. Boli premietané filmy:
7. ročník.
Siedmy ročník sa mal konať v apríli 2020, avšak kvôli pandémii covidu-19 bol odložený na jeseň. Festival bol naplánovaný na 21. až 24. októbra, avšak v súvislosti s druhou vlnou pandémie bol nahradený. Kolektív sa tak rozhodol o sérii každotýždenných online rozhovorov so zaujímavými osobnosťami ľudskoprávneho a kultúrneho prostredia. Rozhovory boli vysielané na facebooku festivalu a neskôr zostrihané do podcastov.
8. ročník.
Ôsmy ročník festivalu sa konal po dvojročnej odmlke od 6. do 9. októbra 2021. Festival bol organizovaný v spolupráci s organizáciou Young Caritas. Hosťami festivalu bol režisér Saša Dlouhý, podnesterská novinárka Larisa Calic či Kafiya Mahdi, somálska utečenka a súčasná maďarská modelka. Posledný deň festivalu (v sobotu) bol usporiadaný celodenný program s prednáškami. Na ňom sa podieľali čiastočne organizácie Člověk v tísni a Extinction Rebellion. Festival bol zakončený Slam Poetry. Premietané filmy boli:
Ďalšie aktivity.
Ľudia okolo festivalu sa zasadzujú o zlepšenie komunitného života na Jilemnicku. Prestavali napr. starú telefónnu búdku na knihobudku, organizujú prednášky na miestnom gymnáziu (prednáška o kognitívnych skresleniach, o práve na vodu). V bývalej študentskej kaviarni "Café Na Schodech" organizovali besedy s osobnosťami (Martin Selner, spisovateľ venujúci sa ľuďom s poruchami autistického spektra, Aneta Snopová, reportérka Českej televízie). Kolektív taktiež podpísal "Občanské provolání k 17. listopadu" či otvorený list pre zlepšenie jilemnickej knižnice.
Od roku 2020 "Mnoho světů" organizuje letný workcamp v Jilemnici, zameraný na pomoc prírode.

</doc>
<doc id="680921" url="https://sk.wikipedia.org/wiki?curid=680921" title="Čierny panter (film)">
Čierny panter (film)

Čierny panter (v origináli "Black Panther") je americký superhrdinský film z roku 2018, ktorý natočil režisér Ryan Coogler založený na motív komiksov o Čiernom panterovi. Film vyprodukovali Marvel Studios a distribuovala spoločnosť Walt Disney Studios Motion Pictures. Ide o o osemnásty film Marvel Cinematic Universe.
Film bol nominovaný na sedem Oscarov, v kategórii Cena Akadémie za najlepší film, pričom získal tri ceny: za najlepšiu filmovú hudbu, za kostýmy a za produkčný dizajn. Film získal aj cenu BAFTA za najlepšie vizuálne efekty. Tri nominácie zaznamenal na 76. ročníku udeľovania Zlatých glóbusov (najlepší film - Dráma, najlepšia pieseň, najlepšia filmová hudba).
Obsadenie.
V cameo úlohách sa objavili aj Sebastian Stan ako Bucky Barnes / White Wolf a Stan Lee ako muž v Kórejskom kasíne.

</doc>
<doc id="680928" url="https://sk.wikipedia.org/wiki?curid=680928" title="Stormbringer">
Stormbringer

Stormbringer je deviaty štúdiový album britskej rockovej skupiny Deep Purple. Album vyšiel v decembri 1974. Je to druhý štúdiový album, ktorý nahrala tretia verzia (alebo aj Mk III) zoskupenia členov kapely, v ktorej bol spevák David Coverdale a basgitarista a spevák Glenn Hughes.

</doc>
<doc id="680929" url="https://sk.wikipedia.org/wiki?curid=680929" title="Zeynep Çeliková">
Zeynep Çeliková

Zeynep Çeliková (; * 7. apríl 1996, Ağrı, Turecko) je turecká reprezentantka v džude. Na Letných paralympijských hrách 2020 v Tokiu (konaných v roku 2021) získala bronzovú medailu.
Športová činnosť.
V auguste 2017 a v júli 2019 vyhrala európsky šampionát. V novembri 2018 vyhrala svetový šampionát.
Paralympijské hry.
Na Letných paralympijských hrách 2020 v Tokiu (konaných v roku 2021) získala bronzovú medailu. Súťažila v kategórii 57 kg.

</doc>
<doc id="680939" url="https://sk.wikipedia.org/wiki?curid=680939" title="Mónika Jarómiová">
Mónika Jarómiová

Mónika Jarómiová (; * 6. január 1973, Budapešť) je bývalá maďarská plavkyňa, reprezentantka na Paralympijských hrách kde získala zlatú a striebornú medailu. Okrem toho je aj dvojnásobnou majsterkou sveta.
Športová činnosť.
Na majstrovstvách sveta Medzinárodného paralympijského výboru v plávaní v roku 1994 na Malte získala zlato v 50 m motýlik kategórie S5 a v štafete 4x50 m Medley kategórie S1-6.
Paralympiáda.
1992.
Zúčastnila sa Letných paralympijských hier 1992 v Barcelone, vo finále získala 5., 6., a 7. miesto.
1996.
Na Letných paralympijských hrách 1996 v Atlante získala dve medaily: zlatú v štafete 4x50 m Medley kategórie S1-6 a striebornú v 50 m motýlik kategórie S5. Súčasťou štafety boli Katalin Engelhardt, Diana Zambo a Gitta Raczko.

</doc>
<doc id="680956" url="https://sk.wikipedia.org/wiki?curid=680956" title="Pracovný deň">
Pracovný deň

Pracovný deň je vo všeobecnom chápaní každý kalendárny deň s výnimkou víkendov (najčastejšie sobota a nedeľa), štátnych sviatkov a dní pracovného voľna. V niektorých štátoch sú pracovné dni iné, ako pondelok až piatok. Rovnako má každý štát svoje vlastné štátne sviatky. Historicky prešlo toto chápanie pracovného dňa vývojom.
V inom význame (napr. v slovenskom zákonníku práce) je pracovný deň chápaný ako kalendárny deň, na ktorý pripadá pracovníkova smena.
História.
Počet pracovných dní.
V starovekom Ríme mal týždeň osem dní; ôsmy deň "nundiae" bol dňom odpočinku a trhový deň. Kresťanská tradícia určila za deň odpočinku nedeľu. Ostatné dni vrátane soboty boli až do 20. storočia pracovným dňom. V stredoveku však existovalo ďalších 44 cirkevných sviatkov, kedy sa pracovať nesmelo. Obdobou kresťanskej nedele je v iných vírach piatok (islam) a sobota (judaizmus).
Päťdňový pracovný týždeň (pondelok až piatok so štyridsaťhodinovou týždennou pracovnou dobou) zaviedol Henry Ford vo svojich závodoch 26. septembra 1926. V Česko-Slovensku zaviedol obdobné opatrenie od 13. októbra 1930 Tomáš Baťa vo svojich závodoch v Zlíne. Celoštátne bolo 5 pracovných dní v týždni prijaté v USA v roku 1940.
V Česko-Slovensku boli voľné soboty (t.j. päťdňový pracovný týždeň) postupne zavádzané od polovice 60. rokov 20. storočia, najprv na úrovni niektorých podnikov 1x mesačne, neskôr každú druhú sobotu. Päťdňový pracovný týždeň zavedený od 29. septembra 1968. Niekoľko pracovných sobôt v roku, ktorými sa predovšetkým nahrádzali sviatky, však zostávalo ako pracovné dni ešte v 80. rokoch 20. storočia.
Pracovný deň ako dĺžka pracovného času.
Pojem "pracovný deň" bol v slovenčine 19. storočia a na počiatku 20. storočia, t.j. v čase boja za uzákonenie osemhodinového pracovného času, používaný pre dĺžku pracovnej smeny.
Pracovný deň v iných jazykoch.
Angličtina používa výraz "business day", ktorý sa preberá aj v iných jazykoch. Rozumie sa ním, ako na Slovensku, všetky kalendárne dni bez soboty, nedele a sviatkov.
V nemecky hovoriacich krajinách (Nemecko, Rakúsko, Švajčiarsko) sa rozlišujú výrazy "Werkktag" a " Arbeitstag". "Werktag" zahŕňa kalendárne dni s výnimkou nedelí a sviatkov. V tieto dni môžu prebiehať činnosti ako je drobný obchod. "Arbeitstag" je deň, kedy daná osoba pracuje (vo väčšine prípadov pondelok až piatok bez sviatkov, pre množstvo profesií aj sobota a nedeľa).
Podobne ako nemčina rozlišuje francúzština "les jours ouvriés" (pondelok až piatok bez sviatkov) a "les jours ouvrables" (pondelok až sobota bez sviatkov).
Počet pracovných dní v týždni vo svete.
Vo väčšine štátov sveta je zavedený päťdňový pracovný týždeň začínajúci v pondelok, šesťdňový je výnimkou. V niektorých štátoch Blízkeho východu (napr. Irak, Kuvajt, Saudská Arábia) a v časti Malajzie je prvým pracovným dňom nedeľa. V Iráne, Afganistane a niekoľkých ďalších štátoch začína pracovný týždeň sobotou.
So štvordňovým pracovným týždňom experimentoval v rokoch 2015 – 2019 Island, v roku 2021 malo 86% Islanďanov buď už štvordňový pracovný týždeň alebo malo možnosť si ho dohodnúť. Menšie experimenty prebiehali aj v ďalších štátoch.

</doc>
<doc id="680971" url="https://sk.wikipedia.org/wiki?curid=680971" title="Elast">
Elast



</doc>
<doc id="680972" url="https://sk.wikipedia.org/wiki?curid=680972" title="Plastická látka">
Plastická látka



</doc>
<doc id="680973" url="https://sk.wikipedia.org/wiki?curid=680973" title="Skrátená práca">
Skrátená práca



</doc>
<doc id="680974" url="https://sk.wikipedia.org/wiki?curid=680974" title="Dulovec nádherný">
Dulovec nádherný

Dulovec nádherný () je opadavý ker z rodu dulovec ("Chaenomeles") z čeľade ružovité ("Rosaceae"). Pôvod druhu je vo Východnej Ázii.
Opis.
Dulovec nádherný je vyšší bohato rozkonárený a tŕňovitý ker s ostro pílkovitými listami. Mladé konáriky sú holé alebo len málo chlpaté.
Listy sú široko kopijovité, podlhovasté, na báze klinovité až pretiahnuté, na vrchole sú tupo končisté, 4 až 8 cm dlhé, 1,5 až 5 cm široké. Prílistky sú iba na mladých tohoročných výhonkoch, sú okrúhle až šikmo srdcovité, na okraji pílkovité.
Ružovočervené alebo tehlovočervené kvety sú obojpohlavné, krátkostopkaté, 3 až 5 cm v priemere, tvoria bezlisté zväzočky po 2 až 6, rozvíjajú sa súčasne s listami alebo pred nimi (apríl až máj). Korunných lupienkov je päť, kališné zuby sú elipsovité, na okraji celistvookrajové; brvité alebo jemne pílkovité, na vnútornej strane chlpaté. Tyčiniek býva najčastejšie okolo 20 (občas aj 50), nitky sú nerovnako dlhé. Semenník je spodný, zložený z piatich plodolistov; čneliek je päť, na báze sú zrastené.
Plodmi dulovca nádherného sú malvice. Sú guľovité až hruškovité, 3 až 7 cm vysoké, žlté, zlatožlté i žltozelené, aromatické, v surovom stave kyslé. V každom puzdre jadrovníka je okolo 12 semien. Semená sú hnedé, kvapkovité, z bokov mierne stlačené.
Rozšírenie.
Pochádza z Číny, vyskytuje sa aj v Tibete a severnom Mjanmarsku. Tradične je pestovaný v Japonsku.
Ekológia.
Dulovec nádherný dobre znáša stredne vlhkú, dobre priepustnú pôdu na preslnenom aj polotienistom stanovišti. Dokáže sa prispôsobiť širokému spektru pôdnych podmienok vrátane hliny, ale uprednostňuje dobre odvodnené pôdy. Dobre znáša aj občasné sucho a suchšie pôdy.
Význam a využitie.
Farmakologické výskumy ukázali, že dulovec nádherný je bioaktívny druh, ktorý má protizápalové, antimikrobiálne, antioxidačné a imunoregulačné vlastnosti. Tieto farmakologické aktivity čiastočne overili opodstatnenosť tradičných aplikácií využívaných v Číne, kde sa dulovec dlhodobo používal na liečbu rôznych chorôb, ako je reumatizmus, cholera, úplavica a syndróm nedostatku vitamínu C.
Dulovec je ozdobný ker predovšetkým svojimi výraznými kvetmi. Vysádza sa často do záhrad, parkov a okolo ciest. Pestuje sa aj niekoľko kultivarov.
Hrozby a choroby.
Významným parazitom, ktorý poškodzuje listy dulovca nádherného je voška jabloňová ("Aphis pomi"). Napadá listy na mladých výhonkoch, ktoré sa následne zrolujú od ich špičiek a zošúveria.
Dulovec je náchylný na plesňové škvrny na listoch (najmä v rokoch s intenzívnymi jarnými dažďami), ktoré môžu spôsobiť rozsiahlu defoliáciu. V niektorých oblastiach môžu byť problémom aj spála a chrastavitosť.
Chloróza (žltnutie listov) sa vyskytuje v pôdach s vysokým pH. Kvetné puky sú náchylné na značné poškodenie skorými jarnými mrazmi.
Iné projekty.
 

</doc>
<doc id="680975" url="https://sk.wikipedia.org/wiki?curid=680975" title="Baraní vrch (Ostrôžky)">
Baraní vrch (Ostrôžky)

Baraní vrch () je vrch v pohorí Ostrôžky. Leží nad obcou Budiná, približne južne od Detvy.
Poloha.
Masív sa nachádza v centrálnej časti pohoria. Leží v Banskobystrickom kraji, v okrese Lučenec a v katastrálnom území obce Budiná. V okolí sa nachádzajú usadlosti Budinských lazov, najbližšími väčšími sídlami sú juhovýchodným smerom situovaná Budiná, južne ležiaca Ábelová, západne Stará Huta a severne Bukovinka (Podkriváň) a Kriváň. 
Opis.
Baraní vrch je súčasťou hrebeňa, ktorý vedie od Ostrôžky () juhovýchodným smerom cez Budinskú skalu () na Jasenie (). Severným smerom leží Javor () a Pereš (), západným Pľutov vrch (), plytkým sedlom oddelená Budinská skala () a Fekiačov vrch (), južným Žiakov vrch (), Bralce () a Vrchovina () a východným Jasenie () a Činčorov vŕšok (). Severné svahy sú pramennou oblasťou Krivánskeho potoka, južné odvodňuje Tuhársky potok, oba do rieky Ipeľ. Na vrchol nevedie značený chodník, no južným úbočím vedie zelená značka v trase cesty.
Výhľady.
Nezalesnený vrch ponúka nerušený kruhový rozhľad. Vidieť je možné okolité vrchy Ostrôžok, pri dobrých podmienkach tiež Javorie, Kremnické vrchy, Veľkú Fatru, Nízke Tatry, Poľanu a Veporské vrchy.
Prístup.
Na vrchol nevedie značený chodník, no južným smerom vedie traverzom cesta i zelená značka.

</doc>
<doc id="680977" url="https://sk.wikipedia.org/wiki?curid=680977" title="Veľký Korčín">
Veľký Korčín

Veľký Korčín () je vrch v Javorí. Leží nad obcou Vígľašská Huta-Kalinka, približne (juho)západne od Detvy. 
Poloha.
Masív sa nachádza v severovýchodnej časti pohoria, v geomorfologickom podcelku Lomnianska vrchovina. Leží v Banskobystrickom kraji, v okrese Zvolen a v katastrálnom území obce Zvolenská Slatina. Najbližšími sídlami sú na južnom úpätí ležiaca Vígľašská Huta-Kalinka a na východe situované Slatinské Lazy a Klokoč, severným smerom sa nachádza Vígľaš a Zvolenská Slatina a západným mestská časť Kráľová (Zvolen) a osada Zaježová (Pliešovce). 
Opis.
Veľký Korčín leží severne od najvyššej časti pohoria, v rázsoche, ktorá vedie od Kukučkovho kopca () severným smerom na Malý Korčín (). Východným smerom sa nachádza Horné Chvojno () a Ostrôžka (), južným Ďurovie vrch (), Makytová (), Kukučkov kopec i Veľký Lysec (), západným Bučina () a Človekovo () a severným vrch Plzácke () a Malý Korčín. Oblasť patrí do povodia rieky Slatina, kde zo západnej časti vodu odvádza potok Ľubica, z južných a východných Kocanský potok. Na vrchol nevedie značená trasa.
Výhľady.
Vrchol pokrýva súvislý, sčasti mladý lesný porast, ktorý neumožňuje rozhľad. Z vhodných miest na úbočí s redšou a nízkou vegetáciou možno vidieť okolité vrchy Javoria, pri dobrých podmienkach tiež Štiavnické vrchy, Vtáčnik, Kremnické vrchy, Veľkú Fatru, Nízke Tatry, Poľanu, Veporské a Stolické vrchy a Ostrôžky.
Prístup.
Na vrchol nevedie značený turistický chodník, no západným úbočím prechádza modrý chodník z Kalinky do Zvolenskej Slatiny.

</doc>
<doc id="680978" url="https://sk.wikipedia.org/wiki?curid=680978" title="Údolčanka">
Údolčanka

Údolčanka je potok v regióne Zamagurie na území obce Údol v okrese Stará Ľubovňa v Prešovskom kraji. Nachádza sa v geomorfologickom celku Spišsko-šarišské medzihorie, v geomorfologickom podcelku Ľubotínska pahorkatina. Je ľavostranným prítokom Popradu a má dĺžku . Je vodným tokom IV. rádu.
Prameň.
Pramení v v poľnohospodárskom extraviláne v strede územia obce Údol v priestore poľa "Cerkovný kút".
Opis toku.
Od prameňa v tečie juhovýchodným smerom poľnohospodárskym extravilánom, v vyteká z poľnohospodárskeho extravilánu do intravilánu, zároveň v priberá bezmenný ľavostranný prítok, v vyteká z intravilánu obce Údol do poľnohospodárskeho extravilánu, v priberá bezmenný ľavostranný prítok, v na južnom území obce Údol v poľnohospodárskom extraviláne ústi v susedstve poľa "Roveň" do Popradu ako jeho ľavostranný prítok; zároveň rieka Poprad tvorí obecnú hranicu medzi obcami Údol a Plavnica. "Údolčanka" priberá dva prítoky.
Pôvod názvu.
Motivantom názvu vodného toku "Údolčanka" na území obce Údol v období pomenovacieho procesu bol názov obce "Údol", cez územie ktorej vodný tok preteká s významom "topografická lokalita, dolina, údolie, časť zemského povrchu medzi kopcami". Z toponyma "Údol" rozšírením o formant "-čanka" bolo utvorené jednoslovné hydronymum v podobe "Údolčanka" ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Údolčanka" bol štandardizovaný v roku 2007. V priestore slovenskej hydronymie potokov hydronymum "Údolčanka" je jedinečným hydronymom (apríl 2022) bez nebezpečenstva homonymie.

</doc>
<doc id="680979" url="https://sk.wikipedia.org/wiki?curid=680979" title="Sokolovo bralo">
Sokolovo bralo

Sokolovo bralo () je vrch v Javorí. Leží nad Oremovým lazom, približne juhozápadne od Detvy. 
Poloha.
Vrch sa nachádza v juhovýchodnej časti pohoria, v geomorfologickom podcelku Javorianska hornatina. Leží v Banskobystrickom kraji, v okrese Zvolen a patrí do vojenského obvodu Lešť. Najbližším sídlom je na východnom úpätí ležiaca obec Horný Tisovník, severovýchodne sa nachádza Stará Huta, západne osada Podjavorie (Pliešovce) a juhozápadne Oremov laz. Celý masív je na území vojenského priestoru, kde je voľný vstup osôb zakázaný.
Opis.
Sokolovo bralo leží vo východnej časti hrebeňa, ktorý vedie z dominantného Javoria () juhovýchodným smerom na Bralo () a Rechtorov vrch (). Východným smerom leží vrch Páleniská (), Kobylí vrch () a Vlčia skala (), južným Bralo (), Šamilova skala () a Mavercová (), západným Dlhý diel (), Vysoká () a Homôľka () a Javorie a severným Dedinský vrch () a Makytová (). Západnú a južnú časť masívu odvodňuje Koprovnica, severovýchodné svahy potok Tisovník, oba patriace do povodia rieky Ipeľ.
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s nízkou vegetáciou možno vidieť okolité vrchy Javoria, pri dobrých podmienkach tiež Nízke Tatry, Poľanu, Veporské vrchy, Ostrôžky a viaceré pohoria na území Maďarska.
Prístup.
Poloha vrchu na území vojenského výcvikového priestoru neumožňuje voľný pohyb civilistov. Na vrchol preto nevedie ani žiadny značený chodník.

</doc>
<doc id="680980" url="https://sk.wikipedia.org/wiki?curid=680980" title="Dedinský vrch">
Dedinský vrch

Dedinský vrch () je vrch v Javorí. Leží nad obcou Stará Huta, približne juhozápadne od Detvy.
Poloha.
Masív sa nachádza na juhovýchodnom okraji pohoria, v geomorfologickom podcelku Javorianska hornatina. Leží v Banskobystrickom kraji, v okrese Detva a v katastrálnom území obce Horný Tisovník. Najbližšími sídlami sú severovýchodne situovaná Stará Huta a južne ležiaca obec Horný Tisovník. 
Opis.
Dedinský vrch leží východne od najvyššej časti pohoria, v hrebeni, ktorý vedie od Králikovho vrchu () východným smerom na Makytovú () a následne sa stáča južným smerom. Západne sa nachádza Kukučkov kopec () a Javorie (), južne Sokolovo bralo (), Bralo () a Kobylí vrch (), východne susedia Páleniská () a severným smerom Ostrôžka (), Ďurovie vrch () a Makytová. Vodu z východnej časti odvádza Starohutský potok do Tisovníka, ktorý zároveň odvodňuje západnú časť masívu a smeruje do rieky Ipeľ. Na vrchol nevedie značená trasa.
Výhľady.
Lesný porast pokrýva celý hrebeň i vrchol Dedinského vrchu, ktorý neumožňuje rozhľad. Z vhodných lokalít s nízkou vegetáciou možno vidieť okolité vrchy Javoria, pri dobrých podmienkach tiež Nízke Tatry, Poľanu, Veporské vrchy a Ostrôžky.
Prístup.
Na vrchol nevedie značený chodník, preto prístup je možný z okolitých sídiel. Sedlom severne od vrcholu vedie cesta II/526, z ktorej sa dá hrebeňom prejsť na Dedinský vrch.

</doc>
<doc id="680981" url="https://sk.wikipedia.org/wiki?curid=680981" title="Ján Šipeky">
Ján Šipeky

Ján Šipeky (* 2. január 1973, Košice) je bývalý slovenský profesionálny cyklista.
Kariéra.
Šipeky začal svoju kariéru v roku 2001 v talianskom cyklistickom tíme De Nardi-Pasta Montegrappa, kde pôsobil dva roky. V roku 2003 skončil v celkovom umiestení na ôsmom mieste na Tour of South China Sea, v nasledujúcom roku sa umiestnil na desiatom. Od roku 2004 do roku 2011 Šipeky pôsobil v slovenskom cyklistickom tíme "Dukla Trenčín". V novembri 2006 sa umiestil na 1. mieste na Tour du Maroc patriacu po UCI Africa Tour.

</doc>
<doc id="680985" url="https://sk.wikipedia.org/wiki?curid=680985" title="Chaenomeles speciosa">
Chaenomeles speciosa



</doc>
<doc id="680986" url="https://sk.wikipedia.org/wiki?curid=680986" title="Chaenomeles lagenaria">
Chaenomeles lagenaria



</doc>
<doc id="680987" url="https://sk.wikipedia.org/wiki?curid=680987" title="Jiří Procházka">
Jiří Procházka

Mgr. Jiří Procházka (* 14. október 1992, Hostěradice) je český profesionálny bojovník zmiešaných bojových umení a bývalý Muay Thai kickboxer. V súčasnosti zápasí v kategórii poloťažkej váhy organizácie Ultimate Fighting Championship (UFC), kde je bývalým UFC šampiónom poloťažkej váhy. Pred svojim pôsobením v UFC bol prvým šampiónom poloťažkej váhy japonskej organizácie Rizin FF. Momentálne figuruje na desiatom mieste UFC rebríčka najlepších bojovníkov bez ohľadu na váhovú kategóriu (angl. "pound-for-pound"), a prvom mieste rebríčka najlepších bojovníkov poloťažkej váhy.
Detstvo a začiatky.
Jiří Procházka sa narodil 14. októbra 1992 na južnej Morave v dedine Hostěradice neďaleko Znojma. Jeho otec zomrel keď mal Procházka šesť rokov.
Predtým ako začal s bojovými umeniami, hrával futbal za tím TJ Družstevník Hostěradice. Venoval sa taktiež jazde na BMX bicykli a florbalu. Do kontaktu s bojovými športami sa prvýkrát dostal počas stredoškolského štúdia na Bezpečnostnej právnej akadémii, kde mal povinné tréningy džuda, karate a grécko-rímskeho wrestlingu. V sedemnástich rokoch začal trénovať Muay Thai v Jetsaam Gyme v Brne. V tomto športe ako devätnásťročný vyhral titul majstra Českej republiky. O rok neskôr prešiel na MMA.
Kariéra v zmiešaných bojových umeniach.
Gladiator Fighting Championship.
Procházka uskutočnil svoj profesionálny MMA debut v apríli 2012 v Gladiator Fighting Championship, v tej dobe najväčšej českej MMA organizácii. Zápas vyhral prostredníctvom KO v prvom kole.
Po tom čo nazbieral bilanciu 6 výher a 2 prehry zápasením v GCF a iných regionálnych organizáciách v Česku i zahraničí, dostal Procházka možnosť bojovať o inauguračný titul GCF šampióna poloťažkej váhy proti českému MMA veteránovi Martinovi Šolcovi. Tesný zápas vyhral na KO letiacim kolenom. Touto výhrou si získal pozornosť českých mainstreamových médií, a viacero publikácií zápas označilo za „český zápas roka“.
Procházka svoj titul úspešne obhájil proti Tomášovi Penzovi, ktorého knokautoval letiacim kolenom v čase len 41 sekúnd prvého kola.
V roku 2015, tri roky po začiatku kariéry a s bilanciou 14-2-1, sa Procházka stal prvým českým bojovníkom ktorý získal zmluvu s japonskou organizáciou Rizin Fighting Federation.
Rizin Fighting Federation.
Procházka v Rizine debutoval 29. decembra 2015 v rámci ich stokilogramového Grand Prix turnaja, kde sa jeho prvým oponentom v štvrťfinále stal Satoshi Ishii. Procházka vyhral na KO v prvom kole.
V semifinále turnaja o dva dni neskôr Procházka čelil budúcemu šampiónovi Bellatoru v poloťažkej váhe Vadimovi Nemkovovi, ktorého porazil na TKO. Vo finálovom zápase, ktorý sa uskutočnil v ten istý večer, Procházku v prvom kole knokautoval Muhammed Lawal.
17. apríla 2016 Procházka čelil Kazuyuki Fujitovi na podujatí Rizin 1. Zápas vyhral prostredníctvom TKO.
Následne vstúpil do Grand Prix turnaja 2016, kde v prvom kole jednohlasne na body porazil Marka Taniosa. Kvôli zraneniu kolena ktoré v zápase utrpel bol však nútený z turnaja odstúpiť.
V septembri 2017 sa Procházka na jeden zápas vrátil späť do Česka na podujatie organizácie Fusion FN, kde proti súperovi Willianovi Alvesovi zvíťazil na TKO v prvom kole.
Jeho ďalším súperom v Rizine sa stal Karl Albrektsson na podujatí Rizin Fighting World Grand Prix 2017, ktoré sa konalo 29. decembra 2017. Procházka opäť zvíťazil technickým knokautom v prvom kole.
28. júla 2018 na podujatí Rizin 11 Procházka čelil Brunovi Henrique Cappelozzovi. Zápas vyhral prostredníctvom KO v prvom kole.
Následne sa postavil proti Jakeovi Heunovi 30. septembra 2018 na Rizin 13. Procházka zvíťazil prostredníctvom TKO v prvom kole.
Vo svojom ďalšom zápase mal Procházka čeliť Emmanuelovi Newtonovi na podujatí Rizin 14, ktoré sa konalo 31. decembra 2018. Newton však zo zápasu odstúpil kvôli zraneniu rebra, a nahradil ho Brandon Halsey. Procházka vyhral prostredníctvom TKO v prvom kole.
Rizin šampión poloťažkej váhy.
Po tom čo v Rizine nazbieral sériu šiestich víťazstiev po sebe, dostal Procházka možnosť zápasiť o inauguračný titul Rizin šampióna poloťažkej váhy proti svojmu bývalému premožiteľovi Muhammedovi Lawalovi na podujatí Rizin 15, ktoré sa konalo 21. apríla 2019. Tentoraz bol Procházka proti Lawalovi úspešný, vyhrávajúc na TKO v treťom kole.
12. októbra 2019 na Rizin 19 Procházka čelil Fábiovi Maldonadovi v netitulovom zápase. Maldonada knokautoval v prvom kole.
Procházka uskutočnil prvú obhajobu svojho titulu proti C. B. Dollawayovi 31. decembra 2019 na Rizin 20. Zápas vyhral prostredníctvom KO v prvom kole. Išlo zároveň o posledný zápas na Procházkovom kontrakte s Rizinom, po ktorom podpísal s UFC a uvoľnil svoj šampiónsky titul.
Ultimate Fighting Championship.
Procházka podpísal zmluvu s UFC v januári 2020. Svoj debut v organizácii uskutočnil 11. júla 2020 na podujatí "UFC 251 - Usman vs. Masvidal" proti bývalému vyzývateľovi o UFC titul Volkanovi Oezdemirovi. Svojho súpera knokautoval v druhom kole. Získal zároveň ocenenie za "Výkon večera".
V jeho druhom UFC zápase mal čeliť Dominickovi Reyesovi, taktiež bývalému vyzývateľovi o UFC titul, 27. februára 2021 na UFC Fight Night 186. V januári však Reyes odstúpil kvôli zraneniu, a zápas bol preložený na 1. máj na podujatie "UFC on ESPN: Reyes vs. Procházka". Tesný zápas Procházka vyhral na KO lakťom z otočky v druhom kole. Jeho výkon mu získal ocenenia "Zápas večera" a "Výkon večera".
UFC šampión poloťažkej váhy.
Procházka mal čeliť šampiónovi Gloverovi Teixeirovi v titulovom zápase 7. mája 2022 na UFC 274. Zápas bol však neskôr z nešpecifikovaných dôvodov presunutý na kartu "UFC 275 - Teixeira vs. Procházka", ktorá sa uskutočnila 11. júna 2022. Procházka zápas vyhral uškrtením súpera v piatom kole. Stal sa tak historicky prvým českým UFC šampiónom. Získal zároveň ocenenie za "Zápas večera", a finančný bonus na základe fanúšikovského hlasovania o najobľúbenejšieho bojovníka karty, v ktorom sa umiestnil druhý za Valentinou Ševčenkovou. 
V prvej obhajobe svojho titulu sa mal Procházka opäť postaviť Teixeirovi v odvetovom zápase 10. decembra 2022 na podujatí "UFC 282". 23. novembra však bolo oznámené, že Procházka bol nútený zo zápasu odstúpiť kvôli vážnemu zraneniu ramena, ktorého liečba by mala zabrať viac ako rok. Z tohto dôvodu Procházka svoj titul dobrovoľne uvoľnil.
Procházka uskutočnil svoj návrat do klietky 11. novembra 2023 na "UFC 295 - Jones vs. Miocic" proti Alexovi Pereirovi v zápase o uvoľnený titul šampióna poloťažkej váhy. Zápas prehral na KO v druhom kole.
Tréning.
Procházka trénuje v klube Jetsaam Gym v Brne pod vedením Martina Karaivanova a Jaroslava Hovězáka. V rámci prípravy na titulový zápas proti Gloverovi Teixeirovi Procházka vo februári 2022 na niekoľko týždňov vycestoval do americkej Arizony, kde v známom gyme Fight Ready trénoval s bývalým UFC šampiónom a olympijským wrestlerom Henrym Cejudom a Cejudovým trénerom Ericom Albarracinom. V minulosti taktiež viackrát trénoval v štokholmskom Allstar Training Center, kde boli jeho sparring partnermi UFC bojovníci Alexander Gustafsson a Chamzat Čimajev.
Osobný život.
Procházka v minulosti zápasil pod prezývkou Denisa, ktorú dostal po tom čo jeho tréner zavolal na dievča s týmto menom, a zareagoval na to Jiří ktorý si myslel že volá na neho. Po svojom príchode do UFC si prezývku zmenil na BJP, čo sú iniciály jeho známej frázy a sloganu „Bomby jak píča“.
Procházka je známy ako nasledovateľ bušidó princípov a samurajských morálnych hodnôt, ako aj filozofie a učenia japonského šermiara Musašiho Mijamota. Mijamotova "Kniha piatoch kruhov" Procházkovi podľa jeho slov zmenila život.
Pred začiatkom kariéry v MMA pracoval Procházka ako vyhadzovač v nočnom klube. Má bakalársky titul zo Športovej fakulty Masarykovej univerzity v Brne, kde študoval obor Špeciálna edukácia bezpečnostných zložiek.
Okrem rodnej češtiny Procházka plynule hovorí aj po anglicky.

</doc>
<doc id="680988" url="https://sk.wikipedia.org/wiki?curid=680988" title="Galaktóza">
Galaktóza

Galaktóza (zo starogréckeho gálakt- + -óza, „mliečny cukor“), skratka Gal, je monosacharid, ktorý je približne tak sladký, ako glukóza, a asi 65% tak sladký, ako sacharóza. Je to aldohexóza (sacharid, ktorý má šesť atómov uhlíka a aldehydovú skupinu) a C4 epimér glukózy. Spojením molekuly galaktózy s molekulou glukózy vzniká molekula laktózy. Okrem laktózy je galaktóza i súčasťou rafinózy.
Galaktán je polymérna forma galaktózy, ktorá sa nachádza v hemicelulóze. Galaktán tvorý jadro galaktánov, triedy prírodných polymérnych sacharidov.
Etymológia.
Slovo "galactose" prvýkrát použil Charles Weissman v polovici 19. storočia a pochádza z gréckeho "galaktos" (mliečny) a všeobecnej chemickej prípony -óza používanej pre sacharidy. Etymológia je porovnateľná so slovom "lactose" (laktóza), ktorá takisto obsahuje základ slov znamenajúcich „mliečny cukor“. Laktóza je disacharid tvorený galaktózou a glukózou.
Galaktóza sa výnimočne označuje i ako cerebróza.
Štruktúra a izoméria.
Galaktóza existuje v lineárnej a cyklickej forme. V lineárnej forme má karbonylovú skupinu, konkrétne aldehydovú skupinu. Je to teda aldohexóza.
Existujú štyri cyklické izoméry galaktózy. Dva z nich sú pyranózy (šesťuhlíkové kruhy) a dva sú furanózy (päťuhlíkové kruhy). Galaktofuranóza sa vyskytuje v baktériách, hubách a prvokoch a je rozpoznávaná údajným imunitným lektínom stavovcov intelektínom vďaka jej exocyklickej 1,2-diolovej skupine. V oboch cyklických formách (ako furanóza i ako pyranóza) existujú dva anoméry, alfa a beta, podľa polohy anomérneho uhlíka, keďže pri prechode z lineárnej formy do cyklickej formy vzniká nové stereocentrum na karbonylovej skupine.
Infračervené spektrá galaktózy vykazujú širokú silnú vibráciu približne medzi vlnovými číslami 2500 cm−1 až 3700 cm−1.
1H NMR spektrá galaktózy obsahujú píky pri 4,7 ppm (D2O), 4,15 ppm (–CH2OH), 3,75, 3,61, 3,48 a 3,20 ppm (–CH2 kruhu) a 2,79–1,90 ppm (–OH skupiny).
Vzťah k laktóze.
Galaktóza je monosacharid. Keď sa naviaže na glukózu (iný monosacharid) pomocou kondenzačnej reakcie, vznikne disacharid zvaný laktóza. Hydrolýza laktózy na glukózu a galaktózu je katalyzovaná enzýmami laktázou a β-galaktozidázou. β-Galaktozidáza vzniká vďaka "lac" operónu u "Escherichia coli".
V prírode sa laktóza nachádza hlavne v mlieku a mliečnych výrobkoch. Kvôli tomu obsahujú laktózu mnohé jedlá vyrábané z mliečnych produktov. Metabolizmus galaktózy, ktorý premieňa galaktózu na glukózu, prebieha vďaka trom hlavným enzýmom v mechanizme známom ako Leloirova dráha. Tieto enzýmy sú galaktokináza (GALK), galaktóza-1-fosfáturidyltransferáza (GALT) a UDP-galaktóza-4'-epimeráza (GALE).
Počas laktácie u ľudí je galaktóza vyžadovaná v pomere 1:1 s glukózou, aby mohli mliečne žľazy syntetizovať a vylučovať laktózu. V štúdii, kde bola ženám podávaná strava s galaktózou, bolo v laktóze, ktorú produkovali, až 69 ± 6 % glukózy a 54 ± 4 % galaktózy tvorených z glukózy v krvnej plazme, zatiaľ čo 7 ± 2 % glukózy a 12 ± 2 % galaktózy z produkovanej laktózy bolo tvorených priamo z galaktózy v plazme. Okrem toho bolo 25 ± 8 % glukózy a 35 ± 6 % galaktózy syntetizovaných z malých molekúl (napríklad glycerolu a acetátu) v procese, ktorý je v publikácii označovaný ako hexoneogenéza. Podľa tohto výskumu teda vyzerá byť syntéza galaktózy doplnená priamym príjmom z potravy a využitím galaktózy z plazmy, keď je prítomná.
Metabolizmus.
Glukóza je stabilnejšia než galaktóza a je menej náchylná k tvorbe nešpecifických glykokonjugátov, teda molekúl, na ktoré je naviazaná aspoň jedna molekula sacharidu na bielkovinu alebo lipid. Mnohí preto uvažujú, že toto je dôvod, prečo je dráha pre rýchlu premenu galaktózy na glukózu zachovaná u mnohých druhov.
Hlavná dráha galaktózového metabolizmu je Leloirova dráha. U ľudí a iných druhov sú však prítomné i ďalšie alternatívne dráhy, napríklad DeLey-Doudoroffova dráha. Leloirova dráha sa skladá z druhej časti dvojkrokového procesu, ktorý premieňa β--galaktózu na UDP-glukózu. Počiatočným krokom je premena β--galaktózy na α--galaktózu enzýmom mutarotázou (GALM). Leloirova dráha potom premieňa α--galaktózu na UDP-glukózu pomocou troch hlavných enzýmov: galaktokináza (GALK) fosforyluje α--galaktózu na galaktóza-1-fosfát (Gal-1-P). Galaktóza-1-fosfáturidyltransferáza (GALT) potom prenáša UMP z UDP-glukózy na Gal-1-P, čím vzniká UDP-galaktóza. Nakoniec UDP-galaktóza-4'-epimeráza (GALE) premieňa UDP-galaktózu na UDP-glukózu, čím sa táto dráha dokončuje.
Tento mechanizmus je nutný pre metabolizmus galaktózy, pretože ľudské telo nevie priamo spracovať galaktózu a získať z nej energiu, takže galaktóza musí prejsť touto dráhou, aby bolo možné ju využiť.
Galaktozémia je neschopnosť správne spracovať galaktózu kvôli geneticky zdedenej mutácii v jednom z enzýmov Leloirovej dráhy. To znamená, že konzumácia i malého množstva galaktózy môže byť pre galaktozemikov škodlivá.
Výskyt v ľudskom tele.
Galaktóza sa v zvýšenej miere nachádza v mozgu a v nervovom tkanive. Preto sa označuje i ako cerebróza. Po strávení sa vstrebáva a premieňa na glukózu.
Zdroje.
Galaktóza sa nachádza v mliečnych produktoch, avokádach, cukrovej repe a ďalších. Takisto je produkovaná v tele, kde tvorí časti glykolipidov a glykoproteínov v niektorých tkanivách. Takisto je vedľaším produktom treťogeneračného procesu produkcie etanolu (z mikrorias).
Klinický význam.
Chronické systémové vystavenie myší, potkanov a mušiek "Drosophila" -galaktóze spôsobuje zrýchlenie senescencie (starnutia). Bolo publikované, že vystavenie vysokým dávkam -galaktózy (120 mg/kg) môže spôsobiť nížšiu koncentráciu spermií a pohyblivosť spermií u hlodavcov. Vystavenie galaktóze a jej podkožná aplikácia sú široko využívané ako model starnutia. Dve štúdie uvádzajú možný súvis medzi galaktózou v mlieku a rakovinou vaječníkov. Ďalšie štúdie neukázali žiadnu koreláciu, ani v prítomnosti poškodeného metabolizmu galaktózy. Nedávna analýza Harvardovej Univerzity Verejného Zdravotníctva neukázala žiadnu konkrétnu koreláciu medzi jedlami obsahujúcimi laktózu a rakovinou vaječníkov a ukázala štatisticky nevýznamné zvýšenie rizika pri konzumácii 30 g laktózy denne. Na preukázanie možných rizík je nutný ďalší výskum.
Podľa niektorých prebiehajúcich štúdií môže galaktóza hrať rolu v liečení fokálne segmentálnej glomeruloskleróze (ochoreniu obličiek, ktoré vedie k zlyhaniu obličiek a proteínúrii). Tento efekt je pravdepodobne výsledkom viazania galaktózy na faktor FSGS.
Galaktóza je zložka antigénov prítomných v červených krvinkách, ktoré určujú krvnú skupinu v rámci ABO systému. U antigénov O a A sú prítomné dva monoméry galaktózy, zatiaľ čo u antigén skupiny B sú prítomné tri monoméry galaktózy.
Disacharid zložený z dvoch jednotiek galaktózy, galaktóza-α-1,3-galaktóza (alfa-gal), bol rozpoznaný ako možný alergén prítomný v cicavčom mäse. Alergiu na alfa-gal môže spustiť pohryzanie od kliešťa "Amblyomma americanum".
Galaktóza v roztoku sacharínu sodného spôsobila navodené vyhýbanie príchutiam v dospelých samiciach potkanov v laboratóriu pri spojení s intragastrickými injekciami (podaním priamo do žalúdka). Dôvod tohto vyhýbania nie je známy, ale je možné, že by mohla byť zodpovedná znížená hladina enzýmov potrebných na premenu galaktózy na glukózu v pečeni potkanov.
História.
V roku 1855 E. O. Erdmann poznamenal, že hydrolýza laktózy tvorí okrem glukózy i ďalšiu látku. Galaktóza bola prvýkrát izolovaná a študovaná Louisom Pasteurom v roku 1856, kedy ju nazval „laktóza“. V roku 1860 ju Berthelot premenoval na galaktózu alebo „glucose lactique “(mliečna glukóza). V roku 1894 určili Emil Fischer a Robert Morrell konfiguráciu galaktózy.

</doc>
<doc id="680990" url="https://sk.wikipedia.org/wiki?curid=680990" title="Divadlo Astorka">
Divadlo Astorka



</doc>
<doc id="680991" url="https://sk.wikipedia.org/wiki?curid=680991" title="Posledné veci">
Posledné veci

Posledné veci je pätnásty a posledný štúdiový album Miroslava Žbirku, ktorý stihol rozpracovať a naspievať ešte pred svojou smrťou v novembri 2021 a ktoré do mája 2022 dokončil jeho producent, Mirov syn David Žbirka. Autorom hudby a väčšiny textov je sám Miro (spev bol nahraný v jeho domácom štúdiu), nahrávanie hudobných nástrojov vykonal David v londýnskych Konk Studios (spolu s koproducentom Patrickom Fitzroyom a ďalšími). Autorom dvoch textov je Jozef Urban, jedného český básnik Václav Hrabě, titulnej a záverečnej skladby „Posledné veci“ básnik a textár Daniel Hevier. Manažérkou projektu bola Mirova manželka Katka Žbirková, autorom obálky slovenský fotograf Peter Župník.
Singel „Nie si Sám“ (ft David Žbirka) mal úspech v slovenských a českých rádiách.

</doc>
<doc id="680992" url="https://sk.wikipedia.org/wiki?curid=680992" title="Leloirova dráha">
Leloirova dráha

Leloirova dráha je metabolická dráha, pomocou ktorej sa katabolizuje -galaktóza. Je pomenovaná po Luisovi Fredericovi Leloirovi, ktorý ju opísal ako prvý. 
Reakcie.
V prvom kroku sprostredkováva galaktózamutarotáza (GALM) premenu β--galaktózy na α--galaktózu, keďže toto je aktívna forma galaktózy v tejto dráhe:
 β--galaktóza ↔ α--galaktóza
Následne prebieha fosforylácia galaktózy – α--galaktóza sa fosforyluje pôsobením galaktokinázy (GALK), čím vzniká galaktóza-1-fosfát:
 α--galaktóza + ATP ↔ galaktóza-1-fosfát + ADP
Všetky reakcie Leloirovej dráhy okrem reakcie katalyzovanej GALK prebiehajú i v opačnom smere.
Galaktóza-1-fosfát sa potom premieňa na UDP-galaktózu pôsobením galaktóza-1-fosfáturidyltransferázy (GALT), ktorá využíva UDP-glukózu ako zdroj uridínmonofosfátu:
 galaktóza-1-fosfát + UDP-glukóza ↔ UDP-galaktóza + glukóza-1-fosfát
UDP-galaktóza-4'-epimeráza (GALE) nakoniec katalyzuje epimerizáciu UDP-galaktózy na UDP-glukózu:
 UDP-galaktóza ↔ UDP-glukóza
Tým sa regeneruje UDP-glukóza, ktorá vstupuje do predchádzajúcej reakcie. GALE je asociovaná s NAD+, takže reakcia pravdepodobne prebieha cez ketónový intermediát.
Glukóza-1-fosfát, ktorý vzniká pôsobením GALT, sa premieňa pôsobením fosfoglukomutázy na glukóza-6-fosfát, ktorá následne vstupuje do glykolýzy. Táto reakcia však nie je súčasťou Leloirovej dráhy.
Poruchy.
Poruchami v tejto dráhe, hlavne nedostatočnou aktivitou GALT, vzniká galaktozémia. Nedostatočná aktivita GALE a GALK je vzácna. Medzi príznaky tejto poruchy patria mentálna retardácia, sivý zákal, poškodenie pečene a niekedy aj smrť. Liečba spočíva vo vyradení galaktózy zo stravy, čím je možné zvrátiť všetky príznaky okrem mentálnej retardácie. Telo je potom schopné si syntetizovať potrebnú galaktózu (napr. na syntézu glykoproteínov) z prítomnej glukózy.

</doc>
<doc id="680993" url="https://sk.wikipedia.org/wiki?curid=680993" title="Burn">
Burn

Burn môže byť:

</doc>
<doc id="680995" url="https://sk.wikipedia.org/wiki?curid=680995" title="Ágoston Schulek">
Ágoston Schulek

Ágoston Schulek (* 6. august 1943, Košice – † 2. október 2011, Budapešť) bol maďarský trojnásobný šampión v skoku o žrdi, tréner, vysokoškolský pedagóg a vnuk architekta Frigyesa Schuleka.
Bol predsedom "Maďarskej atletickej asociácie" a členom predsedníctva "Maďarského olympijského výboru".
Detstvo a štúdium.
Narodil sa do rodiny ôsmich detí v Košiciach, luteránskemu pastorovi Tiborovi Schulekovi a učiteľke kreslenia Edite Majoross. Po absolvovaní gymnázia Józsefa Attilu absolvoval Maďarskú univerzitu športovej vedy.
Športová kariéra.
Bol športovcom klubu "Budapešť Vasas" až do roku 1963 neskôr v "TFSE" od roku 1963 do roku 1967 a potom "VASAS SC" od roku 1967 do roku 1969. Jeho individuálny rekord je skok o žrdi vo výške 490 cm. Vyhral tri maďarské šampionáty, bol sedemnástobným majiteľom národného titulu. Na Halových majstrovstvách Európy v atletike v roku 1970 skončil na 9. mieste.
Vedenie inštitúcií.
V rokoch 1991 až 2001 a taktiež medzi rokmi 2008 a 2009 bol prezidentom "Maďarskej atletickej asociácie". Potom ako funkciu opustil sa stal čestným prezidentom asociácie. V rokoch 1991 až 2001 a neskôr zase od 10. januára 2009 bol členom predsedníctva "Maďarského olympijského výboru", od roku 1992 a 1996 bol jeho viceprezidentom. V rokoch 1998 až 2001 bol taktiež prezidentom "Asociácie olympijských hier športu". V rokoch 1995 až 2007 bol viceprezidentom Európskej atletickej asociácie. Od roku 2008 sa stal jej čestným členom.
Vzdelávacia činnosť.
V rokoch 1970 až 1974 bol trénerom klubu "Vasas". Trénerom "TFSE" bol medzi rokmi 1974 a 2002. V rokoch 1990 až 1994 pôsobil ako zástupca rektora všeobecného štúdia na Maďarskej univerzite športovej vedy. V rokoch 1980 až 1984 bol aktívnym atlétom v skoku o žrdi a v rokoch 1987 až 1989 maďarským atletickým kapitánom. Dojenie, vrátane László Szalma, je šampiónom dvojitého Európy a trénera vyjednávania Silver Medal Majster sveta Istvána Bagarula.
V rokoch 2000 až 2004 bol športovým riaditeľom na Univerzite sv. Štefana v Gödöllő. Medzi rokmi 2004 a 2007 bol vedúcim telesnej výchovy a potom neskôr už len inštruktorom na dôchodku.
Kultúrna a politická činnosť.
Od roku 1993 bol zakladateľom a organizátorom "TF Večer" (). Od 20. decembra 2008 bol predsedom maďarského dedičstva Európskeho združenia a hovorca "Maďarskej občianskej agentúry" (). Bol členom maďarskej spoločenskej inštitúcie "Százak Tanácsa", predtým aj jej predsedom.
Ocenenia a uznania.
Ágoston Schulek dostal za svoju prácu nasledujúce uznania a ocenenia:

</doc>
<doc id="680996" url="https://sk.wikipedia.org/wiki?curid=680996" title="Ščedryk">
Ščedryk

Ščedryk () je typ ukrajinský kolied tzv. ščedrykov spievaných počas silvestrovských osláv teda predvečer Nového roka. Jednou z najznámejších je skladba Mykoly Leontovyča, ktorá nesie názov Ščedryk. Melódia piesne poslúžila ako základ pre vianočnú koledu "Carol of the Bells" od Petra Wilhouského, ktorá je známa po celom svete a najmä v angloamerickej kultúre. 
Dejiny.
Pôvod ščedrykov sa odrážal v tradičnom ľudovom speve, ktorý mal predkresťanské korene v kulte slnka, uctievaní predkov a prírody. Väčšinou sa spájal s oslavami Nového roka, ktorý sa pôvodne oslavoval v apríli. Ščedryky pravdepodobne obsahovali rôzne magické slová, zaklínadlá. Ďalej vyjadrovali túžbu po dobrej úrode, prosperite, šťastí a zdraví. Charakteristická bola pestrosť motívov, ktoré sa od seba odlišovali svojím venovaním, ako napríklad: oslava práce na poli, pre dievča, pre mládenca, pánovi domu, neveste a ďalším. Najdôležitejším aspektom bola silná viera v splnenie prianí.
Po prijatí kresťanstva na území dnešnej Ukrajiny sa oslava Nového roka presunula z apríla na 18. január podľa juliánskeho kalendára a spojil sa so sviatkom Zjavenia Pána, tiež známym v ukrajinčine ako Щедрий вечiр"ščedryj večir". Piesne spievané počas tohto sviatku sa označujú ako ščedryky, ktoré spolu koliadkami už obsahovali kresťanské motívy ako: Narodenie Pána, klaňanie pastierov alebo Troch kráľov a ďalšie. Avšak niektoré pohanské motívy ako je práca na poli pretrvali. Počas 17. a 18. storočia vznikali nové texty kolied, vydávané najmä Kyjevosko-mohyljanskou akadémiou v Kyjeve alebo mníchmi z Počajivskej lavry.
Ščedryky sú typom kolied spievaný počas silvestrovských osláv teda predvečer Nového roka. Pôvodný ukrajinský text rozpráva príbeh o lastovičke, ktorá priletí do domácnosti ohlásiš hospodárovi šťastný a bohatý rok. Názov piesne je odvodený od ukrajinského slova щедрий "ščedryj"bohatý alebo hojný. Mykola Leontovyč adaptoval melódiu jedeného z ukrajinských ščedrykov a postavil ho na základe štvortonového ostinata v tri štvrťovom takte v rýchlom tempe. Pieseň prvýkrát zaspievala a capella pod názvom Ščedryk na Kyjevskej univerzite v roku 1916. Celkovo je päť známych redakcií tejto piesne. Prvá z roku 1901 a posledná z roku 1918. Základom diela bolo legenda, ktorá tvrdí že pri narodení Ježiša Krista sa rozozvučali od radosti všetky zvony sveta. Nízke vokálne časti melódie evokujú rýchlo zvoniace zvony. Skladbu spopularizovala Ukrajinská republikánska kapela pod vedením Olexandra Košyca, vďaka turné po Európe a neskôr v Spojených štátoch amerických.
V roku 1922 Ščedryk zaznel Carnegie Hall v New Yorku v podaní Ukrajinského národného zboru pod vedením Olexandra Košyca. Pracovníkovi rádia NBC Petrovi Wilhouskému melódia piesne pripomenula zvonenie zvonov, na základe čoho napísal odlišný text v angličtine od ukrajinského originálu. Pieseň je v angloamerickej kultúre známa ako vianočná koleda "Carol of the Bells". Existuje viac ako 150 jazykových transmutácii v úpravách pre rôzne vokálne a inštrumentálne kombinácie, z ktorých mnohé nahrali severoamerické súbory. Symfonické verzie boli predvedené alebo nahraté pod vedením dirigentov ako E. Ormandy, L. Bernstein a A. Kostelanetz. Na základe melódie Leontovyčovej piesne vznikli ďalšie dve koledy. V roku 1947 M. L. Holman napísal koledu "Ring, Christmas, Bells". Ďalej v roku 1957 bol publikovaný anonymný text "Come, Dance and Sing".

</doc>
<doc id="680997" url="https://sk.wikipedia.org/wiki?curid=680997" title="Lérida">
Lérida



</doc>
<doc id="680998" url="https://sk.wikipedia.org/wiki?curid=680998" title="Koza skrutkorohá">
Koza skrutkorohá

Koza skrutkorohá (iné názvy: markhur, markúr, Falconeriho koza; lat. "Capra falconeri") je druh z rodu koza ("Capra").
Vyskytuje sa v západnej časti Himalájí a priľahlých pohoriach. Divo žijúca populácia sa odhaduje na 5 754 jedincov.
Koza skrutkorohá je národné zviera Pakistanu.
Systematika.
Pozri v článku Capra (rod)
Opis.
Koza skrutkorohá váži od 32 do a v kohútiku meria od 65 do , čo z nej robí najvyššieho zástupcu rodu. Dĺžka tela je 132 až . Samce cítiť prenikavých zápachom, ktorý je ešte silnejší ako ten u kozy domácej.
Obe pohlavia majú stočené rohy podobné vývrtke, ktoré sa smerom ku koncom od seba oddiaľujú. Rohy samcov môžu byť až dlhé, rohy samíc dorastajú dĺžky najviac .
Má šedivé, bledohnedé až čierne sfarbenie srsti, ktorá je jemná a krátka počas leta, a dlhšia a hustejšia v zime. Na dolnej časti končatín je srsť čiernobiela. Samce majú dlhšie osrstenie na horných častiach končatín, hrudi, krku a brade. Srsť samíc má červenší odtieň a je kratšia.
Spôsob života a správanie.
Na jar a v lete sa živí trávami, počas jesene a zimy listami a konárikmi. Je aktívna hlavne ráno a večer. Jej hlavnými predátormi sú rysy, leopardy snežné, vlky a medvede. Mláďatá sa môžu stať korisťou orla skalného. Koza skrutkorohá má ostrý zrak a silný čuch, čo jej umožňuje detegovať predátorov. Tvorí stáda zvyčajne o veľkosti 9 jedincov, tvorené samicami a mláďatami. Dospelé samce žijú prevažne samotársky. Dospelé samice a mláďatá tvoria väčšinu, 63% populácie. Počas leta samce ostávajú v lesnatých porastoch, zatiaľ čo samice sa presúvajú na vyššie položené, skalnaté miesta.
Obdobie párenia prebieha počas zimy, kedy samce zvádzajú vzájomné súboje s použitím rohov. Gravidita trvá od 135 do 170 dní. Samice zvyčajne rodia jedno alebo dve, niekedy aj tri mláďatá.
Koza skrutkorohá sa dožíva 10 až 13 rokov.
Rozšírenie.
Vyskytuje sa v Indii, Pakistane, Afganistane, Tadžikistane, Turkménsku a Uzbekistane.
Koza skrutkorohá je prispôsobená na život v horských svahoch v nadmorských výškach od 600 do 3 600 metrov. Zvyčajne obýva kroviny tvorené dubmi, borovicami a borievkami.
Ohrozenie a ochrana.
Na červenom zozname IUCN je koza skrutkorohá zaradená medzi „takmer ohrozené“ druhy. Čelí hrozbám akými sú pytliactvo, konkurencia o potravu s domestikovaným dobytkom a s tým súvisiacim rizikom prenosu chorôb a hybridizácie s kozou domácou. Trend populácie je stúpajúci.

</doc>
<doc id="680999" url="https://sk.wikipedia.org/wiki?curid=680999" title="Capra falconeri">
Capra falconeri



</doc>
<doc id="681000" url="https://sk.wikipedia.org/wiki?curid=681000" title="Kotryna Teterevkovová">
Kotryna Teterevkovová

Kotryna Teterevkovová (; * 23. január 2002) je litovská plavkyňa, reprezentantka na Letných olympijských hrách 2020.
Športová činnosť.
Na Letných olympijských hrách mládeže 2018 v Buenos Aires získala striebornú medailu v 200 metrov prsia a bronzovú v 100 metrov prsia. Na juniorských majstrovstvách Európy 2018 získala zlato (100 metrov prsia) a bronz (200 metrov prsia) a v roku 2019 striebro (50 metrov prsia).
Olympiáda.
Zúčastnila sa Letných olympijských hier 2020 (konaných v roku 2021) v Tokiu. V 100 metrov prsia získala 14. miesto, v 200 metrov prsia 23. miesto.

</doc>
<doc id="681017" url="https://sk.wikipedia.org/wiki?curid=681017" title="Žiakov vrch">
Žiakov vrch

Žiakov vrch () je vrch v pohorí Ostrôžky. Leží nad obcou Budiná, približne južne od Detvy.
Poloha.
Masív sa nachádza v centrálnej časti pohoria. Leží v Banskobystrickom kraji, v okrese Lučenec a v katastrálnom území obce Budiná. Severne a východne sa nachádzajú Budinské lazy, juhovýchodne Budiná, južným smerom Ábelová, západným Stará Huta a severným Bukovinka (Podkriváň). 
Opis.
Žiakov vrch je súčasťou hrebeňa, ktorý vedie od Ostrôžky () juhovýchodným smerom na Bralce (). Severným smerom susedí Budinská skala () a Baraní vrch (), východným Jasenie (), južným Bralce, Stanová () a Vrchovina () a západným Kobylí vrch (), Páleniská () a Fekiačov vrch (). Masív odvodňuje Tuhársky potok do rieky Ipeľ. Na vrchol nevedie značený chodník.
Výhľady.
Riedky, nesúvislý porast s horskou lúkou, pokrývajúci vrcholovú časť Žiakovho vrchu, umožňuje kruhový rozhľad. Vyššie okolité vrchy a hrebene však výhľad výrazne obmedzujú, preto sú viditeľné len okolité vrchy Ostrôžok, pri dobrých podmienkach časť Javoria, Poľany a Cerovej vrchoviny.
Prístup.
Na vrchol nevedie značený chodník, no severným smerom prechádza zeleno značená trasa zo Stanovej na Budínske lazy, na ktorý sa na rázc. Budinská skala pripája červená značka z Podkriváňa.

</doc>
<doc id="681019" url="https://sk.wikipedia.org/wiki?curid=681019" title="Manóza">
Manóza

Manóza, skratka Man, je monosacharid, ktorý má šesť atómov uhlíka a aldehydovú skupinu, teda aldohexóza. Je to C2 epimér glukózy. Manóza je dôležitá v ľudskom metabolizme, hlavne v glykozylácii niektorých bielkovín. Niektoré vrodené poruchy glykozylácie sú spojené s mutáciami enzýmov, ktoré sa účastnia metabolizmu manózy.
Manóza nie je esenciálna živina. V ľudskom tele sa tvorí z glukózy alebo sa premieňa na glukózu. Manóza poskytuje energiu 2-5 kcal/g. Čiastočne sa vylučuje močom.
Štruktúra a konfigurácia.
Manóza sa bežne vyskytuje v dvoch druhoch cyklickej formy, a to ako pyranóza (šesťuhlíkový cyklus) alebo furanóza (päťuhlíkový cyklus). Každá z týchto podôb potom existuje v dvoch podobe dvoch anomérov podľa polohy hydroxylovej skupiny na anomérnom uhlíku. Celkovo teda existujú štyri rôzne cyklické formy, v ktorých sa manóza môže vyskytovať, a takisto môže existovať v lineárnej podobe. Manóza podlieha rýchlej izomerizácii, pri ktorej sa premieňa z jednej formy na druhú. Manóza sa v prírode bežne nachádza v konfigurácii.
Manóza sa od glukózy líši inverznou konfiguráciou na uhlíku C2, je to teda C2 epimér glukózy. Manóza sa v roztoku nachádza v formula_1 konformácii. Táto malá zmena vedie k drasticky odlišnej biochémii medzi týmito dvoma hexózami. Táto zmena má podobné účinky i na ostatné aldohexózy.
Metabolizmus.
Predpokladá sa, že manóza využívaná v glykozylácii je odvodená od glukózy, avšak v kultúre hepatómových buniek (rakovinových buniek z pečene) pochádza väčšina manózy v biosyntéze glykoproteínov z extracelulárnej manózy, nie glukózy. Mnoho glykoproteínov tvorených v pečeni sa vylučuje do krvi, takže takže sa manóza prijatá z potravy šíri do celého tela.
Manóza sa nachádza v mnohých glykokonjugátoch vrátane "N"-viazaných glykozylovaných bielkovín. "C"-Manozylácia je takisto bežná.
Trávenie mnohých polysacharidov a glykoproteínov produkuje manózu, ktorá je fosforylovaná hexokinázou, čím sa vzniká manóza-6-fosfát. Manóza-6-fosfát sa potom premieňa na fruktóza-6-fosfát (F6P) pôsobením fosfomanózaizomerázy. F6P potom vstupuje do glykolytickej dráhy a je premieňaný na glukóza-6-fosfát v hepatocytoch, čo jej umožňuje vstup do glukoneogenézy.
Manóza je hlavným monosacharidom v "N"-viazanej glykozylácie, čo je posttranslačná úprava bielkovín. Začína presunom Glc3Man9GlcNAc2 na práve syntetizovaný glykoproteín v endoplazmatickom retikule. Glukóza sa hydrolyzuje na plne poskladanej bielkovine a manózové skupiny sú hydrolyzované manozidázami v endoplazmatickom retikule a Goligho aparáte. Hotové glykoproteíny typicky obsahujú tri manózové jednotky, ktoré sú schované ďalšími úpravami pomocou GlcNAc, galaktózy a kyseliny sialovej. To je dôležité, pretože prirodzený imunitný systém cicavcov je stavaný tak, aby rozlišoval vystavené manózové jednotky, pretože na povrchu kvasiniek sú často vystavené manózové jednotky v podobe manánov. Vírus HIV má značné množstvo manózových jednotiek kvôli tesnej blízkosti glykánov vo virálnom spikeu. Tieto manózové jednotky sú cieľom pre protilátky.
Biotechnológie.
Rekombinantné bielkoviny tvorené v kvasinkách môžu byť podrobené adícii manózy iným spôsobom, než u cicavčích buniek. Tento rozdiel u rekombinantných bielkovín spôsobený expresiou v kvasinkách a nie v cicavčích organizmoch môže ovplyvniť účinnosť vakcín.
Tvorba a použitie.
Manózu je možné získať oxidáciou manitolu. Takisto je možné ju získať Lobry-de Bruyn-van Ekensteinovou premenou.
Manóza (respektíve -manóza) sa používa ako doplnok stravy na prevenciu opakovaných infekcií močovej sústavy.
Etymológia.
Základom slov „manóza“ a „manitol“ je manna, ktorú Biblia popisuje ako pokrm zoslaný izraelskému ľudu pri jeho ceste v púšti. Niektoré stromy a kry produkujú látku zvanú manna, napríklad "Fraxinus ornus", z ktorého bol prvýkrát izolovaný manitol.
Manóza PTS permeáza.
PEP-dependentný cukor transportný fosfotransferázový systém prenáša a zároveň fosforyluje svoje substráty. Manóza XYZ permeáza je členom tejto rodiny enzýmov a túto zvláštnu metódu používajú baktérie na príjem cukrov, v prípade manóza XYZ hlavne exogénnych hexóz, na presun fosfátových esterov do bunkovej cytoplazmy pri príprave na ďalšie spracovanie, primárne pomocou glykolýzy. MANXYZ transpotérový komplex sa takisto účastní infekcie "E. coli" bakteriofágom lambda, pričom podjednotky ManY a ManZ sú dostatočné pre infekciu fágom lambda. MANXYZ obsahuje štyri domény v troch polypeptidových reťazcoch, ManX, ManY a ManZ. Podjednotka ManX tvorí homodimér, ktorý je lokalizovaný na cytoplazmatickej strane membrány. ManX obsahuje dve domény, IIA a IIB, spojené „kĺbovým“ peptidom a každá doména obsahuje fosforylačné miesto a prenos fosfátovej skupiny prebieha medzi dvoma podjednotkami. ManX môže byť viazaná na membránu, ale nemusí. ManY a ManZ podjednotky sú hydrofóbne integrálne proteíny so šiestimi a jedným transmembránovými alfa helixmi. Fosfátová skupiny z PEP sa prenáša na importovaný cukor pomocou Enzýmu 1 a potom na ManX, ManY a ManZ podjednotky ManXYZ transportérového komplexu, ktorý fosforyluje prichádzajúcu hexózu, čím vzniká hexóza-6-fosfát.

</doc>
<doc id="681022" url="https://sk.wikipedia.org/wiki?curid=681022" title="Jamie Vardy">
Jamie Vardy

Jamie Vardy (* 11. január 1987, Sheffield, Anglicko) je anglický futbalista, ktorý hráva na pozícii útočníka, za anglický klub Leicester City. Medzi rokmi 2015 a 2018 hrával aj v anglickej reprezentácii v ktorej odohral 26 zápasov.
V sezóne 2015/16 vyhral Vardy s Leicesterom premiérový titul klubu v Premier League. Vardy bol vyhlásený najlepším hráčom podľa hlasovania novinárov a získal aj ocenenie hráč sezóny. V sezóne 2019/20 získal zlatú kopačku Premier League, keď dal 23 gólov.
Klubová kariéra.
Vardy hral v mládežníckych tímoch anglického klubu Sheffield Wednesday, ale v jeho pätnástich rokoch s nim klub prestal počítať. Seniorskú kariéru zahájil v Stocksbridge Park Steels v ôsmej anglickej lige. Trénoval iba dvakrát týždenne, pretože mal popritom aj stále zamestnanie vyrábal lekárske dlahy z uhlíkových vlákien.
V roku 2010 prestúpil do FC Halifax Town v šiestej lige kde sa mu darilo. Po roku odišiel do Fleetwood Town (5. liga) kde s tímom vybojoval postup do League Two (4. liga). V roku 2012 prestúpil do vtedy druholigového Leicesteru City. V sezóne 2013/14 vybojoval s tímom návrat do Premier League. 21. novembra 2015 vyrovnal rekord Ruuda van Nistelrooya v počte zápasov v novodobej Premier League po sebe v ktorých skóroval (10). O týždeň neskôr prekonal tento rekord keď dal gól v jedenástom zápase po sebe do siete Manchestru United. V sezóne 2015/16 vyhral s tímom premiérový titul klubu v Premier League, Vardy bol vyhlásený najlepším hráčom sezóny podľa novinárov a dostal aj ocenenie Premier League Player of the Season. V sezóne 2019/20 zaznamenal 100. gól v Premier League. V tejto sezóne sa stal najlepším strelcom ligy a získal Zlatú kopačku Premier League.
Vardy má zmluvu v Leicesteri do roku 2023.
Reprezentačná kariéra.
V A-tíme Anglicka debutoval 7. júna 2015 v prípravnom zápase proti Írsku (0:0). Pod vedením trénera Roya Hodgsona sa zúčastnil na EURE 2016. Na turnaji zaznamenal jeden gól pri remíze 1:1 proti Walesu. Tréner Gareth Southgate nominoval Vardyho na Majstrovstvá sveta vo futbale 2018. Po Majstrovstvách sveta Vardy ukončil reprezentačnú kariéru.
Štatistiky kariéry.
Klubové.
"K 25. aprílu 2022"
1 FA Trophy
2 Liga majstrov UEFA
3 FA Community Shield
4 Európska liga UEFA
Reprezentačné.
"K 25. aprílu 2022"
Úspechy.
FC Halifax Town
Fleetwood Town
Leicester City
Individuálne

</doc>
<doc id="681023" url="https://sk.wikipedia.org/wiki?curid=681023" title="Priemyselný odpad">
Priemyselný odpad

Priemyselný odpad je odpad z rôznych procesov výroby. Patria sem napríklad: kaly, zvyšky produktov, prach z pecí, trosky a popol. Väčšina priemyselného odpadu pochádza z troch typov priemyselných odvetví: metalurgický, nemetalurgický a potravinársky priemysel. Priemyselný odpad sa môže v jednotlivých odvetviach líšiť podľa použitých surovín, výrobných procesov a výstupných produktov. Priemyselné odpady predstavujú vyše 80 % množstva všetkých odpadov vyprodukovaných na Slovensku.
Klasifikácia priemyselného odpadu.
Priemyselný odpad sa rozdeľuje na plynný, pevný a kvapalný. Zahŕňa látky obsahujúce nebezpečné materiály, toxické chemikálie a iné chemikálie, medicínsky odpad, odpady zo spracovania minerálov a nerastov, odpady z dreva a papiera, organické odpady a anorganické zvyšky.
Priemyselný odpad možno vo všeobecnosti rozdeliť do dvoch typov:
Priemyselný odpad, ktorý je "bezpečný", je odpad z priemyselnej činnosti, ktorý neohrozuje ani verejné zdravie, ani životné prostredie, napr. kartón, plasty, kovy, sklo, kameň a organický odpad. 
"Nebezpečný odpad" predstavujú zvyšky z priemyselnej činnosti, ktoré môžu poškodiť verejné zdravie alebo životné prostredie, napr. horľavé, žieravé, aktívne a toxické materiály.
V niektorých krajinách je usporiadaná do 3 hlavných oblastí: inertný odpad, odpad prispôsobiteľný komunálnemu odpadu a špeciálny odpad.
Dopad na životné prostredie a zdravie človeka.
Továrne a elektrárne sa obvykle nachádzajú v blízkosti vodných plôch, z dôvodu potreby veľkého množstva vody ako vstupu do výrobného procesu, alebo chladenia zariadení. Množstvo oblastí, ktoré sa stávajú priemyselnými, ešte nemá zdroje ani technológie na to, aby sa zbavili odpadu s menšími dopadmi na životné prostredie. Kovy, chemikálie a odpadové vody, uvoľňované do vodných útvarov, priamo ovplyvňujú morské, alebo sladkovodné ekosystémy a zdravie tých, ktorí sú závislí na vodách ako zdroji potravy, alebo pitnej vody.
Priemyselné odpady, najmä nebezpečné odpady, môžu mať krátkodobé alebo dlhodobé účinky na ľudí a ekologické systémy. Preto správne spracovanie, skladovanie a zneškodňovanie nebezpečných odpadov sú kľúčové pre zamedzenie chorôb a problémov životného prostredia. Potenciálne nepriaznivé účinky nebezpečných odpadov na zdravie obyvateľstva závisia od mnohých faktorov. Napríklad od charakteristík chemikálií, s ktorými sa prichádza do styku, rozsahu expozície, zdravotného stavu exponovaného jednotlivca a postihnutého orgánu (orgánov) a taktiež od poveternostných podmienok.
Tepelné znečistenie – vypúšťanie vody pri zvýšenej teplote po jej použití na chladenie – taktiež môže viesť k znečisteniu vody. Zvýšené teploty vody znižujú hladiny kyslíka, čo môže zabíjať ryby a meniť zloženie potravinového reťazca, znižovať biodiverzitu druhov a podporovať inváziu nových teplomilných druhov.

</doc>
<doc id="681031" url="https://sk.wikipedia.org/wiki?curid=681031" title="Zeynep Çelik">
Zeynep Çelik



</doc>
<doc id="681033" url="https://sk.wikipedia.org/wiki?curid=681033" title="Mónika Jarómi">
Mónika Jarómi



</doc>
<doc id="681038" url="https://sk.wikipedia.org/wiki?curid=681038" title="Šin bet">
Šin bet



</doc>
<doc id="681039" url="https://sk.wikipedia.org/wiki?curid=681039" title="Šabak">
Šabak



</doc>
<doc id="681040" url="https://sk.wikipedia.org/wiki?curid=681040" title="Yusra Mardini">
Yusra Mardini



</doc>
<doc id="681041" url="https://sk.wikipedia.org/wiki?curid=681041" title="Zoznam národných dní">
Zoznam národných dní



</doc>
<doc id="681042" url="https://sk.wikipedia.org/wiki?curid=681042" title="BRDM-2">
BRDM-2

BRDM-2 je obojživelné obrnené prieskumné vozidlo, ktoré bolo vyvinuté ako náhrada za staršie vozidlo BRDM-1. Vozidlo bolo známe aj pod označením BTR-40PB.
Skratka BRDM, rus. БРДМ, Бронированная разведывательно-дозорная машина (Bronirovannaja razvedyvatelno-dozornaja mašina) znamená obrnené prieskumno-hliadkové vozidlo.
Vznik a vývoj.
Práce na vytvorení nástupcu vozidla BRDM (dnes BRDM-1) sa začali v roku 1962 v konštrukčnej kancelárii Gorkovského automobilového závodu (GAZ). V máji 1962 bolo nové vozidlo zavedené do služby pod názvom BRDM-2. Sériová výroba vozidla bola spustená v roku 1963 v GAZ a neskôr pokračovala v strojárskom závode Arzamas. Tieto vozidlá sa vyrábali až do roku 1989 a celkovo ich z výrobnej linky zišlo približne 7 200.
Konštrukcia.
Korba je zvarená z oceľových plátov s maximálnym čelným pancierovaním 14 mm, čo poskytuje ochranu proti ľahkým pechotným zbraniam a črepinám. Vstup do vozidla je možný iba cez dva kruhové poklopy na streche korby pred vežou, priamo nad prvým párom kolies. Veliteľ a vodič sedí vedľa seba v prednej časti korby pod vstupmi do vozidla. K výhľadu im slúžia dve veľké okná s pancierovým sklom, ktoré je možné zakryť sklopnými pancierovými poklopmi. Na výhľad z vozidla slúži aj 12 periskopov. Veliteľ aj vodič majú k dispozícii infračervený prístroj na nočné videnie. Vozidlo je tiež vybavené zariadením na ochranu osádky proti účinkom ZHN a vybavením na odmorovanie. Na samovyslobodzovanie je k dispozícii navijak inštalovaný v prove korby. Na spodku prednej časti korby je umiestnený vlnolam na plavbu vo vode. Pohon zaisťuje osemvalcový benzínový motor GAZ-41 (V-8) s výkonom 140 koní umiestnený v zadnej časti korby. Vozidlo môže dosiahnuť na ceste maximálnu rýchlosť 100 hm/h.
Podvozok tvoria štyri kolesá, medzi nápravami sú inštalované dva páry pomocných výsuvných kolies, ktoré sú počas jazdy na ceste zatiahnuté do dna korby. Súčasťou je aj systém centrálneho hustenia pneumatík. Vozidlo je obojživelné a jeho pohon vo vode zaisťuje v zadnej časti inštalovaný vodomet zaisťujúci vozidlu maximálnu rýchlosť plavby 10 km/h.
Veža s plochou strechou bez prielezov je ovládaná manuálne: námer je −5° až +30°, odmer potom plných 360°. Vnútri veže je strelec ovládajúci výzbroj, ktorú tvorí 14,5 mm guľomet KPVT, so zásobou 500 nábojov, a s ním spriahnutý 7,62 mm guľomet PKT po jeho pravej strane, pre ktorý je v zásobe 2 000 nábojov.
Používatelia.
Súčasní používatelia.
V roku 2018 sa vozidlá BRDM-2 nachádzali vo výzbroji týchto krajín:

</doc>
<doc id="681052" url="https://sk.wikipedia.org/wiki?curid=681052" title="Uhliarsky potok (prítok Kľaku)">
Uhliarsky potok (prítok Kľaku)

Uhliarsky potok je potok v regióne Stredné Pohronie na severozápadnom území obce Hrabičov v okrese Žarnovica v Banskobystrickom kraji. Nachádza sa v geomorfologickom celku Vtáčnik, v geomorfologickom podcelku Nízky Vtáčnik. Je pravostranným prítokom Kľaku a má dĺžku . Je vodným tokom IV. rádu.
Prameň.
Pramení v v lesnom extraviláne v severozápadnej časti územia obce Hrabičov na obecnej hranici medzi obcami Hrabičov a Župkov na juhovýchodnom svahu vrchu "Vígľaš" s , ktorého vrchol leží v susednej obci Ostrý Grúň.
Opis toku.
Od prameňa tečie juhovýchodným smerom lesným extravilánom, pravým brehom obmýva úpätie doliny "Uhliarska dolina", v končí so sledovaním obecnej hranice a pokračuje lesným extravilánom obce Hrabičov, v podteká cestu z obce Hrabičov do obce Ostrý Grúň a hneď v ústi do Kľaku ako jeho pravostranný prítok. "Uhliarsky potok" nemá významnejšie prítoky.
Pôvod názvu.
Motivantom názvu vodného toku "Uhliarsky potok" na území obce Hrabičov v období pomenovacieho procesu bol názov doliny "Uhliarska dolina", cez územie ktorej vodný tok preteká s významom lokalita využívaná na tvorbu drevného uhlia. Produkcia drevného uhlia ako "jedného z produktov rozkladu dreva za vysokých teplôt bez prístupu alebo s obmedzeným prístupom vzduchu" mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach". Z toponyma "Uhliarska dolina" rozšírením o formant "-sky" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z prídavného mena a z podstatného mena v podobe "Uhliarsky potok" ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Uhliarsky potok" bol štandardizovaný v roku 1986. V priestore slovenskej hydronymie potokov hydronymum "Uhliarsky potok" nie je jedinečným hydronymom (apríl 2022); nesie so sebou nebezpečenstvo homonymie.

</doc>
<doc id="681053" url="https://sk.wikipedia.org/wiki?curid=681053" title="Hrbatá lúčka">
Hrbatá lúčka

Hrbatá lúčka () je vrch v pohorí Poľana. Leží nad Očovou, približne severne od mesta Detva. Je súčasťou Chránenej krajinnej oblasti Poľana.
Poloha.
Nachádza sa v západnej časti pohoria, v geomorfologickom podcelku Vysoká Poľana. Vrch leží v Banskobystrickom kraji, v okrese Zvolen a v katastrálnom území obce Očová. Najbližšími sídlami sú východne situovaná osada Kyslinky, južne leží obec Dúbravy, juhozápadne Očová a západne Hrochoť. 
Opis.
Hrbatá lúčka leží v južnej časti hrebeňa kaldery bývalého stratovulkánu, v hrebeni, vedúcom od Poľany západným smerom cez Drábovku () až nad obec Hrochoť. Severne susedí Žiarec () a Rigel (), východne Grúň (), Šafraníčka () a Želobudzská skalka (), južným smerom je Pajta () a západným Repiská () a Chochuľka (). Masív patrí do povodia Hrona, resp. jeho čiastkového povodia rieky Slatina. Severné svahy masívu odvodňujú prítoky Hučavy, západné a južné Želobudzský potok. Na vrchol nevedie značená turistická trasa. 
Výhľady.
Súvislý porast vrcholovej časti neumožňuje rozhľad. Z lokalít s riedkou vegetáciou sú viditeľné okolité vrchy Poľany, pri vhodných podmienkach aj Nízke Tatry, Starohorské vrchy, Veľká Fatra, Kremnické a Štiavnické vrchy, Javorie, Ostrôžky a nezriedka aj niektoré horstvá v severnom Maďarsku.
Prístup.
Vrchol je prístupný neznačenými chodníkmi z okolitých sídiel, príp. hrebeňom cez Želobudzskú skalku zo sedla Príslopy.

</doc>
<doc id="681054" url="https://sk.wikipedia.org/wiki?curid=681054" title="Ľubica Schmarcová">
Ľubica Schmarcová

Mgr. Ľubica Schmarcová, PhD. (rod. Somolayová; * 3. jún 1979, Levice) je slovenská literárna vedkyňa, autorka poézie a detskej literatúry a literárna kritička.
Životopis.
Po ukončení štúdia slovenského jazyka, literatúry a histórie na Filozofickej fakulte Univerzity Komenského absolvovala doktorandské štúdium v Ústave slovenskej literatúry SAV. Potom stážovala na Universität Regensburg, aktuálne pracuje v Ústave slovenskej literatúry SAV.
Dielo.
Ľubica Schmarcová napísala jednu postmodernú básnickú zbierku "Prižmúrenými očami" (2007) a jednu publikáciu pre deti "Na kraji lesa" (2018). Vydala literárnovedné dielo "Mystická misia S. B. Hroboňa" (2008), kolektívnu literárnovednú publikáciu "Autor a subjekt" (2016), "Hľadanie súčasnosti" (2014), zvukový nosič CD s výberom poézie deviatich postmoderných autorov "Márnivé bubliny" (2010), "Špecifiká romantického žánru dumy v slovenskom kontexte" (2012) a "Literárno-kritická reflexia slovenskej literatúry".

</doc>
<doc id="681056" url="https://sk.wikipedia.org/wiki?curid=681056" title="Korkovník amurský">
Korkovník amurský

Korkovník amurský () je opadavý strom z rodu korkovník ("Phellodendron") z čeľade rutovité ("Rutaceae"). Grécke phellos (korok) a dendron (strom) ako rodové meno bolo navrhnuté práve pre korkovník amurský. Aj druhové meno je výstižné; korkovník amurský skutočne pochádza z Amurskej oblasti, z Mandžuska a priľahlých oblastí severnej Číny. Z východnej Ázie pochádzajú aj ostatné druhy rodu Phellodendron.
Opis.
Korkovník amurský je široko rozložitý strom, vysoký až 15 m. Vyznačuje sa krátkym kmeňom a širokou, rozvetvenou korunou. Druh je charakteristický svojou kôrou, ktorá je za mlada striebro šedá. Neskôr sa mení na sivohnedú, silnú a korkovitú borku, ktorá je rozbrázdená do hrebeňov.
Nepárno perovito zložený list je až 35 cm dlhý, s 5 až 13 kopijovitými lístkami. Lístky sú na líci lesklé sýte zelené a lysé a na rube modrozelené, s chĺpkami na báze stredného rebra. Listy na jeseň veľmi skoro zožltnú a po rozdrvení veľmi zapáchajú. Púčiky na konárikoch sú obklopené listovou jazvou.
Kvety korkovníka amurského sú funkčne jednopohlavné (majú vyvinuté tyčinky i piestiky, ale fungujú buď len tyčinky, alebo len piestik) a stromy sú teda dvojdomé. Veľmi malé samčie i samičie kvety sa objavujú uprostred leta, najčastejšie v júni. Kvety sú nápadne žltozelené a drobné, ale tvoria veľa koncových súkvetí. Plodmi sú čierne, silno aromatické, asi 1 cm veľké kôstkovice, ktoré dozrievajú v októbri a zostávajú dlho na strome.
Rozšírenie.
Druh je pôvodný v severovýchodnej Ázii (Mandžusko), vo východnej Číne, Kórei, Japonsku, na ruskom Ďalekom východe a v Taiwane.
Ekológia.
Korkovník amurský vo svojom pôvodnom areáli rastie v horách. Preferuje miesta blízko potokov. Darí sa mu na vlhších hlbších pôdach s dostatkom priestoru. V kultúre sa rozmnožujú takmer výhradne semenami, výnimočne aj koreňovými odrezkami.
Význam a využitie.
Korkovník amurský sa bežne využíva v čínskom bylinárstve, kde sa považuje za jednu z 50 základných bylín. Z kôry sa získava horký liek, ktorý pôsobí močopudne a požíva sa aj ako detoxikant pri otravách. Mal by sa však užívať len pod odborným dohľadom a nie počas tehotenstva. Nedávne výskumy ukázali, že rastlina je účinná aj pri liečbe zápalu mozgových blán a pri zápale očných spojiviek. Berberín, prírodný alkaloid získavaný z kôry korkovníka, preukázal protinádorové aktivity v procese vzniku a vývinu zhubného nádoru.
Drevo korkovníka amurského je ťažké, tvrdé a s hustou štruktúrou. Používa sa na výrobu nábytku. Z jeho vnútornej kôry sa získava žlté farbivo. Olej vyrobený z jeho semien sa dá použiť na ničenie škodlivého hmyzu. Z drviny jeho kôry sa lisovali zátky.
Korkovník je dekoratívny strom vhodný pre záhradnú architektúru veľkých plôch a parkov. Jeho kvety poskytujú v júni dobrú medonosnú pastvu včelám.
Hrozby a choroby.
Korkovník amurský napadá voška maková ("Aphis fabae"). Je veľká asi 2 až 3 mm, matne čierna s dvojitým radom bielych voskových škvŕn. Na hostiteľskej rastline žijú vošky často v symbióze s mravcami.

</doc>
<doc id="681064" url="https://sk.wikipedia.org/wiki?curid=681064" title="Majstrovstvá sveta v ľadovom hokeji žien 2018">
Majstrovstvá sveta v ľadovom hokeji žien 2018

Majstrovstvá sveta v ľadovom hokeji žien 2018 boli 20. Majstrovstvá sveta v ľadovom hokeji žien, ktoré organizuje Medzinárodná hokejová federácia. Uskutočnili sa iba v nižších výkonnostných kategóriach; najlepších osem tímov sveta štartovalo na olympijskom turnaji v Pchjongčchangu. Kvôli rozšíreniu Top divízie z 8 na 10 tímov žiaden tím nezostúpil do nižšej divízie.
I. A divízia.
Turnaj I. A divízie sa hral vo Vaujany vo Francúzsku od 8. do 14. apríla 2018.
I. B divízia.
Turnaj I. B divízie sa hral v Asiagu v Taliansku od 8. do 14. apríla 2018.
II. A divízia.
Turnaj II. A divízie sa hral v Maribore v Slovinsku od 31. marca do 6. apríla 2018.
II. B divízia.
Turnaj II. B divízie sa hral vo Valdemore v Španielsku od 17. do 23. marca 2018.
Kvalifikácia II. B divízie.
Kvalifikácia II. B divízie sa hrala v Sofii v Bulharsku od 4. do 9. decembra 2017.

</doc>
<doc id="681079" url="https://sk.wikipedia.org/wiki?curid=681079" title="BMD-1">
BMD-1

BMD-1 je sovietske obojživelné bojové vozidlo pechoty určené na prepravu výsadkových vojsk. Vozidlo môže byť prepravované vo vojenských dopravných lietadlách An-12A, An-22 a Il-76, z ktorých môže byť zhodené na padáku.
Skratka BMD (БМД) znamená bojevaja mašina desantnaja (rus. боевая машина десантная), teda bojové vozidlo výsadkové.
Vznik a vývoj.
Práce na vytvorení BMD-1 sa začali v roku 1964 z iniciatívy veliteľa výsadkových vojsk V. F. Margelova. Výsadkári potrebovali transportné a bojové vozidlo, ktoré by bolo schopné hneď po pristátí na padáku bleskurýchle vstúpiť do boja. Vývojom takéhoto stroja bolo poverených viacero konštrukčných kancelárií. Najväčšie úspechy nakoniec dosiahla konštrukčná kancelária Volgogradského traktorového závodu pod vedením konštruktéra I. V. Gavalova. Toto vozidlo nieslo označenie Objekt 915 a pri jeho vývoji sa použilo množstvo neštandardných inžinierskych riešení.
V roku 1969 bolo vozidlo zaradené do služby pod označením BMD-1. Dňa 5. januára 1973 sa po prvý raz uskutočnil vzdušný výsadok a pristátie BMD-1 pomocou systému Kentaur.
Sériová výroba sa realizovala vo Volgogradskom traktorovom závode v rokoch 1969 až 1987. Celkovo bolo vyrobených viac ako 3800 kusov BMD-1 rôznych modifikácií.
Konštrukcia.
Korba má zahrotené čelo s vlnolamom na hornom pancieri a kolmé boky s nepatrne skosenou hranou v dĺžke dvoch tretín boku korby. Vodič sedí v prednej časti korby uprostred a napravo od neho sedí veliteľ a jeden príslušník výsadku, ktorý ovláda 7,62 mm guľomet lafetovaný na čele korby. V korbe za vežou sedia zostávajúci traja príslušníci výsadku a v zadnej časti korby je umiestnený šesťvalcový motor 5D20 s výkonom 240 koní.
Pohybové ústrojenstvo je po každej strane tvorené piatimi malými pojazdovými kolesami, hnacím kolesom vzadu, napínacím vpredu a štyrmi nosnými kladkami. Vozidlo BMD-1 je plne obojživelné, pričom vo vode sa vďaka dvom vodometom dokáže pohybovať rýchlosťou 10 km/h. Na cestách dosahuje BMD-1 maximálnu rýchlosť 61 km/h a jeho dojazd je 500 km.
Veža BMD-1 je vyzbrojená 73mm kanónom 2A28 s hladkým vývrtom hlavne. Strelivo zahŕňa kumulatívne strely s priebojnosťou panciera 300 mm na vzdialenosť až 1 300 metrov a fragmentačné strely. Vozidlo vezie pre kanón 40 nábojov - tie sú umiestnené na otočnom dopravníku a automaticky podávané na nakladaciu linku. Motoricky udeľovaný námer kanónu sa pohybuje v rozsahu od -4° do +33° a odmer veže je 360°.
Nad hlavňou 73mm kanónu je inštalované odpaľovacie zariadenie pre protitankovú riadenú strelu 9M14 Maljutka s priebojnosťou panciera do 400 mm. Strela dokáže zasiahnuť obrnené ciele na vzdialenosť 1 300 až 3 000 metrov. Vozidlo vezie celkovo 3 strely Maljutka.
Napravo od kanónu je lafetovaný spriahnutý 7,62 mm guľomet PKT. Zásoba munície pre 7,62 mm guľomety je 4000 nábojov.
Užívatelia.
V roku 2016 používali stroje BMD-1 tieto krajiny:

</doc>
<doc id="681082" url="https://sk.wikipedia.org/wiki?curid=681082" title="Ant-Man a Wasp">
Ant-Man a Wasp

Ant-Man a Wasp je americký akčný film z roku 2018 natočený režisérom Peytonom Reedom, na motívy komiksov od Marvel Comics o superhrdinovi Ant-Manovi. V hlavnej úlohe sa objavil opäť Paul Rudd ako Ant-Man. Jedná sa o pokračovanie filmu "Ant-Man" (2015) a zároveň o dvadsiaty film série Marvel Cinematic Universe.
Do amerických kín bol film uvedený 6. júla 2018. S rozpočtom 162195 miliónov dolárov k 17. augustu 2021 zarobil cez 622,7 miliónov dolárov a je v top desiatke najzárobkovejších filmov roku 2018. Pokračovanie s názvom Ant-Man and the Wasp: Quantumania bolo vydané vo februári 2023.
Obsadenie.
V cameo úlohe sa objavil Stan Lee ako vodič osobného auta.

</doc>
<doc id="681083" url="https://sk.wikipedia.org/wiki?curid=681083" title="Trinitron">
Trinitron

Trinitron je ochranná známka spoločnosti Sony a značka CRT obrazoviek pre televízory a monitory tejto spoločnosti.
Produkciu technológie vyvinuli špecialisti z firmy Sony v 60. rokoch 20. storočia. Prvé televízory značky Trinitron boli uvedené na trh v októbri 1968. Táto technológia sa pôvodne používala v televízoroch spoločnosti a s rozvojom trhu osobných počítačov v 80. rokoch 20. storočia bola prispôsobená na počítačové monitory.
Zjednodušený popis konštrukcie.
Na obrazovkách Trinitron je aplikovaný fosfor vo forme zvislých pruhov, nie malých bodiek ako u bežných obrazoviek. Na druhej strane tieniaca maska ​​má namiesto otvorov pozdĺžne vertikálne zárezy. Nepriehľadná časť matrice zaberá menšiu plochu, vďaka čomu je zobrazený obraz väčší jas a kontrast. Masku, ktorá je tvorená stovkami jemných vlákien, však drží pohromade jedno alebo dve horizontálne vlákna, ktoré sa rozprestierajú po celej šírke obrazovky. Horizontálne vlákna pôsobia ako tlmič vibrácií a zároveň chránia masku pred zmenami veľkosti spôsobenými zahrievaním počas prevádzky. Jednou nevýhodou je, že sa môžu javiť ako tenká horizontálna čiara, ale iba pri zobrazení jasného a jednotného pozadia. Okrem toho boli vlákna vždy umiestnené mimo centrálnej časti obrazu, pod alebo dodatočne nad – pri veľkých obrazovkách. Počet viditeľných riadkov závisí od uhlopriečky obrazovky. Pre TV obrazovky do 21 palcov je viditeľný jeden riadok, pre väčšie dva. V prípade obrazoviek počítačového monitora boli dve horizontálne vlákna namontované v obrazovkách od 17 palcov diagonálne.
Najdôležitejšími výhodami obrazoviek Trinitron sú tvar obrazovky blízko valcovej časti alebo úplná plochosť a redukcia zmien veľkosti masky v dôsledku tepla, ako aj zvýšenie jasu obrazovky pri nezmenenom výkone dodanom do zariadenia.
Koncom 90. rokov 20. storočia vypršal patent na výrobu CRT obrazoviek technológie Trinitron. Odteraz mohli iné spoločnosti navrhovať svoje produkty touto technikou bez licencie vydanej firmou Sony, no evidentne nemohli používať značku Trinitron. Výsledkom bolo, že koncern Mitsubishi touto technológiou vyrábal obrazovky pod názvom DiamondTron a PerfectFlat od ViewSonic boli adaptáciou riešenia Mitsubishi.
Hlavným rozdielom medzi produktmi Sony a ostatnými je počet elektrónových del. Obrazovky Sony boli vybavené tromi elektrónovými delami, jednou pre každú zo základných farieb, zatiaľ čo produkt Mitsubishi mal jedno spoločné delo pre všetky farby.
Spoločnosť Sony bola tiež výrobcom televízorov a monitorov High Black Trinitron a Wega.
V súčasnosti je technológia katódových trubíc úplne nahradená LCD, plazmovými displejmi a ich nástupcami.

</doc>
<doc id="681084" url="https://sk.wikipedia.org/wiki?curid=681084" title="Mestre">
Mestre

Mestre je najľudnatejší obvod pevninskej časti mesta Benátky v severnom Taliansku. Žije tu takmer 90 tisíc obyvateľov. S ostrovnou časťou Benátok je spojených asi 3,5 km dlhým železničným aj cestným mostom slobody ("Ponte della Libertà") cez Benátsku lagúnu. Historické mestečko prešlo koncom 20. storočia prudkým rozvojom jednak v dôsledku rozvoja susednej priemyselnej štvrte Marghera a jednak ako východisko turistov, ktorí prichádzajú do Benátok. Ako Mestre sa niekedy chybne označuje celá pevninská časť Benátok.
História.
Miesto pri ústí rieky Marzenego bolo osídlené už v praveku, rímske oppidum na tomto mieste zničil Attila a sídlo bolo obnovené až v 10. storočí. Prístav v Mestre profitoval z rastúceho bohatstva a významu Benátok, roku 1323 mesto dobyli veronskí Scaligerovci a roku 1337 Benátčania. Roku 1797 ich dobyl Napoleon a od roku 1808 bolo slobodným mestom. V roku 1923 dostalo titul mesta, ale roku 1926 sa stalo súčasťou Benátok.
Hospodárstvo.
Mestre je pevninským zázemím Benátok, kde žije viac stálych obyvateľov ako na historickom ostrove. Pretože je tu podstatne lacnejšie bývanie a aj ostatné životné náklady sú nižšie ako na ostrove, žijú tu robotníci a zamestnanci, ale aj menej zámožní turisti, ktorí využívajú dobré dopravné spojenie autobusmi aj štvorkoľajnou železničnou traťou po Moste slobody. Zájazdové autobusy tiež často parkujú v Mestre. V Mestre je obchodný prístav a dôležitá železničná aj diaľničná križovatka.
Zaujímavosti.
Mestre, podobne ako ostatné pevninské štvrte Benátok, sú väčšinou dosť chaoticky vzniknuté sídliská. Historické jadro v Mestre je malé, sústredené okolo námestia Piazza Ferretto a nie príliš bohaté.

</doc>
<doc id="681087" url="https://sk.wikipedia.org/wiki?curid=681087" title="Imrich Ozorák">
Imrich Ozorák

Imrich Ozorák (* 25. júl 1948, Bratislava) je bývalý slovenský atlét, športový funkcionár a organizátor športových podujatí.
Ako aktívny atlét bola jeho disciplína beh: šprint aj beh na diaľku. Pôsobil v športovom klube Slovan Bratislava.
Na jeseň 1971 bol ako prvý tajomník súčasťou zakladajúceho výboru atletického oddielu Interu Bratislava. Následne pôsobil na viacerých funkcionárskych pozíciách. Spoluorganizoval atletické preteky Pravda-Televízia-Slovnaft (známe ako P-T-S), ktoré sa stali súčasťou IAAF Grand Prix. Neskôr organizoval aj rôzne ďalšie podujatia a preteky: „Zo školských lavíc do atletickej haly Elán“, halové preteky talentov Vyšehradskej štvorky, Mládežnícka atletika – brána k olympiáde.
V roku 2018 sa stal členom Siene slávy slovenskej atletiky.

</doc>
<doc id="681088" url="https://sk.wikipedia.org/wiki?curid=681088" title="Grúň (vrch v Poľane)">
Grúň (vrch v Poľane)

Grúň () je vrch v pohorí Poľana. Leží nad osadou Kyslinky, približne severne od mesta Detva. Je súčasťou Chránenej krajinnej oblasti Poľana.
Poloha.
Nachádza sa v strednej časti pohoria, v geomorfologickom podcelku Vysoká Poľana a časti Kyslinky. Vrch leží v Banskobystrickom kraji, v okrese Banská Bystrica a v katastrálnom území obce Hrochoť. Najbližším sídlom je juhozápadne situovaná osada Kyslinky, južným smerom leží Detva, juhovýchodne Hriňová a západne obec Hrochoť. 
Opis.
Grúň leží v kaldere bývalého stratovulkánu, obkolesený vysokým hrebeňom. Západným smerom susedí Žiarec () a Bukovina (), severným Ľubietovská Bukovina () a Hájny grúň (), východným Brusniansky grúň () a Kopce () a južným Šafraníčka (), Predná Poľana () a Drábovka (). Masív patrí do povodia Hrona, resp. jeho čiastkového povodia rieky Slatina, kde vodu z celej oblasti odvádza Hučava. Na vrchol nevedie značená turistická trasa. 
Výhľady.
Súvislý, čiastočne po ťažbe omladený porast vrcholovej časti umožňuje len veľmi obmedzený rozhľad. Z lokalít s nízkou a riedkou vegetáciou sú viditeľné najmä okolité vrchy Poľany, vzácne sú viditeľné vrcholy susedného Javoria.
Prístup.
Vrchol je prístupný neznačenými chodníkmi z okolia, no južným a východným úpätím vedie zelený chodník z osady Kyslinky do sedla Jasenová.

</doc>
<doc id="681089" url="https://sk.wikipedia.org/wiki?curid=681089" title="RB Leipzig">
RB Leipzig

RB Leipzig je nemecký futbalový klub z Lipska, ktorý pôsobí v 1. Bundeslige (od sezóny 2016/17). Klub bol založený 19. mája 2009 ako štvrtý klub dotovaný firmou Red Bull GmbH (po rakúskom Red Bull Salzburg, americkom New York Red Bulls a brazílskom Red Bull Brasil). Svoje domáce zápasy hrajú na štadióne Red Bull Arena s kapacitou 42 959 miest.
V prvých piatich sezónach v Bundeslige Lipsko neskončilo horšie ako na šiestom mieste a hneď v prvej sezóne skončili na druhom mieste za Bayernom Mníchov. Vo vyraďovacej fáze Ligy majstrov v sezóne 2019/20 sa Lipsko dostalo až do semifinále kde napokon podľahlo PSG.
História.
V premiérovej sezóne 2009/10 Lipsko začínalo v piatej nemeckej lige (Oberliga Nordost Süd). Ligu vyhralo a s viac než dvadsaťbodovým náskokom postúpilo o ligu vyššie. V 2. Bundeslige sa prvýkrát predstavili v sezóne 2014/15 kde ich doviedol tréner Alexander Zorniger. V sezóne 2015/16 sa Lipsku podarilo postúpiť do Bundesligy a stali sa iba piatym tímom z bývalej NDR, ktorý sa zúčastní v najvyššej nemeckej súťaži (pred ním to dokázali Dynamo Dresden, Hansa Rostock, VfB Leipzig a Energie Cottbus). V prvej sezóne v Bundeslige predvádzalo Lipsko výborné výsledky, v prvých trinástich zápasoch nenašlo premožiteľa čo sa žiadnemu bundesligovému nováčikovi predtým nepodarilo. Lipsko sa umiestnilo na druhom mieste a kvalifikovalo sa do skupinovej fázy Ligy majstrov.
V sezóne 2019/20 sa Lipsko pod vedením trénera Juliana Nagelsmanna dostalo až do semifinále Ligy majstrov. V sezóne 2020/21 sa dostalo do finále nemeckého pohára kde napokon prehrali s Borussiou Dortmund.
Káder mužstvá.
Súčasná zostava: 
 
Lipsko v európskych pohároch.
Poznámky
1 Spartak Moskva bol vylúčený z európskych súťaži pre Ruskú invázia na Ukrajinu.

</doc>
<doc id="681090" url="https://sk.wikipedia.org/wiki?curid=681090" title="Uhliar">
Uhliar

Uhliar je potok v regióne Spiš na území obce Spišské Vlachy v okrese Spišská Nová Ves v Košickom kraji. Nachádza sa v geomorfologickom celku Volovské vrchy, v geomorfologickom podcelku Hnilecké vrchy. Je ľavostranným prítokom Hornádu a má dĺžku . Je vodným tokom V. rádu.
Prameň.
Pramení v v lesnom extraviláne na obecnej hranici medzi obcami Spišské Vlachy a Kolinovce na juhovýchodnom svahu vrchu "Četková" s , v južnej časti územia obce Kolinovce.
Opis toku.
Od prameňa tečie sledujúc obecnú hranicu severným smerom lesným i poľnohospodárskym extravilánom, veľkým oblúkom sa stáča do severovýchodného smeru, opúšťa obecnú hranicu a vteká do územia obce Kolinovce, v podteká železnicu zo Žiliny do Košíc, v ústi do Hornádu ako jeho ľavostranný prítok. "Uhliar" nemá významnejšie prítoky.
Pôvod názvu.
Motivantom názvu vodného toku "Uhliar" na území obcí Spišské Vlachy a Kolinovce v období pomenovacieho procesu bola aktivita spájaná s produkciou drevného uhlia. Podstatným menom "uhliar" bol označovaný odborník zaoberajúci sa touto činnosťou. Jednoslovný názov profesie bol prenesený na vodný tok v podobe "Uhliar" s významom lokalita sústredenej aktivity uhliarov využívaná na tvorbu drevného uhlia. Produkcia drevného uhlia ako "jedného z produktov rozkladu dreva za vysokých teplôt bez prístupu alebo s obmedzeným prístupom vzduchu" mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach. Toponymum "Uhliar" bolo použité vo funkcii jednoslovného hydronyma ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Uhliar" bol štandardizovaný v roku 1992. V priestore slovenskej hydronymie potokov hydronymum "Uhliar" je jedinečným hydronymom (apríl 2022); nenesie so sebou nebezpečenstvo homonymie.

</doc>
<doc id="681091" url="https://sk.wikipedia.org/wiki?curid=681091" title="Šafraníčka (vrch v Poľane)">
Šafraníčka (vrch v Poľane)

Šafraníčka () je vrch v pohorí Poľana. Leží nad osadou Kyslinky, približne severne od mesta Detva. Je súčasťou Chránenej krajinnej oblasti Poľana.
Poloha.
Nachádza sa v strednej časti pohoria, v geomorfologickom podcelku Vysoká Poľana a časti Kyslinky. Vrch leží v Banskobystrickom kraji, v okrese Zvolen a v katastrálnom území obce Očová. Najbližším sídlom je na západnom úpätí situovaná osada Kyslinky, južným smerom leží Detva a Hriňová. 
Opis.
Šafraníčka leží obkolesená vysokým hrebeňom v kaldere bývalého stratovulkánu. Západným smerom susedí Želobudzská skalka (), Žiarec () a Bukovina (), severným Grúň (), Ľubietovská Bukovina () a Hájny grúň (), severovýchodným Brusniansky grúň (), východným Kopce (), juhovýchodným dominantná Poľana () a južným Predná Poľana () a Drábovka (). Masív odvodňujú prítoky Hučavy do rieky Slatina v povodí Hrona. Na vrchol nevedie značená turistická trasa. 
Výhľady.
Na vrchole súvislý, no v okolí po ťažbe viac nesúvislý lesný porast umožňuje obmedzený rozhľad. Z lokalít s nízkou a riedkou vegetáciou sú viditeľné najmä okolité vrchy Poľany, ojedinele možno vidieť malú časť Vtáčnika a Kremnických vrchov.
Prístup.
Vrchol je prístupný neznačenými chodníkmi z okolia, no južne vedie z osady Kyslinky cez rázc. Zálomská do sedla Priehybina modrý chodník. Z údolia Hučavy vedie východným úbočím do sedla Príslopy lesná cesta.

</doc>
<doc id="681097" url="https://sk.wikipedia.org/wiki?curid=681097" title="Giulia Anna Masina">
Giulia Anna Masina



</doc>
<doc id="681098" url="https://sk.wikipedia.org/wiki?curid=681098" title="Giulia Anna Masinová">
Giulia Anna Masinová



</doc>
<doc id="681100" url="https://sk.wikipedia.org/wiki?curid=681100" title="EFL Cup">
EFL Cup

EFL Cup (historicky a hovorovo označovaný ako League Cup, slov. "Ligový pohár", v súčasnosti zo sponzorských dôvodov známy ako Carabao Cup) je anglický futbalový pohár založený v roku 1960 a riadený ligovou asociáciou pre tímy z prvých štyroch najvyšších líg v Anglicku, ktoré asociácia spravuje. Najúspešnejším tímom je Liverpool FC s desiatimi víťazstvami. Popri Ligovom pohári sa hrá v Anglicku aj najstarší turnaj na svete FA Cup, ktorú riadi anglická futbalová asociácia a je otvorená aj pre tímy z nižších súťaží. 
Aktuálnym držiteľom titulu je Newcastle United, ktorý vo finále v sezóne 2024/2025 porazil Liverpool FC 2:1 a vyhral svoj prvý titul v tejto súťaži.
História.
Prvýkrát sa pohár konal v sezóne 1960/1961 pod názvom Football League Cup. Pohár je jedným z troch najvyšších domácich futbalových súťaží v Anglicku spoločne s Premier League a FA Cup hoci má oveľa nižšiu prestíž. Pohár sa končí vo februári, zatiaľ čo zvyšné dva poháre až v máji. Liga ho zaviedla ako reakciu na rastúcu popularitu európskeho futbalu a tiež na výkon moci nad FA. Liga taktiež využila zavedenie reflektorov na štadiónoch, čo umožnilo hranie zápasov vo večerných hodinách a v strede týždňa. Po premenovaní Football League na English Football League v roku 2016 bol pohár od sezóny 2016/2017 premenovaný na EFL Cup. 
Status.
Hoci je EFL Cup jednou zo štyroch domácich trofejí, ktoré môžu anglické ligové tímy vyhrať, má oveľa nižšiu prestíž ako zisk ligového titulu alebo FA Cupu. Víťaz EFL Cupu získava odmenu 100 000 libier (udeľovanú Futbalovou asociáciou - FA) a finalista obdrží 50 000 libier, čo sa považuje za relatívne bezvýznamné pre tímy najvyššej súťaže, v porovnaní s napríklad výhrou 2 miliónov libier v FA Cupe. Niektoré veľké kluby opakovane postavili na zápasy v tomto pohári slabšiu zostavu, čím sa zvyšuje pravdepodobnosť vypadnutia veľkých klubov. Mnohé tímy v Premier League, najmä Arsenal a Manchester United, využívajú súťaž na to, aby poskytli mladým hráčom cenné skúsenosti z veľkých zápasov. Z týchto dôvodov tento pohár dostal neslávnu prezývku a to "Mickey Mouse Cup“. V roku 2010 Sir Alex Ferguson opísal tento pohár ako „trofej, ktorá stojí za výhru“ v reakcii na tvrdenia Arsèna Wengera, že víťazstvo v Ligovom pohári neukončilo jeho trofejové suchoty.
Po období úpadku, keď bola budúcnosť súťaže pravidelne spochybňovaná, došlo v posledných rokoch k oživeniu úcty k tomuto poháru, keďže v súťaži opäť dominovali väčšie kluby Premier League a rozvojový charakter súťaže sa začal meniť. Giganti Premier League Manchester City (6), Manchester United (6), Liverpool (5) a Chelsea (3) vyhrali 20 ročníkov turnaja v rokoch 2000 až 2024.
Formát.
Ligový pohár je otvorený pre všetkých 92 členov Premier League a Anglickej futbalovej ligy a je rozdelený do siedmich kôl organizovaných tak, aby do tretieho kola zostalo 32 tímov (s výnimkou súťaže 1961–62). Lepšie kluby a kluby, ktoré hrajú v pohárovej Európe vstupujú do súťaže až v treťom kole.
Zápasy vo všetkých kolách sa hrajú na jeden zápas, okrem semifinále, ktoré sa od začiatku súťaže hrá na dva zápasy V semifinále, kde sa hrá na dva zápasy, sa pravidlo o góloch pre hostí uplatňovalo až po predĺžení. Od roku 2018 do 2019 bolo predĺženie zrušené pre všetky kolá okrem finále a pravidlo o góle pre hostí bolo zrušené pre semifinále, pričom nerozhodný výsledok viedol priamo k penaltovému rozstrelu.
Víťaz pohára sa taktiež kvalifikuje do európskeho futbalu. V sezóne 1972/1973 až do sezóny 2019/2020 sa víťaz kvalifikoval do Európskej lige UEFA, a počnúc sezónou 2020/2021 sa víťaz kvalifikuje do Európskej konferenčnej ligy UEFA. Ak sa víťaz na konci sezóny kvalifikuje do Európy aj iným spôsobom, toto miesto sa presunie do najvyššie umiestneného tímu Premier League, ktorý sa ešte nekvalifikoval do európskej súťaže.
Finále sa hrá na jeden zápas na neutrálnej pôde na štadióne Wembley.
Trofej.
Víťaz súťaže získa Pohár EFL. Existovali tri dizajny tejto trofeje – jej súčasný a zároveň pôvodný je urna s tromi rukoväťami v gruzínskom štýle so samostatným podstavcom, ktorý bol pridaný neskôr. Pohár bol navrhnutý a vyrobený spoločnosťou Mappin &amp; Webb. Váži 2,97 kg a rozmery sú 27 cm x 20,5 cm. Jeho hodnota sa odhaduje na 20 000 £. Používal sa až do sezóny 1980/1981 a potom sa opäť začal používať od sezóny 1990/1991. Dôvodom prerušenia používania tejto trofeje bol príchod sponzora súťaže – Milk Marketing Board, ktorý sa rozhodol udeľovať svoju vlastnú trofej v medzi rokmi 1981 až 1986. Ďalší sponzor, Littlewoods, sa tiež rozhodol udeľovať svoju vlastnú trofej v sezónach 1986/1987 až 1989/1990. Neskorší sponzori začali opäť používať originálnu trofej.
Sponzorstvo.
Od roku 1981 až do súčasnosti (okrem rokov 20162017) sa EFL Cup premenovával podľa hlavného sponzora a počas rokov mal nasledovné názvy:

</doc>
<doc id="681102" url="https://sk.wikipedia.org/wiki?curid=681102" title="Gruzínske národné futbalové mužstvo">
Gruzínske národné futbalové mužstvo

Gruzínske národné futbalové mužstvo reprezentuje Gruzínsko na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA. Gruzínsko sa nikdy nekvalifikovalo na svetový ani európsky šampionát. V Lige národov sa nachádzajú v C-divízii.

</doc>
<doc id="681107" url="https://sk.wikipedia.org/wiki?curid=681107" title="Recyklácia skla">
Recyklácia skla

Recyklácia skla je špecializovaný technologický proces, ktorým sa už najmenej raz vyrobené a použité sklo vracia späť do výroby skla alebo do výroby iných materiálov, ktoré možno vyrobiť zo skla. Sklo je možné recyklovať donekonečna, pretože tavením nestráca svoje vlastnosti. Niektoré sklenené obaly sú vratné a je ich možné znovu naplniť až 50-krát.
Výroba skla.
Základnou surovinou na výrobu skla je roztavený kremeň. Výroba skla spočíva v úprave črepov zo zberu a v pridaní surovín, akým je piesok, uhličitan sodný, vápenec a niektoré farbiace suroviny. Do špeciálnych druhov skla sa pridávajú rôzne prímesi, najmä oxidy (cínu, bóru, antimónu, arzénu alebo medi), ktoré menia fyzikálne vlastnosti skla. Tieto špeciálne druhy, však pre svoje prídavky nie sú vhodné na následnú recykláciu, recyklovať sa dá iba bežné kremenné sklo s prísadou oxidu sodno-vápenatého. Z toho vznikne zmes (sklársky kmeň), ktorá sa dávkuje do taviacej pece. V taviacej peci pri teplote okolo 1 600°C vzniká tavenina, ktorá po tepelnej úprave smeruje do tvarovacieho stroja. V tomto zariadení sa výrobky, najmä sklenené fľaše, vyfukujú a tvarujú. Následne výrobky prechádzajú ochladením a kontrolou kvality.
Triedenie skla.
Vytriedené sklo sa spracováva priamo v sklárňach a je nutné, aby malo presné vlastnosti (ako napr. veľkosť, farba či obsah prímesí). Pri samotnom triedení sa väčšinou rozlišuje farba skla (triedi sa biele a farebné sklo). Sklo ide po vytriedení na triediacu linku, kde sa oddeľujú časti, ktoré do triedeného skla nepatria. Triedi sa podľa farieb a následne ide do zariadenia, v ktorom sa bez ľudskej práce vyrába potrebná surovina pre konkrétne výrobky.
Kontajner na triedenie skla.
Čím ďalej, tým viac je praktizovaný oddelený zber číreho a farebného skla. Najčastejšie sa používa delený kontajner, kde je jedna polovica pre číre a druhá pre farebné sklo. Číre sklo (biely kontajner): iba číre fľaše, poháre a iné číre sklo bez sfarbenia. Farebné sklo (zelený kontajner): hnedé, zelené, šedé, modré fľaše, fľaštičky od liekov, tabuľové sklo (aj číre kvôli jeho chemickému zloženiu), biele (mliečne) sklo. Pokiaľ je iba jeden kontajner na sklo tak sa nerozlišuje na číre a farebné sklo ale všetko patrí do jedného kontajnera.
Recyklačné symboly pre triedenie skla.
Podľa prímesí, ktoré sa pridávajú k základným zložkám skla a menia jeho vlastnosti, sa rozlišujú jednotlivé druhy skla, spôsob jeho recyklovania a tiež druh výrobku, ktorý sa z neho opätovne vyrobí. Recyklačné symboly skla, ktoré sa používajú na obaloch, resp. priamo na sklených výrobkoch:
Úprava črepov.
Sklenené úlomky sa triedia podľa farby, zloženia skla, typu znečistenia. Črepy sa drvia, zbavujú nečistôt a hlavne sa oddeľujú kovové, kamenné a keramické častice. Takto pripravená drvina sa potom dodáva spracovateľovi, ktorá sa ďalej spracováva.

</doc>
<doc id="681112" url="https://sk.wikipedia.org/wiki?curid=681112" title="Železničná zastávka Zvolen mesto">
Železničná zastávka Zvolen mesto

Železničná zastávka Zvolen mesto (hovorovo aj malá stanica) je železničná zastávka v meste Zvolen, v mestskej časti Centrum. Zastávkou prechádza jednokoľajná trať Zvolen – Vrútky (170). Zastavujú tu osobné vlaky smerujúce do Zvolena a rýchliky do Bratislavy (smer Zvolen osobná stanica), Ostravy-Svinova a Žiliny (smer Banská Bystrica).
Trať prechádzajúca zastávkou je elektrifikovaná sústavou 25 kV 50 Hz. Elektrifikácia prebehla od novembra 2004 do marca 2007.
Poloha.
Stanica Zvolen mesto sa nachádza v blízkosti centra mesta, od ulice Pavla Országha Hviezdoslava, v blízkosti budovy Robotníckeho domu vo Zvolene.
Spojenie.
Na stanicu Zvolen mesto sú napojené tri ďalšie železničné stanice:

</doc>
<doc id="681114" url="https://sk.wikipedia.org/wiki?curid=681114" title="Ľadový hokej na Zimných olympijských hrách 2018 – Ženský turnaj">
Ľadový hokej na Zimných olympijských hrách 2018 – Ženský turnaj

Turnaj žien v ľadovom hokeji v rámci XXIII. ZOH sa konal počas hier v Pchjongčchangu. Ženská časť sa hrala od 10. do 22. februára 2018. Miestom konania turnaja boli Kwandong Hockey Centre a Gangneung Hockey Centre v meste Kangnung.
Kvalifikácia.
Priamo na turnaj postúpilo päť najvyššie postavených tímov podľa rebríčka Medzinárodnej hokejovej federácie (IIHF): , , , (na turnaji hralo pod názvom Olympijskí športovci z Ruska – OAR) a , plus domáci zjednotený . Z kvalifikačných turnajov si postup vybojovali a .
Formát turnaja.
Najlepšie štyri tímy podľa rebríčka IIHF (USA, Kanada, Fínsko, OAR) hrajú v základnej časti v skupine A, ostatné tímy hrajú v skupine B. Prvé dva tímy zo skupiny A postupujú priamo do semifinále. Vo štvrťfinále nastúpi 3. tím zo skupiny A proti 2. tímu zo skupiny B a 4. tím zo skupiny A bude hrať proti víťazovi skupiny B. Víťazi štvrťfinálových zápasov postúpia do semifinále, zatiaľ čo dvaja porazení štvrťfinalisti a najhoršie dva tímy zo skupiny B budú hrať play-off o 5.–8. miesto.

</doc>
<doc id="681117" url="https://sk.wikipedia.org/wiki?curid=681117" title="Železničná stanica Zvolen nákladná stanica">
Železničná stanica Zvolen nákladná stanica

Železničná stanica Zvolen nákladná stanica je železničná stanica v meste Zvolen.
Názov.
Keďže v meste Zvolen pôvodne nákladná stanica slúžila ako hlavná stanica mesta, po vybudovaní novej začala slúžiť primárne pre potreby nákladnej železničnej dopravy, čomu bol uspôsobený aj jej názov na "Zvolen – nákladná stanica". Nová stanica sa, so zámerom odlíšiť stanicu, pomenovala "Zvolen osobná stanica".
História.
Začiatkom 60. rokov 19. storočia začala spotreba uhlia v Uhorsku výrazne rásť. V máji 1861 bola založená Svätoštefanská uhoľná spoločnosť, ktorá sa snažila ťažiť uhoľné zásoby šalgotarjanského uhoľného poľa. Na zabezpečenie dopravy vyťaženého uhlia z tohto revíru rozhodlo valné zhromaždenie tejto spoločnosti v roku 1861 o výstavbe železnice Lučenec – Fiľakovo – Salgótarián – Pázstó – Hatvan – Aszód – Isaszeg – Pešť a požiadalo o koncesiu na túto železnicu. 19. januára 1863 bola novovzniknutej Pešťsko-lučenecko-banskobystrickej železničnej a uhoľnej spoločnosti Satoštofan udelená koncesia, ktorá spolok zaväzovala do roku 1866 postaviť železnicu v úseku Pešť – Lučenec a pokračovať v trati v r. Úsek Lučenec – Banská Bystrica do roku 1870.
Pretože mala súkromná spoločnosť problémy so získaním kapitálu a financovaním stavby, v roku 1868 firmu odkúpil štát a trať premenovala na Uhorskú severnú železnicu a zintenzívnila sa výstavba železnice na území dnešného Slovenska. Zároveň sa rozhodlo o vybudovaní prepojenia tejto trate s rozostavanou Košicko-bohumínskou železnicou na trase Zvolen – Hronská Dúbrava – Kremnica – Vrútky. Úsek Salgótarián – Fiľakovo – Lučenec bol odovzdaný do prevádzky 4. mája 1871, Zvolen bol uvedený do prevádzky o mesiac neskôr – 18. júna 1871, kedy bol uvedený do prevádzky úsek Lučenec – Zvolen. Dôležitý dopravný uzol bol predurčený na výstavbu železničného depa, ktoré poskytlo zázemie pre techniku. Zvolen sa stal dôležitým železničným uzlom a dôležitým priemyselným centrom.
Riaditeľstvo MÁV v apríli 1897 prišlo s projektom prestavby stanice vo Zvolene. Po zložitých rokovaniach, keď ministerstvo dopravy nebolo spokojné s navrhovanými projektami prišlo nakoniec v auguste 1897 k dohode a minister schválil rekonštrukciu stanice. Okrem prestavby koľajiska projekt rekonštrukcie zahŕňal aj prestavbu obslužných a prevádzkových objektov. Počas rekonštrukcie stanice prišlo v roku 1909 aj k postaveniu lávky pre chodcov ponad koľaje, aby pracovníci dielní neprechádzali cez koľaje.
Súčasná osobná stanica sa začala budovať v roku 1952 na mieste pôvodnej zastávky Zvolen - Hrad. Práce na novej osobnej stanici boli ukončené v roku 1963, pričom do prevádzky bola uvedená už počas výstavby (r.1959), čím sa výrazne odbremenila pôvodná hlavná železničná stanica vo Zvolene.
Kategórie vlakov.
Osobná doprava.
Na stanici zastavujú vlaky týchto vnútroštátnych kategórii:
Iné typy.
Iné typy vlakov, ktoré dnes prechádzajú stanicou sú:
Spojenie.
Na stanicu Zvolen nákladná stanica sú napojené tri ďalšie železničné stanice:

</doc>
<doc id="681123" url="https://sk.wikipedia.org/wiki?curid=681123" title="Praslička močiarna">
Praslička močiarna

Praslička močiarna () je jedovatá vytrvalá rastlina z čeľade prasličkovité. Má podobné taxonomické znaky s liečivou prasličkou roľnou, preto sa často pri zbere zamieňajú. Najdôležitejším rozlišovacím znakom sú prvé články, ktoré sa nachádzajú na postranných vetvičkách. Pri prasličke roľnej sú vždy dlhšie ako pošva, ktorá vyrastá na hlavnej stonke. Pri prasličke močiarnej je to naopak.
Opis.
Pre druh je typická 20 vysoká a 1 hrubá, článkovaná byľ svetlozelenej farby, na ktorej sa nachádza 610 brázd. Na jej vrchole vyrastá tupý výtrusnicový klas, ktorý je charakteristický dĺžkou 1. Zo stonky zvyčajne vyrastajú jednoduché konáre s 56 rebrami, na ktorých koncoch vo výnimočných prípadoch vyrastajú výtrusnicové klasy. Ako u ostatných prasličiek sa v každom uzle nachádza pošva, čo sú bočne zrastené a praslenovite usporiadané listy. Príslušná pošva byle je dlhšia ako internódium. Dlhé pošvy sú príznačné tmavohnedou až čiernou farbou a dosahujú dĺžku až . Majú lievikovitý tvar a zuby, ktoré dosahujú asi tretinu dĺžky prsteňa pošvy. Na okraji pošvy sa nachádza biela blanitá obruba.
Ploidia druhu je 2n = 216.
Výskyt.
Rastline vyhovujú vlhké a močaristé substráty, preto sa vyskytuje na mokrých lúkach, rašeliniskách, brehoch rybníkov a potokov. Väčšinou rastie na kyslejšej pôde.
Rastie v Európe, Ázii a Severnej Amerike, roztrúsene sa vyskytuje aj na Slovensku. Rastlina sa vyskytuje v nížinách a pahorkotinách, zriedkavo vo vyššej nadmorskej výšky až do Na niektorých miestach tvorí tento druh kolónie.
Toxické účinky.
Otravy sa vyskytujú najmä pri koňoch a hovädzom dobytku, prejavuje sa hnačkou, stratou hmotnosti, svalovou paralýzou, v akútnych prípadoch boli opísané aj smrteľné prípady. V minulosti ľudia verili, že otravu spôsobuje najmä alkaloid palustrín, ale v súčasnosti sa predpokladá, že otravu môže zapríčiňovať enzým, ktorý vyvoláva nedostatok vitamínu B. Ak sa otrava zachytí včas, je možné ju odstrániť a po vhodnej liečbe možno očakávať úplné uzdravenie. Pri liečbe sa často používa vitamín tiamín. Najlepšou prevenciou pred otravou zvierat je zabezpečiť, aby sa tento druh nenachádzal v sene.

</doc>
<doc id="681124" url="https://sk.wikipedia.org/wiki?curid=681124" title="Kotryna Teterevkova">
Kotryna Teterevkova



</doc>
<doc id="681127" url="https://sk.wikipedia.org/wiki?curid=681127" title="Skládka odpadov">
Skládka odpadov

Skládka odpadov je miesto so zariadením na zneškodňovanie odpadu, kde sa odpad trvalo ukladá na povrchu zeme alebo do zeme. Taktiež je definovaná ako inžinierska stavba, alebo stavba s environmentálnym určením, ktorá minimalizuje negatívny vplyv uloženého odpadu na životné prostredie.
Skládky odpadov zvyčajne vznikajú na mieste opustených, alebo už nevyužívaných lomov, baní a jám. Pri výbere vhodnej lokality sa berú do úvahy viaceré kritériá, a to ochrana prírody, krajiny, podzemných vôd a kultúrneho dedičstva v oblasti geologické, hydrologické, hydrogeologické a inžiniersko-geologické podmienky a iné. Ide o najvyužívanejšiu metódu zbavovania sa odpadu.
V roku 2020 bolo na Slovensku funkčných 111 legálnych a viac ako tisíc nelegálnych skládok.
Príjmy z poplatkov.
V roku 2022 by sa mal príjem z poplatkov za uloženie odpadu, ktorý nie je nebezpečný na skládku, znížiť z 5 eur za jednu tonu na 4 eurá za jednu tonu. Výška príjmov z poplatkov za uloženie odpadov na skládku na nebezpečný odpad sa mení z 33 eur za tonu na 30 eur za tonu. Cieľom je podporiť triedený zber a zvýšiť mieru recyklácie.

</doc>
<doc id="681128" url="https://sk.wikipedia.org/wiki?curid=681128" title="Captain Marvel (film)">
Captain Marvel (film)

Captain Marvel je americký akčný film z roku 2019 od režisérskej dvojice Anny Bodenovej a Ryana Flecka, natočený na motívy komiksov od vydavateľstva Marvel Comics o superhrdinke Captain Marvel. V hlavnej úlohe Captain Marvel sa predstavila Brie Larsonová. Jedná sa o dvadsiaty prvý film filmovej série Marvel Cinematic Universe.
Americká kinodistribúcia sa začala 8. marca 2019, po tom, čo mala premiéru v slovenských kinách o deň skôr.
Obsadenie.
V cameo úlohe sa objavil Stan Lee ako cestujúci, rovnako ako v potitulkovej scéne Chris Evans ako Steve Rogers / Kapitán Amerika, Scarlett Johansson ako Nataša Romanovová / Black Widow, Don Cheadle ako James Rhodes / War Machine a Mark Ruffalo ako Bruce Banner / Hulk.

</doc>
<doc id="681129" url="https://sk.wikipedia.org/wiki?curid=681129" title="Manóza-6-fosfát">
Manóza-6-fosfát

Manóza-6-fosfát (M6P) je monosacharid so šiestimi atómami uhlíka, ktorý má na sebe naviazanú fosfátovú skupinu. Táto molekula je rozpoznávaná a viazaná lektínmi imunitného systému. M6P vzniká pôsobením hexokinázy na manózu a mení sa na fruktóza-6-fosfát pôsobením enzýmu manózafosfátizomerázy.
Bunková signalizácia.
M6P je dôležitý cieľový signál pre prekurzorové proteíny kyslých hydroláz, ktoré sú určené na presun do lyzozómu. Tieto proteíny sa „označia“ molekulou M6P v "cis"-Golgiho aparáte. Konkrétne ide o reakciu, ktorej sa účastní uridíndifosfát (UDP) a "N"-acetylglukózamín - tie sú substrátom pre "N"-acetylglukózamín-1-fosfáttransferázu, ktorá katalyzuje "N"-naviazanú glykozyláciu asparagínových reziduí, počas ktorej sa M6P prenáša na tieto reziduá. Keď sú tieto proteíny označené pomocou M6P, presúvajú sa do "trans"-Golgiho aparátu, kde sa rozpoznáva M6P skupina pomocou manóza-6-fosfátového receptoru (MPR) pri pH 6,5-6,7.
Lyzozomálne proteíny označené pomocou M6P sú presúvané do neskorých endozómov pomocou vezikulárneho transportu. Enzýmová substitučná terapia (ERT) niektorých porúch lyzozómov závisí na tejto dráhe, aby efektívne nasmerovala syntetické enzýmy do lyzozómu, kde môžu metabolizovať svoje substráty. M6P, ktoré sa viaže na receptor, sa z neho disociuje, pretože pH neskorých endozómov sa môže pohybovať okolo hodnoty 6,0. Po uvoľnení sa enzýmy presúvajú na ich určené miesto do lyzozómov. MPR sú pohltené do vezikúl, ktoré sa oddeľujú od neskorého endozómu a vracajú sa trans-Goligho aparátu. Týmto spôsobom dochádza k ich recyklácii.

</doc>
<doc id="681130" url="https://sk.wikipedia.org/wiki?curid=681130" title="Equisetum palustre">
Equisetum palustre



</doc>
<doc id="681131" url="https://sk.wikipedia.org/wiki?curid=681131" title="Phellodendron amurense">
Phellodendron amurense



</doc>
<doc id="681132" url="https://sk.wikipedia.org/wiki?curid=681132" title="Fruktóza-6-fosfát">
Fruktóza-6-fosfát

Fruktóza-6-fosfát (F6P) je derivát fruktózy, ktorý bol fosforylovaný na hydroxylovej skupine na uhlíku C6. Je to jeden z mnohých možných fruktózafosfátov. Jej β--forma je v bunkách veľmi bežná. Veľká väčšina glukózy sa po vstupe do bunky premieňa na fruktóza-6-fosfát. Po presune fruktózy do bunky sa fruktóza premieňa hlavne na fruktóza-1-fosfát pomocou fruktokinázy.
História.
Carl Neuberg v roku 1918 objavil túto látku ako vedľajší produkt miernej kyslej hydrolýzy fruktóza-2,6-bisfosfátu. Neskôr bol tento produkt identifikovaný ako F6P.
V glykolýze.
Fruktóza-6-fosfát sa účastní začiatku metabolickej dráhy známej ako glykolýza. Vzniká izomerizáciou glukóza-6-fosfátu pomocou fosfoglukoizomerázy:
Následne sa F6P premieňa na fruktóza-1,6-bisfosfát pôsobením fosfofruktokinázy. V opačnom smere reakciu katalyzuje fruktózabisfosfatáza:
V metabolizme manózy.
Fruktóza-6-fosfát vystupuje i v metabolizme manózy. Manóza je po presune do bunky fosforylovaná hexokinázou, čím vzniká manóza-6-fosfát. Ten sa následne premieňa na fruktóza-6-fosfát pôsobením fosfomanózaizomerázy. Táto premena umožňuje manóze vstúpiť do metabolizmu sacharidov a do glykolýzy, pomocou ktorej sa z nej dá získať energia.

</doc>
<doc id="681133" url="https://sk.wikipedia.org/wiki?curid=681133" title="Progresívna daň">
Progresívna daň

Progresívna daň je typ dane, pri ktorej daňový poplatník s vyšším príjmom podlieha vyššiemu percentu zdanenia. V praxi sa využívajú takzvané „tax brackets“ čo znamená, že každá menová jednotka príjmu nad touto hranicou bude zdanená príslušným, teda i vyšším, percentom. Väčšiemu daňovému zaťaženiu podliehajú jednotlivci s vyšším príjmom, a teda dochádza k prerozdeľovaniu bohatstva v spoločnosti. Vyššie daňové zaťaženie alebo bremeno v tomto prípade znášajú bohatší jednotlivci.
Ekonomické dôsledky.
Pozitívne.
Zníženie platovej nerovnosti.
Zavedenie progresívnej dane spôsobí zníženie disponibilného príjmu pre subjekty s vyšším príjmom a naopak jeho zvýšenie pre subjekty s nižšími príjmami. Týmto zmenší rozdiely v príjmoch medzi spomenutými skupinami a zmenší nerovnosť. Prostriedky získané od bohatších skupín tak miesto nadbytočnej spotreby môžu byť využité efektívnejšie, napríklad na pomoc chudobnejším. Navyše, nižšie príjmové skupiny minú väčšinu svojho príjmu, ak nie celý, na základné životné potreby, zatiaľ čo bohatšie vrstvy si môžu dovoliť šetriť omnoho vyššie čiastky, keďže na základné životné potreby využijú iba časť svojich príjmov. Marginálny úžitok každého ďalšieho eura je preto omnoho väčší pri nižšie príjmových jednotlivcoch, ktorým i malá čiastka môže výrazne zlepšiť finančnú situáciu, zatiaľ čo životný štandard bohatších ľudí sa ani po zaplatení vyššej dane príliš nezmení.
Vyššie príjmy štátu.
Progresívne daňové zaťaženie implikuje vyššie zisky pre štát z výberu daní. Vyššie percento daňového zaťaženia vyššie príjmových skupín zvýši množstvo peňažných prostriedkov vyzbierané na daniach viac ako rovnaké daňové zaťaženie všetkých subjektov. Toto tvrdenie platí za predpokladu, že sa nachádzame naľavo of Lafferovho bodu na Lafferovej krivke, a teda pri zvýšení daňovej sadzby sa daňový príjem štátu nezníži.
Negatívne.
Daňové úniky.
Tento typ dane podnecuje daňové úniky, či snahy nachádzať medzery v zákone z dôvodu zníženia svojej daňovej povinnosti. Vysoko príjmové subjekty budú menej ochotné platiť vyššie percento na daniach a môžu sa pokúšať zapierať svoje príjmy, presunúť svoju rezidenciu do daňových rajov alebo inak obchádzať zákony a platenie daní.
Vyššie administratívne náklady.
Implementácia a udržiavanie progresívneho zdaňovania vyžaduje viac finančných prostriedkov ako pri rovnej daňovej sadzbe. Na základe odhadov IRS zaplatia Spojené štáty ročne približne 200 miliárd dolárov za implementáciu tohto systému. Oponenti tvrdia, že tieto prostriedky mohli byť využité lepšie, napríklad na pomoc chudobnejším.
Demotivačný faktor.
Ľudia s vyššími príjmami majú menšiu motiváciu hľadať si lepšie platenú prácu, či pracovať viac hodín, pretože by následne podliehali vyššiemu percentu zdanenia. Na dôvažok ľudia s nižšími príjmami nie sú motivovaní vzdelávať sa a zlepšovať svoje zručnosti, aby si zlepšili svoju pozíciu na trhu práce.
História.
V 90. rokoch 19. storočia v období neoklasicizmu boli zavedené progresívne daňové sadzby, ktoré zohľadňovali finančné pomery jednotlivcov. Využívali sa taktiež rôzne daňové úľavy a oslobodenia. V tomto období pramení poznanie, že daňové bremeno môže prevyšovať úžitok z daní vyzbieraných a to najmä pri jednotlivcoch s nižším dôchodkom. Analyzoval sa i daňový presun a dopad daní. Medzi významné osobnosti tohto obdobia patria napríklad Arshall, Pareto či Pigou.
V období Keynesiánstva – Keynes poukazoval na zvýšenie efektívnosti dopytu a stimulácii nedostatočných investícií prostredníctvom daní. Práve progresívne dane napomáhajú prerozdeľovaniu dôchodkov od vyšších k nižším tým, že zvyšujú sklon k spotrebe. Ten je rastúci s klesajúcim dôchodkom. 
V období Neokonzervatizmu, teda 60. a 70. rokoch minulého storočia sa hospodárska politika podľa Kaynesa ukázala ako zvyšujúca infláciu, a tak sa do popredia dostávala orientácia na samoregulačný trhový mechanizmus namiesto priamej regulácie štátom. Daňovú teóriu neokonzervatizmu reprezentuje Lafferova krivka a Teória strany ponuky.
Osemdesiate roky 20. storočia sú význačné daňovými reformami v trhových ekonomikách mnohých štátov. Postupné zvyšovanie progresivity daní bolo zapríčinené snahou zabezpečiť dostatočnú výšku verejných príjmov ako odpoveď na potrebu rastu verejných výdavkov v období hospodárskeho rastu. Toto opatrenie malo za následok zníženie tempa rastu, ba dokonca stagnáciu daňových výnosov.
Príklady progresívnej dane.
Slovensko.
Príkladom progresívnej dane na Slovensku je daň z príjmu. Ročné zdaniteľné zdroje do 38 553,01 € podliehajú 19% zdaneniu. Príjmy nad touto hranicou sú zdanené vyšším percentom, a to konkrétne 25%.
Nemecko.
Daň z príjmu je v Nemecku progresívna a navyše rozdielna pre slobodných a zosobášených daňových poplatníkov. V daňovom roku 2021 boli platné nasledujúce hodnoty: 
Pre slobodných platcov daní príjmy do 9 744 € nepodliehajú zdaneniu. Príjmy nad 9 744 € a pod 57 918 € podliehajú zdaneniu v rozmedzí 14 %42 % (geometricky progresívne zdanenie). Príjmy od 57 918 € do 274 612 € sú zdanené 42 %. Nakoniec príjmy nad 274 612 € podliehajú zdaneniu vo výške 45 %. 
Pre daňových poplatníkov, ktorí sa nachádzajú v manželskom zväzku sú v Nemecku daňové povinnosti o čosi nižšie. Daňovému zaťaženiu pre túto skupinu ľudí nepodliehajú príjmy do 19 488 €. Rozmedzie 19 488 € až 115 836 € je zdanené 14%42% zaťažením (opäť geometricky ako v predošlom prípade). Príjmy medzi 115 836 € a 549 224 € podliehajú zdaneniu 42 %. Príjmy nad touto hranicou sú zdanené 45 %.
Spojené kráľovstvo Veľkej Británie a Severného Írska.
Vo Veľkej Británii sa daň z príjmu nezdaňuje až do hodnoty £12 570. Následne príjmy od £12 571 do £50 270 podliehajú dani 20 %. Rozmedzie £50 271 až £150 000 je zdanené vyšším percentom a to konkrétne 40 %. Príjmy nad £150 000 podliehajú zdaneniu 45 %. Tieto hodnoty sú aktuálne pre daňové obdobie 6. 4. 20225. 4. 2023.
Avšak pre obyvateľov Škótska sú hodnoty daní a príjmov odlišné. Konkrétne nezdanené sú príjmy do 
£12,570. Hodnoty medzi £12 571 a £14 732 podliehajú zdaneniu vo výške 19 %. Príjmy od £14 733 do £25 688 podliehajú dani 20 %. Zdanenie vo výške 21 % sa aplikuje na rozmedzie £25 689 až £43 662. V prípade £43 663 až £150 000 príjem podlieha zdaneniu 41 %. Príjmy nad £150 000 sú zdanené 46 %. 
Portugalsko.
Nezdanené príjmy sú do výšky 7 112 €. Príjmy od 7 112 € do 10 732 € sú zdanené 23 %, pričom odpočítateľná položka tvorí 604,54 €. Príjmy od 10 732 € do 20 322 € sú zdanené 28,5 % s odpočítateľnou položkou 1 194,80 €. Rozmedzie 20 322 € až 25 075 € podlieha sadzbe 35 % s odpočítateľnou položkou 2 515,63 €. Príjmy medzi 25 075 € a 36 967 € podliehajú 37 % a odpočítateľnej položke 3 017,27 €. Príjmy medzi 36 967 € a 80 882 € poliehajú zdaneniu 45 %, pričom odpočítateľná položke je vo výške 5 974,54 €. Príjmy nad 80 882 € sú zdanené 48 % s odpočítateľnou položkou vo výške 8 401,21 €. Tieto hodnoty pre dane z príjmov fyzických osôb boli platné pre rok 2021, pričom príjem podliehajúci dani sa delil dvoma ak sa platca dane nachádzal v manželskom zväzku.

</doc>
<doc id="681135" url="https://sk.wikipedia.org/wiki?curid=681135" title="Lalinde">
Lalinde

Lalinde môže byť:

</doc>
<doc id="681136" url="https://sk.wikipedia.org/wiki?curid=681136" title="Giulietta Masina">
Giulietta Masina



</doc>
<doc id="681137" url="https://sk.wikipedia.org/wiki?curid=681137" title="Kurinec (vrch v Poľane)">
Kurinec (vrch v Poľane)

Kurinec () je vrch v pohorí Poľana. Leží nad osadou Kyslinky, približne severne od mesta Detva. Je súčasťou Chránenej krajinnej oblasti Poľana.
Poloha.
Nachádza sa v strednej časti pohoria, v geomorfologickom podcelku Vysoká Poľana a časti Kyslinky. Vrch leží v Banskobystrickom kraji, v okrese Banská Bystrica a v katastrálnom území obce Hrochoť. Najbližším sídlom je juhovýchodne situovaná osada Kyslinky, južným smerom leží Detva, juhovýchodne Hriňová a západne obec Hrochoť. 
Opis.
Kurinec leží obkolesený vysokým hrebeňom v kaldere bývalého stratovulkánu. Západným smerom susedí Hrbatá lúčka () a Žiarec (), severným Bukovina (), východným Grúň () a Šafraníčka () a južným Drábovka () a Želobudzská skalka (). Masív odvodňuje potok Hučava do Slatiny, patriacej do povodia Hrona. Na vrchol nevedie značená turistická trasa. Západná časť masívu je súčasťou NPR Pralesy Slovenska.
Výhľady.
Súvislý lesný porast vrcholovej časti neumožňuje rozhľad. Z lokalít s nízkou a riedkou vegetáciou sú viditeľné najmä okolité vrchy Poľany, vzácne sú pozorovateľné vrcholy Vtáčnika, Kremnických a Štiavnických vrchov.
Prístup.
Vrchol je prístupný neznačenými chodníkmi z okolia, príp. odbočením z lesnej cesty, vedúcej severne situovaným sedlom.

</doc>
<doc id="681140" url="https://sk.wikipedia.org/wiki?curid=681140" title="Malý kopec (vrch v Oravských Beskydách)">
Malý kopec (vrch v Oravských Beskydách)

Malý kopec () je vrch v Oravských Beskydách. Leží nad Novoťou, približne západne od Námestova.
Poloha.
Nachádza sa v juhozápadnej časti pohoria, v geomorfologickom podcelku Ošust. Vrch leží v Žilinskom kraji, v okrese Námestovo a v katastrálnom území obce Novoť. Najbližšími sídlami sú na juhovýchodnom úpätí ležiaca obec Novoť, južným smerom je situované Zákamenné a východným Mútne, severozápadne sa nachádzajú poľské osady Soblówka a Glinka. Vrch patrí do Chránenej krajinnej oblasti Horná Orava.
Opis.
Malý kopec je súčasťou rázsochy, ktorá vybieha juhovýchodným smerom z Magurky (). Severným smerom susedí Pientkuľa () a Dážďany (), východným Modlový vrch (), južným Vlkov grúň () a Veľký kopec () a západným Javorina () a Solisko (). Severne sa nachádza aj sedlo Hlinka (), ktorým vedie cesta do Poľska. Západné a južné svahy odvodňuje riečka Klinianka, severné a východné jej prítok Tisoňovka, oba v povodí Bielej Oravy. Na vrchol nevedie značený chodník.
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z miest s nízkou a riedkou vegetáciou na svahoch sú viditeľné okolité vrchy Oravských, Kysuckých, Sliezskych a Žywieckych Beskýd, Krivánska Fatra, Oravská Magura, Nízke a Vysoké Tatry.
Prístup.
Na samotný vrchol nevedie značená turistická trasa, no severozápadným smerom prechádza modro značená hrebeňovka. Prístup uľahčuje aj blízkosť obce Novoť a lesné cesty v okolí.

</doc>
<doc id="681141" url="https://sk.wikipedia.org/wiki?curid=681141" title="Aalen (geológia)">
Aalen (geológia)



</doc>
<doc id="681146" url="https://sk.wikipedia.org/wiki?curid=681146" title="Uhliarka">
Uhliarka

Uhliarka (staršie: "Uhlianka", "Uhlenka") je potok v regióne Bratislavskom v mestskej časti Záhorská Bystrica v okrese Bratislava IV v Bratislavskom kraji. Nachádza sa v geomorfologickom celku Malé Karpaty, v geomorfologickom podcelku Pezinské Karpaty. Je pravostranným prítokom Vydrice a má dĺžku . Je vodným tokom III. rádu.
Prameň.
Pramení v v lesnom extraviláne na území obce Záhorskej Bystrice na juhovýchodnom svahu vrchu "Sekyl" s 
Opis toku.
Od prameňa tečie severným smerom lesným extravilánom, sledujúc obecnú hranicu medzi mestskou časťou Záhorská Bystrica a mestskou časťou Nové Mesto, veľkým oblúkom sa stáča do severovýchodného smeru, v priberá ľavostranný bezmenný prítok, opúšťa obecnú hranicu a vteká do územia mestskej časti Záhorská Bystrica, v ústi do Vydrice ako jej pravostranný prítok. "Uhliarka" má jeden nevýznamný bezmenný prítok.
Pôvod názvu.
Motivantom názvu vodného toku "Uhliarka" na území mestskej časti Záhorská Bystrica a mestskej časti Nové Mesto v období pomenovacieho procesu bola aktivita spájaná s produkciou drevného uhlia. Podstatným menom "uhliar" bol označovaný odborník zaoberajúci sa touto činnosťou. Jednoslovný názov profesie bol prenesený na vodný tok v podobe "Uhliar" + atribút "-ka" s významom lokalita sústredenej aktivity uhliarov využívaná na tvorbu drevného uhlia. Produkcia drevného uhlia ako "jedného z produktov rozkladu dreva za vysokých teplôt bez prístupu alebo s obmedzeným prístupom vzduchu" mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach. Toponymum "Uhliarka" bolo použité vo funkcii jednoslovného hydronyma ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Uhliarka" bol štandardizovaný v roku 1994. V priestore slovenskej hydronymie potokov hydronymum "Uhliarka" je jedinečným hydronymom (apríl 2022).

</doc>
<doc id="681149" url="https://sk.wikipedia.org/wiki?curid=681149" title="Zelený odpad">
Zelený odpad

Zelený odpad patrí medzi biologicky rozložiteľný odpad (tzv. BRO) produkovaný ľudskou činnosťou zo záhrad, lesov, parkov a lúk.
Zloženie.
Ako zelený odpad sa označujú pokosené kvety a tráva, lístie a drevný odpad zo strihania a orezávania krovín a stromov, vypletá burina, zhnité ovocie a zelenina, piliny, drevná štiepka, hobliny, drevný popol či odpad vznikajúci pri chove zvierat (trus, hnoj). Tento biologický odpad patrí do biologického komunálneho odpadu zeleného. Triedený odpad však nesmie byť zhnitý.
Vplyv na životné prostredie.
Biologický odpad je najčastejšie odkladaný vo voľnej prírode. Aj keď z pohľadu životného prostredia tvorí produkcia biologického odpadu časť prirodzeného cyklu prvkov (uhlíka, dusíka, síry, atď.), avšak vznik biologického odpadu antropogénnou činnosťou predstavuje environmentálnu záťaž, hlavne kvôli veľkému množstvu produkcie. Nahromadené množstvo zeleného odpadu sa potom často spaľuje.
Počas odstraňovania zeleného odpadu v domácnostiach, dochádza hlavne k páleniu tohto odpadu na záhradách, čo spôsobuje zaťaženie prostredia. V procese vzniká kvôli nedokonalému spaľovaniu dym, ktorý môže obsahovať škodlivé plyny:
Spracovanie.
Správne by sa mal zelený odpad spracovať pomocou kompostovania, ktoré vyrieši viaceré problémy:
Spaľovanie a skládkovanie.
Existuje niekoľko dôvodov, prečo by sa zelený odpad nemal spaľovať alebo skládkovať:
Odvoz.
Niektoré typy zeleného odpadu je nutné pred samotným odvozom upraviť, a to najmä kvôli ich veľkým rozmerom. Dôležité je zmenšenie objemu posekaním alebo polámaním, čím sa predíde rýchlemu zapĺňaniu zberných nádob. Na úpravu biologického odpadu, najmä v prípade konárov a tvrdších častí rastlín, sa používajú prenosné štiepkovače alebo drviče, ktoré uľahčujú prácu pri zmenšovaní objemu bioodpadu. V prípade zvozového zberu bioodpadu zeleného je vhodné konáre skrátiť na 1 m a previazať, čím sa uľahčí manipulácia pri zbere.
U ostatných druhov biologicky rozložiteľného odpadu nie je potrebné zmenšovanie. Listy zo stromov postačuje pohrabať a umiestniť na kopu. Podobne je to aj s ovocím, ktoré nebolo zozbierané a ktoré je vhodné pripraviť na kompostovanie. Na kompostovanie je vhodná rôznorodá zmes, ktorá sa pripravuje miešaním, aby sa dosiahla správna surovinová skladba, predovšetkým pomer uhlíka a dusíka.
Pri týchto činnostiach je zabezpečený mobilný odvoz bioodpadu nákladným autom, ktorý po dohode zabezpečí príslušná samospráva, v ktorej sa obytné domy nachádzajú. Na sústreďovanie vyseparovaného zeleného biologického komunálneho odpadu , sa používajú prispôsobené zberné nádoby. Nádoby sú tesné uzatvárateľné, aby nedochádzalo k úniku nepríjemného zápachu pri rozkladových procesoch, ale aj proti rozmnožovaniu nepríjemného hmyzu.

</doc>
<doc id="681159" url="https://sk.wikipedia.org/wiki?curid=681159" title="Uhliarsky jarok">
Uhliarsky jarok

Uhliarsky jarok je potok v regióne Poiplie na území obce Mýtna v okrese Lučenec v Banskobystrickom kraji. Nachádza sa v geomorfologickom celku Ostrôžky. Je pravostranným prítokom Krivánskeho potoka a má dĺžku . Je vodným tokom IV. rádu.
Prameň.
Pramení v v lesnom extraviláne v priestore lesa "Uhliarsko" na východnom svahu vrchu "Uhliarsko" s , v juhozápadnej časti územia obce Mýtna.
Opis toku.
Od prameňa tečie severovýchodným smerom lesným i poľnohospodárskym extravilánom, pravým brehom obmýva úpätie pasienka "Árendy", za osadou "Mužíkovci" podteká železnicu a hneď v aj štátnu cestu spájajúcu mestá Zvolen a Lučenec, v ústi do Krivánskeho potoka vo vodnej nádrži "Mýtna" ako jeho pravostranný prítok. "Uhliarsky jarok" nemá významnejšie prítoky.
Pôvod názvu.
Motivantom názvu vodného toku "Uhliarsky jarok" na území obce Mýtna v období pomenovacieho procesu bol názov vrchu aj lesa "Uhliarsko", cez územie ktorého vodný tok preteká s významom lokalita využívaná na tvorbu drevného uhlia. Produkcia drevného uhlia ako "jedného z produktov rozkladu dreva za vysokých teplôt bez prístupu alebo s obmedzeným prístupom vzduchu" mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach. Z toponyma "Uhliarsko" rozšírením o formant "-sky" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z prídavného mena a z podstatného mena v podobe "Uhliarsky jarok" ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Uhliarsky jarok" bol štandardizovaný v roku 1992. V priestore slovenskej hydronymie potokov hydronymum "Uhliarsky jarok" je jedinečným hydronymom (apríl 2022).

</doc>
<doc id="681162" url="https://sk.wikipedia.org/wiki?curid=681162" title="Jelša srdcovitá">
Jelša srdcovitá

Jelša srdcovitá () je opadavý listnatý strom, z čeľade brezovité. Rastlina je pôvodom z južného Talianska a Korziky. Jej druhový názov je odvodený od jej srdcovitých listov.
Opis.
Jelša srdcovitá je jednodomý a vetrom opeľovaný strom. Druh dorastá do výšky 1520 m s kmeňom s priemerom 70100 cm, z ktorého vyrastá guľovitá až kužeľovitá koruna. V nej sa nachádzajú konáriky, ktoré sú v mladosti lepkavé a hrdzavo plstnaté, časom menia farbu na červenohnedú. Na konárikoch vyrastajú dlho stopkaté listy s dĺžkou stopky 2030 mm. Výrazne srdcovitá čepeľ je okrúhlastá alebo vajcovito obrátená a dosahuje dĺžku 50100 mm. Dlho stopkaté samičie jahňady sa nachádzajú po 13 na konci konárov, ktoré sú vzpriamené a sú dlhé 1525 mm. Samčie jahňady sú počas kvitnutia zlatistej farby a majú dĺžku až 100 mm. Nažka aj šištičky sú elipsoidné. Tento druh dosahuje reprodukčnú zrelosť v 1012 roku života a často sa kríži s jelšou lepkavou. 
Výskyt.
Tento druh je endemitom pre južné Taliansko a pohoria v južnej a strednej časti Korziky. Tiež sa pestuje v západnej Európe, Rusku a zriedkavo aj na Slovensku. Rastlina potrebuje ročne sumu zrážok aspoň 1000 mm.

</doc>
<doc id="681163" url="https://sk.wikipedia.org/wiki?curid=681163" title="Suela Mëhilliová">
Suela Mëhilliová

Suela Mëhilliová (; * 28. január 1994, Vlorë) je albánska lyžiarka, reprezentantka na Zimných olympijských hrách 2014 v Soči a Zimných olympijských hrách 2018 v Pchjongčchangu.
Športová činnosť.
Mëhilliová od svojich 3 rokoch žije v Taliansku kde trénuje v meste Cuneo, v severozápadnej časti krajiny.
Olympijské hry.
Na Zimných olympijských hrách 2014 v Soči získala 60. miesto v obrovskom slalome a v slalome bola diskvalifikovaná. Na Zimných olympijských hrách 2018 v Pchjongčchangu 53. miesto v obrovskom slalome a v slalome preteky nedokončila.
V Soči bola prvá albánska reprezentantka na Olympijských hrách. V Pchjongčchangu bola vlajkonosičkou albánskej olympijskej výpravy.

</doc>
<doc id="681174" url="https://sk.wikipedia.org/wiki?curid=681174" title="Suela Mëhilli">
Suela Mëhilli



</doc>
<doc id="681184" url="https://sk.wikipedia.org/wiki?curid=681184" title="Alnus cordata">
Alnus cordata



</doc>
<doc id="681222" url="https://sk.wikipedia.org/wiki?curid=681222" title="Šípová (vrch v Štiavnických vrchoch)">
Šípová (vrch v Štiavnických vrchoch)

Šípová () je vrch v Štiavnických vrchoch. Leží nad obcou Štiavnické Bane, približne juhozápadne od Banskej Štiavnice. 
Poloha.
Masív sa nachádza v strednej časti pohoria, v geomorfologickom podcelku Sitnianska vrchovina a časti Sitnianske predhorie. Vrch leží v Banskobystrickom kraji, v okrese Banská Štiavnica a na katastrálnom území obce Štiavnické Bane. Najbližším sídlom je na severovýchode ležiaca obec Štiavnické Bane, severne sa nachádza Banská Hodruša a juhozápadne osada Kopanice (Hodruša-Hámre) a obec Dekýš. Vrch patrí do Chránenej krajinnej oblasti Štiavnické vrchy.
Opis.
Šípová leží v hrebeni, ktorý vedie od vrchu Tanád () juhozápadným smerom cez sedlo Pleso a pokračuje na Makovište (). Severným smerom susedí Ostrý vrch () a Kanderka (), východným Buková hora () a Holá (), južným Lipovie () a Haviarsky vrch () a západným Makovište a Hrb (). Masív patrí do povodia Hrona, kde vodu odvádza zo severozápadnej časti Kohútov potok do Hodrušského potoka a z východu a juhu potok Richnava. Vrchol traverzuje značený chodník z Kopaníc.
Výhľady.
Vrcholovú časť pokrýva horská lúka s fragmentami lesného porastu, ktoré umožňujú čiastočne obmedzený rozhľad. Viditeľné sú okolité vrchy Štiavnických vrchov, pri vhodných podmienkach tiež Pohronský Inovec, Vtáčnik, Kremnické vrchy, Poľana a Javorie.
Prístup.
Na vrchol nevedie žiadny značený chodník, no severozápadným úbočím prechádza červený chodník.

</doc>
<doc id="681223" url="https://sk.wikipedia.org/wiki?curid=681223" title="Skalník (rod)">
Skalník (rod)

Skalník ("Cotoneaster") je rod vždyzelených alebo opadavých krov, z čeľade ružovité ("Rosaceae"). Rod zahŕňa asi 400 druhov rastúcich v paleoarktickej oblasti severnej pologule, s najhojnejším zastúpením v juhozápadnej Číne.
Opis.
Zástupcovia rodu skalník sú zvyčajne kry vysoké 0,3 až 3 m. Môžu byľ vzpriamené alebo plazivé s absenciou tŕňov. Borka je sivohnedá až gaštanovohnedá, žltohnedá, lesklá alebo matná. Listy sú opadavé alebo trváce, krátkostopkaté. Čepele môžu byť elipsovité, vajcovité až okrúhle. Na vrchole sú tupé alebo končisté, celistvookrajové a 1 až 4 cm dlhé. Vrchná strana listov je tmavozelená, môže byť lesklá. Rub listov je riedko chlpatý až plstnatý, sfarbený do bledozelena. Prítomné sú aj prílistky, ktoré sú zvyčajne úzko kopijovité a prchavé. Súkvetie je na brachyblastoch dlhých asi 10 cm, je 1 až 17 kveté. Kvet je s priemerom 1 cm a menší. Korunné lupienky sú bielej až ružovkastej farby a spravidla opadavé. Kališné zuby sú trváce, môžu byť holé alebo plstnaté. Tyčiniek je celkovo 20 a čneliek 2 až 5. Plody sú guľovité, slabo dužinaté malvičky, ktoré môžu byť jasne červené, fialové až čierne, holé až plstnaté. Počet kôstočiek sa pohybuje od 2 do 5.
Ekológia.
Skalníky sú prispôsobené na slnečné polohy s mierne hlbokými a stredne dobre priepustnými hlinitými až piesčitými pôdami. Najčastejšie sa vyskytujú na skalnatých substrátoch, ktoré zvyčajne nie sú chránené inými rastlinami. V nížinných územiach východnej Európy sú tieto druhy reliktami z postglaciálneho obdobia.
Mnohé druhy skalníkov, ktoré boli vysadené ako okrasné kry, napríklad skalník rozprestretý ("Cotoneaster horizontalis"), je vo väčšine Európy, v USA (Oregon), Kanade (Britská Kolumbia), Japonsku, Austrálii a na Novom Zélande, v súčasnosti už úplne naturalizovaný. Za invázny druh, s nepriaznivým environmentálnym vplyvom, je považovaný v niektorých častiach Austrálie. V Belgicku bolo zistené, že druhová bohatosť vápencových trávnatých porastov je výrazne nižšia na parcelách napadnutých skalníkom rozprestretým.
Význam a využitie.
Skalníky sú cenené ako okrasné rastliny pre svoje lesklé zelené listy, atraktívne ovocie a zaujímavé rastové návyky. Jesenná farba listov je často nápadná zmes oranžovej a červenej. Odolné druhy sa bežne využívajú v hromadných výsadbách, živých plotoch, ochranných pásoch a pozdĺž dopravných koridorov. Vyžadujú len malú údržbu a poskytujú pôdnu pokrývku, stabilizáciu pôdy, zachytávanie snehu a estetické hodnoty. Súčasne poskytujú aj potravu a kryt pre voľne žijúce zvieratá.
Taxonómia.
Rod skalník je jedným z druhovo bohatých rodov, ktorých taxonómia je komplikovaná medzidruhovou hybridizáciou a apomiktickým rozmnožovaním. Ďalšou komplikáciou je ich fenotypová plasticita, v dôsledku čoho sú praktické identifikácie veľmi náročné a často vedú k chybným výsledkom. Táto variabilita bola často využívaná pri vývoji kultivarov.
Najznámejšie druhy

</doc>
<doc id="681224" url="https://sk.wikipedia.org/wiki?curid=681224" title="Skalník obyčajný">
Skalník obyčajný

Skalník obyčajný () je opadavý ker z rodu skalník ("Cotoneaster") z čeľade ružovité ("Rosaceae").
Opis.
Skalník obyčajný je poliehavý i vzpriameno rastúci riedky ker, vysoký 1 až 2 m. Konáre sú v mladosti plstnato žltozelené, neskoršie lysé, červenohnedé, ktoré nesú striedavo postavené opadavé listy. Čepele listov sú elipsovité až vajcovité, 15 až 40 mm dlhé, na vrchole zaokrúhlené až končisté, na báze krátko zbiehavé až zaokrúhlené, na líci roztrúsené chlpaté, na rube bledozelené, riedko plstnato chlpaté, lysé. Stopky sú 2 až 8 mm dlhé, riedko plstnaté.
Kvety skalníka vyrastajú v chudobnokvetých chocholíkoch na plstnatých stopkách. Kvety sú päťpočetné, kališné cípy sú trváce, neopadavé, korunné lupienky sú belavé až tmavoružové, tyčiniek je 20, čnelky sú 2 až 3. Plodmi sú guľovité malvičky, mierne stlačené, veľké až 7 mm, červené; semienok býva 3 až 4.
Skalník obyčajný kvitne v máji až júni, plody dozrievajú v septembri. Druh je schopný sa rozmnožovať aj apomiktickým rozmnožovaním.
Rozšírenie.
Skalník obyčajný je rozšírený takmer po celej Európe, na severe po južnú Škandináviu a Fínsko, na juhu zasahuje až do Španielska, Talianska, na Balkánsky polostrov a Krym. Vyskytuje sa i v Malej Ázií, na Kaukaze a východne areál pokračuje až na Sibír.
Ekológia.
Prirodzenými biotopmi skalníka obyčajného sú preslnené skalné miesta, prevažne na bázickom substráte, riedke svetlé lesy a lesostepi, dúbravy s dubom plstnatým a spoločenstva medzí, pastvín alebo eurosibírske suché ihličnaté lesy. Druh sa vyskytuje od pahorkatín (ojedinele) až do alpínskeho stupňa. Na Slovensku bol najvyššie zaznamenaný výskyt v nadmorskej výške 1850 m.
Z hľadiska ohrozenia je skalník obyčajný hodnotený ako vzácnejší druh, vyžadujúci ďalšiu pozornosť. Zákonom je chránený je v Nemecku.
Význam a využitie.
Skalník obyčajný je veľmi vhodný pre krajinné útvary na suchých a preslnených miestach, pre terasy a skalné alebo kamenisté plochy. Okrem toho je ako väčšina skalníkov dobrou pastvou pre včely, ktoré ho hojne navštevujú.
Hrozby a choroby.
Skalník obyčajný môžu z vošiek napadať maličké, jasno zelené, 2 až 3 mm veľké vošky druhu "Rhopalosiphum oxyacanthae". Významným parazitom, ktorý poškodzuje jeho listy je aj voška jabloňová ("Aphis pomi"), ktorá napadá listy na mladých výhonkoch, ktoré sa následne zrolujú od ich špičiek. Z roztočov je to druh "Eriophyes pyri", ktorý sa živí vnútorným listovým pletivom hostiteľa a hibernuje v jeho púčikoch. Ďalšími parazitmi, ktorí poškodzujú hlavne listy skalníka, sú z motýľov druh "Scythropia crataegella", ktorého larvy vytvárajú v listových pletivách veľmi malé (≤ 3 mm) chodbové míny. Druh "Lyonetia prunifoliella" kladie vajíčka priamo do listových pletív. Larva môže opustiť svoju mínu a pokračovať inde, dokonca aj na inom liste.

</doc>
<doc id="681225" url="https://sk.wikipedia.org/wiki?curid=681225" title="Angel in the Night">
Angel in the Night

„Angel in the Night“ je skladba švédskeho hudobníka Basshuntera.

</doc>
<doc id="681226" url="https://sk.wikipedia.org/wiki?curid=681226" title="Recyklácia pneumatík">
Recyklácia pneumatík

Recyklácia pneumatík je proces spracovania pneumatík, ktoré už nie sú vhodné na použitie na dopravných prostriedkoch kvôli ich opotrebovaniu alebo poškodeniu, ktoré nie je možné nejakým spôsobom opraviť. Použité pneumatiky sú veľkým zdrojom odpadu kvôli vysokej produkcií a trvácnosti pneumatík a ich komponentov, ktoré sú ekologicky závadné. Ojazdené pneumatiky reprezentujú menej než 2% komunálneho odpadu, ale spôsobujú značné problémy, najmä v dôsledku veľmi nízkej biologickej odbúrateľnosti, nízkej hustoty z hľadiska profilu resp. tvaru a technických dôvodov. Okrem toho, že ojazdené pneumatiky na skládkach výrazne zhoršujú kolorit krajiny, sú veľmi často príčinou vzniku rozsiahlych požiarov.
Ak sú tieto použité pneumatiky spracované nesprávnym spôsobom, môžu spôsobiť takzvané "znečistenie gumou". Znečistenie gumou je podobné ako znečistenie plastami a pochádza z viacerých zdrojov od potravinárskeho priemyslu, až po uvedené pneumatiky. V roku 1990 bolo na skladoch v USA približne 1 miliarda opotrebovaných pneumatík, v roku 2015 zostalo iba 67 miliónov pneumatík v týchto skladoch.
"Ojazdené pneumatiky" predstavujú významný zdroj druhotných surovín. Ekologické problémy s gumovým odpadom z ojazdených pneumatík majú všetky krajiny s rozvinutou automobilovou dopravou.
Recykláciu opotrebovaných pneumatík rozdeľujeme na:
Mechanická recyklácia.
Patrí sem:
Typický proces recyklácie pneumatiky prebieha nasledovne:
Pneumatiky sa zoberú zo skladových priestorov a umiestnia sa pred vstup do drviacej linky. V prípade, že sú znečistené, napríklad blatom, umyjú sa a nastáva proces drvenia na vstupnom strojnom zariadení linky, kde sa pneumatika rozseká na gumové rezky o rozmere cca 30 x 30 cm. Niekedy sa časť gumových rezkov umiestni späť na sklad z dôvodu zmenšenia objemu skladovacích priestorov. Nasleduje opäť drvenie gumových rezkov z cca 30 x 30 cm na rozmer cca 2 x 2 cm na strojnom zariadení. Po tomto procese nastáva separácia kovovej zložky z pneumatiky na magnetickom separátore. Proces drvenia pokračuje na prvom granulátore, kde z 2 x 2 cm gumových kúskoch vzniká hrubý granulát 0 - 10 mm a následne vstupuje tento gumový granulát do druhého granulátora a vzniká gumový granulát o rozmere 0 - 4 mm. Textilná zložka sa separuje vzduchotechnikou po každom čiastkovom drvení, rovnako ako aj kovová zložka je separovaná po každom stupni drvenia. Aspirátorom triedený granulát sa cez plniace zariadenie plní do big – bagov alebo do kontajnerov a následne sa expeduje k zákazníkom resp. sa priamo vo V.O.D.S používa na výrobu rôznych produktov.
Životný cyklus pneumatiky sa skladá zo šiestich krokov:
Kryogénna recyklácia.
Pneumatiky je možné zmraziť pomocou kryogénov alebo superstudených kvapalín (napr. v kvapalnom dusíku pri teplote –195,7°C), následne sa pomelú v kladivovom mlyne na jemnejšie zrnenie. Súčasne sa uvoľní oceľový a textilný podiel. Kryogénny proces poskytuje granulky veľmi jemného zrnenia s relatívne hladkým povrchom. Z produktu sa dokáže vyrobiť materiál, ktorý možno použiť na asfaltové cesty alebo v poľnohospodárstve na hadice.
Chemická (materiálová) recyklácia.
Pri transformácii a devulkanizácií dochádza k zmene vlastností vulkanizovaného kaučuku. Nové kaučuky sa môžu miešať, spracovávať a re-vulkanizovať v oveľa väčšej miere ako tie pôvodné. Transformačnými procesmi sa získavajú vysokokvalitné polyméry.
Devulkanizácia.
Predstavuje rozklad alebo rozštiepenie dlhého polymérneho reťazca. Vznikajú kaučuky s menšou molekulovou hmotnosťou. Štiepia sa priečne a mostíkové prepojenia vo vulkanizovanom kaučuku (C-S a S-S väzby), pričom dochádza k zmene kvality materiálu.
Splyňovanie a parciálna oxidácia.
Spracovanie pneumatík sa realizovalo aj splyňovaním s vodnou parou. Tuhý grafitický produkt má veľký povrch a môže byť použitý ako druh aktívneho uhlia.
Pyrolýza.
Pyrolýza ojazdených pneumatík v laboratórnom, poloprevádzkovom a priemyselnom meradle patrí medzi relatívne nové procesy.
Metóda pyrolýzy na recykláciu použitých pneumatík je technika, pri ktorej sa ohrievajú celé alebo pomleté pneumatiky v nádobe reaktora bez prístupu kyslíka. V reaktore je guma zmäkčená, po čom sa polyméry kaučuku rozpadajú na menšie molekuly. Tieto pary môžu byť spálené priamo na výrobu energie alebo kondenzované na kvapalinu olejového typu, ktorá sa zvyčajne používa ako palivo. Niektoré molekuly sú príliš malé na kondenzáciu. Zostávajú ako plyn, ktorý možno spáliť ako palivo. Minerály, ktoré boli súčasťou pneumatiky (asi 40% hmotnosti) sú odstránené ako pevný popol. Pri správnom vykonávaní je proces pyrolýzy pneumatík čistou operáciou a produkuje málo emisií alebo odpadu; boli však zdokumentované obavy zo znečistenia ovzdušia v dôsledku nedokonalého spaľovania, ako je to v prípade požiarov pneumatík. Vlastnosti výstupného plynu, kvapaliny a tuhej látky sú určené typom použitej suroviny a podmienkami procesu. Napríklad celé pneumatiky obsahujú vlákna a oceľ. Z drvených pneumatík je odstránená väčšina ocele a niekedy väčšina vlákien. Energia potrebná na poháňanie rozkladu kaučuku zahŕňa použitie priamo vykurovaného paliva, elektrickej indukcie (elektricky vyhrievaná rúra) alebo mikrovĺn (mikrovlnná rúra). Niekedy sa na urýchlenie rozkladu používa katalyzátor.
Nové využitie opotrebovaných pneumatík.
Okrem recyklácie starých pneumatík je možné staré pneumatiky použiť na niečo nové. Inovatívne použitie umožňuje nájsť účel pre existujúcu starú pneumatiku, ktorá nie je vhodná na použitie na cestách. Použité pneumatiky sa tiež používajú ako cvičebné vybavenie pre šport, ako je americký futbal alebo jazdectvo. Jedným z klasických kondičných cvičení, ktoré zdokonaľujú rýchlosť a obratnosť hráčov, je „Tire Run“, kde sú pneumatiky umiestnené vedľa seba, pričom pneumatiky sú v cikcakovom vzore. Športovci potom prechádzajú vzorom pneumatiky tak, že vstúpia do stredu každej pneumatiky. Repasované pneumatiky môžu byť tiež využité ako cenovo dostupný alternatívny stavebný materiál.
Environmentálne obavy.
Vzhľadom na obsah ťažkých kovov a iných znečisťujúcich látok pneumatiky predstavujú riziko vyplavovania toxínov do podzemných vôd, ak sú umiestnené vo vlhkých pôdach. Výskum ukázal, že pri použití rozdrvených pneumatík ako ľahkého výplňového materiálu, dochádza k veľmi malému vylúhovaniu. Na použitie tohto materiálu však boli stanovené obmedzenia - každé miesto by sa malo posúdiť individuálne a určiť, či je tento produkt vhodný pre dané podmienky.
Recyklácia pneumatík prichádza so značným množstvom ekonomických a environmentálnych výhod.

</doc>
<doc id="681227" url="https://sk.wikipedia.org/wiki?curid=681227" title="Peter Scherhaufer (1942)">
Peter Scherhaufer (1942)

Prof. Peter Scherhaufer (pseudonymy "Šeri", "Otto Horn Valencia"; * 31. júl 1942, Bratislava, Slovensko† 29. jún 1999, Brno, Česko) bol slovenský a český režisér.
Život.
Peter Scherhaufer sa narodil v Bratislave, kde vyštudoval strednú školu. Určitý čas bol robotníkom v uránových baniach v Čechách. Vyštudoval aj Janáčkovu akadémiu múzických umení v Brne odbor réžia, ktorú absolvoval v roku 1968. Režijne debutoval v roku 1967 v kabaretnom divadle "Večerní Brno", v ktorom umelecky pracoval do roku 1970. Zároveň, s kolegami Zdenkom Pospíšilom a Evou Tálskou zakladali ochotnícke divadielko "Husa na provázku" v Brne, ktoré sa stalo vplyvným divadelným centrom určujúcim podobu súdobého divadla v Československu. V rokoch 1970 – 72 bol režisérom martinského Divadla SNP. Od roku 1973 sa opäť stal členom divadla "Husa na provázku" neskôr premenovanom na "Divadlo na provázku", všetko v Brne. Medzi rokmi 19771979 viedol kurzy zamerané na réžiu pre ochotníkov, ktorí sa neskôr stali ochotníckymi divadelníkmi určujúcimi vývoj divadla. Hosťoval na mnohých scénach na Slovensku s experimentálnym divadlom "Divadlo na provázku", na významných festivaloch v Európe a v 90. rokoch bol vedúcou osobnosťou ako vedúci ateliéru réžie a dekan a prorektor na JAMU.
Dielo.
Scherhaufer má na svojom konte 252 realizovaných inscenácií, z toho 66 uskutočnil v divadle "Husa na provázku ako notifikuje Česko-Slovenská filmová databáze". Uvádzame niekoľko príkladov:

</doc>
<doc id="681232" url="https://sk.wikipedia.org/wiki?curid=681232" title="Vladyslava Kravchenková">
Vladyslava Kravchenková

Vladyslava Kravchenková (* 18. júl 1991, Ukrajina) je maltská plavkyňa, reprezentantka na Letných paralympijských hrách 2016 a Letných paralympijských hrách 2020.
Osobný život.
Narodila sa na Ukrajine. Jej prezývka je „Vlada“ alebo „Vlady“. Pracuje ako účtovníčka.
Športová činnosť.
Kravchenková začala s modernou gymnastikou, vo veku 9 rokov sa presťahovala na Maltu. V roku 2008 na ňu spadlo lešenie čo jej zranilo chrbticu. Plávať začala počas rehabilitačného procesu. Po sledovaní Letnej paralympiády v Londýne sa rozhodla, že o štyri roky bude tiež súťažiť.
V roku 2015 sa zúčastnila Majstrovstiev sveta IPC v plávaní v Glasgowe.
Pracuje tiež ako pokladníčka maltského paralympijského výboru. Vo výbore reprezentovala športovcov.
Paralympiády.
2016.
Na Letných paralympijských hrách 2016 v Riu bola prvou maltskou súťažiacou (ženou) na paralympiáde od roku 1980 ako aj prvou maltskou paralympijskou plavkyňou. Bola tiež maltskou vlajkonosičkou. V súťažiach 50 metrov motýlik S5, 50 metrov znak S5 a 100 metrov prsia na olympiáde skončila v rozplavbách.
2020.
Na Letných paralympijských hrách 2020 v Tokiu (konaných v roku 2021) súťažila v kategóri S5. Bola jednou z troch športovcoch Malty na tejto paralympiáde. V súťažiach 50 metrov motýlik S5 ako aj 50 metrov znak S5 skončila v rozplavbách.

</doc>
<doc id="681236" url="https://sk.wikipedia.org/wiki?curid=681236" title="ATP Journal">
ATP Journal

ATP Journal je najdlhšie vychádzajúcim periodikom v oblasti priemyselnej automatizácie na Slovensku. Od roku 1994 prešiel vývojom od čiernobieleho dvojmesačníka až po súčasné graficky pútavé prehľadné spracovanie 12tich vydaní ročne. V dnešnej dobe možno považovať ATP Journal za multimediálnu platformu, dostupnú ako v printovej, tak i v online verzii na vlastnej webovej stránke.
História.
Časopis s historickým názvom "AT&amp;P journal" (Automatizácia TEÓRIA &amp; PRAX) začal vychádzať v máji 1994 ako čiernobiely dvojmesačník v rozsahu 40 strán. Pôvodná myšlienka založiť odborný časopis v slovenskom jazyku vznikla na pôde EF STU v Bratislave.
Na vydávaní časopisu sa podujal vydavateľ "HMH, s.r.o." pričom ďalšími významnými spoluzakladateľmi boli PPA Controll, a. s., Katedra automatizovaných systémov riadenia FEI STU, Katedra automatizácie FEI STU a Katedra automatizácie FCHPT STU. V pozícii šéfredaktora pôsobí takmer od začiatku vychádzania časopisu až doteraz Ing. Anton Gérer.
V nasledujúcich dvoch rokoch sa náklad zvýšil na 500 ks a postupne, v rokoch 1997 – 1999, zmenil svoju periodicitu na mesačník, získal nový dizajn, začal sa tlačiť vo farebnom prevedení i väčšom rozsahu. Taktiež sa stal oficiálnym mediálnym partnerom Medzinárodného strojárskeho veľtrhu (MSV) v Nitre.
Na prelome milénia vznikla webová stránka www.atpjournal.sk, ktorá sa v priebehu času aktualizovala a upravovala, pričom v roku 2001 vznikla internetová stránka www.e-automatizacia.sk slúžiaca ako katalóg firiem a ich produktov. V tom istom období vyšlo 1. číslo špecializovanej prílohy AT&amp;P journal PLUS s publikovanými recenzovanými vedeckými príspevkami. O dva roky neskôr v máji 2003 vyšlo jubilejné 100. číslo, ktoré podnietilo redakciu presťahovať sa do nových väčších priestorov. S tým súvisel aj rozvoj samotného dizajnu periodika: titulná strana začala vychádzať bez celostranových reklám, vznikli nové rubriky, počet strán sa navýšil na 80 – 130. Okrem toho vyšlo 5. číslo AT&amp;P journal PLUS na CD nosiči. V roku 2005 zorganizovala redakcia časopisu odborné semináre (z toho jeden ako sprievodnú akciu Medzinárodného strojárskeho veľtrhu v Nitre) a rozšírila časopis o tzv. online príspevky, kde sa v tlačenej verzii publikujú len abstrakty z článkov a celé články sú prístupné na internete.
Rok 2007 bol rokom zmien vo vylepšovaní formálnej i obsahovej stránky časopisu. Začalo sa využívať nové písmo, nová grafická úprava, zmena kvality papiera a vyšli nové zaujímavé rubriky. Prvýkrát sa uverejnili názory odborníkov na dianie v oblasti priemyselnej automatizácie. Taktiež vyšla prvýkrát monografia na CD nosiči. Obľúbená rubrika s názvom "Chceli ste vedieť" vznikla v roku 2009 a prinášala odpovede na otázky čitateľov. V rubrike boli spracované témy vo forme odborných článkov a námetov na riešenia konkrétnych zadaní od čitateľov. Taktiež boli vydané prehľadové štúdie, ktoré informovali o využívaní vybraných produktových skupín v priemyselných podnikoch na Slovensku. 
Najväčšie zmeny nastali o rok neskôr koncom roka 2010, kedy sa schválila zmena názvu časopisu na ATP Journal. To sa premietlo do nového grafického stvárnenia loga. Odčlenením témy o automatizácii v domoch a budovách vznikol úplne nový odborný dvojmesačník vydavateľstva pod názvom iDB Journal – "inteligentné domy a budovy" (vychádzal 2011 – 2015). Taktiež prebehlo v tomto roku podpísanie Memoranda o spolupráci s International Society of Automation (ISA) a Manufacturing Enterprise Solutions Association (MESA). Okrem toho sa začali prehlbovať mediálne partnerstvá s najvýznamnejšími odbornými podujatiami na Slovensku a Česku a rozvíjať spolupráce so Zväzom automobilového priemyslu SR a s Národným centrom robotiky.
V roku 2014 redakcia ATP Journal zorganizovala vlastnú odbornú konferenciu, ktorá mala mimoriadny úspech, a tak sa v roku 2017 rozhodla usporiadať v spolupráci s ai magazine podobnú udalosť na medzinárodnej úrovni s názvom "Robotika vo výrobnej praxi malých a stredných podnikov", pričom o dva roky neskôr v roku 2019 bol zorganizovaný jej 2. ročník.
Žáner a náklad.
Žánrovo je ATP Journal odborný mesačník o priemyselnej automatizácii, informatike a údržbe. Tvorený je vlastným exkluzívnym obsahom, akými sú napr. reportáže z výrobných podnikov, rozhovory na odborné témy či prehľadové štúdie, ako aj komerčným obsahom. Počet registrovaných čitateľov na bezplatný odber tlačenej a elektronickej verzie mesačníka ATP Journal je 4 200 (údaje k 1. januáru 2022), pričom registrácia prebieha priamo na webovej stránke periodika.
Online.
Online verzia periodika ATP Journal je publikovaná na webovej stránke www.atpjournal.sk. Webová stránka zahŕňa kompletný obsah printovej verzie, ale i ďalšie rubriky a formáty charakteristické pre webové prostredie.
Vízia a vzdelávanie.
Dlhodobou víziou mesačníka ATP Journal je vzdelávať verejnosť v oblasti priemyselnej automatizácie, informatiky, robotiky a iných priemyselných riešení. To realizuje aj mediálnou podporou fyzických či online odborných podujatí. V rokoch 2020 – 2022 bol alternatívou prechod k online podujatiam, videokonferenciám, webinárom a virtuálnym veľtrhom. 
Konferencia ATP Journal
Dlhoročné kontakty na špičkových odborníkov, významných dodávateľov i akademickú obec na jednej strane a na zástupcov výrobných podnikov na druhej strane dopomohli k organizácii dvoch ročníkov celoslovenskej konferencie "Robotika v priemyselnej praxi malých a stredných podnikov". (údaj k 1.1.2022)
Školenia na mieru
Redakcia ATP Journal organizuje vo svojej oblasti školenia na mieru na rozličné témy z praxe. Školiteľmi sú spravidla poprední vedeckí pracovníci, výskumníci či akademická obec, ktorá školí zástupcov súkromných i štátnych výrobných a spracovateľských podnikov.

</doc>
<doc id="681239" url="https://sk.wikipedia.org/wiki?curid=681239" title="Radónové riziko">
Radónové riziko

Radón (Rn) je najťažší vzácny plyn, nemá stabilný izotop a je prírodne rádioaktívny. Vyskytuje sa v zemskej kôre. Je súčasťou dlhého reťazca rádioaktívneho rozpadu, ktorý začína uránom nachádzajúcim sa prirodzene v horninách a pôde po vzniku Zeme. Ľudia radón nemôžu zacítiť pretože nemá žiadnu farbu ani pach, možno však odmerať jeho rádioaktivitu. Radón sa dostáva do domov z podložia. V niektorých domoch je vysoká koncentrácia radónu, najmä pokiaľ ide o domy v oblastiach s vyšším množstvom prírodného uránu v pôde a horninách. Radón sa môže nachádzať aj v stavebných materiáloch a pitnej vode. Takéto prípady väčšinou spôsobujú omnoho nižšiu úroveň vystavenia žiareniu, ako radón nachádzajúci sa v zemi.
Hoci radón samotný je plyn, jeho produkty rádioaktívneho rozpadu nemajú plynný charakter. Viažu sa totiž k prachovým časticiam vo vzduchu. Vdychované produkty rozpadu svojim žiarením poškodzujú pľúca.
Vystavenie radónu zvyšuje riziko rakoviny pľúc. Zvýšené riziko je úmerné koncentrácii radónu vo vzduchu, ktorý dýchame a dĺžke vystavenia radónu.
Účinky radónu na zdravie.
Radón je považovaný za druhú najčastejšiu príčinu rakoviny pľúc. Odhaduje sa, že radón spôsobuje 3 až 14% všetkých druhov rakoviny pľúc v krajine, v závislosti od priemernej úrovne radónu v krajine a prevalencie fajčenia.
Zvýšený výskyt rakoviny pľúc bol prvýkrát zaznamenaný u uránových baníkov vystavených veľmi vysokým koncentráciám radónu. Štúdie v Európe, Severnej Amerike a Číne navyše potvrdili, že aj nízke koncentrácie radónu – aké sa bežne vyskytujú v obytných priestoroch – tiež predstavujú zdravotné riziká a prispievajú k výskytu rakoviny pľúc na celom svete.
Riziko rakoviny pľúc sa zvyšuje asi o 16% na 100 Bq/m³ nárastu dlhodobej priemernej koncentrácie radónu. Predpokladá sa, že vzťah medzi dávkou a odozvou je lineárny – tj. riziko rakoviny pľúc sa zvyšuje úmerne so zvyšujúcou sa expozíciou radónu.
Radón oveľa pravdepodobnejšie spôsobí rakovinu pľúc u ľudí, ktorí fajčia. V skutočnosti sa odhaduje, že fajčiari sú 25-krát viac ohrození radónom ako nefajčiari. Doposiaľ neboli zistené žiadne iné riziká rakoviny alebo iné zdravotné účinky, hoci vdychovaný radón môže dodávať žiarenie do iných orgánov, ale na oveľa nižšej úrovni ako do pľúc.
Radón v budovách.
Pre väčšinu ľudí je najväčšia expozícia radónu v domácnostiach, kde ľudia trávia veľkú časť svojho času, hoci zdrojom expozície môžu byť aj vnútorné pracoviská. Koncentrácia radónu v budovách závisí od:
Radón sa dostáva do budov cez trhliny v podlahách alebo na spojoch medzi podlahou a stenou, medzerami okolo potrubí alebo káblov, malými pórmi v stenách z dutých blokov, dutých stenách alebo žumpách alebo odtokoch. Hladiny radónu sú zvyčajne vyššie v pivniciach alebo obytných priestoroch, ktoré sú v kontakte so zemou. Značnú koncentráciu radónu však možno nájsť aj nad prízemím.
Koncentrácie radónu sa značne líšia medzi susednými budovami, ako aj v rámci budovy zo dňa na deň a z hodiny na hodinu. Kvôli týmto výkyvom je vhodnejšie odhadnúť priemernú ročnú koncentráciu radónu vo vnútornom ovzduší meraním po dobu najmenej 3 mesiacov. Hladinu radónu v domácnostiach je možné merať lacným a jednoduchým spôsobom pomocou malých pasívnych detektorov. Merania musia byť založené na národných protokoloch, aby sa zabezpečila konzistentnosť a spoľahlivosť pri rozhodovaní. Krátkodobé radónové testy, vykonávané v súlade s národnými protokolmi, môžu byť cenné pri rozhodovaní v časovo citlivých situáciách, ako je predaj domu alebo na testovanie účinnosti prác na zmierňovaní radónu.
Medzinárodný radónový projekt Svetovej zdravotníckej organizácie.
Svetová zdravotnícka organizácia (WHO, 2009) tvrdí, že radón spôsobuje až 15% rakoviny pľúc na celom svete. V snahe znížiť mieru rakoviny pľúc na celom svete, Svetová zdravotnícka organizácia (WHO) spustila medzinárodný radónový projekt, s cieľom pomôcť krajinám zvýšiť informovanosť, zbierať údaje a podporiť opatrenia na zníženie rizík súvisiacich s radónom.
US EPA je jednou z niekoľkých vládnych agentúr a krajín, ktoré podporujú túto iniciatívu a je povzbudená pozornosťou WHO k tejto dôležitej otázke verejného zdravia.
"„Radón predstavuje ľahko redukovateľné zdravotné riziko pre populáciu na celom svete, ale doteraz sa mu nevenovala širšia pozornosť“", povedal Dr. Michael Repacholi, koordinátor Oddelenia radiačného a environmentálneho zdravia WHO. Pokračoval, že "„radón v našich domovoch je hlavným zdrojom vystavenia ionizujúcemu žiareniu a predstavuje 50% vystavenia verejnosti prirodzene sa vyskytujúcim zdrojom žiarenia v mnohých krajinách“".

</doc>
<doc id="681246" url="https://sk.wikipedia.org/wiki?curid=681246" title="Cotoneaster">
Cotoneaster



</doc>
<doc id="681247" url="https://sk.wikipedia.org/wiki?curid=681247" title="Cotoneaster integerrimus">
Cotoneaster integerrimus



</doc>
<doc id="681249" url="https://sk.wikipedia.org/wiki?curid=681249" title="Skalník rozprestretý">
Skalník rozprestretý

Skalník rozprestretý () je opadavý až poloopadavý ker z rodu skalník ("Cotoneaster") z čeľade ružovité ("Rosaceae").
Opis.
Skalník rozprestretý je ker pritisnutý k zemi, poliehavý alebo vodorovne nad zemou rozkonárený, dorastá do výšky 50 cm. Ročné konáre sú rozložené pravidelne dvojradovo, kôra je sivohnedá, na mladších konárikoch žltohnedá až červenohnedá, husto pritlačene chlpatá, lysavejúca. Konáre nesú striedavé, zvrchu tmavozelené a lesklé listy veľké asi 1 centimeter, vytrvajúce dlho do zimy (často až do januára, v miernych zimách až do novej sezóny). Čepele listov sú vajcovité až elipsovité, stopky sú 1 až 2 mm dlhé.
Kvety skalníka sú jednotlivo alebo po dva v chudobnokvetých súkvetiach na krátkych stopkách, kališné zuby sú trojuholníkové, roztrúsene chlpaté, lysavejúce, korunné lupienky ružovkasté, tyčiniek je 20, čnelky sú 3. Plody sú červené guľovité malvičky, s priemerom 5 mm, s tromi semenami a dlho zotrvávajúce na kroch.
Skalník rozprestretý kvitne v máji až júni a plodí v septembri až októbri. Klíčenie zvyčajne trvá 1 až 18 mesiacov, ale semená môžu niekedy zostať životaschopné aj 5 rokov. Druhu trvá 10 až 20 rokov, kým dosiahnu svoju konečnú výšku.
Blízky príbuzný západočínsky druh skalník pritlačený ("Cotoneaster adpressus"), ktorý sa často pokladá za kultivar skalníka rozprestretého, má konáre a kmienky pritisnuté úplne k zemi a listy vlnkovito poprehýbané.
Nemej pozoruhodný je aj ďalší čínsky poliehavý skalník Dammerov ("Cotoneaster dammeri"). Korunné lupienky má však rozložené, biele a listy veľké takmer 3 cm. V posledných rokoch sa preferuje ako krycia drevina aj pre veľké plochy.
Rozšírenie.
Skalník rozprestretý pochádza z miernych oblastí Číny, Taiwanu a Nepálu, kde sa vyskytuje v nadmorských výškach 1500 až 3500 m.
Ekológia.
Pôvodným biotopom skalníka rozprestretého sú húštiny, skaly, skalnaté svahy a suché horské oblasti. Skalník je vo väčšine Európy, v USA (Oregon), Kanade (Britská Kolumbia), Japonsku, Austrálii a na Novom Zélande, v súčasnosti už úplne naturalizovaný. Na miestach, kde bol introdukovaný, rastie v podobných biotopoch ale aj v mestských oblastiach v trhlinách kamenných múrov, pozdĺž ciest, na múroch domov, pozdĺž železníc a v priemyselných oblastiach.
Za invázny druh, s nepriaznivým environmentálnym vplyvom, je považovaný v niektorých častiach Austrálie. V Belgicku bolo zistené, že druhová bohatosť vápencových trávnatých porastov je výrazne nižšia na parcelách napadnutých skalníkom rozprestretým. Introdukovaným skalníkom sa najlepšie darí v oblastiach s chladnejším až miernym podnebím. Najviac im vyhovuje suché a skalnaté stanovištia.
Význam a využitie.
Poliehavé, k zemi pritisnuté skalníky využíva súčasná záhradná architektúra na krytie väčších plôch, svahov, maskovanie stupňov a terénnych nerovností. Pri hustej skupinovej výsadbe dokážu už v prvom roku po vysadení vytvoriť efektívny kobercový porast.
Zrelé plody skalníka požierajú drozdy a pinky, ktoré potom semená rozptyľujú vo svojom truse. Keď je rastlina pestovaná pri stene, poskytuje vtákom chránené miesta na hniezdenie.
Hrozby a choroby.
Skalník rozprestretý je napádaný viacerými druhmi vošiek. Vošky druhu "Eriosoma lanigerum" žijú vo veľkých kolóniách chránených voskom v štrbinách a ranách v kôre. Napadnuté vetvičky bývajú znetvorené opuchmi podobnými rakovine. V sadoch je to vážny škodca. Významným parazitom, ktorý poškodzuje jeho listy je aj voška jabloňová ("Aphis pomi"). Napadá listy na mladých výhonkoch, ktoré sa následne zrolujú od ich špičiek. Na hostiteľovi parazitujú aj jasno zelené, 2 až 3 mm veľké vošky druhu "Rhopalosiphum oxyacanthae".

</doc>
<doc id="681254" url="https://sk.wikipedia.org/wiki?curid=681254" title="Karen Carpenterová">
Karen Carpenterová

Karen Anne Carpenterová (* 2. marec 1950, New Haven, Connecticut, USA† 4. február 1983, Downey, Kalifornia) bola americká speváčka a bubeníčka.
Na strednej škole začala hrať na bicie. Neskôr začala hrať spolu so svojim starším bratom Richardom Carpenterom ako duo pod názvom The Carpenters. Koncom sedemdesiatych rokov nahrala sólový album, ktorý však za jej života nevyšiel. Stalo sa tak až v roku 1996. V roku 1980 sa vydala za realitného developera Thomasa Jamesa Burrisa, avšak ich manželstvo sa po štrnástich mesiacoch rozpadlo (samotný rozvod dokončený nebol). Dlhodobo mala problémy s anorexiou. Roku 1983 skolabovala v dome svojich rodičov a po prevoze do nemocnice bola vyhlásená za mŕtvu.
Pochovaná bola v kalifornskom meste Cypress.

</doc>
<doc id="681279" url="https://sk.wikipedia.org/wiki?curid=681279" title="Cotoneaster horizontalis">
Cotoneaster horizontalis



</doc>
<doc id="681280" url="https://sk.wikipedia.org/wiki?curid=681280" title="Islandské národné futbalové mužstvo">
Islandské národné futbalové mužstvo

Islandské národné futbalové mužstvo reprezentuje Island na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA. Na Majstrovstvách Európy vo futbale 2016 bol Island prekvapením keď sa dostal až do štvrťfinále kde napokon prehrali s Francúzskom 2:5. O dva roky neskôr debutovali na Majstrovstvách sveta kde ale skončili v skupine.

</doc>
<doc id="681283" url="https://sk.wikipedia.org/wiki?curid=681283" title="Korytnická ulica (Bratislava)">
Korytnická ulica (Bratislava)

Korytnická ulica v Bratislave sa nachádza v mestskej časti Podunajské Biskupice a nazvaná je podľa kúpeľov Korytnica.
Najvyššie stavby ulice sú 12-poschodové paneláky postavené v 70-tych rokoch 20. storočia. Neďaleko nich je basketbalové a futbalové ihrisko, tenisové kurty, čerpacia stanica Slovnaft atď.

</doc>
<doc id="681285" url="https://sk.wikipedia.org/wiki?curid=681285" title="Lure">
Lure

Lure môže byť:

</doc>
<doc id="681286" url="https://sk.wikipedia.org/wiki?curid=681286" title="Faucogney-et-la-Mer">
Faucogney-et-la-Mer

Faucogney-et-la-Mer môže byť:

</doc>
<doc id="681288" url="https://sk.wikipedia.org/wiki?curid=681288" title="Peter Chanel">
Peter Chanel

Svätý Peter Chanel alebo Pierre-Louis-Marie Chanel (* 12. júl 1803 La Potière, Francúzsko – † 28. apríl 1841 Futuna, Oceánia) bol francúzsky katolícky kňaz, rehoľník, misionár a mučeník. Bol prvým kresťanským mučeníkom v Oceánii. 
Životopis.
Narodil v dedinke La Potière neďaleko Montrevel-en-Bresse v departemente Ain vo Francúzsku. Bol synom Clauda-Françoisa Chanela a Marie-Anne Sibellasovej a piatym z ôsmich detí. Pokrstený bol štyri dni po svojom narodení, na sviatok Panny Márie z hory Karmel. O niekoľko rokov neskôr, keď bol konfirmovaný, dostal meno Louis Marie, čo poukazovalo na jeho oddanosť svätému Aloisovi Gonzagovi a Panne Márii. Približne od svojich 7 do 12 rokov pracoval ako pastier. Miestny farár presvedčil jeho rodičov, aby Petrovi umožnili navštevovať malú školu, ktorú kňaz založil. 
Lyonský arcibiskup v tej dobe vyzval kňazov, aby pre seminár získavali nových seminaristov, aby v jeho biskupstve boli doplnený chýbajúci kňazi. Kňazi chýbali kvôli revolúcii, ktorá spôsobila Cirkvi vo Francúzsku obrovské škody, kvôli následkom násilnej likvidácii reholí a kláštorov. Bolo zničených veľa kláštorov, a veľké množstvo rehoľníkov a rehoľníčok bolo popravených. Revolucionármi bolo zrušených väčšina biskupstiev. Bolo zavraždených veľa kňazov a traja biskupi. Bolo uväznených a do kolónie v Guayany deportovaných viac ako 3600 kňazov.
Po ukončení miestnej školy jeho zbožnosť a inteligencia upútali pozornosť hosťujúceho kňaza z Cras, abbého Trompiera, ktorý na jeseň 1814 prevzal chlapcovo vzdelávanie v Cras. Keď abbé Trompiera bol v roku 1815 vymenovaný za kňaza do Monsolsu išiel s ním aj Peter Chanel.
K prvému svätému prijímaniu pristúpil 23. marca 1817 . Od tohto obdobia sa začal zaujímať o misie v zahraničí. Jeho záujem sa začal, keď si prečítal listy misionárov z Ameriky, ktoré mu posielal biskup Louis William Valentine Dubourg. Neskôr povedal: "V tom roku som si vytvoril myšlienku ísť do zahraničných misií." 
V roku 1819 vstúpil do menšieho seminára v Meximieux, kde získal niekoľko ocenení a triednych cien v latinčine, kresťanskej náuke a rečníctve. V roku 1823 navštevoval diecézne kolégium v Belley a v roku 1824 hlavný seminár v Brou .
Za kňaza bol vysvätený 15. júla 1827 . Následne krátky čas pôsobil ako pomocný kňaz v Ambérieu-en-Bugey. V Ambérieu čítal aj listy bývalého vikára z tejto farnosti, ktorý bol v tom čase misionárom v Indii. Tam sa zoznámil s Claudom Bretom, ktorý sa mal stať jeho priateľom a tiež jedným z prvých misionárov maristov. Nasledujúci rok Chanel požiadal biskupa z Belley o povolenie odísť do misií. Jeho žiadosť nebola prijatá a namiesto toho bol na nasledujúce tri roky vymenovaný za farára v Crozete Peter Chanel našiel svoju novú farnosť v žalostnom stave. V nedeľu a sviatočné dni bol kostol takmer prázdny. Deti, nečinné a ponechané samé na seba. Kňaz sa vybral na púť do Annecy k hrobu svätého Františka Saleského, ktorý kedysi navštívil jeho farnosť.
Jeho horlivosť bola rešpektovaná a jeho starostlivosť, najmä o chorých vo farnosti , si získala srdcia miestnych obyvateľov. V tomto období sa Chanel dopočul o skupine diecéznych kňazov, ktorí dúfali, že založia rehoľný rád zasvätený Panne Márii 
V roku 1831, keď mal 28 rokov, vstúpil Peter Chanel do vznikajúcej kongregácie Misionárov Máriinej spoločnosti (maristov) , ktorá sa mala zamerať na miestne misie a zahraničnú misijnú činnosť. Namiesto toho, aby si ho maristi vybrali za misionára, ho však vymenovali za duchovného vodcu v seminári v Belley, kde zostal päť rokov . v roku 1833 sprevádzal Jeana-Clauda Colina do Ríma, aby sa usiloval o schválenie vznikajúcej kongregácie. V roku 1836 boli maristi požiadaní, aby vyslali misionárov na územie juhozápadného Pacifiku výmenou za prípadné prijatie bolo skupine prisľúbené formálne schválenie, ktoré udelil pápež Gregor XVI. Peter Chanel, ktorý bol 24. septembra 1836 spolu s ďalšími ašpirantmi vyhlásený za maristu, sa stal predstaveným skupiny siedmich maristických misionárov, ktorá sa 24. decembra vydala na cestu z Le Havre na lodi "Delphine" v sprievode nového biskupa z Maronea (Západná Oceánia) Jeana-Baptistu Pompalliera .
Najskôr cestoval na Kanárske ostrovy (8. januára 1837), kde sa jeho priateľ Claude Bret nakazil chrípkovým vírusom, ktorý viedol k jeho smrti na mori (20. marca 1837). Potom cestoval do Valparaíso v Čile (28. júna), kde mala svoju základňu francúzska Kongregácia Najsvätejších sŕdc Ježiša a Márie, ktorá mala na starosti apoštolský vikariát Východnej Oceánie. Jeho treťou a štvrtou zastávkou boli Gambierove ostrovy (13. septembra) a Tahiti (21. septembra), kde skupina prestúpila na loď "Raiatea". Na tejto lodi sa vydali na cestu (23. októbra), aby vysadili dvoch misionárov vo Wallise, hlavnom sídle misie v Tonge. Misionári dorazili do Vava'u, ale neboli prijatí, a tak pokračovali v ceste na ostrov Futuna. Potom odišiel na susednú Futunu v sprievode francúzskeho laického brata Marie-Niziera Delorma. Dorazili tam 8. novembra 1837 spolu s anglickým protestantským laikom Thomasom Boagom, ktorý býval na ostrove a pripojil sa k nim na Tongu, kde hľadal cestu na Futunu .
Skupina bola na začiatku dobre prijatá kráľom Futuny, Niulikim. Peter Chanel sa ťažko učil jazyk, ale nakoniec ho ovládal. Napriek malému zdanlivému úspechu a veľkému nedostatku si zachoval nekonečnú trpezlivosť a odvahu. Dňa 2. februára 1839 cyklón zničil takmer všetky domy a plantáže na ostrove. Verne pracoval uprostred najväčších ťažkostí, ošetroval chorých, krstil umierajúcich a od všetkých si získal meno "muža s láskavým srdcom" . Bola to náročná misia, ktorá si vyžadovala zvládnuť izoláciu a aklimatizovať sa na odlišnú stravu a zvyky, ale nakoniec začala prinášať ovocie. Niekoľko domorodcov sa dalo pokrstiť a niekoľko ďalších sa dalo poučiť . Kráľ Niuliki veril, že kresťanstvo by podkopalo jeho autoritu veľkňaza a kráľa. Keď sa jeho syn Meitala chcel dať pokrstiť, kráľ poslal obľúbeného bojovníka, svojho zaťa Musumusu, aby "urobil všetko, čo je potrebné" na vyriešenie problému. Musumusu išiel za Meitalom a obaja sa pobili. Musumusu, ktorý bol v bitke zranený, odišiel k Petrovi Chanelovi a predstieral, že potrebuje lekársku pomoc. Kým ho ošetroval, skupina ďalších ľudí vyrabovala jeho dom. Musumusu vzal sekeru a ubil Chanela na smrť. Chanel zomrel 28. apríla 1841.

</doc>
<doc id="681289" url="https://sk.wikipedia.org/wiki?curid=681289" title="Šalvia zázračná">
Šalvia zázračná

Šalvia zázračná (iné názvy: šalvia divotvorná, šalvia veštecká; ) je druh rastliny z rodu šalvia ("Salvia").
Je to rastlinný druh s prechodnými psychoaktívnymi vlastnosťami. Listy obsahujú silný, štrukturálne jedinečný diterpenoid salvinorín A, ktorý vyvoláva halucinácie. Jej pôvodným biotopom sú hmlové lesy v Sierra Mazateca v štáte Oaxaca v Mexiku, kde rastie na tienistých, vlhkých miestach. Rastlina dorastá do výšky vyše metra, má duté hranaté stonky (podobne ako iné druhy z čeľade hluchavkovité), veľké listy a občas biele kvety s fialovými kalichmi. Pretože rastlina nebola dostatočne preštudovaná vo vysokokvalitnom klinickom výskume, málo sa vie o jej toxicite, nepriaznivých účinkoch, alebo bezpečnosti pri dlhodobej konzumácii. Šamani z oblasti Sierra Mazateca túto rastlinu tradične používajú počas náboženských rituálov na uľahčenie vizionárskych stavov vedomia počas duchovného liečenia.
Miestne názvy.
Španielske ľudové názvy šalvie zázračnej sú: "hierba" [alebo "yerba" alebo "hoja"] "de la pastora", "hierba" [alebo "yerba"] "de la virgen", "hierba" [alebo "yerba"] "de María", "hierba María", "La Hembra", "María Pastora", "hojas de María Pastora", "hojas de adivinación". Mazatécke názvy šalvie zázračnej sú: "ska María Pastora", "ska pastora".
Etymológia.
Rodové meno "Salvia" použil prvýkrát Plínius pre rastlinu, ktorá bola pravdepodobne "Salvia officinalis" (šalvia lekárska) a je odvodené z latinského „salvere“. Druhové meno „divinorum“, bolo rastline priradené pre jej tradičné použitie pri veštení. 
História.
Šalvia zázračná pochádza zo Sierra Mazateca v Oaxace v Mexiku, kde ju stále používajú mazatécki šamani, predovšetkým na uľahčenie šamanských vízií v kontexte liečenia alebo veštenia. Pri svojich rituáloch šamani používajú iba čerstvo zozbierané listy. Vidia rastlinu ako inkarnáciu Panny Márie a rituál začínajú vzývaním Márie, svätého Petra, Najsvätejšej Trojice a iných svätých. Rituálne použitie tradične zahŕňa pobyt na tichom mieste po požití listu, pretože mazatécki šamani hovoria, že „La Maria [šalvia zázračná] hovorí tichým hlasom.“ 
V menšom množstve sa používa aj ako diuretikum a na liečbu chorôb vrátane hnačky, anémie, bolestí hlavy, reumatizmu a choroby známej ako "panzón de borrego" (doslova: jahňacie brušisko), čiže nafúknuté brucho.
História rastliny nie je dobre známa a jej pôvod je nejasný. Dlho bolo sporné, či je šalvia zázračná kultúrna rastlina Mazatékov alebo inej domorodej skupiny, alebo či ide hybrid (kríženec). Do roku 2010 čiastočná sterilita rastliny naznačovala jej hybridný pôvod, aj keď neboli nájdené žiadne dva rodičovské druhy so zjavnou afinitou k šalvii zázračnej. Štúdie od roku 2010 preukázali, že šalvia zázračná je normálny druh, t. j. nie hybrid, a že najbližším príbuzným šalvie zázračnej je druh "Salvia venulosa" — vzácna a endemická šalvia, ktorá pochádza z Kolumbie a rastie v zatienených zalesnených roklinách v nadmorskej výške 1 500 až 2 000 m. 
Vedecké objavenie rastliny.
Šalvia zázračná bola prvý krát písomne zaznamenaná americkým antropológom a lingvistom menom Jean Basset Johnson v roku 1939, keď študoval mazatécky šamanizmus. Neskôr zdokumentoval jej použitie a informoval o jej účinkoch prostredníctvom osobných svedectiev užívateľov. Až v roku 2002 Bryan Roth s kolektívom identifikovali psychoaktívny mechanizmus. 
Gordon Wasson predbežne predpokladal, že rastlina by mohla byť mytologickým pipiltzintzintli, „šľachetným princom“ aztéckych kódexov. Šalvia zázračná bola navrhnutá ako možná rastlina pre viac záhadných aztéckych enteogénov ako napríklad poyomatli, alebo cacahuaxochitl.
Opis.
Šalvia zázračná je viacročná rastlina, ktorá dorastá do výšky asi 1 meter. Má veľké zelené vajcovité listy so zúbkatým okrajom a mierne žltým podtónom, ktoré dosahujú dĺžku 10-30 centimetrov. Má duté stonky so štvorcovým prierezom, ktoré sa veľmi ľahko lámu. Zvyknú bývať slabšie a tak sa niekedy ťahajú po zemi, najmä ak sú dlhšie. Zo zlomenej stonky rastlina ľahko zakoreňuje (v domácom prostredí) zo zlomených stoniek a toto je aj primárny spôsob jej rozmnožovania. Kvety sú usporiadané do praslenových súkvetí dlhých asi 30 centimetrov. Kvitnú len zriedka, kvety sú biele, pokryté chĺpkami a majú fialový kalich. Vo svojom pôvodnom prostredí kvitne od septembra do mája (keď sa dĺžka dňa skráti na menej ako 12 hodín, je to teda rastlina krátkeho dňa). Šalvia zázračná produkuje málo životaschopných semien, aj keď kvitne – žiadne semená neboli nikdy pozorované na rastlinách vo voľnej prírode. Životaschopné semená je podľa niektorých neoverených správ možné produkovať po ručnom opelení. Všetky rastliny z oblasti prirodzeného výskytu v Sierra Mazatec sa zdajú byť klonmi (rozmnožovanie zakorenením zalomených stoniek). 
Existuje viacero kultivarov šalvie zázračnej. Jedným z nich je ten, ktorý v roku 1962 zozbieral ekológ a psychológ Sterling Bunnell (kultivar Bunnell), hovorovo nesprávne nazývaný ako kultivar Wasson-Hofmann. Druhý zozbieral z Huautla de Jiménez v roku 1991 antropológ Bret Blosser (kultivar Blosser alebo Palatable). Existujú aj ďalšie kultivary, ale tie nie sú tak dobre zdokumentované, ako napríklad "Luna" s nezvyčajne zúbkovanými a zaoblenými listami.
Rozšírenie a biotop.
Šalvia zázračná je endemitom pohoria Sierra Mazateca v štáte Oaxaca v Mexiku, rastie v hmlových lesoch a tropických vždyzelených lesoch v nadmorských výškach od 300 do 1 830 metrov. Jej najbežnejším biotopom je čierna pôda pozdĺž brehov potokov, kde malé stromy a kríky poskytujú prostredie slabého svetla a vysokej vlhkosti. 
Rozmnožovanie.
Šalvia zázračná sa zvyčajne rozmnožuje vegetatívnym rozmnožovaním. Malé odrezky dlhé 5 až 20 cm, odrezané od materskej rastliny tesne pod nódom, zvyčajne zakorenia v obyčajnej vode z vodovodu do dvoch alebo troch týždňov.
Chemické zloženie.
Známou aktívnou zložkou šalvie zázračnej je trans-neoklerodánový diterpén známy ako salvinorín A (chemický vzorec C23H28O8). Táto zlúčenina je prítomná v sušenej rastline asi 0,18 %. Salvinorín A nie je alkaloid (to znamená, že neobsahuje zásaditý dusík), na rozdiel od väčšiny známych opioidných receptorov. Salvinorín A je prvý zdokumentovaný diterpénový halucinogén. Podľa hmotnosti je salvinorín A „najsilnejším prirodzene sa vyskytujúcim halucinogénom“. Je aktívny už v dávkach 200 µg. Aj ďalšie terpény boli izolované zo Šalvii zázračnej, vrátane iných salvinorínov a ďalších príbuzných zlúčenín nazývaných divinatoríny a salvinicíny.
Užívanie šalvie zázračnej.
Účinky – psychické a telesné.
Bezprostredné účinky šalvie zázračnej nastupujú takmer okamžite a trvajú približne 8 až 15 minút podľa množstva vdýchnutého dymu, resp. koncentrácie účinnej látky v spotrebovanej sušine. Na fyzickej úrovni sa účinky tejto látky najmä vo vyšších dávkach prejavujú zmätočnými nekoordinovanými pohybmi až paralýzou, častokrát sú sprevádzané silným smiechom alebo naopak plačom, nepokojom až panikou. Na psychickej úrovni šalvia výrazne zvyšuje vizuálnu citlivosť a predstavivosť, môže sa dostaviť vnútorná eufória, silné optické halucinácie, rozpad ega, prežitky cestovania v čase a rôznych realitách a pod., ale zároveň sa jej účinok môže prejaviť aj neschopnosťou racionálne premýšľať a chápať význam známych pojmov, zmysluplne komunikovať s okolím a pocitmi úplného zmätku. Všetky tieto účinky však pretrvávajú len počas pôsobenia danej látky v organizme (max. 3045 min.) a potom bez akýchkoľvek následkov úplne odznejú (žiadne krátkodobé alebo dlhodobé účinky dojazdov).
Účinky na psychiku:
Telesné účinky:
Fajčenie šalvie zázračnej nevedie k pozorovateľnej zmene krvného tlaku a srdečného pulzu ani ku kŕčom, iná štúdia ale zaznamenala miernu tachykardiu. Jedna z prvých toxikologických štúdií na potkanoch a myšiach nezistila žiadne akútne ani pretrvavajúce negatívne fyziologické dopady veľmi vysokých dávok salvinorínu A. Podľa online dotazníku štvrtina z 500 užívateľov popisovala pretrvavajúce pozitívne účinky salvinorínu A, zatiaľ čo cca 5 % pretrvavajúce negatívne účinky (úzkosť).
Online prieskum uvádza najčastejšie popisované účinky po skončení akútnej intoxikácie: Jasnejšie vhľady (47%), zlepšenie nálady (45%), pocit kľudu (42%) a zosilnenia pocitu prepojenia s prírodou či vesmírom (40%).
Spôsoby užívania a účinná dávka.
Najčastejší spôsob užívania šalvie zázračnej je vo väčšine prípadov fajčenie jej suchých listov, resp. takzvaných extraktov s vysokou koncentráciou jej účinnej látky. Aby bol účinok výraznejší, musí sa dym v pľúcach podržať aspoň 30 sekúnd. V starom Mexiku sa pôvodne šalvia užívala žuvaním čerstvých listov so zámerom vstrebania účinných látok cez sliznicu, pričom jej účinok bol takto o niečo miernejší než pri fajčení, ale na druhú stranu trval o niečo dlhšie.
Priebeh pri fajčení alebo vaporizácii.
Pri fajčení sú prvé účinky zaznamenané do 10 sekúnd, rýchlo sa rozvíjajú až do maxima, ktoré trvá 815 minút. V závislosti od dávkovania sa účinky môžu líšiť od jemného až po plnohodnotný psychedelický zážitok. Pri vyšších dávkach užívatelia hlásia dramatické skreslenie času, živé obrazy, stretnutia s bytosťami, cestovanie na iné miesta, planéty, prežívanie svojej existencie ako nejaký objekt alebo prežívanie plnohodnotného života iného jednotlivca. Potom sa účinky následujúcich 2040 minút postupne znížia, človek si všimne vysoký účinok podobný marihuane. Vo vzácnych prípadoch môže účinok trvať až 2 hodiny.
Bezprostredné riziká užívania.
Riziká užívania šalvie zázračnej spočívajú takmer výhradne v možnosti ohrozenia svojho vlastného zdravia pod vplyvom zmätku alebo paniky nasledujúcej po jej užití vo vysokých alebo veľmi koncentrovaných dávkach. K takým situáciám môže najčastejšie dôjsť, ak sa šalvia užije osamote (bez dozoru zo strany zodpovednej osoby – angl. "tripsitter") alebo na nevhodnom a potenciálne nebezpečnom mieste, kde hrozia zranenia z neopatrnosti (napr. pád z výšky, rezné zranenia, dopravné nehody, atď.).
Ohrozenie života z dôvodu predávkovania je pri šalvii zázračnej prakticky vylúčené, nakoľko človek nie je schopný do organizmu prijať také veľké množstvo účinnej látky salvinorínu A, aby to malo smrteľné následky. Potenciálne riziko spočíva v možnosti vyvolania psychózy, zatiaľ však bol zdokumentovaný len jeden takýto prípad pri ústnom požití tejto rastliny.
Riziká dlhodobého užívania šalvie zázračnej a jej negatívne vplyvy na zdravie nie sú známe, nakoľko jej užívanie nevyvoláva fyzickú ani psychická závislosť, ani sa v žiadnej odbornej štúdii nepotvrdila jej toxicita na ľudský organizmus.
Legálnosť na Slovensku.
Podľa v súčasnosti platnej právnej úpravy je účinná látka salvinorín A zaradená do zoznamu kontrolovaných látok, čo v praxi znamená, že akékoľvek nakladanie s ňou je ilegálne.

</doc>
<doc id="681290" url="https://sk.wikipedia.org/wiki?curid=681290" title="WandaVision">
WandaVision

WandaVision je americký televízny seriál, natočený na motívy postáv z komiksov od vydavateľstva Marvel Comics. Autorkou seriálu, ktorý je súčasťou série a fiktívneho sveta Marvel Cinematic Universe, je Jac Schaefferová. Uvedený bol v roku 2021 na službe Disney+, celkovo vzniklo deväť epizód. "WandaVision" je v poradí prvým seriálom v MCU a je súčasťou 4. fázy Marvel Cinematic Universe a Mnohovesmírnej ságy. Jedná sa aj o prvý projekt z 4. fázy MCU.
Štylizácia.
Jednotlivé epizódy seriálu, respektíve polovica deja, sa odohráva vo vnútri Wandiného vytvoreného sveta, sú štylizované ako epizódy rôznych amerických televíznych seriálov a sitcomov od 50. rokov do súčasnosti. Štylizácií odpovedá oblečenie a rekvizity, stavba deja, ale aj formát a farby.
Dej.
Wanda Maximovová a Vision žijú idylickým predmestským životom a snažia sa zakryť svoje schopnosti. Keď však začnú vstupovať do nových desaťročí a stretnú sa s televíznymi tropmi, pár má podozrenie, že veci nie sú také, akými sa zdajú.

</doc>
<doc id="681294" url="https://sk.wikipedia.org/wiki?curid=681294" title="EURO STOXX 50">
EURO STOXX 50

EURO STOXX 50 je akciový index, ktorý bol navrhnutý firmou STOXX, švajčiarskym indexovým poskytovateľom, ktorý je vlastnený nemeckou spoločnosťou Deutsche Börse Group. Obsahom tohto indexu je 50 najväčších a najviac likviditných akciových spoločností z Európy. Presnejšie z 8 krajín eurozóny a to: Belgicko, Fínsko, Francúzsko, Holandsko, Írsko, Nemecko, Španielsko a Taliansko.
Firmy nachádzajúce sa v indexe tvoria dohromady až 60% tržnej hodnoty firiem Eurozóny a preto je považovaný za spoľahlivý ukazovateľ vývoja Eurozóny. Index Euro Stoxx 50 je odvodený od 19 indexov regionálneho super sektoru EURO STOXX a predstavuje najväčší ukazovateľ z hľadiska kapitalizácie trhu v Európe. Od apríla 2021 najviac obsiahnuté spoločnosti v tomto indexe sú z Francúzska s 36,6% z celkového počtu a z Nemecka s 33,2% z celkového počtu akcií. Futures a opcie na EURO Stoxx 50, ktoré sú obchodovateľné na burze Eurex, sú a patria medzi najviac likviditné produkty v Európe a na svete.
Ďalšie základné informácie.
Index EURO Stoxx 50 bol predstavený na trh 26 februára 1998. V niektorých grafoch jeho historického vývoja taktiež nájdeme aj roky pred 1998, ktoré boli po jeho predstavení administratívne spätne dopočítané. Index je dostupný vo viacerých svetových menách a to v EUR, USD, CAD, GBP a JPY. Je ponúkaný v 3 variantoch výnosu (Price, Net Return, Gross Return).
Výpočet hodnoty indexu je vypočítavaný na základe tržnej kapitalizácie jednotlivých spoločností a pre EUR a USD je vypočítavaný každých 15 sekúnd medzi 9:00 a 18:00 hodinou stredoeurópskeho času a pre ostatné dostupné meny (CAD, GBP, JPY) je výška indexu počítaná iba na konci dňa a to o 18:00 stredoeurópskeho času. Zloženie indexu je každoročne v septembri kontrolované a upravované. Mimo tržnej kapitalizácie jednotlivých spoločností je využívaný takzvaný free float faktor, ktorý udáva, aké množstvo akcií danej spoločnosti je momentálne dostupné investorom.
Vzhľadom k pomerne malému množstvu firiem sa náhly prepad alebo nárast niektorej z firiem v indexe môže prejaviť znateľným pohybom celého indexu.
Obchodovanie.
Index EURO Stoxx 50 slúži iba ako nástroj na meranie európskeho akciového trhu, preto sa nejedná o žiadny investičný nástroj, ktorý sa obchoduje ako taký. Napriek tomu je možné špekulovať na vývoj hodnoty indexu prostredníctvom rôznych derivátových nástrojov a to menovite pomocou: Futures, CFD (rozdielové zmluvy), ETF, Certifikáty, Warranty.
Zloženie indexu.
Graf vývoja indexu.
Graf ukazujúci hodnoty indexu od roku 1987 do roku 2020 v EUR.&lt;graph&gt;{"version":2,"width":436,"height":221.4,"data":[{"name":"table","values":[{"x":1998,"y":3342},{"x":1999,"y":4904},{"x":2000,"y":4772},{"x":2001,"y":3806},{"x":2002,"y":2386},{"x":2003,"y":2760},{"x":2004,"y":2951},{"x":2005,"y":3578},{"x":2006,"y":4119},{"x":2007,"y":4399},{"x":2008,"y":2451},{"x":2009,"y":2966},{"x":2010,"y":2792},{"x":2011,"y":2316},{"x":2012,"y":2635},{"x":2013,"y":3109},{"x":2014,"y":3146},{"x":2015,"y":3267},{"x":2016,"y":3290},{"x":2017,"y":3503},{"x":2018,"y":3001},{"x":2019,"y":3745},{"x":2020,"y":3571}]}],"scales":[{"name":"x","type":"linear","range":"width","zero":false,"domain":{"data":"table","field":"x"}},{"name":"y","type":"linear","range":"height","nice":true,"domain":{"data":"table","field":"y"}}],"axes":[{"type":"x","scale":"x"},{"type":"y","scale":"y"}],"marks":[{"type":"line","from":{"data":"table"},"properties":{"enter":{"x":{"scale":"x","field":"x"},"y":{"scale":"y","field":"y"},"y2":{"scale":"y","value":0},"interpolate":{"value":"monotone"},"stroke":{"value":"steelblue"},"strokeWidth":{"value":3}}}}]}&lt;/graph&gt;
Vývoj Indexu.
Nasledovná tabuľka ukazuje vývoj indexu od roku 1986 na konci každého roka do roku 2022.

</doc>
<doc id="681297" url="https://sk.wikipedia.org/wiki?curid=681297" title="Euro Stoxx 50">
Euro Stoxx 50



</doc>
<doc id="681298" url="https://sk.wikipedia.org/wiki?curid=681298" title="Villersexel">
Villersexel

Villersexel môže byť:

</doc>
<doc id="681299" url="https://sk.wikipedia.org/wiki?curid=681299" title="Luxeuil-les-Bains">
Luxeuil-les-Bains

Luxeuil-les-Bains môže byť:

</doc>
<doc id="681301" url="https://sk.wikipedia.org/wiki?curid=681301" title="Saint-Loup-sur-Semouse">
Saint-Loup-sur-Semouse

Saint-Loup-sur-Semouse môže byť:

</doc>
<doc id="681302" url="https://sk.wikipedia.org/wiki?curid=681302" title="Vidoslavský potok">
Vidoslavský potok

Vidoslavský potok je potok v regióne Poiplie na území obcí Čamovce a Šurice v okrese Lučenec v Banskobystrickom kraji. Nachádza sa v geomorfologickom celku Cerová vrchovina, v geomorfologickom podcelku Hajnáčska vrchovina. Je ľavostranným prítokom Čamovského potoka a má dĺžku . Je vodným tokom VI. rádu.
Prameň.
Pramení v na obecnej hranici obcí Čamovce a Šurice v juhovýchodnej časti územia obce Čamovce, v extraviláne východne od poľa "Čurgovská stráň" v Čamovciach alebo v extraviláne južne od lesa a pasienka "Fiľakovské zeme" v Šuriciach.
Opis toku.
Od prameňa tečie juhovýchodnou časťou územia obce Čamovce sledujúc hranicu medzi obcami Čamovce a Šurice, preteká lesným a poľnohospodárskym extravilánom, v opúšťa priebeh obecnej hranice a vteká na územie obce Čamovce, v ľavým brehom obmýva osadu "Vidoslav" v obci Čamovce, v vteká z územia obce Čamovce na územie obce Šurice a hneď v podteká štátnu cestu z Čamoviec do Šuríc, v na území obce Šurice ústi do Čamovského potoka ako jeho ľavostranný prítok. "Vidoslavský potok" nemá významnejšie prítoky.
Pôvod názvu.
Motivantom názvu vodného toku "Vidoslavský potok" na území obcí Čamovce a Šurice v období pomenovacieho procesu bol názov samoty "Vidoslav" v Čamovciach, popri ktorej vodný tok preteká."Vidoslav", v ženskom gramatickom rode "Vidoslava", je staroslovanské osobné meno s pôvodným významom – želaním, aby nositeľ mena "bol slávny, šíril dobrú povesť svojho rodu". Značná časť geografických názvov Slovenska má svoj pôvod v osobných menách a tieto majú na skúmanie počiatkov osídlenia a s tým súvisiacich vzťahov osobitný význam, ak ich pomenovací proces prebehol v predkresťanskom období. Toponymum "Vidoslav" patrí do takejto skupiny názvov, ktorých osobné mená slúžiace za základ geografického názvu sa v slovenskom prostredí do dnešných časov ako aktívne funkčné pomenovanie osôb už nedochovalo; svedectvo o ich niekdajšom aktívnom fungovaní sprostredkúvajú okrem vzácnych zriedkavých písomných dokumentov aj vybrané slovenské geografické názvy. Z toponyma "Vidoslav" rozšírením o formant "-ský" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z prídavného mena a z podstatného mena v podobe "Vidoslavský potok" ako súčasť veľmi početnej skupiny názvov v slovenskej toponymii, najmä hydronymii. Názov samoty "Vidoslav" v Čamovciach (predtým hospodárstvo jednotného roľníckeho družstva) bol štandardizovaný v roku 1981. Názov vodného toku "Vidoslavský potok" bol štandardizovaný v roku 1992. V priestore slovenskej hydronymie potokov hydronymum "Vidoslavský potok" je jedinečným hydronymom (apríl 2022).

</doc>
<doc id="681304" url="https://sk.wikipedia.org/wiki?curid=681304" title="Vladyslava Kravchenko">
Vladyslava Kravchenko



</doc>
<doc id="681307" url="https://sk.wikipedia.org/wiki?curid=681307" title="Vtáčnik (vrch v Štiavnických vrchoch, Štiavnické Bane)">
Vtáčnik (vrch v Štiavnických vrchoch, Štiavnické Bane)

Vtáčnik () je vrch v Štiavnických vrchoch. Leží nad obcou Štiavnické Bane, približne juhozápadne od Banskej Štiavnice. 
Poloha.
Masív sa nachádza v strednej časti pohoria, v geomorfologickom podcelku Sitnianska vrchovina a časti Sitnianske predhorie. Vrch leží v Banskobystrickom kraji, v okrese Banská Štiavnica a na katastrálnom území obce Štiavnické Bane. Najbližšími sídlami sú na západnom úpätí ležiace Štiavnické Bane a severovýchodne situovaná Banská Štiavnica. Vrch patrí do Chránenej krajinnej oblasti Štiavnické vrchy.
Opis.
Vtáčnik leží v rázsoche, ktorá vedie od vrchu Tanád () východným smerom. Severným smerom susedí Paradajs () a Šobov (), východným Svätotrojičný vrch () a Anderloch (), južným smerom dominuje Sitno () a Buková hora () a západným Tanád () a Kanderka (). Masív patrí do povodia Ipľa, kde vodu odvádzajú prítoky rieky Štiavnica. Vrchol traverzujú značené chodníky z okolia. Na severom úpätí je vybudovaný tajch Klinger a najmä západné svahy sú pomerne husto osídlené až pod vrcholovú časť.
Výhľady.
Vrcholovú časť pokrýva nesúvislý lesný porast, ktorý umožňuje len čiastočný rozhľad. Z vhodných lokalít sú viditeľné najmä okolité vrchy Štiavnických vrchov a mesto Banská Štiavnica, pri vhodných podmienkach ojedinele tiež Nízke Tatry, Poľana a Javorie.
Prístup.
Na vrchol nevedie žiadny značený chodník, no osídlenie uľahčuje prístup lesnými chodníkmi. Vrch traverzuje niekoľko chodníkov:

</doc>
<doc id="681315" url="https://sk.wikipedia.org/wiki?curid=681315" title="Sokol (fotoaparát)">
Sokol (fotoaparát)

Sokol-Automat, Sokol () alebo Sokol-2 () boli značky sovietskych 35 mm fotoaparátov. V rokoch 1966 – 1986 ich spoločnosť LOMO vyrobila viac ako 400 000 kusov. Niektoré boli vyvezené aj do Európy. Cena fotoaparátu v roku 1977 bola 145 rubľov, takmer jeden a pol krát drahšia ako zrkadlovka Zenit-E s vymeniteľnou optikou. Pre sovietskych fotografov sa Sokol ukázal ako príliš drahý a pre profesionálnu fotografiu bol nevhodný. V roku 1978 bola výroba fotoaparátu prerušená, celkovo zišlo z montážnej linky 226 600 kópií, ako aj 1 000 kamier s názvom „LOMO-130A“.
História.
Názov bol pravdepodobne určený na to, aby priniesol asociácie so „sokolím okom“ – príslovie o vynikajúcom zraku.

</doc>
<doc id="681322" url="https://sk.wikipedia.org/wiki?curid=681322" title="Orla Bradyová">
Orla Bradyová

Orla Bradyová (* 28. marec 1961, Dublin, Írsko) je írska herečka.
Detstvo a mladosť.
Bradyová sa narodila a vyrastala v Írsku ako druhé zo štyroch detí. Ako dvadsaťpäť ročná sa presťahovala do Paríža.
Kariéra.
Účinkovala v Balloonatics Theatre Company, kde účinkovala v zájazdových inscenáciách hier Hamlet a Finnegans Wake. Neskôr sa vrátila do Dublinu, aby vystúpila v Gate Theatre.
V roku 1999 si zahrala v rozprávkovej koprodukcii "Fairyland", v duete s Randy Quaidom. V roku 2001 sa objavila v hlavnej úlohe televízneho seriálu "Family Law". Neskôr hrala v televíznom seriály "Shark", manželku Jamesa Woodsa, ktorý sa natáčal v rokoch 2006 až 2008.
V roku 2013 hosťovala v epizóde "The Labours of Hercules" v televíznom seriály Hercuile Poirot po boku Davida Sucheta. V rokoch 2017 až 2019 sa objavila v televíznom seriály "Into the Badlands". Tiež účinkovala v štyroch epizódach televízneho seriálu "American Horror Story: 1984", kde stvárnila psychiatričku Dr. Hopp.
Od roku 2020 účinkuje v televíznom seriály "Star Trek: Picard".
Súkromný život.
Bradyová sa v roku 2002 vydala za anglického fotografa Nicka Brandta. Nemá žiadne deti a je ateistkou.

</doc>
<doc id="681323" url="https://sk.wikipedia.org/wiki?curid=681323" title="Orla Brady">
Orla Brady



</doc>
<doc id="681324" url="https://sk.wikipedia.org/wiki?curid=681324" title="Come Taste the Band">
Come Taste the Band

Come Taste the Band je desiaty štúdiový album britskej rockovej kapely Deep Purple. Pôvodne album vyšiel v októbri 1975. Koproducentom a technikom pri výrobe albumu bol dlhoročný spolupracovník skupiny, Martin Birch.
Je to finálna štúdiová nahrávka skupiny Deep Purple pred ich prvým rozpadom v roku 1976. Zároveň je to jediný album, na ktorom účinkuje Tommy Bolin, ktorý pri gitare nahradil Ritchieho Blackmoreho. Je to aj posledný album z trojice na ktorej účinkujú David Coverdale (spev) Glenn Hughes (basová gitara, spev). Bolin krátko po vydaní albumu zomrel. Coverdale ani Hughes sa v roku 1984 do obnovenej kapely Deep Purple nepripojili.

</doc>
<doc id="681328" url="https://sk.wikipedia.org/wiki?curid=681328" title="Izraelské národné futbalové mužstvo">
Izraelské národné futbalové mužstvo

Izraelské národné futbalové mužstvo reprezentuje Izrael na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA.
História.
Izrael bol v minulosti členom až troch konfederácii a to AFC, OFC a momentálne sú členmi UEFA. Najprv boli podľa geografických kritérií členmi AFC ale pre politické problémy (väčšinou z arabskými krajinami, ktoré odmietali nastupovať proti Izraelu) sa presťahovali do oceánskej zóny. Tam hrali iba v kvalifikáciách na Majstrovstvá sveta. Nakoniec sa v 90. rokoch minulého storočia stali členmi UEFA. Izrael je víťazom Majstrovstiev Ázie vo futbale 1964. V roku 1970 sa predstavili na Majstrovstvách sveta kde skončili v skupinovej fáze.

</doc>
<doc id="681329" url="https://sk.wikipedia.org/wiki?curid=681329" title="Muchárikovité">
Muchárikovité



</doc>
<doc id="681330" url="https://sk.wikipedia.org/wiki?curid=681330" title="Sandra Paovićová">
Sandra Paovićová

Sandra Paovićová (; * 15. apríl 1983, Vukovar) je chorvátska stolná tenistka, reprezentantka na Letných olympijských hrách 2008 a na Letných paralympijských hrách 2016 kde získala zlatú medailu.
Športová činnosť.
Stolný tenis začala hrať vo Vukovare ako štvorročná. V roku 1997 vyhrala v Topoľčanoch turnaj kadetiek na Európskom juniorskom šampionáte. Hrala za kluby v Nemecku, Francúzsku a Švajčiarsku.
Paovićová bola súčasťou chorvátskeho stolnotenisového tímu na Letných olympijských hrách 2008 a bola v top 50 hráčov sveta. V januári 2009 počas autonehody utrpela takmer smrteĺné zranenia. Po nehode nemohla používať svoje nohy. Do para stolného tenisu prenikla v roku 2013. V prvom roku získala európsky titul, v nasledujúcom roku svetový a v roku 2015 opäť získala európsky titul.
Paralympiáda.
Na Letných paralympijských hrách 2016 v Riu získala zlato v stolnom tenise jednotlivcov kategórie 6. V súťaži tímov kategórie 6-10 sa prebojovala do štvrťfinále. Jej medaila bola dovtedy prvá pre Chorvátsko na tejto Paralympiáde.

</doc>
<doc id="681343" url="https://sk.wikipedia.org/wiki?curid=681343" title="Skalník">
Skalník

Skalník môže byť:

</doc>
<doc id="681352" url="https://sk.wikipedia.org/wiki?curid=681352" title="Oxokyselina">
Oxokyselina

Oxokyselina môže byť:

</doc>
<doc id="681363" url="https://sk.wikipedia.org/wiki?curid=681363" title="Aldehydokyselina">
Aldehydokyselina

Aldehydokyselina alebo aldokyselina je organická kyselina, ktorá zároveň obsahuje aldehydovú skupinu i karboxylovú skupinu. Aldehydokyseliny i ketokyseliny obsahujú karbonylovú skupinu a spoločne sa označujú ako oxokyseliny. Aldehydokyseliny sú bežné v biochémii a často sa označujú ako semialdehydy. Najmenšou aldehydokyselinou je kyselina glyoxalová, CHOCOOH. Aldehydokyseliny často existujú v podobe geminálnych diolov, keď sa aldehydová skupina hydratuje za vzniku skupiny -CH(OH)2.
Príkladom takejto kyseliny je napríklad glutamát-5-semialdehyd, ktorý vzniká počas rozkladu arginínu a prolínu. Nižšie je uvedený výber aldehydokyselín a dikarboxylových kyselín, od ktorých sú formálne odvodené. Napriek ich podobnosti sú však aldehydokyseliny len málokedy syntetizované z odpovedajúcich dikarboxylových kyselín.

</doc>
<doc id="681379" url="https://sk.wikipedia.org/wiki?curid=681379" title="Belorítka">
Belorítka

Belorítka (nárečovo alebo zastarano: "beloritka, beloríťka, beloriťka, belorietka, bielorítka, bieloritka, bieloriťka") môže byť:

</doc>
<doc id="681380" url="https://sk.wikipedia.org/wiki?curid=681380" title="Barbora Švidraňová">
Barbora Švidraňová

Barbora Švidraňová (* 12. máj 1988, Žilina) je slovenská herečka a speváčka.
Životopis.
V štyroch rokoch sa začala venovať ľudovému tancu. Ako 5-ročná sa začala venovať klavíru a následne nastúpila na ZUŠ Ladislava Árvaya v Žiline, kde okrem hodín klavíra navštevovala aj hodiny spevu. Po skončení základnej školy chcela študovať operný spev na konzervatóriu v Žiline, ale nakoniec sa rozhodla pre štúdium na gymnáziu, kde sa v divadelnom krúžku „"Divadlo mladých"“, po prvýkrát stretla s herectvom. Kým ju v Bratislave, kam sa rozhodla ísť študovať, prijali na VŠMU, externe tancovala a spievala v Mestskom divadle v Žiline. Vyštudovala muzikálové herectvo a následne začala pôsobiť v umeleckom súbore Mestského divadla v Žiline. Externe pôsobila aj v SND v predstaveniach "Dom na stráni" alebo "Mechúrik-Koščúrik". Od októbra 2010 účinkuje na Malej scéne STU v hre "Snehová kráľovná". Taktiež si zahrala v seriáli Panelák ako "Zdena" alebo v seriáli Búrlivé víno ako "Karin". Od roku 2022 hrá v seriáli Oteckovia ako "Miša".

</doc>
<doc id="681403" url="https://sk.wikipedia.org/wiki?curid=681403" title="Lastovičky">
Lastovičky



</doc>
<doc id="681404" url="https://sk.wikipedia.org/wiki?curid=681404" title="Lastovička mestská">
Lastovička mestská



</doc>
<doc id="681405" url="https://sk.wikipedia.org/wiki?curid=681405" title="Jaseňová (vrch v Štiavnických vrchoch)">
Jaseňová (vrch v Štiavnických vrchoch)

Jaseňová () je vrch v Štiavnických vrchoch. Leží nad obcou Banská Hodruša, približne juhozápadne od centra Banskej Štiavnice. 
Poloha.
Masív sa nachádza v strednej časti pohoria, v geomorfologickom podcelku Hodrušská hornatina. Vrch leží v Banskobystrickom kraji, v okrese Žarnovica a na katastrálnom území obce Hodruša-Hámre. Najbližším sídlom je severným smerom ležiaca Banská Hodruša, juhozápadne sa nachádza osada Kopanice (Hodruša-Hámre) a východne obec Štiavnické Bane. Vrch patrí do Chránenej krajinnej oblasti Štiavnické vrchy.
Opis.
Jaseňová leží v bočnom hrebeni, ktorý vedie od sedla Pleso západným smerom na Kohútov (). Severným smerom susedí Končiar () a Banský vrch (), východným Kamenný závoz (), Kanderka () a Ostrý vrch (), južným Šípová () a Haviarsky vrch () a západným Hrb () a Vlčia hora (). Masív patrí do povodia Hrona, kde vodu odvádzajú prítoky Hodrušského potoka. Na vrchol nevedie značený chodník.
Výhľady.
Vrchol Jaseňovej pokrýva súvislý lesný porast, ktorý neumožňuje rozhľad. Z malých lokalít s riedkou a nižšou vegetáciou je vidieť najmä okolité vrchy Štiavnických vrchov, ojedinele tiež Pohronský Inovec a Vtáčnik.
Prístup.
Na vrch nevedie žiadny značený chodník, preto prístup je možný lesnými cestami. V neďalekom sedle Pleso je križovatka značených chodníkov, odkiaľ sa dá prejsť hrebeňom cez Ostrý vrch a značený chodník vedie aj západným úpätím, údolím Kohútovského potoka.

</doc>
<doc id="681406" url="https://sk.wikipedia.org/wiki?curid=681406" title="Falcon a Zimný vojak">
Falcon a Zimný vojak

Falcon a Zimný vojak (v origináli The Falcon and the Winter Soldier) americký akčný televízny seriál, natočený na motívy postáv z komiksov od vydavateľstva Marvel Comics. Autorom seriálu, ktorý je súčasťou série / franšízy a fiktívneho sveta Marvel Cinematic Universe, je Malcolm Spellman. Uvedený bol v marci roku 2021 na platforme Disney+. V hlavných úlohách sa objavili Anthony Mackie a Sebastian Stan. "Falcon a Zimný vojak" je v poradí druhým seriálom v MCU a je súčasťou 4. fázy Marvel Cinematic Universe a Mnohovesmírnej ságy.
Dej.
Sam Wilson a Bucky Barnes sa spojili v celosvetovom dobrodružstve, ktoré preverilo ich schopnosti a trpezlivosť.

</doc>
<doc id="681407" url="https://sk.wikipedia.org/wiki?curid=681407" title="Deň narcisov">
Deň narcisov

Deň narcisov je verejno-prospešná zbierka Ligy proti rakovine, ktorá sa koná na Slovensku od roku 1997 vždy začiatkom jari. K zakladateľom patrila známa aktivistka boja proti rakovine MUDr. Eva Siracká. Termín je pohyblivý. Zbierku vykonávajú dobrovoľníci v slovenských mestách. Ako symbol bol zvolený žltý kvet narcisu, ktorý si prispievatelia môžu pripnúť na viditeľné miesto na oblečení. Cieľom Dňa narcisov je poukázať na problematiku boja proti rakovine a finančne prispieť na boj proti rakovine. Z peňazí vyzbieraných počas Dňa narcisov sú financované projekty a programy, cez ktoré Liga proti rakovine pomáha konkrétnym pacientom. Slúžia aj ako investícia do preventívnych a vzdelávacích programov pre verejnosť, na podporu nemocníc a na podporu výskumu liečby onkologických ochorení.
Vznik a história.
Deň narcisov sa prvý raz konal 21. marca 1997 v šiestich slovenských mestách. V roku 1999 pri 3. ročníku Dňa narcisov sa do akcie zapojili aj veľké spoločnosti – siete rýchleho občerstvenia, mobilného operátora i niekoľkých bankových domov. Postupne sa zbierka rozšírila aj do menších obcí, zbierku organizovali aj združenia, školy a podniky. Najvyšší výnos bol zatiaľ v roku 2024 – 1,3 milióna €. V roku 2020 sa zbierka kvôli reštrikciám COVID-19 neuskutočnila v uliciach.

</doc>
<doc id="681408" url="https://sk.wikipedia.org/wiki?curid=681408" title="Kazašské národné futbalové mužstvo">
Kazašské národné futbalové mužstvo

Kazašské národné futbalové mužstvo reprezentuje Kazachstan na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA.
História.
Futbalový zväz bol založený po rozpade Sovietskeho zväzu v roku 1992. Do roku 2002 boli členom Ázijskej futbalovej konfederácie (AFC). Prvá kvalifikácia, ktorej sa zúčastnili ako člen UEFA bola kvalifikácia na Majstrovstvá sveta 2006. Zatiaľ sa na žiaden finálový turnaj MS alebo ME nekvalifikovali.

</doc>
<doc id="681410" url="https://sk.wikipedia.org/wiki?curid=681410" title="Aldokyselina">
Aldokyselina



</doc>
<doc id="681413" url="https://sk.wikipedia.org/wiki?curid=681413" title="Ukrenergo">
Ukrenergo

Ukrenergo () je energetická spoločnosť na Ukrajine. Prevádzkuje elektrickú prenosovú sústavu v štáte. Je to akciová spoločnosť, 100% jej akcií vlastní štát cez Ministerstvo energetiky. Od 1. januára 2024 je členskou spoločnosťou Európskej siete prevádzkovateľov prenosových sústav (ENTSO-E).
Prenosová sústava.
Základné údaje.
Na Ukrajine približne 55% elektrickej energie vyrábajú 4 jadrové elektrárne. Krajina so 41 miliónmi obyvateľov je jedna z najväčších spotrebiteľov eletriny v Európe. Jadrové elektrárne vlastní štátna spoločnosť Energoatom. Ďalších 5% poskytujú vodné elektrárne, vlastnené štátnou spoločnosťou UkrHydroEnergo. Sú dôležité pre udržovanie rovnováhy záťaže sústavy.
V roku 2021 tvorilo 35% spotreby import, hlavne z ruských zdrojov. Počas vojny síce spotreba padla a rozkolísala, ale operátorom sa darí sústavu udržiavať v dobrom stave.
Vedenia a tranformačné stanice.
Prenosová sústava Ukrajiny má dĺžku viac než vedení od 220kV do 750 kV.
Dianie v súvislosti s ruskou inváziou.
9. marca 2022 bolo dôsledkom ruskej invázie od dodávky elektriny odpojená Černobyľská jadrová elektráreň. Ruský minister obrany, Nikolaj Šulginov, už na druhý deň vyhlásil, že prepojenie bolo obnovené bieloruskými technikmi. Dodávka bola opätovne prerušená 14. marca 2022.
15. apríla 2022 Ukrenergo dokončilo výstavbu 330 kV vedenia na západnej Ukrajine. Investovalo do neho 546 miliónov hrivien. 29. apríla 2022 Ukrenergo sprevádzkovalo 330 kV vedenie na juhu Ukrajiny. Prebiehala oprava stanice, 750 kV vedenia a dvoch 330 kV vedení v kyjevskom regióne a ďalšie dva v kyjevskom a černihivskom regióne sú už opravené.
Cezhraničné spojenia.
Prepojenie s ENTSO-E.
Pôvodne bola Ukrajina prepojená s elektrizačnými sústavami Ruska, Bieloruska a ďalších štátov bývalého Sovietskeho zväzu. Tento stav fungoval od roku 1991. Západná časť Ukrajiny, tzv. Burshtyn Island, však bola synchronizovaná so stredoeurópskymi sústavami a umožňovala spojenie so Slovenskom, Maďarskom a Rumunskom.
O synchronizácii Ukrajiny a Moldavska (Moldelectrica) sa rokovalo od roku 2017. 28. júna 2017 Ukrenergo a Moldelectrica podpísali dohodu o podmienkach pripojenia ku kontinentálnej sústave. V rámci pripojovania bolo realizovaných „řada nezbytných kroků, včetně úspěšného odzkoušení ostrovního provozu.“ Ukrajina mala nainštalovať nové zariadenia a vykonať testy. Projekt synchronizácie mal stáť 50 million €.
Tesne pred pripojením sa v dňoch 23. až 27. februára uskutočnila „skúšobná ostrovná prevádzka celej ukrajinskej a moldavskej elektrizačnej siete“. Po vypuknutí konfliktu sa Ukrenergo rozhodlo zostať v ostrovnej prevádzke. Výhodou odpojenia je, že technické aspekty siete nebudú riadené z Moskvy.
Pôvodne bolo prepojenie s ENTSO-E plánované na rok 2023. (Podľa staršieho plánu na rok 2026.) Proces bol urýchlený na základe žiadosti Ukrajiny a Moldavska zo 27. a 28. februára 2022. Dôvodom urýchlenia procesu bola Ruská invázia na Ukrajinu. Núdzove pripojenie malo zabezpečiť „zabezpečenie stability a najmä frekvenčnej podpory“. O pripojení sústav Ukrajiny a Moldavska rozhodlo v sobotu, 12. marca 2022 predstavenstvo ENTSO-E a Regionálna skupina kontinentálnej Európy. Skúšobná synchronizácia prenosových sústav Ukrajiny a Moldavska (Moldelectrica) bola zahájená 16. marca 2022. 
K prepojeniu sústav Peter Dovhun, predseda predstavenstva a generálny riaditeľ SEPS uviedol: „Situácia na Ukrajine je natoľko vážna, že celý proces sa musel mimoriadne urýchliť. No aj za tento krátky čas sme vykonali množstvo testov technických a bezpečnostných parametrov, smerovaných na dostatočnosť kapacít prepojovacích cezhraničných vedení či nastavenie postupov v systémoch tak, aby nebola ohrozená bezpečná prevádzka prepojených sústav. Riešili sme aj kybernetickú bezpečnosť, legislatívne a regulačné rámce.“ Peter Dovhun ďalej uviedol: „Z krátkodobého hľadiska môžu byť po prepojení rizikom rovnováha medzi výrobou a spotrebou elektriny na území Ukrajiny, ktorá vyplýva z prebiehajúceho vojnového konfliktu a oblasť kybernetickej bezpečnosti pri výmene dát. Zoskupenie 35 krajín ENTSO-E je však natoľko odborne a ekonomicky významným celkom, že tieto riziká vieme bezpečne vyhodnotiť a pravdepodobnosť výskytu vážnych incidentov dostať na minimum.“ Núdzové pripojenie bolo uskutočnené bez ukončenia všetkých pôvodne plánovaných opatrení, ale so zabezpečením iných opatrení pre zníženie operačných rizík. Proces pripojenia, naplánovaný na rok sa tak stihol za dva týždne.
26. apríla 2022 Ukrenergo podpísalo dohodu o pozorovateľskom členstve v ENTSO-E.
Podľa správ z 28. júna 2022 sa malo komerčné obchodovanie s elektrinou medzi ENTSO-E a Ukrajinou začať k 30. júnu 2022 cez rumunsko-ukrajinské pripojenie. Dočasný limit spojenia je 100MW. Komerčná prevádzka so Slovenskom a Maďarskom je očakávané na neskôr.
Cezhraničné spojenia.
Spoločnosť má tieto cezhraničné spojenia s krajinami ENTSO-E:

</doc>
<doc id="681416" url="https://sk.wikipedia.org/wiki?curid=681416" title="Kosovské národné futbalové mužstvo">
Kosovské národné futbalové mužstvo

Kosovské národné futbalové mužstvo reprezentuje Kosovo na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA.
História.
Futbalový zväz bol založený v roku 2008. Členmi FIFA a UEFA sa stali v roku 2016. Kosovo prvýkrát vstúpilo do kvalifikácie na Majstrovstvá sveta 2018. Zatiaľ sa nikdy nekvalifikovali na Majstrovstvá sveta ani na Majstrovstvá Európy.

</doc>
<doc id="681417" url="https://sk.wikipedia.org/wiki?curid=681417" title="Lichtenštajnské národné futbalové mužstvo">
Lichtenštajnské národné futbalové mužstvo

Lichtenštajnské národné futbalové mužstvo reprezentuje Lichtenštajnsko na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA. Lichtenštajnsko patrí medzi najhoršie európske národné tímy čo sa týka rebríčku FIFA. Zatiaľ sa táto krajina nikdy nekvalifikovala na finálový turnaj MS ani ME.

</doc>
<doc id="681419" url="https://sk.wikipedia.org/wiki?curid=681419" title="Litovské národné futbalové mužstvo">
Litovské národné futbalové mužstvo

Litovské národné futbalové mužstvo reprezentuje Litvu na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA. Litva sa nikdy nekvalifikovala na finálový turnaj MS ani ME.

</doc>
<doc id="681420" url="https://sk.wikipedia.org/wiki?curid=681420" title="Perfect Strangers">
Perfect Strangers

Perfect Strangers je jedenásty štúdiový album britskej rockovej kapely Deep Purple. Album bol vydaný 29. októbra 1984. Bol to komerčne najúspešnejší projekt obnovenej zostavy kapely, ktorá býva označovaná ako Mark II (alebo aj Mk 2), ktorej členmi boli Ian Gillan, Ritchie Blackmore, Jon Lord, Roger Glover a Ian Paice, ktorá sa opäť spojila po jedenástich rokoch. Ich posledným spoločným albumom bol "Who Do We Think We Are" z roku 1973. Ritchie Blackmore a Roger Glover prišli z kapely Rainbow, Ian Gillan z krátkeho účinkovania so skupinou Black Sabbath, Jon Lord z kapely Whitesnake a Ian Paice spolupracoval ako člen hudobného zoskupenia, ktoré účinkovali s Gary Moorem. Všetkým piatim členom kapely bolo možné pripísať len jednu pieseň z nového albumu "Perfect Strangers", ktorou bola „Nobody’s Home“. Gillan a Glover mali snahu podľa pôvodných zvykov zostavy Mk II z rokov 1970-73, pripisovať autorstvo všetkým členom, no Blackmore to kategoricky odmietal. Problém vyriešili až po Blackmoreho odchode v roku v roku 1993.
Verzie albumu, ktoré vyšli na audiokazete a na CD nosiči mali jednu nahrávku navyše, „Not Responsible“. V jej texte je pre kapelu Deep Purple neobvykle použitý vulgarizmus. Album bol remastrovaný a znovu vydaný 22. júna 1999.v tomto vydaní je bonusová inštrumentálna skladba „Son of Alerik“, ktorá v predošlej dobe vyšla v roku 1985 ako B-strana singlu k piesni „Perfect Strangers“.
Album bol komerne úspešný, v rebríčkoch Spojeného kráľovstva bol piaty a v americkom "Billboard 200" bol sedemnásty. V USA bol tento album len druhým po "Machine Head" (1972), ktorý získal platinovú certifikáciu. Turné k tomuto albumu bolo také úspešné, že si skupina musela v USA po vypredaných termínoch ešte zarezervovať viacero dodatočných termínovi. V rámci turné po USA boli Deep Purple v roku 1985 druhí najúspešnejší po Brucem Springsteenovi.

</doc>
<doc id="681429" url="https://sk.wikipedia.org/wiki?curid=681429" title="Znečistenie vody">
Znečistenie vody

Znečistenie vody je kontaminácia vodných útvarov nežiaducimi zložkami, ktoré negatívne ovplyvňujú fungovanie ekosystému. Tento pojem sa zvyčajne uplatňuje v súvislosti s neohľaduplnou ľudskou činnosťou. Predstavuje jeden z najvýraznejších globálnych problémov vo svete. Prítomnosť toxických látok spôsobuje znečistenie vodných útvarov (potoky, rieky, jazerá, moria, oceány...), čím sa zhoršuje kvalita vody. Znečistená voda ničí dôležité zdroje potravy a stáva sa nepoužiteľnou pre mnohostranné využitia – na pitie, domáce účely, rybolov, rekreáciu alebo cestovný ruch. Kontaminovaná voda môže spôsobiť okamžité a dlhodobé poškodenie ľudského zdravia, taktiež vážne poškodenia vodného ekosystému. Veľký problém predstavuje fakt, že rieky, jazerá a oceány sa používajú ako otvorené kanalizácie pre priemyselný a obytný odpad.
Druhy znečistenia vôd.
Znečistenie vody možno klasifikovať ako znečistenie povrchových vôd (jazier, potokov, morí, ústí riek, oceánov...) a znečistenie podzemných vôd. Medzi zdroje znečistenia zaraďujeme bodové zdroje a zdroje nebodové. Bodové zdroje predstavujú lokalizované zdroje ako priemyselný proces, ťažobná činnosť. Sú zvyčajne regulované tak, aby bolo možné predvídať vplyv a minimalizovať dopad. Nebodové zdroje sú neidentifikované zdroje, z ktorých sú znečisťujúce látky odnášané vypúšťaním a odtokom vody. Nebodové znečistenie môže zahŕňať širokú škálu znečisťujúcich látok, ale v nižších množstvách ako zdroje bodové.
Vodné zdroje sú ďalej kontaminované chemickým alebo mikrobiologickým zásahom, taktiež živinami a vyčerpávaním kyslíka z vôd.
Znečistenie podzemných vôd.
Podzemná voda je (na Slovensku) hlavný zdroj pitnej vody a jedným z najdôležitejších zdrojov vody na zavlažovanie. Avšak taktiež býva kontaminovaná rôznymi produktmi vyrobenými človekom, ako je benzín, ropa, cestné soli, chemikálie. Materiály z povrchu pôdy môžu presiaknuť cez pôdu a skončiť v podzemnej vode, ktorá sa týmto stáva nebezpečnou a nevhodnou pre využívanie. Pesticídy a hnojivá si časom nachádzajú cestu do zásob podzemných vôd. Toxické látky z ťažobných lokalít, ako aj použitý motorový olej môžu preniknúť do zdrojov podzemnej vody, a tak spôsobiť jej kontamináciu. Systémy na likvidáciu odpadových vôd, ktoré nie sú napojené na mestskú kanalizáciu, sú navrhnuté tak, aby pomaly odvádzali odpad pod zem pomalou a neškodnou rýchlosťou. Nesprávne navrhnutý systém môže napomáhať presakovaniu baktérii, vírusov a iných kontaminantov do podzemnej vody, čo spôsobuje vážne problémy. 
Znečistenie povrchových vôd.
Voda z jazier a riek je čoraz viac vystavená znečisťujúcim látkam. Jedným z najčastejších zdrojov kontaminácie povrchových vôd je ľudský odpad, najmä v rozvojových krajinách. Priemyselné závody spôsobujú znečistenie povrchovej vody vedľajšími produktmi, ktoré unikajú do riek a kanalizačných systémov. Zle udržiavané odpadové systémy a nepriaznivé poveternostné podmienky, ako sú záplavy tiež možno zaradiť medzi kontaminanty povrchových vôd. Veľkým rizikom pre ľudí v dôsledku znečistenia povrchových vôd sú patogény, ktoré spôsobujú ochorenia prenášané vodou. Tie pochádzajú z ľudského odpadu, ako aj z priemyselných zdrojov zahŕňajúc organické chemikálie a ťažké kovy.
Chemické znečistenie vôd.
Chemikálie, ktoré sú najbežnejším typom znečistenia vody, môžu preniknúť do podzemných zdrojov vody, ale aj do tých, ktoré sa nachádzajú na zemskom povrchu. Veľká časť chemickej kontaminácie pochádza z pesticídov používaných v poľnohospodárstve. Pesticídy sa používajú v poľnohospodárstve na ničenie buriny, hmyzu a húb. Únik týchto pesticídov spôsobuje znečistenie vody a otravu života vo vode. Následne pri konzumovaní infikovaných rýb môže dôjsť k otrave ľudí, vtákov a iných zvierat. Avšak hlavnými prispievateľmi ku znečisteniu vody sú kovy a rozpúšťadlá z priemyselných podnikov. Sú jedovaté pre mnohé formy vodného života, spomaľujú ich vývoj, môžu spôsobiť neplodnosť až smrť. Chemická kontaminácia je tiež výsledkom úniku ropy.
Príklady kontaminantov vody: hliník, amoniak, meď, ortuť, arzén, dusík, fosfor, baktérie a vírusy.
Ropná škvrna.
Vo vodách USA sa každý rok vyskytne tisíce ropných škvŕn. K väčšine týchto únikov dochádza rozliatím ropy pri tankovaní lode. Tieto malé úniky tiež predstavujú hrozbu pre životné prostredie. Pri poruche potrubia alebo potopením veľkých ropných tankerov vznikajú veľké úniky ropy. Následky pre ekosystémy možno pociťovať ešte desaťročia. Ropa pozostáva z mnohých toxických zlúčenín, ktoré vyvolávajú vážne zdravotné problémy. Napríklad olej môže pokryť krídla vtákov, a tak zabrániť ich schopnosti lietať.
Mikrobiologické znečistenie vôd.
Vo všeobecnosti je mikrobiologické znečistenie vody prirodzený druh znečistenia vody, produkovaný mikroorganizmami, ako sú baktérie, vírusy a prvoky. Niektoré nebezpečné choroby, ako je cholera, sú spôsobené mikroorganizmami. Tieto choroby zvyčajne postihujú ľudí, ktorí žijú v chudobnejších krajinách, pretože nemajú prístup k upravenej vode.
Znečistenie vôd živinami.
Forma znečistenia vody týkajúca sa kontaminácie nadmerným prísunom živín. Tento proces je tiež známy pod názvom eutrofizácia povrchových vôd, v ktorých nadbytočné živiny, zvyčajne dusík alebo fosfor stimulujú rast rias. Odtok z poľnohospodárskych polí a pasienkov, vypúšťanie nežiaducich látok zo septikov a výkrmní predstavujú zdroje znečistenia živinami. Odpadová voda je veľkým prispievateľom k eutrofizácii, z dôvodu obsahu veľkého množstva živín. Nadbytok reaktívnych zlúčenín dusíka v  životnom prostredí je spojený s mnohými rozsiahlymi environmentálnymi problémami, ako je už spomínané škodlivé množenie rias, kyslé dažde, nasýtenie lesov dusíkom či klimatické zmeny.
Znečistenie vôd vyčerpaním kyslíka.
Molekuly rozpusteného kyslíka vo vode predstavujú hlavný ukazovateľ kvality vody. Látky náročné na kyslík, často vypúšťané zo závodov, pivovarov, ako aj z komunálnych čistiarní odpadových vôd, predstavujú výraznú skupinu  kontaminantov, pretože vo vodnom toku sa rozkladajú a vyčerpávajú kyslík, čím vytvárajú anaeróbne podmienky. Bez kyslíka veľká časť živočíšneho života vymiera, niekedy viditeľne vo forme masy mŕtvych rýb plávajúcich na vodnej hladine. Výsledkom je značne ochudobnené a zjednodušené spoločenstvo pozostávajúce len z tých druhov, ktoré znášajú znečistenú vodu a nízku hladinu kyslíka. 
Znečistenie vôd plastmi.
Mikroplasty pretrvávajú v životnom prostredí na vysokej úrovni, najmä vo vodných a morských ekosystémoch, kde spôsobujú výrazné znečistenie vody. 35% všetkých oceánskych mikroplastov pochádza z odevu. Plasty predstavujú veľké nebezpečenstvo pre život vo vode. Vodné živočíchy sú poškodzované plastmi v prípade zamotania sa do nich, často si ich mýlia aj s potravou. Plastové vrecká môžu udusiť zvieratá.
Základné riešenia problematiky.
"Všeobecné rady ako zabrániť znečisťovaniu vôd:"

</doc>
<doc id="681431" url="https://sk.wikipedia.org/wiki?curid=681431" title="The House of Blue Light">
The House of Blue Light

The House of Blue Light je dvanásty štúdiový album britskej rockovej skupiny Deep Purple. Album vyšiel v roku 1987. Je to druhý projekt, ktorý nahrala obnovená zostava, označovaná ako Mark II (skrátene aj Mk 2) a šiesty album, ktorý spolu títo členovia skupiny nahrali.
Zoznam skladieb.
Poznámka: Niekoľko skladieb na LP a kazetových verziách je kratších ako na pôvodnom CD vydanom v roku 1987. Pri remastrovanom CD z roku 1999 boli použité pôvodné master pásky pre vinylový album, čo znamená, že aj jeho dĺžka je kratšia ako pri pôvodnej verzii CD.
Autormi všetkých skladieb sú Ritchie Blackmore, Ian Gillan a Roger Glover, okrem uvedených výnimiek.

</doc>
<doc id="681433" url="https://sk.wikipedia.org/wiki?curid=681433" title="Recyklácia lignínu">
Recyklácia lignínu

Lignín je komplexný prírodný polymér skladajúci sa z fenyl-propánových (C-C) jednotiek. Nachádza sa vo všetkých suchozemských rastlinách. Je druhý najrozšírenejší polymér po celulóze. Lignín tvorí 26 až 35 % drevnej zložky stromov, pričom má vyššie zastúpenie v ihličnatých ako listnatých drevinách. Spolu s celulózou tvorí matricu, ktorá drží rastlinné vlákna pohromade a je súčasťou rastlinných buniek. Získava sa ako vedľajší produkt papierensko-celulózového priemyslu z procesov výroby drevnej buničiny. Ročne sa vyprodukuje približne 100 miliónov ton lignínu.
Spracovanie lignínu.
Proces odstraňovania lignínu z drevnej kôry sa nazýva delignifikácia. Lignín sa z dreva odstraňuje pôsobením tlaku, tepla a chemikálii - hydroxid sodný a sulfid sodný. Delignifikácia pokračuje pôsobením kyslíka a NaOH. Rozkladom lignínu vzniká humus bohatý na živiny, ktorý hrá v prírode dôležitú úlohu.
Z priemyslu celulózy, papiera a hydrolýzy dreva vznikajú komerčné ligníny ako vedľajšie produkty. Výluhy z výroby buničiny obsahujú lignínové zlúčeniny, ktoré sú dôležitým zdrojom chemikálií. Modifikované ligníny, ktoré sú výsledkom takýchto technológií, sú známe ako napríklad lignosulfonát, alkalické ligníny, sulfátligníny, hydrolytické ligníny, parou explodované ligníny.
Výsledkom sulfitového procesu je vyčerpaný lúh, ktorý obsahuje 40 - 55 % pôvodného dreva a má ako hlavné zložky lignínsulfonáty. Výsledkom procesu výroby sulfátovej buničiny sú vyčerpané lúhy, nazývané čierne lúhy obsahujúce alkalické ligníny. 
Používajú sa ako:
Problém so spracovaním lignínu.
Až do posledného desaťročia lignín nenachádzal veľké uplatnenie v procese recyklácie. Množstvá lignínu sa vyhadzovali do vodných tokov ako zriedené vodné roztoky. Takáto likvidácia z hľadiska životného prostredia už nie je tolerovaná. Všetky odpadové toky obsahujúce chemicky modifikovaný lignín sa koncentrujú a spaľujú.
Základnou chemickou látkou pri sulfátovom spôsobe výroby buničín je okrem NaOH aj sulfid sodný. Vznikajú v procese varenia organickej hmoty ako vedľajšie produkty organickej zlúčeniny síry, sírovodík, dimetyldisulfid, metylmerkaptán. V procese varenia, bielenia, prania celulózy, ale aj pri regenerácií chemikálií predstavujú záťaž pre životné prostredie. Sú to plynné zlúčeniny s označením NCG "(Non Condensable Gases)" - neskondenzovateľné plyny.
Recyklácia lignínu.
Mnoho štúdií sa zameralo na recykláciu rôznych lignínov (sulfitový, sulfátový, organosolvový, parou explodovaný, hydrolytický) v polymérnych systémoch na báze termoplastov, termosetov, elastomérov, lepidiel, tmelov.
Mnohé postupy zamerané na výrobu chemikálií z lignínových odpadov boli až donedávna neekonomické v porovnaní s procesmi využívajúcimi ropu a iné fosílne zdroje. V dôsledku zvyšujúceho sa povedomia o rýchlom vyčerpávaní fosílnych materiálov, sa prejavuje obnovený záujem o využitie lignínu ako dôležitého obnoviteľného a ekonomicky konkurencieschopného zdroja chemikálií, najmä aromatických zlúčenín.
Ďalšie použitie lignínu.
Hlavnou nevýhodou využitia lignínu v priemysle je jeho náhodná štruktúra. Existuje viacero metód na zmenu náhodnej štruktúry na pravidelnejšiu, napríklad depolymerizácia lignínu na aromáty (jeden alebo niekoľko hlavných finálnych produktov) chemicky alebo biotechnológiou (syntetická biológia). Takéto depolymerizácie alebo rekonštrukčné procesy sú zvyčajne nákladné a len málo z nich je ziskových. Ďalšou zložkou je chemicky modifikovaný lignín ako plnivo / stabilizátor pre kompozit, ktorý je jednoduchý v chémii a menej ekonomicky nákladný. Ale pri aplikácii kompozitov sa náhodná štruktúra lignínu stále považuje za nevýhodnú vlastnosť.
Vo veľkom objeme sa vedľajší produkt lignínu používa okrem výroby energie (sulfátový proces) aj v materiálových aplikáciách.
Väčšina sulfátového lignínu sa používa na energetické účely, pretože regenerácia procesných chemikálií je založená na spaľovaní zvyšku buničiny vo forme čierneho lúhu. Výhrevná hodnota tohto organického materiálu v spotrebovaných lúhoch je významným ekonomickým faktorom, pri zvažovaní porovnateľných nákladov na ropu potrebných na udržanie podobného procesu. Sulfitový proces nevyžaduje spaľovanie odpadového lúhu na ekonomické udržanie priemyselného procesu, avšak zvyšok sa často likviduje vypúšťaním do kanalizácie, čím sa stáva zdrojom znečistenia. To podnietilo v posledných rokoch intenzívnejšie používanie lignosulfonátov ako zdroja energie.
Využitie lignínu v polymérnych systémoch sa môže uskutočniť dvoma rôznymi spôsobmi: chemickou modifikáciou samotného lignínu, alebo jeho derivátov, ako zložky bez akejkoľvek chemickej modifikácie. Spomedzi všetkých technických lignínov sú sulfátové ligníny chemicky najreaktívnejšie, a preto boli dlho používané na modifikáciu polymérov.
Modifikovaný lignín vykazuje superhydrofóbne vlastnosti s vodou, pričom uhol je 156°. Materiál dokáže efektívne oddeliť nemiešateľné zmesi olej / voda, s účinnosťou vyššou ako 99% a emulzie olej / voda stabilizované povrchovo aktívnymi látkami s účinnosťou vyššou ako 98%. Materiál sa dá dobre recyklovať a opätovne použiť.
Kremíkové a lignínové odpady môžu byť použité aj ako udržateľné suroviny na výrobu vysokokapacitných kremíkových/uhlíkových "(Si/C)" anódových materiálov pre lítium-iónové "(Li-Ion)" batérie prostredníctvom jednoduchej metódy využívajúcej elektrostatickú príťažlivú silu, po ktorej nasleduje proces tepelného žíhania.

</doc>
<doc id="681434" url="https://sk.wikipedia.org/wiki?curid=681434" title="Majstrovstvá sveta v ľadovom hokeji žien 2019">
Majstrovstvá sveta v ľadovom hokeji žien 2019

Majstrovstvá sveta v ľadovom hokeji žien 2019 boli 21. majstrovstvá sveta v ľadovom hokeji žien, ktoré organizuje Medzinárodná hokejová federácia. Uskutočnili sa v dňoch 4. až 14. apríla 2019 vo fínskom meste Espoo. Prvýkrát v histórii sa turnaja zúčastnilo 10 tímov. Titul majsteriek sveta z roku 2017 obhájili hokejistky USA.
Konečné poradie.
Poznámka: Švédsko malo pôvodne tiež zostúpiť do I. A divízie, ale tá sa v roku 2021 nehrala pre pandémiu ochorenia COVID-19. Následne malo Švédsko hrať I. A divíziu MS 2022, ale napokon ostalo v Top divízii ako náhradník za vylúčené Rusko.
Nižšie divízie.
I. A divízia.
Turnaj I. A divízie sa hral v Budapešti v Maďarsku od 7. do 13. apríla 2019.
I. B divízia.
Turnaj I. B divízie sa hral v Pekingu v Číne od 6. do 12. apríla 2019.
II. A divízia.
Turnaj II. A divízie sa hral v Dumfries v Spojenom kráľovstve od 2. do 8. apríla 2019.
II. B divízia.
Turnaj II. B divízie sa hral v Brašove v Rumunsku od 1. do 7. apríla 2019.
Kvalifikácia II. B divízie.
Kvalifikácia II. B divízie sa hrala v Kapskom Meste v Južnej Afrike od 13. do 18. januára 2019.

</doc>
<doc id="681435" url="https://sk.wikipedia.org/wiki?curid=681435" title="Hydrogenuhličitan">
Hydrogenuhličitan

Hydrogenuhličitan alebo hydrogénuhličitan (staršie hydrouhličitan, v lekárstve občas bikarbonát) je jeden z aniónov kyseliny uhličitej. Tento anorganický anión vzniká deprotonáciou kyseliny uhličitej. Je to polyatómový anión, ktorého vzorec je HCO3-. Soli obsahujúce tento anión sa označujú ako hydrogenuhličitany.
Hydrogenuhličitanový anión má dôležitú biochemickú úlohu ako fyziologický tlmivý roztok.
Chemické vlastnosti.
Hydrogenuhličitanový anión sa skladá z jedného atómu uhlíka, na ktorý sú naviazané tri kyslíkové atómy v trigonálne planárnom usporiadaní. Na jeden z týchto kyslíkov je naviazaný vodíkový atóm. Tento anión je izoelektronický s kyselinou dusičnou, HNO3. Formálny náboj hydrogenuhličitanového aniónu je mínus jedna a je amfiprotický, takže má kyslé i zásadité vlastnosti. Je to konjugovaná zásada kyseliny uhličitej a zároveň konjugovaná kyselina uhličitanového aniónu, čo vyjadrujú nasledujúce rovnovážne rovnice:
 H2CO3 + 2 H2O ↔ HCO3- + H3O+ + H2O ↔ CO32- + 2 H3O+
 CO32- + 2 H2O ↔ HCO3- + H2O + OH− ↔ H2CO3 + 2 OH−
Soli hydrogenuhličitanu vznikajú spojením kladne nabitého iónu na záporne nabitý kyslíkový atóm tohto iónu, čim vzniká iónová zlúčenina. Mnohé hydrogenuhličitany sú rozpustné vo vode pri štandardnej teplote a tlaku. Hydrogenuhličitan sodný prispieva k množstvu rozpustených minerálov vo vode, čo je bežný parameter pre meranie kvality vody.
Fyziologický význam.
Hydrogenuhličitan je dôležitou zložkou tlmivého roztoku ľudského tela, vďaka čomu sa udržiava acidobázická homeostáza (približne konštantné pH). Celkom 70 až 75 % oxidu uhličitého v tele sa premení na kyselinu uhličitú (H2CO3), konjugovanú kyselinu HCO3-, na ktorý sa môže rýchlo premeniť.
Hydrogenuhličitan, voda, vodíkové ióny a oxid uhličitý tvoria tlmivý roztok, pričom kyselina uhličitá pôsobí ako reakčný intermediát. Tento tlmivý roztok sa udržiava pri nestálej rovnováhe a poskytuje rýchlu odpoveď a obranu na zmenu pH smerom ku kyslému i zásaditému prostrediu. To je veľmi dôležité hlavne pri ochrane tkanív centrálnej nervovej sústavy, kde zmena pH výrazne mimo normálneho rozsahu môže mať katastrofálne následky (pozri acidóza a alkalóza).
Hydrogenuhličitan je naviac dôležitý v tráviacom trakte. Zvyšuje vnútorné pH žalúdka po tom, čo veľmi kyslé žalúdočné šťavy dokončili trávenie potravy. Hydrogenuhličitan takisto reguluje pH v tenkom čreve. Vylučuje sa z pankreasu v reakcii na hormón sekretín a neutralizuje kyslú tráveninu vystupujúcu zo žalúdku do dvanástnika.
Hydrogenuhličitan v prostredí.
Hydrogenuhličitan je hlavnou formou rozpusteného anorganického uhlíka v slanej vode a väčšine sladkých vôd. Kvôli tomu je dôležitý v cykle uhlíka. 
V sladkovodnej ekológii sa následkom silnej fotosyntetickej aktivity sladkovodných rastlín cez deň vylučuje plynný kyslík do vody a zároveň s tým vznikajú hydrogenuhličitanové anióny. Kvôli tomu dochádza k zvýšeniu pH, až kým sa v konkrétnych prípadoch táto zásaditosť nestane toxickou pre niektoré organizmy alebo sa kvôli tomu nestanú iné látky toxickými, napríklad amoniak. V tme, keď fotosyntéza neprebieha, dochádza k vzniku oxidu uhličitého respiračnými procesmi, takže nevznikajú nové ióny hydrogenuhličitanu a pH rýchlo klesá.
Použitie v potravinárstve.
Najbežnejšou soľou s hydrogenuhličitanovým aniónom je hydrogenuhličitan sodný, NaHCO3, ktorý je bežné známy ako sóda bikarbóna. Keď sa zahreje alebo vystaví kyseline, napríklad kyseline octovej (ktorá je prítomná v octe), hydrogenuhličitanový anión sa rozkladá a vzniká z neho oxid uhličitý. Preto sa používa ako kypriaca látka do pečenia.
Hydrogenuhličitan amónny sa používa pri výrobe sušienok na trávenie.
Diagnostika.
V diagnostickej medicíne je hladina hydrogenuhličitanov v krvi jedným zo sledovaných parametrov, ktoré naznačujú acidobázickú rovnováhu v tele. Meria sa spolu s oxidom uhličitým, chloridmi, draslíkom a sodíkom, čím sa zisťuje hladina elektrolytov v krvi. Nerovnováha môže poukazovať na acidózu alebo alkalózu.
Zlúčeniny s hydrogenuhličitanovým aniónom.
Medzi hydrogenuhličitany patria napríklad:

</doc>
<doc id="681437" url="https://sk.wikipedia.org/wiki?curid=681437" title="Bikarbonát">
Bikarbonát



</doc>
<doc id="681440" url="https://sk.wikipedia.org/wiki?curid=681440" title="Hydrouhličitan">
Hydrouhličitan



</doc>
<doc id="681442" url="https://sk.wikipedia.org/wiki?curid=681442" title="Kontaminácia pôdy">
Kontaminácia pôdy

Kontaminácia pôdy je spôsobená xenobiotickými (ľuďmi vytvorenými / cudzími) chemikáliami v pôde, alebo inou zmenou prírodného prostredia v pôde. Tento typ kontaminácie môže vznikať znečistením povrchu pôdy, porušením podzemných nádrží, priemyselnou činnosťou alebo nesprávnou likvidáciou odpadu.
Medzi najbežnejšie chemikálie znečisťujúce pôdu patria ropné uhľovodíky, chlórované uhľovodíky, viacjadrové aromatické uhľovodíky, ťažké kovy, MTBE, herbicídy, rozpúšťadlá, niektoré hnojivá, pesticídy a iné.
Pôdu je možné dekontaminovať. Ide však o veľmi náročný proces a náklady sú často veľmi vysoké. Pre jednu generáciu nie je ľahké napraviť škodu, ktorú spôsobili generácie pred ňou.
Znečistenia pôd.
Kvapalné znečistenie - jedná sa o kvapaliny, ktoré sú ťažšie ako voda a ktoré sú ľahšie ako voda (petrolej, naftu, kerozín).
V dôsledku kapilarity pôdy, sa kvapalina vzlína smerom nahor a do strán; keď kvapalina dosiahne hranicu podzemnej vody, potom kvapalina pláva na hladine a vytvára tzv. plávajúcu vrstvu. Malé percento kvapaliny sa rozpustí v podzemnej vode, čím dôjde k jej znečisteniu - podzemná voda tečie (napr. smerom ku kanálu), znečistenie je nesené ďalej a teda roznášané, čo spôsobí podstatné zvýšenie nákladov na sanitáciu.
Úniky ropných látok do prostredia môžeme podľa rozsahu rozdeliť na:
Pevné znečistenie - železné časti skorodujú najskôr, syntetické časti a nerezové časti a pod. môžu vydržať mnoho storočí, než sa rozložia. Rozložené častice sa môžu rozložiť v dažďovej vode, ktorá vsiakne do pôdy - znečistenie sa rozšíri ďalej cez pôdu, prúdiacou podzemnou vodou.
Kategórie kontaminovaných pôd.
Kategóriami vyjadrujeme stav kontaminácie pôd podľa limitov najvyšších prípustných hodnôt škodlivých látok.

</doc>
<doc id="681443" url="https://sk.wikipedia.org/wiki?curid=681443" title="Kopernikov princíp">
Kopernikov princíp



</doc>
<doc id="681444" url="https://sk.wikipedia.org/wiki?curid=681444" title="Pravda chudoby">
Pravda chudoby



</doc>
<doc id="681445" url="https://sk.wikipedia.org/wiki?curid=681445" title="Vislavka">
Vislavka

Vislavka je potok v regióne Horný Zemplín na území obcí Vislava, Vyškovce a Chotča v okrese Stropkov v Prešovskom kraji. Nachádza sa v geomorfologickom celku Ondavská vrchovina. Je pravostranným prítokom Chotčianky a má dĺžku . Je vodným tokom VI. rádu.
Prameň.
Pramení v v severnej časti územia obce Vislava, v lesnom extraviláne v priestore lesa a poľa "Rázcestie".
Opis toku.
Od prameňa tečie juhovýchodným smerom lesným extravilánom, v priberá ľavostranný bezmenný prítok z poľa "Vislavka" a zo susedného poľa "Ponad Vislavky", v vteká do intravilánu obce Vislava, súbežne priberá bezmenný ľavostranný prítok a zároveň vyteká do extravilánu obce Vislava, v priberá bezmenný pravostranný prítok, v priberá bezmenný ľavostranný prítok pritekajúci z lesa "Vrch", v preteká cez obecnú hranicu obcí Vislava a Vyškovce, v vteká do intravilánu obce Vyškovce, kontinuálne pokračuje do intravilánu obce Chotča a v na území obce Chotča ústi do Chotčianky ako jej pravostranný prítok. "Vislavka" nemá významnejšie prítoky.
Pôvod názvu.
Motivantom názvu vodného toku "Vislavka" na území obcí Vislava, Vyškovce a Chotča v okrese Stropkov v období pomenovacieho procesu bol názov obce Vislava, na území ktorej vodný tok pramení a preteká. Najstaršia písomná zmienka o obci Vislava je z roka 1353 v podobe "Vyzlou" (neskôr sa objavujú aj podoby "Wayzlo", "Wazlo", "Wyslova", "Viszlava"). Bol spracovaný rad hypotéz a úvah o pôvode názvu obce Vislava a najmä názvu rieky Visla. Napriek tomu, že nie je dosiahnutá jednota o tom, či latinské antické podoby "Vistula", "Vistla", mladšie nemecké podoby "Weichsel", "Weixel", "Wissel", poľská podoba "Wisła" alebo slovenská podoba "Visla" sú indoeurópskeho alebo ešte predindoeurópskeho pôvodu, o blízkom vzťahu názvu rieky Visla a názvu obce Vislava niet pochybností. Podľa najpravdepodobnejšej hypotézy pôvodný indoeurópsky význam "Vis-tla" obsahoval význam "tiecť + vodný tok". Z toponyma "Vislava" rozšírením o formant "-ka" bolo utvorené jednoslovné hydronymum v podobe "Vislavka" ako súčasť veľmi početnej skupiny názvov v slovenskej toponymii, najmä hydronymii. Názov vodného toku "Vislavka" bol štandardizovaný v roku 1976. V priestore slovenskej hydronymie potokov hydronymum "Vislavka" je jedinečným hydronymom (apríl 2022).
Referencie.
 

</doc>
<doc id="681450" url="https://sk.wikipedia.org/wiki?curid=681450" title="Šibeničný vrch (vrch v Pohronskom Inovci)">
Šibeničný vrch (vrch v Pohronskom Inovci)

Šibeničný vrch () je vrch v pohorí Pohronský Inovec. Leží nad obcou Veľká Lehota, približne severozápadne od mesta Nová Baňa.
Poloha.
Nachádza sa v severnej časti pohoria, v geomorfologickom podcelku Lehotská planina. Vrchol leží v Banskobystrickom kraji, na území okresu Žarnovica a zasahuje na katastrálne územie obce Veľká Lehota. Najbližším sídlom je na východnom úpätí ležiaca Veľká Lehota, severovýchodne leží Malá Lehota, západným Jedľové Kostoľany a juhozápadným Obyce. 
Opis.
Šibeničný vrch leží na planine v nevýraznom hrebeni na severnom okraji pohoria. Severným smerom sa nachádza Brezový vrch ( a Lámaniny (), východným Vojšín (), Kuchyňa () a Sedlová skala (), južným vrch Za zemami () a Brestovo () a západným Hradište () a Drieňová ().) Masív je súčasťou povodia rieky Nitra, kde voda odteká riekou Žitava. Vrchol traverzuje značený chodník z Veľkej Lehoty. 
Výhľady.
Výškovo nevýrazný vrch pokrýva vo vrcholovej časti lesný porast, ktorý znemožňuje rozhľad. Z odlesnených svahov a lokalít s riedkou vegetáciou vidieť viaceré vrchy Pohronského Inovca, pri vhodných podmienkach ojedinele aj Vtáčnik a Tribeč.
Prístup.
Vrcholou časťou vedie značený chodník z Veľkej Lehoty do Jedľových Kostolian, z ktorého je možné odbočiť a vystúpiť na vrchol.

</doc>
<doc id="681451" url="https://sk.wikipedia.org/wiki?curid=681451" title="Lotyšské národné futbalové mužstvo">
Lotyšské národné futbalové mužstvo

Lotyšské národné futbalové mužstvo reprezentuje Lotyšsko na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA. Lotyšsko sa nikdy nekvalifikovalo na finálový turnaj MS. Na Majstrovstvách Európy sa predstavili raz a to v roku 2004. Na turnaji skončili v skupine.

</doc>
<doc id="681452" url="https://sk.wikipedia.org/wiki?curid=681452" title="Luxemburské národné futbalové mužstvo">
Luxemburské národné futbalové mužstvo

Luxemburské národné futbalové mužstvo reprezentuje Luxembursko na medzinárodných futbalových akciách, ako sú Majstrovstvá sveta, Majstrovstvá Európy alebo Liga národov UEFA. Luxembursko sa nikdy nekvalifikovalo na MS ani na ME.

</doc>
<doc id="681454" url="https://sk.wikipedia.org/wiki?curid=681454" title="Slaves and Masters">
Slaves and Masters

Slaves and Masters je trinásty štúdiový album britskej rockovej kapely Deep Purple. Album vyšiel 5. októbra 1990. Je to jediný album, ktorýnaspieval bývalý spevák kapely Rainbow, Joe Lynn Turner. S kapelou Deep Purple sa Turner spojil v predošlom roku po odchode Iana Gillana. Pred Turnerovým príchodom kapely uvažovala o spevákovi Jimovi Jamisonovi zo skupiny Survivor.
Po svojom vydaní sa album "Slaves and Masters" dostal na 87. miesto amerického rebríčka "Billboard" 200. Album dramaticky padala oproti očakávaniam a v porovnaní s predošlým projektom kapely Deep Purple, "The House of Blue Light", ktorý naspieval Ian Gillan a bol v amerických rebríčkoch na. 34. pozícii. Nahrávka pre soundtrack k filmu "Fire, Ice and Dynamite" bola vyprodukovaná bez Jona Lorda, štvorčlennou zostavou kapely, ktorá dostala prívlastok Mark V. Napriek nižšiemu predaj albumu mali Deep Purple v roku 1991 k nemu hlavne v Európe relatívne úspešné turné. Turner bol stálym členom kapely, no keď v roku 1992 začali písať a nahrávať svoj ďalší album, pod nátlakom manažérov, ktorí pripravovali turné k 25. výročiu Deep Purple, sa nakoniec rozhodli Gillana do originálnej zostavy vrátiť. V štúdiu v roku 1993 bez Turnera vyprodukovali nasledujúci album "The Battle Rages On..."Svoje nápady, ktoré mal pripravené pre albumy kapely Deep Purple neskôr Turner využil v svojich sólových projektoch. 

</doc>
<doc id="681455" url="https://sk.wikipedia.org/wiki?curid=681455" title="Nokia Arena">
Nokia Arena

Nokia Arena (často nazývaná aj Tampere Areena alebo Tampereen Kannen areena) je veľká multifunkčná aréna v Tampere, vo Fínsku. Aréna nesie meno po najväčšom sponzorovi, celosvetovo známej telekomunikačnej spoločnosti Nokia, ktorá tiež sídli v Tampere. K aréne patrí aj luxusný hotel a kasíno. Primárne je využívaná na ľadový hokej, domácimi tímami sú fínske hokejové tímy Tappara a Ilves.
Aréna slúži ako hlavné dejisko majstrovstiev sveta v hokeji v roku 2022.

</doc>
<doc id="681459" url="https://sk.wikipedia.org/wiki?curid=681459" title="Sarnia">
Sarnia

Sarnia je kanadské mesto v provincii Ontário.
Poloha.
Mesto sa nachádza pri výtoku rieky St. Clair River z Hurónskeho jazera. Na západnom brehu rieky je mesto Port Huron v americkom štáte Michigan.
Dejiny.
Od začiatku 19. storočia mesto obývali pôvodní obyvatelia Anishinaabe, pred nimi tiež kmene Mohawk a Seneca. Francúzski obchodní a prieskumníci miesta začali navštevovať od roku 1669, pomohli s rozvojom Anishinaabe, ktorí boli ich spojencami. Po Sedemročnej vojne (17561763) územie prebrali Briti. Po Americkej vojne o nezávislosť sa dostávali pod tlak, britskí a americkí usadníci ich vytlačovali z pôvodných území. Na prelome 18. a 19. storočia s Britmi a Američanmi uzavreli viacero dohôd o území. Briti založili osadu, ktorá sa do roku 1836 nazývala The Rapids. V tomto roku bola premenovaná na Port Sarnia. Názov mal zvoliť guvernér John Colborne, ktorý bol predtým guvernérom na Guernsey. Latinský názov tohto ostrova je Sarnia. V roku 1856 usadlosť získala štatút „town“ a názov Sarnia.
V roku 1858 mesto dosiahla Great Western Railway z mesta London. O rok neskôr Grand Trunk Railway pridalo spojenie do susedného Point Edward. V roku 1891 bol otvorený železničný tunel St. Clair Tunnel. V oblasti sa začalo s ťažbou ropy a Imperial Oil Company sa premiestnila z neďalekej Petrolie do Sarnie a vybudovala tu rafinériu. Počas Druhej svetovej vojny bola v meste vybudovaná továreň na umelú gumu. Firma Polymer Corp. bola hodnotou 50 miliónov dolárov najväčším štátnym projektom počas vojny. Postupne vznikli ďalšie petrochemické továrne.
V roku 1951 mesto prebralo časť Sarnia Township. V roku 1991 sa Sarnia spojila s mestečkom Clearwater.
Demografia.
V sčítaní obyvateľstva v roku 2016 malo mesto 71 594 obyvateľov, z toho 62 380 uvádza ako rodný jazyk angličtinu, 1 730 francúzštinu a 5 805 neoficiálne jazyky, z toho 15 jazyky pôvodných obyvateľov. 75 ľudí uvádza slovenčinu a 50 češtinu. 290 ľudí udalo ako etnický pôvod český, 475 slovenský a 140 československý.
Doprava.
Mestom z východu na západ prechádza Diaľnica 402 a z juhu na severer provinčná Cesta 40. Nachádza sa tu aj letisko Sarnia Chris Hadfield Airport.
Ekonomika.
Oblasť kde je sústredný petrochemický priemysel v meste sa volá „Chemical Valley“. Podľa správy WHO mala Sarnia v roku 2011 najznečistenejší vzduch zo všetkých komunít Kanady. V meste tiež končí ropovod z provincie Alberta. V meste sa nachádza Sarnia Photovoltaic Power Plant s 80 MW výkonom. Po otvorení v októbri 2010 bola najväčšou fotovoltickou solárnou farmou na svete.
Kultúra.
V meste sa nachádza International Symphony Orchestra, ktorý sa presúva medzi Sarniou a Port Huron v Spojených štátoch.

</doc>
<doc id="681466" url="https://sk.wikipedia.org/wiki?curid=681466" title="Tappara">
Tappara

Tappara je profesionálny fínsky hokejový tím z mesta Tampere. Bol pôvodne založený v roku 1932. Svoje domáce zápasy hrávajú spolu s mestským rivalom Ilves na štadióne Nokia Arena.
História.
Klub, ktorý dnes poznáme pod menom Tappara bol založený v roku 1932 pod názvom Tammersfors Bollklubb a pozostával zo študentov švédskej školy v Tampere. V roku 1942 bol klub prijatý do najvyššej fínskej súťaže, SM Liiga. Od roku 1955 bol klub premenovaný na Tappara. Klub je 11-násobným víťazom SM-liigy: titul získal v rokoch 1977, 1979, 1982, 1984, 1986, 1987, 1988, 2003, 2016, 2017 a 2022 a 7-násobným víťazom najvyššej ligy SM-Sarja (1953 až 1975).
Vyradené čísla.
Klub vyradil z používania nasledovné čísla dresov, podľa klubových legiend:

</doc>
<doc id="681468" url="https://sk.wikipedia.org/wiki?curid=681468" title="The Battle Rages On...">
The Battle Rages On...

The Battle Rages On... je štrnásty štúdiový album britskej hard rockovej kapely Deep Purple. Album bol v Európe vydaný dňa 19. júla 1993. Je to posledný album, ktorý spolu nahrala zostava kapely, označovaná ako Mark II (skrátene aj Mk 2), ktorá sa spojila už druhýkrát od ich prvého rozpadu (k prvému spojeniu došlo v roku 1984, pri relaizovaní ich projektu, ktorým bol album "Perfect Strangers"). Potom, ako od kapely odišiel Joe Lynn Turner, mal byť spevákom, s ktorými by nahrali nový album Mike DiMeo. Koncom roku 1992 sa ku skupine pripojil Ian Gillan, s ktorým prerobili väčšinu nahrávaok, ktoré boli pripravené s Turnerom a DiMeom. Po vyhodení Turnera z kapely Ritchie Blackmore nazýval pripravený materiál albumu „pastvou pre dobytok“ („The cattle grazes on“). Niekoľko hudobných nápadov, ktoré mal pripravené na album "The Battle Rages On..." potom Turner použil v svojich sólových projektoch. 
Po koncerte vo Fínskych Helsinkách dňa 17. novembra bol Blackmore znechutený údajne chabou melodičnosťou nového repertoáru a od kapely náhle a definitívne odišiel. Dočasne ho na zvyšok turné potom v Deep Purple nahradil americký gitarista Joe Satriani.

</doc>
<doc id="681471" url="https://sk.wikipedia.org/wiki?curid=681471" title="Danubiaprint">
Danubiaprint

Danubiaprint (do roku 1990: Pravda; podrobnosti o názvoch pozri nižšie) bol v rokoch 1945-1999 tlačiarenský a vydavateľsko-nakladateľský podnik na Slovensku. Do roku 1996 to bol podnik v štátnom vlastníctve (v rokoch 1990-1996 presnejšie: štátny podnik), od roku 1997 to bola akciová spoločnosť. 
Názvy a právne formy.
Podnik bol založený v roku 1945 pod názvom Pravda, grafické a vydavateľské podniky; vznikol znárodnením dovtedajších podnikov Andrej, účastinná spoločnosť a Slovák, novinová a nakladateľská účastinná spoločnosť. Išlo o účelové zariadenie KSS. K 1. 1. 1953 bol názov podniku zmenený na Pravda, vydavateľstvo KSS a k 1. 1. 1968 na Pravda, tlačový kombinát KSS. Tento kombinát bol v roku 1990 pretransformovaný na štátny podnik a premenovaný na Danubiaprint, š. p., resp. od roku 1994 DANUBIAPRINT Bratislava, š. p.. V januári 1997 bol tento podnik sprivatizovaný a premenovaný na Danubiaprint, a. s. . Danubiaprint, a.s. je od roku 1999 v konkurze (stav 2022).
Od roku 1991 tento podnik čiastočne vydával aj pod značkou Danubiapress.
Charakteristika.
Do roku 1990 sa podnik delil na tri relatívne samostatné organizačné zložky:
V období okolo roku 1990 sa v rámci štátneho podniku rozlišoval "Závod 01" (budova na Štúrovej ulici č. 4, ktorá bola hlavnou budovou Pravdy v rokoch 1960-1988), "Závod 02" (dnešný Tower 115 na Pribinovej ulici, vtedy čerstvo dostavaný) a "Závod 03" (Žilina); tieto závody sa spravidla uvádzali za menom podniku pri jeho uvádzaní vo vytlačených knihách a podobne. Pokiaľ ide o tlač, v 90. rokoch sa v Danubiaprinte, š. p. tlačili skoro všetky slovenské denníky. 
Vydávanie periodík, teda činnosť Vydavateľstva Pravda, v roku 1990 prešlo na nový štátny podnik Apollopress, od júla 1991 nazývaný SLOVAKOPRESS, š.p. . Čoskoro nato (rôzne v rokoch 1991 až 1993) však jednotlivé noviny a časopisy začali byť vydávané úplne inými vydavateľmi, konkrétne napr. Pravdu a Nové slovo začala vydávať spoločnosť P E R E X, a. s., Život, Televíziu (Eurotelevíziu) a Rodinu začala vydávať spoločnosť EUROSKOP, a. s., Roľnícke noviny začala vydávať spoločnosť RONO PRESS akciová spoločnosť a Új Szó začala vydávať spoločnosť VOX NOVA, a. s. Na druhej strane však neskoršia akciovka Danubiaprint, a.s. vlastnila (do roku 1999) aj vydavateľstvo H-Press, ktoré vydávalo denníky Večerník, Hlas a Smer, a vlastnila aj vydavateľstvo R-Press, známe najmä vydávaním denníka Slovenská republika.
Tlačiarne skrachovaného Danubiaprintu prevzal v roku (?)1999 podnik Versus, a. s. (resp. 1999-2000 Versus, s.r.o.) zo skupiny Grafobal Ivana Kmotríka. Tlačiarne Versusu (nachádzajúce sa pri Toweri 115) boli činné do roku 2016, keď boli zrušené (presunuté do zahraničia) a zbúrané.

</doc>
<doc id="681472" url="https://sk.wikipedia.org/wiki?curid=681472" title="Sandra Paović">
Sandra Paović



</doc>
<doc id="681474" url="https://sk.wikipedia.org/wiki?curid=681474" title="Vydavateľstvo Pravda">
Vydavateľstvo Pravda



</doc>
<doc id="681475" url="https://sk.wikipedia.org/wiki?curid=681475" title="Nakladateľstvo Pravda">
Nakladateľstvo Pravda



</doc>
<doc id="681476" url="https://sk.wikipedia.org/wiki?curid=681476" title="Tlačiarenské závody Pravda">
Tlačiarenské závody Pravda



</doc>
<doc id="681477" url="https://sk.wikipedia.org/wiki?curid=681477" title="Slovenské vydavateľstvo politickej literatúry">
Slovenské vydavateľstvo politickej literatúry



</doc>
<doc id="681478" url="https://sk.wikipedia.org/wiki?curid=681478" title="Nakladateľstvo Epocha">
Nakladateľstvo Epocha



</doc>
<doc id="681479" url="https://sk.wikipedia.org/wiki?curid=681479" title="Znečistenie životného prostredia vojenskou činnosťou">
Znečistenie životného prostredia vojenskou činnosťou

Spôsoby vedenia vojny zapríčiňujú obrovské škody na životnom prostredí. Pokrok vo vojne, od chemických zbraní k jadrovým zbraniam, stále viac vytvára tlak na ekosystémy a životné prostredie. Medzi konkrétne príklady vplyvu vojny na životné prostredie patrí prvá svetová vojna, druhá svetová vojna, vojna vo Vietname, občianska vojna v Rwande, vojna v Kosove a vojna v Perzskom zálive.
Nebezpečenstvo pre životné prostredie.
Vplyv samotných konfliktov na životné prostredie sa značne líši. Vplyvnými faktormi sú voľba vojenskej techniky a časový a priestorový rozsah jej použitia. Niektoré medzinárodné ozbrojené konflikty môžu byť krátke, ale veľmi deštruktívne. Niektoré občianske vojny môžu trvať desaťročia, no nemajú až taký veľký dopad. Kto bojuje, kde bojujú a ako bojujú, silne ovplyvňuje životné prostredie.
Nevybuchnutá munícia.
Vojny si vyžadujú veľké množstvo výbušných zbraní, z ktorých zlomok nevybuchne správne a zanechá nevybuchnuté zbrane. To vytvára vážne fyzikálne a chemické nebezpečenstvo pre civilné obyvateľstvo žijúce v oblastiach, ktoré boli kedysi vojnovými zónami. Tieto zbrane môžu aj po danom konflikte kedykoľvek vybuchnúť a vypúšťať do pôdy a podzemných vôd rôzne druhy škodlivých chemikálií.
Testovanie jadrovej výzbroje.
Downwinders boli jednotlivci a komunity v medzihorskej oblasti medzi pohoriami Kaskádovými a Skalnatými vrchmi, predovšetkým v Arizone, Nevade, Novom Mexiku a Utahu, ale aj v Oregone, Washingtone a Idahu, ktorí boli vystavení rádioaktívnej kontaminácii alebo jadrovému spádu z atmosférických alebo podzemných testov jadrových zbraní a jadrových havárií.
Stroncium-90.
Vláda Spojených štátov amerických študovala povojnové účinky stroncia-90, rádioaktívneho izotopu, ktorý sa nachádza v jadrovom spade. Komisia pre atómovú energiu zistila, že Sr-90, ktorý je chemicky podobný vápnikuu, sa môže hromadiť v kostiach a môže viesť k rakovine. Sr-90 si našiel cestu k ľuďom cez ekologický potravinový reťazec, ako spad v pôde bol zachytený rastlinami, ďalej koncentrovaný v bylinožravých zvieratách a nakoniec skonzumovaný aj ľuďmi.
Využívanie fosílnych palív.
S vysokým stupňom mechanizácie armády, sa používa veľké množstvo fosílnych palív. Fosílne palivá sú hlavným prispievateľom ku globálnemu otepľovaniu a klimatickým zmenám, čo sú otázky, ktoré vyvolávajú čoraz väčšie obavy. Prístup k ropným zdrojom je tiež faktorom podnecovania vojny.
Ministerstvo obrany Spojených štátov amerických je vládny orgán s najvyšším využívaním fosílnych palív na svete. Podľa CIA World Factbook z roku 2005 by sa ministerstvo obrany v porovnaní so spotrebou na krajinu umiestnilo na 34. mieste na svete v priemernej dennej spotrebe ropy, hneď za Irakom a tesne pred Švédskom.
Spaľovanie odpadu.
Jednou zo základných spoločných potrieb pre tábory a mestské oblasti zažívajúce konflikty je nakladanie s odpadom. Systémy sa počas konfliktu často pokazia, čo vedie k zvýšeniu miery skládkovania a spaľovania odpadu, nesprávnemu hospodáreniu a k menšiemu triedeniu odpadu. Systémy odpadového hospodárstva sú len jedným prvkom environmentálnej správy, ktorý sa môže počas konfliktov zrútiť. Miestne environmentálne zákony a predpisy môžu byť ignorované a miestne a národné správy môžu stratiť svoju schopnosť monitorovať, hodnotiť alebo reagovať na environmentálne problémy.
Úmyselné zaplavenie.
Záplavy môžu byť použité na znefunkčnenie pôdy, alebo na obmedzenie pohybu nepriateľských bojových síl. Počas druhej čínsko-japonskej vojny boli prerazené hrádze na riekach Žltá a Jang-c’-ťiang, aby zastavili postup japonských síl. Počas obliehania Leidenu v roku 1573 boli hrádze prelomené, aby zastavili postup španielskych síl. Počas operácie Chastise počas druhej svetovej vojny boli priehrady Eder a Sorpe v Nemecku zbombardované Kráľovským letectvom, zaplavilo tak veľkú oblasť a zastavilo priemyselnú výrobu, ktorú Nemci používali vo vojnovom úsilí.
Militarizmus a životné prostredie.
Vojenská činnosť má značný vplyv na životné prostredie. Vojna môže byť deštruktívna nielen pre sociálne prostredie, ale vojenské aktivity produkujú veľké množstvo skleníkových plynov, ktoré prispievajú k antropogénnej klimatickej zmene a spôsobujú vyčerpanie zdrojov, medzi inými environmentálnymi dopadmi na prírodu.
Emisie skleníkových plynov a znečistenie.
Vojenské znečistenie je celosvetový jav. Ozbrojené sily z celého sveta boli zodpovedné za emisie dvoch tretín chlórofluorokarbónov (CFC), ktoré boli zakázané v Montrealskom protokole z roku 1987 kvôli poškodeniu ozónovej vrstvy. Okrem toho námorné nehody počas studenej vojny spustili do oceánu minimálne 50 jadrových hlavíc a 11 jadrových reaktorov, ktoré zostali na dne oceánu.
Využívanie pôdy a zdrojov.
Potreby vojenského využívania pôdy (ako sú základne, výcvik, sklady atď.) často vytláčajú ľudí z ich pozemkov a domovov. Vojenská činnosť využíva rozpúšťadlá, palivá a iné toxické chemikálie, ktoré môžu vylúhovať toxíny do prostredia, ktoré tam zostávajú niekoľko desaťročí až storočí. Okrem toho môžu vojenské vozidlá spôsobiť aj škody na pôde a infraštruktúre. Hluk spôsobený armádou môže tiež znížiť kvalitu života blízkych komunít, ako aj ich schopnosť chovať alebo loviť zvieratá, aby sa uživili.
Zbrane a vojenské vybavenie tvoria druhý najväčší sektor medzinárodného obchodu. Medzinárodný mierový úrad hovorí, že viac ako päťdesiat percent helikoptér na svete je určených na vojenské účely a približne dvadsaťpäť percent spotreby leteckého paliva pripadá na vojenské vozidlá. Tieto vozidlá sú tiež extrémne neefektívne, náročné na uhlík a vypúšťajú emisie, ktoré sú toxickejšie ako ostatné vozidlá.
Odpovede aktivistov.
Financovanie armády je v súčasnosti vyššie ako kedykoľvek predtým a aktivisti sa obávajú dôsledkov na emisie skleníkových plynov a zmenu klímy. Obhajujú demilitarizáciu s odvolaním sa na vysoké emisie skleníkových plynov a podporujú presmerovanie týchto prostriedkov na opatrenia v oblasti klímy. Svet v súčasnosti podľa Svetovej banky vynakladá približne 2,2 % svetového HDP na vojenské financovanie. Odhaduje sa, že až do roku 2030 by zvrátenie klimatickej krízy stálo približne jedno percento celosvetového HDP ročne. Aktivisti navyše zdôrazňujú potrebu prevencie a vyhýbania sa nákladnému upratovaniu. V súčasnosti sú náklady na vyčistenie vojenskej kontaminovanej lokality najmenej 500 miliárd dolárov. Nakoniec aktivisti poukazujú na sociálne problémy, ako je extrémna chudoba, a obhajujú, aby sa aj na tieto problémy presmerovalo viac financií z vojenských výdavkov.
Skupiny pracujúce pre demilitarizáciu a mier zahŕňajú International Peace Bureau, Canadian Voice of Women for Peace, The Rideau Institute, Ceasefire.ca, Project Ploughshares a Codepink...
Pozitívne účinky armády na životné prostredie.
Existujú príklady z celého sveta ozbrojených síl národov, ktoré pomáhajú pri hospodárení s pôdou a jej ochrane. Napríklad v Indii, v meste Bhuj, pomáhali vojenské sily znovuzalesňovať celé oblasti; v Pakistane sa armáda zúčastnila projektu the Billion Tree Tsunami a spolupracovala s civilistami na zalesňovaní pôdy v KPK a Pandžábu; vo Venezuele je zodpovednosť Národnej gardy chrániť prírodné zdroje. Taktiež vojenské technológie, ako je GPS a bezpilotné lietadlá (drony), pomáhajú vedcom v oblasti životného prostredia, ochranárom, ekológom a reštaurátorským ekológom vykonávať lepší výskum, monitorovanie a nápravu.
Vojna a právo životného prostredia.
Z právneho hľadiska, ochranu životného prostredia v čase vojny a vojenských aktivít čiastočne rieši medzinárodné právo životného prostredia. Ďalšie zdroje sa nachádzajú aj v oblastiach práva, ako je všeobecné medzinárodné právo, vojnové zákony, zákony o ľudských právach a miestne zákony každej postihnutej krajiny. Niekoľko zmlúv Organizácie Spojených národov, vrátane Štvrtého Ženevského dohovoru, Dohovoru o svetovom dedičstve z roku 1972 a Dohovoru o úprave životného prostredia z roku 1977 obsahuje ustanovenia na obmedzenie environmentálnych vplyvov vojny.
"Dohovor o úprave životného prostredia" je medzinárodná zmluva zakazujúca vojenské alebo iné nepriateľské použitie techník úpravy životného prostredia, ktoré majú rozsiahle, dlhodobé alebo závažné účinky. Dohovor zakazuje poveternostnú vojnu, čo je použitie techník modifikácie počasia na účel vyvolať poškodenie alebo zničenie. Táto zmluva je v platnosti a bola ratifikovaná (akceptovaná ako záväzná) poprednými vojenskými mocnosťami.

</doc>
<doc id="681482" url="https://sk.wikipedia.org/wiki?curid=681482" title="Tlmivý roztok">
Tlmivý roztok

Tlmivý roztok alebo pufer je vodný roztok, ktorý sa skladá zo zmesi slabej kyseliny a jej konjugovanej zásady alebo slabej zásady a jej konjugovanej kyseliny. Ak je k tomuto roztoku pridané malé množstvo silnej kyseliny alebo zásady, pH tohto roztoku sa mení len veľmi málo. Pufre sa používajú ako spôsob udržiavania pH pri takmer konštantných hodnotách v rôznych chemických aplikáciách. V prírode existuje mnoho systémov, ktoré využívajú pufre pre reguláciu pH, napríklad hydrogénuhličitanový tlmivý roztok sa uplatňuje pri regulácii pH v krvi a takisto ako pufer v oceáne.
Fungovanie tlmivých roztokov.
Tlmivé roztoky odolávajú zmenám pH vďaka prítomnosti rovnováhy medzi slabou kyselinou HA a jej konjugovanou zásadou A-:
HA ⇌ H+ + A-
Keď sa k tejto rovnováhe pridá silná kyselina, pridávajú sa vodíkové katióny (H+), čo posunie chemickú rovnováhu smerom doľava podľa Le Chatelierovho princípu. Kvôli tomu sa koncentrácia vodíkových katiónov zvýši menej, než by sa očakávalo na základe pridaného množstva silnej kyseliny. Podobne, ak sa k roztoku pridá silná zásada, koncentrácia vodíkových katiónov sa zníži menej, než by sa očakávalo podľa pridaného množstva. Na obrázku vpravo je tento efekt ilustrovaný pomocou simulovanej titrácie slabej kyseliny s p"K"a = 4,7. Relatívna koncentrácia nedisociovanej kyseliny je znázornená modrou farbou a relatívna koncentrácia jej konjugovanej zásady červenou. Zmena pH je relatívne pomalá v tlmenom rozpätí, ktoré je približne pH = p"K"a ± 1, ktorého stred je p"K"a = 4,7, kde platí, že [HA] = [A-]. Koncentrácia vodíkových katiónov sa znižuje menej, než by sa očakávalo, pretože väčšina pridaného hydroxidu sa spotrebuje v reakcii
OH− + HA → H2O + A−
a len malé množstvo sa spotrebuje v neutralizačnej reakcii (teda reakcii, ktorá spôsobí zvýšenie pH)
OH− + H+ → H2O.
Keď je kyselina deprotonovaná z viac ako 95 %, pH rastie rýchlo, pretože väčšina pridanej zásady sa využije na neutralizačnú reakciu.
Pufrovacia kapacita.
Pufrovacia kapacita je kvantitatívna miera odporu roztoku obsahujúceho pufrovacie činidlo voči zmene pH pri zmene koncentrácie kyseliny alebo zásady. Dá sa vyjadriť nasledovne:
formula_1
kde formula_2 je nekonečne malé množstvo pridanej zásady, alebo
formula_3 
kde formula_4 je nekonečne malé množstvo pridanej kyseliny. pH je definované ako −log10[H+] a "d"(pH) je nekonečne malá zmena pH. 
S ktoroukoľvek z týchto definícii sa dá pufrovacia kapacita slabej kyseliny HA s disociačnou konštantou "K"a vyjadriť ako 
formula_5 
kde [H+] je koncentrácia vodíkových katiónov a formula_6 je celková koncentrácia pridanej kyseliny. "Kw" je rovnovážna konštanta autoprotolýzy vody, ktorá je rovná 1.0. Pozor na to, že ióny H+ sa v roztoku vyskytujú ako ióny H3O+ (hydrónium) a ďalšia solvatácia hydrónia má zanedbateľný efekt na rovnováhu disociácie, okrem prípadov s veľmi vysokou koncentráciou kyseliny. 
Táto rovnica ukazuje tri oblasti zvýšenej pufrovacej kapacity (obrázok vpravo):
Použitie tlmivých roztokov.
pH roztokov, ktoré obsahujú tlmivé činidlo, sa môže meniť len v úzkom rozsahu pH, bez ohľadu na to, čo je prítomné v roztoku. V biologických systémoch je toto nutnou podmienkou pre správne fungovanie enzýmov. V ľudskej krvi je napríklad prítomná zmes kyseliny uhličitej (H2CO3) a hydrogénuhličitanu (HCO3-) v plazme. To je hlavný spôsob, ktorým sa udržiava pH krvi medzi 7,35 a 7,45. Mimo tohto úzkeho rozpätia (7,40 ± 0,05) sa rýchlo dostavujú metabolické príznaky acidózy alebo alkalózy, ktoré vedú k smrti, ak sa dostatočne rýchlo neobnoví pufrovacia kapacita krvi.
Ak sa hodnota pH roztoku zmení príliš rýchlo, účinnosť enzýmov sa v procese zníži, čo sa označuje ako denaturácia (strata pôvodnej štruktúry), ktorá je zvyčajne nevratná. Väčšina biologických vzoriek používaných vo výskume sa udržiava v tlmivov roztoku, bežne vo fosfátovom pufri (PBS) pri pH 7,4.
V priemysle sa používajú tlmivé roztoky počas fermentačných procesoch a pri nastavovaní správnych podmienok pre použitie farbív vo farbení látok. Takisto sa používajú pri chemickej analýze a kalibrácii pH metrov.
Jednoduché tlmivé roztoky.
Pre úpravu pH tlmivých roztokov v kyslej oblasti je možné použiť prídavok silnej kyseliny, napríklad kyseliny chlorovodíkovej, k zvolenému tlmivému roztoku. U zásaditých tlmivých roztokov je možné pridať silnú zásadu, napríklad hydroxid sodný. Okrem toho je možné pripraviť tlmivý roztok z kyseliny a jej konjugovanej zásady. Napríklad acetátový pufer je možné pripraviť ako roztok kyseliny octovej a octanu sodného. Podobným spôsobom je možné pripraviť zásaditý pufer zo zásady a jej konjugovanej kyseliny.
„Univerzálne“ tlmivé roztoky.
Zmiešaním zlúčenín, ktorých p"K"a hodnoty sa líšia o dve alebo menej jednotiek, a úpravou pH je možné získať tlmivé roztoky so širokými rozpätiami. Kyselina citrónová je užitočnou súčasťou tlmivých roztokov, pretože má tri hodnoty p"K"a, ktoré sa od seba líšia o menej než dve jednotky. Pufrovacie rozpätie sa dá rozšíriť pridaním ďalších tlmivých činidiel. Nasledujúce roztoky (McIlvainov pufer) má pufrovacie rozmedzie od 3 do 8.
Roztok obsahujúci kyselinu citrónovú, dihydrogénfosforečnan draselný, kyselinu boritú a kyselinu dietylbarbiturovú môže pokryť pH rozpätie od 2,6 až po 12. Medzi ďalšie univerzálne tlmivé roztoky patria Carmodyho pufer a Britton-Robinsonov pufer, vyvinutý v roku 1931.
Tlmivé roztoky bežne používané v biológii.
Pre efektívne rozpätie, pozri pufrovaciu kapacitu vyššie. 
Výpočet pufrovacieho pH.
Monoprotické kyseliny.
Pre monoprotické kyseliny (kyseliny, ktoré odštepujú len jeden katión vodíka) je nutné si najprv napísať rovnovážnu reakciu:
 HA ⇌ A− + H+
Tá ukazuje, že keď sa kyselina štiepi, vzniká rovnaké množstvo aniónov a vodíkových katiónov. Rovnovážne koncentrácie týchto troch zložiek je možné spočítať pomocou nasledujúcej tabuľky:
Prvý riadok ukazuje podmienky na začiatku procesu: koncentrácia kyseliny je "C"0, na začiatku nedisociovaná, takže koncentrácia A- a H+ by bola nulová. "y" je počiatočná koncentrácia "pridanej" silnej kyseliny, napríklad kyseliny chlorovodíkovej. Ak sa pridáva silná zásada, napríklad hydroxid sodný, tak "y" bude mať zápornú hodnotu, pretože zásada odstraňuje vodíkové katióny z roztoku. 
Druhý riadok ukazuje, ako sa mení hodnota jednotlivých zložiek počas disociácie kyseliny. Koncentrácia kyseliny sa zníži o "x", teda sa zmení o "-x", a koncentrácie A- i H+ sa zvýšia o "+x". Tieto zmeny vychádzajú z rovnovážnej rovnice.
Tretí riadok ukazuje stav v rovnováhe a je súčtom prvých dvoch riadkov.
Aby bolo možné zistiť "x", je nutné použiť rovnicu pre rovnovážnu konštantu vyjadrenú pomocou koncentrácií:
formula_10
Do tejto rovnice sa dosadia hodnoty z posledného riadku tabuľky:
formula_11
Čo je možné zapísať ako 
formula_12
Pre známe hodnoty "C"0, "K"a a "y" je možné túto rovnicu spočítať a zistiť "x". Keďže platí pH = −log10[H+], je možné pH zistiť ako pH = −log10("x" + "y").
Polyprotické kyseliny.
Polyprotické kyseliny sú schopné odštiepiť viac než jeden vodíkový katión. Disociačná konštanta pre prvý vodíkový katión sa označuje ako "K"a1, disociačná konštanta pre druhý vodíkový katión sa označuje ako "K"a2 a tak ďalej. Príkladom polyprotickej kyseliny je kyselina citrónová, ktorá je schopná odštiepiť až tri vodíkové katióny a je teda možné ju zaznačiť ako H3A.
Keď je rozdiel medzi po sebe idúcimi hodnotami p"K"a menší než 3, tak sa prekrývajú rozpätia pH, v ktorých sú prítomné jednotlivé zlúčeniny počas rovnováhy. Čím menší je tento rozdiel, tým výraznejší je prekryv. V prípade kyseliny citrónovej je tento prekryv výrazný a roztoky kyseliny citrónovej majú tlmivé schopnosti v rozmedzí pH 2,5 až 7,5.
Výpočet pH polyprotických kyselín vyžaduje výpočet koncentrácií všetkých prítomných zlúčenín. Pre prípad kyseliny citrónovej to znamená riešenie dvoch rovníc zachovania hmotnosti:
formula_13
"C"A je analytický koncentrácia kyseliny, "C"H je potom analytická koncentrácia pridaných vodíkových katiónov, "βq" sú kumulatívne asociačné konštanty, "K"w je konštanta autoprotolýzy vody. Tým vzniká sústava dvoch nelineárnych rovníc s neznámymi [A3−] a [H+]. Sú dostupné mnohé počítačové programy, ktoré tieto rovnice spočítajú. Diagram pre kyselinu citrónovú na obrázku vyššie bol vytvorený v programe HySS. Kumulatívne asociačné konštanty sú číslované v opačnom poradí, ako jednotlivé disociačné konštanty. Vzťah medzi kumulatívnymi asociačnými konštantami (β) a postupnými disociačnými konštantami (K) v prípade triprotickej kyseliny je uvedený v nasledujúcej tabuľke:
Kumulatívne asociačné konštanty sa používajú vo všeobecných počítačových programov, ako napríklad v programe použitom na získanie diagramu vyššie.

</doc>
<doc id="681483" url="https://sk.wikipedia.org/wiki?curid=681483" title="Loki (seriál)">
Loki (seriál)

Loki je americký akčný televízny seriál, natočený na motívy príbehu o Lokim z komiksov od vydavateľstva Marvel Comics. Autorom seriálu, ktorý je súčasťou série / franšízy a fiktívneho sveta Marvel Cinematic Universe je Michael Waldron. Lokiho prvá séria je súčasťou 4. fázy, a jeho druhá séria je súčasťou 5. fázy. Seriál bol uvedený na streamovacej platforme Disney+ , kde mal premiéru 9. júna 2021. Druhá séria mala premiéru 6. októbra 2023. Trailer na 1. sériu vyšiel 5. apríla 2021, a trailer na 2. sériu vyšiel 31. júla 2023. 
Po finále druhej série bolo potvrdené, že 3. séria zatiaľ nie je v prípravách. 
Dej.
Po ukradnutí Teseraktu počas udalostí ' je do záhadnej organizácie Time Variance Authority (Autorita časovej odchýlky) a ich strážcov času privedený časový variant Lokiho a je nútený napraviť niekoľko časových línií, ktoré prelomil pri cestovaní v čase meniacom ľudskú históriu a tým skončil uväznený v jeho vlastnom kriminálnom thrilleri.
Epizódy.
2. séria (2023).
Šesťepizódovú sériu napíše Eric Martin, pričom väčšinu epizód zrežíruje dvojica Justin Benson a Aaron Moorhead. Druhá séria mala priemieru v USA 5. októbra a na Slovensku 6. októbra 2023.

</doc>
<doc id="681484" url="https://sk.wikipedia.org/wiki?curid=681484" title="Journal">
Journal

Journal môže byť:

</doc>
<doc id="681490" url="https://sk.wikipedia.org/wiki?curid=681490" title="Oxoskupina">
Oxoskupina



</doc>
<doc id="681492" url="https://sk.wikipedia.org/wiki?curid=681492" title="Pevnosť Babylon">
Pevnosť Babylon



</doc>
<doc id="681493" url="https://sk.wikipedia.org/wiki?curid=681493" title="Egyptský Babylon">
Egyptský Babylon



</doc>
<doc id="681494" url="https://sk.wikipedia.org/wiki?curid=681494" title="Lieska">
Lieska

Lieska () je rod opadavých krov vzácnejšie aj stromov z podčeľade lieskovaté ("Coryloideae") čeľade brezovité ("Betulaceae"). V starších systémoch sa tento rod zaraďoval do čeľade lieskovité ("Corylaceae").
Rod je zastúpený (v závislosti od použitého zdroja) asi 15 až 20 druhmi a vyskytuje sa predovšetkým v miernom pásme severnej pologule.
Opis.
Liesky sú kry vysoké 2 až 7 m alebo vzácnejšie stromy do 25 m. Listové púčiky sú sediace, vajcovité a tupé. Listy v čase kvitnutia sú ešte nevyvinuté, sú striedavé, pílkovité, obrátene vajcovité a chlpaté. Prílistky sú tupé alebo končisté.
Tyčinkové kvety sú v jahňadách, zakladajúcich sa na jeseň v predchádzajúcom roku na vrchole konárov po jednom v pazuche podporného listeňa, čiastočne zrastajúcom s dvomi listencami; okvetie chýba, tyčinky sú 4, visiace, peľnice sú jednopuzdrové.
Piestikové kvety sú v púčikovitých zväzočkoch po dva, s dvomi (vzácne tromi) listencami v pazuche podporného listeňa; okvetie je vyvinuté, drobno zúbkaté. Dve nitkovité karmínovočervené blizny v čase kvitnutia nápadne vyčnievajú z kvetu.
Plodom je oriešok vyrastajúci z dvoch krycích listencov, ktoré buď zrastajú do rúrky nepravidelne strapkanej len na vrchole, alebo sú voľné, strapkané do polovice alebo takmer až k báze. Okrúhly alebo podlhovastý hnedý orech je zvyčajne 1 až 4 cm dlhý. Osemenie semien je blanité.
Rozšírenie.
Liesky sa vyskytuje predovšetkým v miernom pásme severnej pologule.
Ekológia.
Liesky rastú ako podrast v zmiešaných listnatých lesoch a vyhovuje im hlinitopiesočnatá pôda. Ekologicky sú dosť plastické, takže rastú tak v tieni, ako aj pri plnom oslnení. V kultúrnych porastoch sa rozmnožujú semenami, ponáraním a odrezkami. Patria medzi najvčasnejšie kvitnúce dreviny (február, marec).
Význam a využitie.
Niekoľko druhov z rodu lieska má komerčný význam pre svoje orechy. Olej z liesky obyčajnej sa používa v potravinárskych výrobkoch, parfumoch a mydlách. Drevo liesok je mäkké, s nádychom červenkastej farby a využíva sa na výrobu násad pre nástroje. Ich drevo sa tradične používalo na oplotenie, sudové obruče a ako prútie pod omietky. Listy slúžili ako krmivo pre dobytok. Mnohé z liesok sú cenené ako živé ploty a okrasné stromy pestované pre ich farebné jesenné lístie.
Hrozby a choroby.
Z hubových patogénov ohrozuje liesky huba druhu "Anisogramma anomala" (najmä v Severnej Amerike) a druh "Fusarium lateritium", ktorý poškodzuje plody a je pôvodcom šedej nekrózy orechov. Bakteriálny druh "Pseudomonas syringae" spôsobuje bakteriálnu rakovinu hostiteľov a následne aj úbytok tvorby plodov. Ochorenie je charakteristické náhlym vädnutím vetvičiek a konárov, najmä koncom jari a počas leta.
Druhy.
rod lieska:
Zdroje:; slovenské názvy podľa:

</doc>
<doc id="681495" url="https://sk.wikipedia.org/wiki?curid=681495" title="Babylón (Egypt)">
Babylón (Egypt)



</doc>
<doc id="681496" url="https://sk.wikipedia.org/wiki?curid=681496" title="Recyklácia opotrebovaných pneumatík">
Recyklácia opotrebovaných pneumatík



</doc>
<doc id="681502" url="https://sk.wikipedia.org/wiki?curid=681502" title="Za zemami">
Za zemami

Za zemami () je vrch v pohorí Pohronský Inovec. Leží nad obcou Veľká Lehota, približne severozápadne od mesta Nová Baňa.
Poloha.
Nachádza sa v strednej časti pohoria, v geomorfologickom podcelku Lehotská planina. Vrchol leží v Banskobystrickom kraji, na území okresu Žarnovica a zasahuje na katastrálne územie obce Veľká Lehota. Najbližším sídlom je na východnom úpätí ležiaca Veľká Lehota, severovýchodne leží Malá Lehota, západným smerom Jedľové Kostoľany a juhozápadným Obyce. 
Opis.
Nevýrazný vrch leží na planine v plochom hrebeni v strednej časti pohoria. Severným smerom sa nachádza Šibeničný vrch (), západným Osný vrch () a Cerov (), južným Kamenný vrch () a Brestovo () a východným Kuchyňa () a Sedlová skala (). Masív je súčasťou povodia rieky Nitra; východné svahy odvodňuje rieka Žitava, západné jej prítok Osné. Na vrchol nevedie značený chodník. 
Výhľady.
Výškovo nevýrazný pahorok pokrýva poľnohospodársky využívaná pôda bez vyššej vegetácie. Umožňuje tak kruhový rozhľad na viaceré vrchy Pohronského Inovca, pri vhodných podmienkach tiež Vtáčnik a Tribeč.
Prístup.
Na vrchol nevedie značený chodník, no blízkosť obce Veľká Lehota prístup značne uľahčuje.

</doc>
<doc id="681506" url="https://sk.wikipedia.org/wiki?curid=681506" title="Bilbo Bublík">
Bilbo Bublík

Bilbo Bublík (v češtine: Bilbo Pytlík, v angličtine: Bilbo Baggins) je románová postava zo série J. R. R. Tolkiena. Vystupuje ako hlavná postava románu Hobbit a vedľajšia postáva trilógie Pán prsteňov. Patrí do fiktívnej rasy hobitov. Ako jeden z mála hobitov hojne cestuje a vystavuje sa nebezpečenstvu.
Bilbo je so svojimi dobrodružnými sklonmi medzi hobitmi považovaný za čudného a výstredného. Býva v pohodlnej nore zvanej "Vreckany" v hobitskej ríši Grófstve. V Hobitovi sa pridá k družine putujúcich trpaslíkov, ktorí chcú získať naspäť svoju ríšu a zlatý poklad prisvojený zlým drakom Smaugom. Počas tejto púte Bilbo nájde čarovný prsteň, ktorý v knihe Spoločenstvo prsteňa odovzdá svojmu dedičovi Frodovi. Neskôr vysvitne, že je to Veľprsteň (Prsteň), ktorý je nutné zničiť, inak je ohrozený celý ich svetadiel Stredozem.
Charakteristika.
Bilbo je syn Bunga Bublíka a Beladony Bublíkovej, rodenej Bralovej. Má veľa kamarátov, hoci málo blízkych priateľov. Je dobrý, štedrý, spoločenský. Tak ako všetci hobiti holduje pohodliu, pokoju a množstvu dobrého jedla. Z matkinej strany však má v krvi sklony k dobrodružstvu. Na prvú dobrodružnú výpravu s trpaslíkmi sa pridá vo veku 50 rokov, čo je pre hobitov relatívne nižší vek ako u ľudí, pretože majú o čosi dlhší život. Hoci ho počas výpravy trápi nedostatok jedla a túžba za domovom, v krízových situáciách prejaví veľa odvahy a niekoľkokrát zachráni svojich priateľov. Po návrate domov zistí, že ho považovali za mŕtveho. Získa si povesť čudáka a boháča, pretože si z výpravy priniesol zlato a striebro. Vďaka čarovnej moci Veľprsteňa nestarne, no Prsteň na neho pomaly začína mať zlý vplyv.
Bilbo sa po dobrodružnej výprave zostane priateliť s čarodejníkom Gandalfom, ktorý ho do tohto dobrodružstva zatiahol. K návštevám v jeho nore sa pridajú trpaslíci. Je aj priateľom elfov a ovláda ich reč. Píše básne a skladá piesne, čo je na hobita tiež neobyčajné. Rozpíše tiež knihu svojich pamätí. Naučí čítať a písať Samveda Mukra. 
Bilbo sa nikdy neožení a nemá deti. Jeho najbližší žijúci príbuzní sú nepríjemní mechovickí Bublíkovci, ktorí sa snažia získať jeho luxusnú noru. Keď má Bilbo 99 rokov, adoptuje si sirotu, svojho príbuzného Froda Bublíka. Majú narodeniny v rovnaký deň, 22. septembra. Vo veku 111 rokov Bilbo navždy opustí "Vreckany" a zanechá ich Frodovi spolu s Veľprsteňom. Sám sa vydá na cesty. 
Výskyt v knihách.
Hobit.
V diele Hobit sledujeme Bilba, ktorého z pokojného života v jeho nore "Vreckany" vytrhne nepozvaná návšteva trinástich trpaslíkov. S nimi sa na Gandalfov podnet vydá na púť na východ, k Osamelej hore cez Hmlisté hory. Gandalf trpaslíkom nahovoril, že Bilbo je lupič a bude im užitočný. Trpaslíci na Bilba šomrú a ten sa v prvom nebezpečenstve tiež veľmi nevyznamená. Narazia na trollov, ku ktorým vyšlú Bilba ako špeha. Trolovia však Bilba zajmú a po ňom postupne aj trpaslíkov. Chystajú sa ich zjesť. Družina sa zachráni za pomoci Gandalfa, ktorý vyvolá hádku medzi trollmi a oni sa hádajú tak dlho, až ich zastihnú slnečné lúče. V tom momente skamenejú. 
Pri prechode cez ohyzdmi (škratmi) vytvorené chodby v Hmlistých horách Bilbo zablúdi. Tam dôjde ku kritickej udalosti pre budúce knihy Pán prsteňov – v tme nahmatá čarovný prsteň. Vzápätí sa stretáva s odporným a nebezpečným tvorom Glochom, ktorému tento prsteň patril. Gloch mu sľúbi, že ho nechá nažive, ak nad ním Bilbo vyhrá v hre na hádanky. S Bilbom si na striedačku dávajú hádanky, ale obaja zakaždým uhádnu správnu odpoveď. Vtom Bilbo narazí na prsteň vo svojom vrecku a nevdojak sa opýta „Čo to mám vo vrecku?“ Gloch to považuje za hádanku, ale správnu odpoveď odhaliť nevie. Zakrátko mu ale dôjde, že Bilbo našiel jeho Prsteň. Gloch chce Bilba zabiť a získať prsteň naspäť. Bilbo si však nastokne prsteň, čím sa stane neviditeľným a Glochovi unikne. Má dokonca príležitosť Glocha zabiť, no zľutuje sa nad ním Ako neviditeľný tiež prekĺzne popri ohyzdoch, ktorí strážia bránu vedúcu von z podzemia.
Pod vplyvom zlej moci Prsteňa však Bilbo dlho Prsteň tají pred členmi svojej družiny. A keď ho už musí prezradiť, klame o spôsobe, akým ho získal, čo sa nehodí k jeho povahe.
Vďaka neviditeľnosti vyvolanej Prsteňom a nečakanej odvahe zachráni svojich priateľov pred obrovskými pavúkmi aj z väzenia lesných elfov. Úcta trpaslíkov voči Bilbovi tak postupne stúpa. Zneviditeľnený Prsteňom tiež ako prvý uvidí ukoristený poklad trpaslíkov a draka Smauga, ktorý na ňom leží. Keď je neskôr drak porazený, Bilbo sa pokúsi urovnať spor medzi trpaslíkmi a ľuďmi o poklad. Tým si trpaslíkov znepriatelí. Ako neviditeľný Bilbo prečká následnú bitku Piatich armád. Po nej sa uzmieri s vodcom trpaslíkov Thorinom, ktorý leží po bojovom zranení na smrteľnej posteli. Domov sa Bilbo vracia pod Gandalfovou ochranou s truhlicami zlata a striebra na chrbtoch poníkov. K nim ešte pridá aj poklad ukoristený skamenenými trollmi. Počas výpravy získal aj svoj meč, ktorý nazval "Žihadlo", a brnenie zo vzácneho, mimoriadne odolného kovu mithrilu.
Pán prsteňov.
Z trilógie Pán prsteňov má Bilbo väčší priestor len v prvej knihe, Spoločenstvo prsteňa, kde rozbehne sieť udalostí vedúcich k zničeniu Prsteňa. Spoločenstvo prsteňa sa odohráva desaťročia po Hobitovi. Bilbo si spokojne nažíva v Grófstve. Prsteň tají pred ostatnými, vie o ňom iba Gandalf a Bilbov dedič Frodo. Gandalf postupne z Bilba vytiahne pravdu o získaní Prsteňa, čo dočasne naštrbí ich priateľstvo.
Pri príležitosti Bilbových 111. narodenín, ktoré sú zároveň Frodovými 33. narodeninami, Bilbo usporiada veľkolepú oslavu. Podľa plánu si po príhovore na tejto oslave dá na prst Prsteň a zmizne pred očami všetkých hostí. Neviditeľný sa vráti do "Vreckán", kde si vezme veci na cestu a chce nechať Frodovi Prsteň. Zhubná moc Prsteňa mu však nedovolí sa ho len tak vzdať. Na Gandalfovo naliehanie Prsteň predsa len pre Froda nechá. Je jediným tvorom, ktorý sa ho kedy v histórii Prsteňa vzdal. Hneď pocíti ľahkosť a s radosťou odíde, aby ešte raz videl hory a elfov. 
Z Bilbovho stručného rozprávania sa čitateľ neskôr v knihe Spoločenstvo prsteňa dozvie, že Bilbo po opustení Grófstva putoval k Osamelej hore a do mestečka Údol, ktoré boli aj vďaka jeho pomoci v knihe Hobit znovuosídlené a znovuvybudované. Je to jeho posledná cesta do týchto končín, kde zažíval svoje prvé dobrodružstvá. Potom sa vráti na západ a usadí sa vo Vododole – oblasti obývanej vznešenými elfmi. Tu sedemnásť rokov po ich rozlúčke znovu stretáva Froda, ktorý sa so svojou družinou zastaví vo Vododole pri púti za zničením Prsteňa. Na porade usporiadanej Elrondom, vládcom Vododolu, sa Bilbo ponúkne, že Prsteň odnesie do Mordoru a zničí ho. Považuje to za svoju povinnosť, pretože jeho nálezom Prsteňa sa problémy začali. Jeho návrh je však zamietnutý a Bilbo sám uzná, že na také dobrodružstvo je už pristarý.
V závere trilógie, Návrat kráľa, sa spolu s Frodom a významnými elfmi Bilbo vydá na svoju poslednú púť do Valinoru, zeme neumierajúcich. Bilbo má vtedy vek 131 rokov, čo je najviac zo všetkých známych hobitov.

</doc>
<doc id="681507" url="https://sk.wikipedia.org/wiki?curid=681507" title="Tappara Tampere">
Tappara Tampere



</doc>
<doc id="681512" url="https://sk.wikipedia.org/wiki?curid=681512" title="Tampere Arena">
Tampere Arena



</doc>
