<doc id="124441" url="https://sk.wikipedia.org/wiki?curid=124441" title="Active Server Pages">
Active Server Pages

Active Server Pages (ASP) je preprocesor pre dynamicky generované webové stránky od Microsoftu. Je dostupný ako add-on k produktu Internet Information Services (IIS). Je to technológia nezávislá od programovacieho jazyka (vyvinutá spoločnosťou Microsoft), ktorá umožňuje vykonávanie kódu na strane serveru a následné odoslanie výsledku užívateľovi. To znamená, že webová stránka s príponou .asp obsahuje kód, ktorý sa vykoná na IIS serveri a prehliadaču odošle iba výsledok v značkovacom jazyku HTML, ktorý ich bez problémov zobrazí. 
Programovacie jazyky, ktoré sa používajú sú: VBScript a 
JScript.
Príklad.
Príklad kódu na serveri
For i = 1 To 6 Step 1
 Response.Write "&lt;h" &amp; i &amp; "&gt;Nadpis velkosti " &amp; i &amp; „&lt;/h“ &amp; i &amp; "&gt;"
Next
Klientovi sa v tomto prípade odošle iba HTML s nasledujúcim obsahom:

</doc>
<doc id="124442" url="https://sk.wikipedia.org/wiki?curid=124442" title="ASP">
ASP

Asp alebo ASP môže znamenať:

</doc>
<doc id="124444" url="https://sk.wikipedia.org/wiki?curid=124444" title="Protipápež">
Protipápež

Protipápež alebo vzdoropápež je osoba, ktorá sa verejne dožaduje uznania svojho nároku na úrad pápeža, ale nie je uznaná vedením katolíckej cirkvi. Historickí protipápeži boli charakterizovaní podporou niektorej z častí cirkvi napr. skupiny biskupov, ale chýbalo im legitímne zvolenie do pápežského úradu.
V súčasnosti sa v katolíckej cirkvi opäť vyskytujú osoby, ktoré o sebe vyhlasujú, že majú nárok na úrad pápeža, ale v porovnaní s historickými protipápežmi je ich podpora klérom a veriacimi minimálna. Takéto osoby sú považované za heretikov.
Dejiny.
Za prvého protipápeža je považovaný Hyppolitos (3. storočie). Najviac protipápežov je evidovaných od 11. do začiatku 15. storočia. V tomto období boli voľby pápeža pod silným mocenským tlakom a stávalo sa, že boli naraz zvolení niekoľkí pápeži. Obdobie protipápežov skončilo v roku 1417 zvolením pápeža Martina V.

</doc>
<doc id="124447" url="https://sk.wikipedia.org/wiki?curid=124447" title="Kornélius">
Kornélius

Svätý Kornélius bol rímsky stotník (lat. centurion) spomínaný v "Skutkoch apoštolov" v 10. a 11. kapitole. V jeho dome kázal apoštol Peter. Bol prvým kresťanom z rímskej komunity v Izraeli. Jeho konverzia nastolila v prvej cirkvi otázku integrácie postžidovského a postpohanského prúdu ako aj otvorila nové možnosti pre misiu.
Uctievanie.
Rímske martyrológium z roku 2004 uvádza jeho liturgickú spomienku na 20. október.

</doc>
<doc id="124449" url="https://sk.wikipedia.org/wiki?curid=124449" title="Marmite">
Marmite

"O rovnomennom švajčiarskom časopise pozri Marmite (časopis)."
Marmite je britská nátierka vyrábaná z extraktu kvasníc. Vzniká ako vedľajší produkt pri varení piva. Marmite je lepkavá, tmavo hnedá hmota s veľmi výraznou chuťou, ktorá rozdeľuje názory spotrebiteľov. Slogan spoločnosti vyrábajúcej Marmite znie: „Buď ho miluješ, alebo nenávidíš“. 

</doc>
<doc id="124451" url="https://sk.wikipedia.org/wiki?curid=124451" title="Ekumenická rada cirkví na Slovensku">
Ekumenická rada cirkví na Slovensku

Ekumenická rada cirkví na Slovensku je naddenominačná organizácia združujúca cirkvi, ktoré majú vieroučný základ v Biblii a ekumenických vyznaniach. Hlavnými cieľmi je budovanie spolupráce medzi cirkvami, charitatívne aktivity a spoločné akcie určené na propagáciu medzidenominačnej spolupráce. Spoločnou aktivitou je aj Ekumenická spoločnosť pre štúdium siekt. Rada sa venuje aj publikačnej činnosti.
Dejiny.
Ekumenická rada cirkví v Česko-Slovensku bola založená v roku 1955. Od roku 1993 pôsobí samostatne na Slovensku. S cirkvami v Česku naďalej spolupracuje.
Štruktúra a pôsobenie.
Najvyšším orgánom je Valné zhromaždenie. O smerovaní rozhoduje Riadiaci výbor. Hlavným predstaviteľom Ekumenickej rady je predseda, ktorým je v súčasnosti Mgr. Ivan Eľko, generálny biskup Evanjelickej cirkvi augsburského vyznania na Slovensku. Podpredsedom je Mgr. RNDr. Ján Szőllős, CSc., podpredseda Rady Bratskej jednoty baptistov v SR. Obaja boli zvolení do funkcie 27. marca 2019. Generálnym tajomníkom je od 2. januára 2008 Mgr. Ladislav Krpala.
V rámci ERC pôsobí niekoľko komisií
V roku 2001 sa ERC vedená svojim predsedom biskupom Júliom Filom podielala na príprave zmluvy medzi Slovenskou republikou a registrovanými cirkvami a náboženskými organizáciami. Biskup Filo navrhol spoločný postup cirkví. Prizvnaní boli aj nečlenovia ERC: Ústredný zväz židovských náboženských obcí v Slovenskej republike a Apoštolská cirkev. Zmluva bola uznesením č. 1186 z 19. 12. 2001 schválená Vládou SR.

</doc>
<doc id="124456" url="https://sk.wikipedia.org/wiki?curid=124456" title="Električková doprava v Prahe">
Električková doprava v Prahe

Električková doprava v Prahe je prevádzkovaná od roku 1875, kedy začala prevádzku prvá linka konskej električky. Prvá elektrická električka Františka Křižíka nasledovala v roku 1891. Mesto začalo vlastnú dráhu prevádzkovať v roku 1897 a do roku 1907 odkúpilo všetky dráhy od doterajších prevádzkovateľov. Prevádzkovateľom siete tratí aj dopravy na nich je teraz Dopravný podnik hlavného mesta Prahy (DPP), ktorého stopercentným vlastníkom je mesto. Pražská električková sieť o rozchodu koľaje je najväčšia v Česku. V roku 2017 bolo v prevádzke tratí, na ktorých DPP prevádzkoval 26 denných a 9 nočných liniek o celkovej dĺžke 557 km.
Dopravný podnik hl. m. Prahy v roku 2017 prevádzkoval 830 električkových vozov, tretí najväčší električkový vozový park na svete po Moskve a Budapešti. V roku 2017 pražské električky prepravili 360 miliónov cestujúcich, čo je druhým najväčším počtom na svete (po Budapešti). Pražské električky dosahovali v roku 2014 priemernej cestovnej rýchlosti .
Dejiny.
Konská železnica.
Prvú linku konskej železnice v Prahe uviedol do prevádzky belgický podnikateľ Edouard Otlet 23. septembra 1875. Išlo o trať z Karlína na Národnú triedu, ktorá bola vedená zhruba v smere dnešnej linky metra B. V roku 1876 bola ešte predĺžená cez Reťazový most a Újezd ku Smíchovskej stanici. Tým sa stavba nových úsekov neskončila. V roku 1882 bola sieť konskej železnice rozšírená, tentokrát do vtedy ešte samostatných obcí Vinohrady a Žižkov. O rok neskôr dosiahla dĺžka všetkých tratí . Prevádzkovateľom siete bola spoločnosť Generální ředitelství Pražské tramwaye.
Počiatky elektrickej trakcie.
Začiatok elektrických električiek v Prahe je spätý s menom František Křižík. Jeho prvá elektrická trať bola uvedená do prevádzky v roku 1891. Viedla medzi hornou stanicou letenskej lanovej dráhy a pavilónom Zemskej Jubilejnej výstavy na dnešnom výstavisku Oveneckou ulicou. O ďalšie dva roky bola predĺžená až k miestodržiteľskému letohrádku na celkovú dĺžku . 19. marca 1896 otvoril Křižík ešte 
druhú linku, vedúcu z dnešného Florenca do Libne a do Vysočan. Na rozdiel od prvej trate, ktorá mala skôr charakter výstavnej atrakcie, bola táto trať silno využívaná. Spojila robotnícke štvrte Prahy s jej centrom.
Nezaháľala ani pražská obec. Tá začala pracovať na vlastnom systéme elektrickej električky. O rok neskôr pre verejnosť otvorila trať vo Vinohradoch s dĺžkou so 17 stanicami a súčasne stavala ďalšiu na Novom meste. K prevádzkovateľom elektrickej električky v 90. rokoch 19. storočia sa pripojilo aj vtedajšie samostatné mesto Košíře, ktoré si vybudovalo vlastnú trať z Anděla na Smíchove Plzenskou ulicou zhruba k dnešnej zastávke Klamovka. Zaujímavé na nej bolo to, že na rozdiel od ostatných tratí nebol na tomto úseku trolej umiestnený nad osou koľaje, ale bočne. Napájanie pražskej električkovej siete je 600 V jednosmerných, kladný pól je v troleji, záporný v koľajniciach.
Začiatok dvadsiateho storočia.
Na začiatku 20. storočia sa začal postupne formovať budúci monopol mesta ako prevádzkovateľa električkovej dopravy. To najskôr začalo elektrifikovať konskú železnicu. Posledná súkromná trať patriaca Františkovi Křížikovi bola mestu predaná v roku 1907. Elektrifikácia tratí konskej železnice skončila v roku 1905, definitívne tým zanikla animálna trakcia na trati na Karlovom moste. Tento elektrifikovaný úsek bol riešený pomocou tzv. spodného prívodu elektrického prúdu, systém bol síce na svoju dobu veľmi moderný, bol však veľmi poruchový a v prevádzke vydržal iba tri roky. Po tomto zjednotení siete pod jedného prevádzkovateľa, ktorým boli Elektrické podniky, sa mohlo pristupovať k jej rozširovaní. V roku 1907 už bolo v prevádzke tratí so sedemnástimi linkami. Tento stav však netrval dlho, potencionálny rozvoj zastavila Prvá svetová vojna.
Prvá svetová vojna.
Príchod vojnového konfliktu kládol na rýchlo sa rozvíjajúcu sieť nové nároky. Pre ranených prichádzajúcich sanitnými vlakmi z fronty boli zriadené tzv. sanitné električky. Nedostatok konských povozov, ďalší problém dopravy v budúcej metropole, si vynútil zavedenie aj nákladných električiek, prepravovalo sa palivo, suroviny a potraviny. Počas vojny musela byť za každú cenu zvyšovaná produkcia streliva a zbraní, došlo k pretavovaniu trolejov a strate kapacít, keďže v dielňach sa vyrábali granáty a pod. Táto situácia skončila až v roku 1918, podpísaním mieru a vyhlásením Česko-Slovenska.
Zlatá éra električiek.
Električková sieť sa začala znova rýchlo rozširovať, predovšetkým do nonovybudovaných štvrtí teraz už Veľkej Prahy, ako boli napríklad Dejvice, Nusle alebo Žižkov. V roku 1927 dĺžka siete presiahla v Hlubočepoch a dodnes tu stojí pamätník. Zároveň sa začali objavovať nové typy električiek, tzv. ponorky. Tie vzhľadom na to, že boli jednosmerné, nemohli sa ukončovať v úvratiach, ale iba na obratiskách. Následne bolo nevyhnutné prebudovať mnoho konečných zastávok. V polovici 20. rokov sa začala objavovať nová konkurencia, autobusy. Neboli však ešte dostatočne moderné na to, aby mohli ohroziť existenciu električiek, ako sa to stalo o 50 rokov neskôr a električkovú trať skôr dopĺňali na miestach, kam sa z technických dôvodov nemohli rozšíriť. Rastúca veľkosť mesta a siete električiek a zväčšovanie vzdialeností začali dopravu z jedného konca mesta na druhý spomaľovať, pretože počet liniek i premávajúcich vozov stále rástol. Hlavné dopravné tepny v centre, ako napríklad ulica Na Příkopě a Václavské náměstí, začali byť zahltené. Snahy riešiť túto situáciu sa objavili, vznikali rôzne úvahy o podpovrchovej alebo rýchlodrážnej električke. Koncom 30. rokov bola otvorená projekčná kancelária, ktorej účelom malo byť navrhnutie najvhodnejšieho riešenia. Počas okupácie však musela byť zatvorená a tak zložitá situácia ostala nevyriešená.
Druhá svetová vojna.
Prvým príznakom problémov bolo zavedenie pravostrannej prevádzky v roku 1939. Aj napriek dlhodobej príprave nastal so zavedením zmeny veľký chaos. Museli sa prerábať vstupy do električiek aj jednotlivé zastávky. Naopak prínosom bolo zavedenie celonočnej prevádzky k roku 1942. Hrozilo ale bombardovanie spojeneckými lietadlami a tak vozy museli byť dobre zatemnené. Napriek všetkým týmto problémom fungovala celá sieť relatívne spoľahlivo, bombardovanie sa podpísalo na jej fungovaní až ku koncu vojny.
Doba pred zavedením metra.
Ako celá sieť, tak aj vozy boli v tejto dobe už zastarané a nevyhovujúce. Odpoveďou sa stala už dlho zamýšľaná modernizácia spočívajúca v náhrade električiek a prestavbe tratí. Mnoho typov starých dvojnápravových električiek s vlečnými vozmi začalo byť nahraďovaných na svoju dobu veľmi modernými z produkcie ČKD konštrukcie PCC, najprv T1 od roku 1951 a neskôr T3. Vozidlá T2 sa neujali z dôvodu vysokej hmotnosti. Vďaka narastajúcej automobilovej doprave, ktorá si vynucovala širšie ulice, došlo aj k prestavbe mnohých tratí. Koľaje na nich neboli umiestňované priamo v úrovni vozovky ako predtým, ale na zvláštnom vyvýšenom telese postavenom väčšinou z betónových panelov typu BKV. Ani tieto úpravy však nedokázali odstrániť hlavný problém tejto doby, nespoľahlivosť a hlavne nevyhovujúcu cestovnú rýchlosť v celej električkovej sieti. Preto sa konečne rozhodlo o podpovrchovej električke. Kopať sa začalo v roku 1966, prvý úsek mal viesť z hlavnej stanice na Pankrác v tubuse práve budovaného Nuselského mosta. Zrušila sa aj prvá trať v historickom centre mesta, išlo o jednokoľajový úsek cez Parížsku ulicu, Staromestské námestie a úzku Celetnú ulicu, kde už nebolo možné prevádzkovať rýchlu a modernú dopravu.
Rozvoj metra a následný útlm električiek.
Počas stavby podpovrchovej električky ukázali rôzne štúdie, že bude výhodnejšie, ak sa po dokončení systém prebuduje na klasickú podzemnú dráhu postupne, tzv. koncepcia metra s medzietapou podpovrchovej električky. Vláda ale rozhodla inak, na jeseň roku 1968 bolo už jasné, že vznikne metro. Počas stavebných prác museli vznikať veľké zábory a mnoho električkových tratí bolo nutné preložiť, najprv pri Národnom múzeu a na Pankráci, neskôr aj inde v centre, napríklad na Můstku. V máji 1974 sa pre verejnosť otvorila prvá linka metra C, k rovnakému dňu boli vyradené z prevádzky všetky zvyšné drevené dvojnápravové vozidlá, niekedy aj z dôb Rakúsko-Uhorska. Teraz jazdili iba električky typov T, teda T1 a T3. Zmenená bola aj tarifa na neprestupnú a zrušená bola po mnohých rokoch profesia sprievodcu, vo všetkých vozidlách muselo byť demontované jeho stanovisko. Ďalším plánom, ktorý mal byť ešte radikálnejší, bola širšia prestavba celej pražskej verej dopravy, postupné rozširovanie metra, likvidácia električkovej siete a jej prípadné nahradenie autobusmi. Preto ani v tej dobe nevznikali nové trate do okrajových sídlisk, namiesto toho boli preferované desiatky autobusových liniek, väčšinou nadväzujúcich práve na nové metro. Prvou lastovičkou sa stal Pankrác, kde došlo k zrušeniu práve električkových tratí súbežných s metrom.
80. roky a zmena koncepcie.
V 80. rokoch veľmi rýchlo postupovala výstavba metra. V nadväznosti na to boli podľa plánu prestavby rušené niektoré električkové úseky v centre mesta, napríklad na Václavskom námestí pozdĺžna trať v roku 1980, Na Příkopě 1984, na Florenci 1985. Trate existujúce viac ako sto rokov nahradila pokojná pešia zóna. Ako dôsledok týchto krokov sa prirodzené ťažisko električkovej dopravy presunulo z Václavského námestia na Karlovo námestie, kde je dosiaľ. V Dopravnom podniku však s odstupom času došlo ku zmene stratégie. Na električkovú dopravu prestalo byť koncom 80. rokov poukazované ako na zastaraný a prežitý systém, ale ako na modernú mestskú a ekologickú dráhu. Podobne to bolo aj v západnej Európe. Električková doprava si v tejto dobe držala asi 30 percentné zastúpenie na všetkých jazdách v pražskej MHD, takže stále mala kľúčový význam. Následne začali vznikať nové trate (Estakáda Ohrada — Palmovka, úsek na sídlisko Řepy). Vyraďovali sa aj prvé električky typov T1. Posledná z nich dojazdila v roku 1987.
Vývoj po roku 1990.
V rokoch 1989 a 1990 sa v pražských uliciach objavil nový typ električiek, trojčlánkové, obojsmerné vozidlá typu KT8D5 z ČKD, dodané v počte 47 ks. Ekonomická situácia krajiny už nedovoľovala taký mohutný rozvoj ako v skorších dobách (napríklad týchto električiek malo byť dodaných až 120). V 90. rokoch bola otvorená iba nová trať do Modřan v roku 1995 a po roku 2000 na Barrandov v roku 2003. K ďalším zmenám vo vozovom parku došlo medzi rokmi 1995 a 1997, časť električiek T3 vystriedali T6A5, 150 vozidiel. Pôvodne sa uvažovalo o nízkopodlažných vozidlách, tie však z finančných dôvodov nemohli byť zakúpené. Od roku 1999 sa aj samotné električky typu T3 modernizujú na T3P, ich vzhľad sa veľmi nezmenil, ale podstatne boli vylepšené ich jazdné vlastnosti. V rovnakej dobre sa na mnohých križovatkách začala zavádzať signalizácia uprednostňujúca električkovú dopravu, vybavenie všetkých je však ešte otázka mnohých rokov.
V roku 1996 sa pokúšal Dopravný podnik zaviesť do prevádzky nízkopodlažné električky typu RT6N1. Nakúpených bolo 
niekoľko vozov, ukázali sa však ako veľmi poruchové. Dodnes nie sú napriek niekoľkým nákladným opravám schopné prevádzky. Boli to posledné električky, ktoré mestu dodalo ČKD.
Pravdepodobný ďalší rozvoj siete a vozového parku.
Počas niekoľkých rokov majú byť modernizované aj električky KT8D5, od konca roka 2005 sa zavádzajú do prevádzky aj päťčlánkové nízkopodlažné električky typu 14T vyrábané spoločnosťou Škoda v Plzni. V roku 2008 je v prevádzke 43 kusov, do roku 2009 ich má byť 60 kusov.
V rozvoji siete sa veľmi vážne uvažuje o obnove niektorých tratí v centre mesta zrušených v 80. rokoch, predovšetkým v hornej časti Václavského námestia. Táto úvaha rozdeľuje obyvateľov mesta na dva nezmieriteľné tábory. S možnosťou návratu električiek počíta aj víťazný návrh v architektonicko-urbanistickej súťaži na novú podobu Václavského námestia, vyhlásený na jeseň 2005.
Od 3. októbra 2008 bola uvedená do prevádzky nová električková trať Laurová - Radlická. V územnom pláne ohraničenom rokom sú zanesené aj ďalšie nové trate.
Infraštruktúra.
Vozovne.
Prevádzku električiek v Prahe zaisťuje od roku 1951 sedem vozovní. Sú rozmiestnené tak, aby rovnomerne pokryli mesto. Okrem týchto siedmich je ešte ôsma, Vozovňa Střešovice, ktorá slúži ako múzeum. Celkom v dejinách existovalo 16 vozovní, niektoré z nich boli zbúrané prevažne v dôsledku zriaďovaní vozov typu T v 60. rokoch 20. storočia, iné zmenili svoj účel, napríklad Vozovňa Košíře stojí ešte aj dnes, električkám však už dávno neslúži.
Električkové trate.
Praha má 142,7 km električkových tratí k roku 2018. Takmer všetky sú dvojkoľajové. Veľmi sa ale líšia metódy, ktorými boli postavené.
BKV.
Prevažná väčšina všetkých tratí je postavená metódou BKV panelov, celková dĺžka všetkých týchto úsekov presahuje . Pamätník prekročenia tratí s BKV panelmi je na Libenskom moste a odhalený bol v novembri 1984. Dnes sa už táto technológia u nových tratí nepoužíva a dáva sa prednosť moderným technológiám. Avšak výstavba takýchto tratí je veľmi jednoduchá, problém spočíva v ich rýchlom opotrebovaní.
Pretože BKV panely, hlavne v centre mesta pôsobia rušivým dojmom, opatrovali sa skôr asfaltovým povrchom imitácie dlažby.
Ostatné druhy panelov.
Okrem BKV panelov sa používajú aj tzv. zádlažbové panely, ktoré sú užšie a tiež aj špeciálne podkladové panely VÚIS, ktoré sa ukladajú pod koľaje namiesto klasických pražcov. Umožňujú použiť prakticky akýkoľvek koľajový zvršok, či už otvorený, zatrávnený alebo dláždený, prípadne asfaltový. Technológia je pôvodom česká, vyvinutá Vyskumným ústavom inžinierskych stavieb.
Priečne pražce.
Niektoré trate, prevažne ide o tie, ktoré sú založené v blažbe alebo konštruované ako otvorené alebo zatrávnené koľajové zvršky, sú konštruované bez podpory akýchkoľvek panelov, koľajnice sa tu ukladajú na klasické pražce rovnako ako pri železniciach.
Koľajové zvršky.
Otvorené.
Mnoho úsekov má otvorený koľajový zvršok s pražcom na štrkovom podloží, teda vyzerajú podobne ako železničné dráhy. V Prahe sú však na týchto úsekoch použité žliabkové i klasické železničné koľajnice a pražce sú spravidla štrkom zakryté. Niekoľko tratí a úsekov tohto systému bolo budovaných v 80. a 90. rokoch 20. storočia. Pri niektorých úsekoch bol koľajový zvršok otvorený iba provizórne, neskôr bol zatrávnený.
V súčasnosti je otvorený alebo štrkový zvršok napríklad na tratiach Ohrada–Palmovka, Přístaviště–Nádraží, Braník–Sídliště Modřany, Nový Hloubětín–Starý Hloubětín.
Zatrávnené.
Zhruba od roku 2000 boli pri rekonštrukciách koľajové pásy niektorých traťových úsekov zatrávňované a to v miestach, kde je trať vedená mimo pozemných komunikácií, ako aj na zvýšených električkových pásoch. Prvým zatrávneným úsekom bola električková trať pozdĺž ulíc Keplerova a Jelení v blízkosti Pražského hradu. Nasledovali napríklad ulice Milady Horákové v okolí stanice Hradčanská, ulice Českomoravská, vysočanská časť ulice Sokolovskej, Černokostelecká ulica a trať Hlubočepy-Barrandov. V Sokolovskej ulici a na barrandovskej trati má zatrávnenie i vlastný zavlažovací systém, ktorý sa automaticky spúšťa počas noci, ostatné zatrávnené úseky pravidelne prechádza špeciálne zavlažovacie vozidlo.
Výhodou zatrávneného úseku je estetické skvalitnenie trate, zvýšenie podielu zelených plôch na komunikácii, zníženie hlučnosti električkovej trate, oproti otvorenému zvršku na štrkovom podloží alebo so štrkovým krytom je znížené riziko, že sa kamene dostanú do žliabkov koľajnice alebo na vozovku alebo že budú inšpirovať vandalov na ničenie zastávkových zariadení alebo iných objektov alebo že budú použité násilníkmi z radov demonštrantov predovšetkým v blízkosti významných budov orgánov verejnej moci.
Obyčajne býva zatrávnená časť trate od vozovky križujúca trať oddelená krátkym úsekom otvoreného zvršku, ktorý zabraňuje vjazdu cestných vozidiel na zatrávnený úsek. Tým je zabránené zneužívanie električkového pásu motoristami, ale zároveň znemožnené jeho použitie na mimoriadnu jazdu vozidiel náhradnej autobusovej dopravy, záchranných a pohotovostných vozidiel alebo na jazdu cestných vozdidiel v prípade neprejazdnosti priľahlej vozovky.
Ostatné.
Okrem toho stále existujú úseky, kde sú koľaje vsadené v dlažbe alebo asfalte, nie je ich však veľa. Ide väčšinou o križovatky alebo trate v historickom jadre mesta.
Meniarne.
Pretože celá sieť je pomerne rozsiahla, musí byť do nej dodávané veľké množstvo elektrickej energie. Troleje sú napájané pomocou tzv. meniarní. V súčasnosti je ich 38, z toho 36 stabilných a 2 pojazdné a väčšinou sú diaľkovo ovládané z centrálneho dispečingu až na niekoľko výnimiek. Výkon všetkých meniarní spolu je 200 MW, dĺžka káblového vedenia s jednosmerným prúdom je stovky kilometrov.
Múzeum.
V roku 1992 bolo vo Vozovni Střešovice zriadené stredisko zmluvných jázd, odvtedy sú odtiaľ vypravované historické súpravy na okružné jazdy Prahou. 14. mája 1993 sa časť vozovne prebudovala na Múzeum MHD, vďaka rozsiahlosti zbierky všetkých električiek, autobusov a troljebusov sa stalo národnou technickou pamiatkou. Dnes vypravuje medzi turistami veľmi obľúbenú linku 91, na ktorej sú nasadené práve historické vozy. Napájanie pražskej električkovej trate je 600 V jednosmerných, kladný pól je v trolejovom zberači, záporný v koľajniciach.

</doc>
<doc id="124460" url="https://sk.wikipedia.org/wiki?curid=124460" title="Titus Flavius Clemens">
Titus Flavius Clemens



</doc>
<doc id="124461" url="https://sk.wikipedia.org/wiki?curid=124461" title="Viktor Oskar Tilgner">
Viktor Oskar Tilgner

Viktor Cyril Oskar Tilgner (* 25. október 1844, Bratislava – † 16. apríl 1896, Viedeň) bol sochár a portrétista nemeckej národnosti, pôsobiaci v Rakúsku.
Je hlavným predstaviteľom neobaroka v plastikách na viedenskej okružnej triede. Jeho "realistický akademizmus" bol ovplyvňovaný Hansom Makartom, hlavným predstaviteľom maliarstva tzv. epochy Ringstrasse, s ktorým navštívil v roku 1874 Taliansko. Popri tom mal sochár kontakty aj s Johannom Straußom a patril k umeleckému okruhu okolo grófa Karla Lanckoronskiho.
Pamiatka.
V bratislavskej Karlovej Vsi i vo Viedni (4. Bezirk) je po ňom pomenovaná ulica, Tilgnerstraße.
Externé odkazy.
[[Kategória:Narodenia v 1844]]
[[Kategória:Úmrtia v 1896]]
[[Kategória:Slovenskí sochári]]
[[Kategória:Rakúski sochári]]
[[Kategória:Osobnosti z Bratislavy]]
[[Kategória:Slovenskí maliari]]
[[Kategória:Rakúski maliari]]
[[Kategória:Slovenské osobnosti nemeckého pôvodu]]
[[Kategória:Absolventi Akadémie výtvarných umení vo Viedni]]
[[Kategória:Pochovaní na Viedenskom ústrednom cintoríne]]
[[Kategória:Slovenskí portrétisti]]
[[Kategória:Rakúski portrétisti]]

</doc>
<doc id="124462" url="https://sk.wikipedia.org/wiki?curid=124462" title="Kliment Alexandrijský">
Kliment Alexandrijský



</doc>
<doc id="124464" url="https://sk.wikipedia.org/wiki?curid=124464" title="Thetis (mytológia)">
Thetis (mytológia)

Thetis (iné názvy: Thetida, Tetis, Tetida, gr. Θέτις - "Thetis", lat. "Thetis", po etrusky "Thethis") je grécka morská bohyňa - nymfa.
V gréckej mytológii sa bohyňa Thetis väčšinou spája s príbehom o Trójskej vojne - Iliada. 
Podľa legendy o Prometeovi, Prometea vyslobodil Herakles, no iné zdroje uvádzajú,že ho vyslobodil Zeus, keď ho nakoniec prinútil, aby mu povedal tajomstvo. Tajomstvo sa týkalo morskej nymfy Thetis, o ktorú mal záujem aj Zeus. Diovi však netrvalo dlho, aby sa vzdal záujmu o Thetis, pretože tajomstvo, ktoré mu Promteus povedal hovorilo, že syn, ktorého bude mať Thetis, prevýši svojho otca veľkosťou a slávou. Zeus sa preto rozhodol, že otcom nebude on, ale nejaký smrteľník. Bol to fthíjsky kráľ Péleus. 
Péleovi sa Thetis zapáčila a tak si ju chcel vziať za ženu. Thetis sa spočiatku bránila, premieňala sa na všelijaké hrozné stvorenia - hady, draky alebo aj oheň, ale napokon neodolala a s Péleom mala syna, ktorého pomenovala Achilles. Proroctvo sa splnilo. Achilles bol najodvážnejší, najsilnejší a najkrajší zo všetkých bojovníkov v Trójskej vojne.
Ako bohyňa.
Väčšina zachovaných materiálov o Thetis sa týka jej úlohy ako Achillovej matky, ale existujú dôkazy, že ako morská bohyňa zohrávala v náboženských predstavách a praktikách archaického Grécka ústrednú úlohu. Predmoderná etymológia jej mena, z "tithemi" (τίθημι), „ustanoviť, založiť", naznačuje, že klasickí Gréci vnímali jej skorú úlohu vo formovaní miest. Walter Burkert považuje jej meno za transformovaný dubletný názov Téthys.
Po Achillovej smrti sa Thetis nemusí obracať na Dia so žiadosťou o nesmrteľnosť pre svojho syna, keďže títo dvaja majú medzi sebou dohodu (vďaka tomu, že mu Thetis pomohla v spore s tromi ďalšími olympionikmi), a prináša ho na Hadí ostrov "Leuke" v Čiernom mori, alternatívne Elysium, kde prekročil smrť a kde Achillov kult pretrval až do historických čias.
Mytológia.
Thetis a ostatné božstvá.
Pseudo-Apollodorova "Bibliotheka" tvrdí, že o Thetis sa uchádzali Zeus aj Poseidón, ale vydala sa za smrteľníka Pelea, pretože existovala obava z proroctva Themis, že jej syn sa stane väčším ako jeho otec. Ukazuje sa teda ako postava s kozmickými schopnosťami, celkom schopná narušiť božský poriadok.
Keď bol Héfaistos zhodený z Olympu, či už ho vyhnala Héra pre jeho chromosť, alebo ho vyhnal Zeus za to, že sa postavil na stranu Héry, oceánidka Eurynomé a nereidka Thetis ho chytili a dovolili mu zostať na sopečnom ostrove Lemnos, zatiaľ čo on pre nich pracoval ako kováč, „pracoval tam v dutine jaskyne a prúd Ókeana okolo nás večne pokračoval so svojou penou a šumením" ("Iliada" 18.369).
Thetis nie je úspešná vo svojej úlohe ochraňovať a vychovávať hrdinu (téma "kourotrophos"), ale jej úlohu pri vypomáhaní Homér dôrazne opakuje. Diomédes spomína, že keď Lykurgos s pomocou olympionikov vyhnal Dionýza, uchýlil sa s Thetis do Erytrejského mora na lôžko z morských rias (6.123 a nasl.). Tieto správy spájajú Thetis s „božskou minulosťou, nezapojenou do ľudských udalostí, s úrovňou božskej nezraniteľnosti, ktorá je na olympské pomery mimoriadna. Tam, kde sa v rámci "Iliady" v konečnom dôsledku obraciame o ochranu na Dia, tu báseň akoby poukazovala na alternatívnu štruktúru vesmírnych vzťahov."
Kedysi sa Thetis a Médeia v Tesálii hádali o to, ktorá je krajšia; za sudcu určili Kréťana Idomenea, ktorý priznal víťazstvo Thetis. Médeia v hneve nazvala všetkých Kréťanov klamármi a prekliala ich, aby nikdy nehovorili pravdu.
Manželstvo s Peleom.
Zeus dostal proroctvo, že Thetidin syn sa stane väčším ako jeho otec, keďže Zeus zosadil svojho otca z trónu, aby viedol nasledujúci panteón. Aby jej zabezpečil smrteľného otca pre prípadného potomka, Zeus a jeho brat Poseidón sa dohodli, že sa vydá za človeka, Pélea, syna Eaka, ale ona ho odmietla.
Próteus, dávny boh mora, poradil Peleovi, aby našiel morskú nymfu, keď spí, a pevne ju zviazal, aby nemohla utiecť zmenou podoby. Ona naozaj menila podoby, stala sa plameňom, vodou, zúrivou levicou a hadom. Napokon súhlasila, že sa zaňho vydá. Thetis je teda matkou jeho syna Achilla, ktorý sa stal kráľom Myrmidónov.
Podľa klasickej mytológie sa svadba Thetis a Pelea konala na vrchu Pelion pred Cheirónovou jaskyňou za účasti bohov. Tam sa konala svadobná hostina. Apolón hral na lýre a múzy spievali, tvrdil Pindaros. Na svadbe dal kentaur Peleovi jaseňovú kopiju, ktorú vyleštila Aténa a ktorej čepeľ vykoval Héfaistos. Zatiaľ čo olympské bohyne mu priniesli dary: od Afrodity misku s vyrazeným Erosom, od Héry chlamys, od Atény flautu. Jeho svokor Nereus ho obdaroval košíkom soli nazývanej „božská", ktorá má neodolateľnú silu proti prejedaniu, chuti do jedla a tráveniu, čo vysvetľuje výraz „...nasypala božskú soľ". Zeus potom obdaroval novomanželov krídlami Arké, ktoré neskôr Thetis darovala svojmu synovi Achillovi. Okrem toho boh mora Poseidón daroval Peleovi nesmrteľné kone Baliusa a Xantha. Eris, bohyňa sváru, však nebola pozvaná, napriek tomu bola prítomná a hodila medzi bohyne zlaté jablko, ktoré malo byť udelené len „tej najkrajšej". Podľa väčšiny výkladov bolo toto ocenenie udelené počas Paridovho súdu a nakoniec bolo príčinou trójskej vojny. 
Ako sa uvádza v "Argonautike", ktorú napísal helenistický básnik Apollónius z Rodosu, Thetis v snahe urobiť svojho syna Achilla nesmrteľným v noci spaľovala jeho smrteľnosť v ohni a cez deň pomazávala dieťa ambróziou. Keď ju Peleus pristihol, ako dieťa spaľuje, vydal zo seba výkrik.
Niektoré mýty hovoria o tom, že Thetis kvôli tomu, že ju vyrušil Peleus, neurobila svojho syna fyzicky nezraniteľným. Jeho päta, ktorú sa chystala páliť, keď ju manžel zastavil, nebola chránená. Podobný mýtus o zvečnení dieťaťa v ohni vidíme v prípade Démétér a nemluvňaťa Demofóna. Vo variante mýtu, ktorý sa po prvýkrát uvádza v "Achilleidovi", nedokončenom epose, ktorý v rokoch 94 – 95 napísal rímsky básnik Statius, sa Thetis pokúsila urobiť Achilla nezraniteľným tým, že ho ponorila do rieky Styx (jednej z piatich riek, ktoré pretekajú Hádom, ríšou mŕtvych). Päta, za ktorú ho držala, sa však vody Styxu nedotkla a nedokázala ho ochrániť.
Peleus dal chlapca na výchovu Cheirónovi. Proroctvo hovorilo, že Thetidin syn bude mať buď dlhý, ale nudný život, alebo slávny, ale krátky. Keď vypukla trójska vojna, Thetis bola znepokojená a ukryla Achilla v prestrojení za dievča na dvore Lykoméda, kráľa Skýrosu. Achilles bol už vtedy preslávený svojou rýchlosťou a obratnosťou v boji. Kalchas, Agamemnónov kňaz, prorokoval, že v ich radoch je potrebný veľký vojak. Agamemnón následne poslal Odysea, aby sa pokúsil nájsť Achilla. Skáros sa nachádzal pomerne blízko Achillovho domova a Lykomédes bol aj známy Thetidin priateľ, takže to bolo jedno z prvých miest, ktoré Odyseus hľadal. Keď zistil, že jedno z dievčat na dvore nie je dievča, vymyslel plán. Vyhlásil poplach, že na nich útočia, a Odyseus vedel, že mladý Achilles inštinktívne pobeží po zbrane a zbroj, čím sa odhalí. Keď Thetis videla, že svojmu synovi už nemôže zabrániť v uskutočnení jeho osudu, dala potom Héfaistovi vyrobiť štít a brnenie.
Iliada a trójska vojna.
Thetis zohrala kľúčovú úlohu v udalostiach trójskej vojny. Okrem toho, že Paridov súd, ktorý v podstate odštartoval vojnu, sa odohral na jej svadbe, Thetis ovplyvnila aj konanie olympionikov a svojho syna Achilla. 
Deväť rokov po začiatku trójskej vojny sa Homérova "Iliada" začína sporom Agamemnóna (kráľa Mykén a veliteľa Achájcov) a Achilla (syna Thetis) o Briseis, ženu vydatú za Mynesa (syna lyrneského kráľa). Achilles ju uniesol a zotročil. Po počiatočnom odmietnutí Achilles ustúpi a dá Briseis Agamemnónovi. Achilles však pociťuje neúctu za to, že musel ju vydať, a modlí sa k Thetis, svojej matke, aby mu vrátila stratenú česť. Tá nalieha na Achilla, aby počkal, kým sa porozpráva s Diom, a opäť sa zapojil do boja, a Achilles poslúchne. Keď sa konečne rozpráva s Diom, Thetis ho presvedčí, aby urobil, čo mu prikáže, a on svoj súhlas s ňou spečatí sklonením hlavy, čo je najsilnejšia prísaha, akú môže zložiť.
Po smrti Patrokla, ktorý v boji nosil Achillovu zbroj, prichádza Thetis za Achillom, aby ho utešila v jeho zármutku. Prisľúbi mu, že sa k nemu vráti s brnením, ktoré ukoval kováč bohov Hefaistos, a povie mu, aby sa nevyzbrojoval do boja, kým ju neuvidí vracať sa. Kým je Thetis preč, Achilla navštívi Iris, posol bohov, ktorého poslala Héra, a povie mu, aby sa opäť zapojil do boja. On to však odmietne s odvolaním sa na matkine slová a sľub, ktorý jej dal, že počká na jej návrat. Thetis sa medzitým rozpráva s Héfaistom a prosí ho, aby Achillovi vyrobil brnenie, čo aj urobí. Najprv pre Achilla zhotoví nádherný štít, a keď ho dokončí, vyrobí aj náprsný pancier, prilbu a chrániče. Keď sa Thetis vráti k Achillovi, aby mu odovzdala novú zbroj, nájde ho ešte stále rozrušeného kvôli Patrocklovi. Achilles sa obáva, že kým bude bojovať s Trójanmi, Patroklosovo telo sa rozpadne a zhnije. Thetis ho však upokojí a vloží Patroklovi do nosa ambróziu a nektár, aby jeho telo ochránila pred rozkladom.
Po tom, čo Achilles pomocou svojej novej zbroje porazí v boji Hektora, ponechá si Hektorovo telo, aby ho zohavil a ponížil. Po deviatich dňoch však bohovia zavolajú Thetis na Olymp a povedia jej, že musí ísť za Achillom a odovzdať mu správu, že bohovia sa hnevajú, že Hektorovo telo nevrátil. Urobí, čo jej prikážu, a presvedčí Achilla, aby telo vrátil za výkupné, čím sa vyhne hnevu bohov.

</doc>
<doc id="124467" url="https://sk.wikipedia.org/wiki?curid=124467" title="Štefan Bošnák">
Štefan Bošnák

Ing. Štefan Bošnák (* 30. október 1947, Malženice) je slovenský komunálny politik, viacnásobne zvolený primátor Trnavy. 
Od roku 1990 je členom Kresťanskodemokratického hnutia. Politicky angažovaný bol aj počas Česko-Slovenska, kde v roku 1992 bol poslancom Federálneho zhromaždenia a to konkrétne v Snemovni národov Federálneho zhromaždenia. Počas prvého primátora Trnavy Imricha Borbélyho, ktorý budoval samosprávu, pôsobil Bošnák ako jeho zástupca. V ďalšom volebnom období sa stal primátorom. Tento post obhájil ešte trikrát. Vo voľbách v roku 2010 už na primátorskú stoličku nekandidoval. Až do novembra 2018 pôsobil ako poslanec mestského zastupiteľstva. V roku 2018 absolvoval posledné stretnutie mestského zastupiteľstva. 
Od roku 2011 je čestným občanom mesta Trnavy za prácu, ktorú vykonával pre mesto.

</doc>
<doc id="124478" url="https://sk.wikipedia.org/wiki?curid=124478" title="Blind Guardian">
Blind Guardian

Blind Guardian je nemecká power/speed metalová kapela. Patrí medzi priekopníkov tohto žánru. Vznikla v roku 1985 pod názvom Lucifer's Heritage.
Témy pre svoju tvorbu čerpá z literatúry (J. R. R. Tolkien, Stephen King), mytológie (antické eposy), diel fantasy a vzácne aj z reflexie súčasných udalostí.
Členovia.
Trvalo hosťujúci hudobníci.
Títo hudobníci s kapelou vystupujú na koncertoch a podieľajú sa aj na nahrávaní albumov, avšak nepovažujú sa za skutočných členov skupiny.

</doc>
<doc id="124479" url="https://sk.wikipedia.org/wiki?curid=124479" title="Branislav Celler">
Branislav Celler

Ing. Branislav Celler (* 15. marec 1967, Trenčín) je slovenský komunálny politik.
Profesionálna kariéra.
Branislav Celler absolvoval Stavebnú fakultu Slovenskej vysokej školy technickej v Bratislave. Po absolvovaní školy pôsobil v rokoch 1991-1992 ako športový manažér basketbalového klubu TTS Trenčín, neskôr v rokoch 1992-2000 ako vedúci ekonomického úseku vo firme Stival Trenčín, s.r.o. a v rokoch 2001-2004 pôsobil ako riaditeľ vo firme La Familia a.s.

</doc>
<doc id="124480" url="https://sk.wikipedia.org/wiki?curid=124480" title="Blind guardian">
Blind guardian



</doc>
<doc id="124482" url="https://sk.wikipedia.org/wiki?curid=124482" title="Bruce Dickinson">
Bruce Dickinson

Bruce Dickinson (* 7. august 1958, Worksop, Spojené kráľovstvo) je britský spevák, skladateľ, hudobník, pilot leteckej spoločnosti, podnikateľ. Je hlavným spevákom britskej heavy metalovej skupiny Iron Maiden a je známy svojou širokou ponukou operného vokálneho štýlu a energetickej scény.
Narodil sa vo Worksope v Nottinghamshire. Dickinson začal svoju kariéru v hudbe, ktorá sa venovala malým krčmovým kapelám v 70-tých rokoch, keď navštevoval školu v Sheffielde a na univerzite v Londýne. V roku 1979 nastúpil do NWBHM skupiny Samson, kde získal nejakú popularitu pod pseudonymom Bruce Bruce a vystupoval na dvoch štúdiových nahrávkach. Skupinu Samson opustil v roku 1981, aby sa pripojil k Iron Maiden, nahradil Paula Di'Anna, a debutoval na ich albume "The Number of the Beast" (1982). Počas svojho prvého funkčného obdobia v skupine vydali v 80. rokoch sériu platinových a zlatých albumov v USA a Veľkej Británii.
Dickinson opustil Iron Maiden v roku 1993 (nahrádza ho Blaze Bayley), aby pokračoval v sólovej kariére, ktorá ho videla experimentovať so širokou škálou heavy metalových a rockových štýlov. Ku kapele sa vrátil v roku 1999 spolu s gitaristom Adrianom Smithom, s ktorým vydal päť ďalších štúdiových albumov. Od svojho návratu do Iron Maiden vydal v roku 2005 ďalší sólový rekord – Tyranny of Souls. Jeho mladší bratranec Rob Dickinson je bývalým spevákom britskej alternatívno-rockovej kapely Catherine Wheel, zatiaľ čo jeho syn Austin čelil metalcore kapele Rise to Remain.
Mimo jeho kariéry v hudbe je Dickinson známy svojou širokou škálou ďalších aktivít. Najvýraznejšie sa venoval kariére ako komerčný pilot spoločnosti Astraeus Airlines, čo viedlo k mnohým mediálnym podujatiam, ako napríklad kapitánom Iron Maiden prestavaného charterového lietadla Ed Force One počas ich svetových turné. Po uzavretí spoločnosti Astraeus vytvoril v roku 2012 vlastnú leteckú a pilotnú tréningovú spoločnosť Cardiff Aviation. Dickinson predstavil svoju vlastnú rozhlasovú reláciu na BBC Radio 6 Music v rokoch 2002 až 2010 a tiež hostil televízne dokumenty, autorov románov a filmových scenárov, vytvoril úspešné pivo Robinsons Brewery a medzinárodne súťažil v šerme.
Podľa internetovej stránky "All Music Guide" je Dickinson najvýznamnejším spevákom éry britského heavy metalu 80. rokoch.
Životopis.
Paul Bruce Dickinson sa narodil v malom baníckom mestečku Worksop v strednom Anglicku. Jeho matka pracovala čiastočne v obchode s obuvou a jeho otec bol mechanik v armáde. Keď mal Dickinson nastúpiť do školy presťahovali sa do Sheffieldu, najbližšieho väčšieho mesta.
Hudobná kariéra.
Začínal v školských kapelách Styx, Speed a Shots.
Neskôr začal hrať s Paulom Samsonom v jeho kapele "Samson", ktorá patrila k predstaviteľom novej vlny britského heavy metalu, spolu s kapelami Iron Maiden, Saxon, Judas Priest a Def Leppard. Bruce s nimi nahral dva albumy – v roku 1980 "Head On" a v roku 1981 "Shock Tactics".
Okrem účinkovania v skupine Iron Maiden, vydal aj 6 sólových albumov (prvý v roku 1990)

</doc>
<doc id="124491" url="https://sk.wikipedia.org/wiki?curid=124491" title="Predznamenanie">
Predznamenanie

Predznamenanie je grafická značka notácie, ktorá upravuje výšku tónu (noty).
Nachádza sa na začiatku riadku. Každé predznamenanie platí pre všetky noty danej výšky ktoré sa v riadku nachádzajú. Poznáme dve predznamenania a to krížik „formula_1“ (zvyšuje notu o poltón), béčko „formula_2“ (znižuje notu o poltón).
Názov nôt s krížikom sa tvorí pridaním prípony „-is“. Napr. Cformula_1= "cis", Dformula_1= "dis", Eformula_1= "eis" …
Názvy nôt s béčkom sa tvoria príponou „-es“ pre Cformula_2 = "ces", Dformula_2= "des", Fformula_2= "fes" a Gformula_2= "ges". V prípade E a A sa tvorí len príponou „-s“, teda Eformula_2= "es" a Aformula_2= "as". Výnimku tvorí aj Hformula_2, ktoré sa väčšinou označuje ako "b" a len zriedka ako "hes".
Predznamenanie určuje aj použitú stupnicu a platí pre daný tón stupnice vo všetkých oktávach. Poradie predznamenaní je pevne dané:
Prehľad diatonických stupníc podľa predznamenania.
Ak sa na začiatku riadku nenachádza žiadne predznamenanie, ide o C-dur, alebo a-mol. Rozpoznať sa dajú tak, že skladba zvyčajne začína základným tónom – tónikou stupnice. (Všetky predznamenania označujú 1 durovú a 1 molovú stupnicu.)

</doc>
<doc id="124499" url="https://sk.wikipedia.org/wiki?curid=124499" title="Windsurfing">
Windsurfing

Windsurfing je vodný šport, jachting na surfovacej doske (plaváku so stožiarom a plachtou).
Historia.
Začiatky windsurfingu sa datujú do roku 1965, keď sa dvaja kamaráti Hoyle Schweitzer a Jim Drake z Južnej Kalifornie rozhodli skombinovať surfovanie s jachtindgom. Dôvodom bolo nájsť alternatívny zdroj pre energie pre pohyb surfovacej dosky na vodnej hladine. Jim Drake bol leteckým inžinierom a Hoyle Schweitzer obchodníkom. Jim Drake prišiel s nápadom pripojenia sťažňa s plachtou na surfovací plavák. Do konca roku 1968 získali Jim a Hoyle patent na prvý windsurfingový komplet nazvaný “Windsurfer”. Takmer hneď po patentovaní vynálezu, si windsurfing začal získavať nových priaznivcov. Nespokojnosť s plavákmi zo sklolaminátov prinútila Hoyla Schweitzera poobzerať sa za vhodnejším materiálom pre tieto účely, ktorý by mal lepšie fyzikálno-chemické vlastnosti, dlhšiu životnosť a bol by cenovo dostupnejším. Výsledkom Hoylovho výskumu bolo využitie polyetylénu. Dodávateľ polyetylénu bol novým využitím materiálu natoľko prekvapený a spokojný, že pripravil kampaň a predstavil windsurfing celému svetu.
V roku 1973 Hoyle Schweitzer odkúpil Drakeho podiel na patente. V tom istom roku bola licencia vyvezená do Holandska kde sa Windsurfer začal vyrábať. V nasledujúcih piatich rokoch európska produkcia Windsurferov prekonala americkú.
Windsurfing prešiel najväčším vývojom na Havaji, kde sú na tento šport najlepšie poveternostné podmienky, t. j. pravidelný a stabilný vietor, voda, a dobré vlny. Robby Naish, ktorý pochádza z Kalifornie, a od malička trénoval na Havaji, vyhral prvý titul majstra sveta vo veku 13 rokov. V tom čase vážil iba , a je zaujímavé že ho vtedy celkom neodfúklo. Asi ho na hladine držala váha výstroja, ktorá bola v tom čase o poznanie vyššia ako sú dnešné štandardy.
Spor o autorstvo.
Neskôr sa však zistilo, že Jim Drake a Hoyle Schwitzer nemuseli byť vynálezcami windsurfingu. Od konca 50. rokov Newman Darby experimentoval s windsurfingovými plavákmi. A v roku 1965 publikoval svoje poznatky v magazine “Popular Science”. Vo svojom článku vysvetlil ako sa má robiť windsurfing, ako si vyrobiť windsurfingový plavák, a ako robiť obraty pomocou plachty.
Môže sa to zdať nemožné, ale podľa zdrojov títo vynálezcovia o sebe nevedeli až do roku 1976. Potom čo sa o sebe dozvedeli, sa začal veľký boj o autorské práva na windsurfing a samozrejme o patent, ktorý stál obe strany milióny dolárov na súdnych trovách.
Zdokonaľovanie a prienik medzi oficiálne športy.
S časom sa windsurfing a windsurfingový výstroj začali zdokonaľovať. Plaváky sa veľmi rýchlo stali ľahšími a kratšími, boli vynájdené ďalšie doplnky ako sú pútka či trapézy. Funboard, ktorý vyvinuli na Havaji sa neskôr rozšíril do celého sveta. Windsurfisti sa spolu s napredovaním výstroje takisto zdokonaľovali a zrýchľovali. Windsurfing sa začal robiť aj na veľkých vlnách – zrodenie Wave windsurfingu. Všetci mali motiváciu – stať sa čo najrýchlejšími.
Windsurfing sa prvýkrát dostal do programu olympijskych hier v Los Angeles (USA), ktoré sa konali v lete 1984.

</doc>
<doc id="124504" url="https://sk.wikipedia.org/wiki?curid=124504" title="Leňoch trojprstý">
Leňoch trojprstý

Leňoch trojprstý ("Bradypus tridactylus") alebo zastarano leňochod trojprstý je druh cicavca z čeľade leňochovité ("Bradypodidae").
Žije v tropických dažďových pralesoch od južnej Strednej Ameriky po severovýchodnú Argentínu. Žije na stromoch, často zavesený na pazúroch. Nemá takmer žiaden chvost alebo ušnice, hlava je mierne zaoblená s tupým nosom, srsť je dlhá, má až 9 krčných stavcov, pazúry sú dlhé a oblúkovité, pričom stredný pazúr je najdlhší. Samce majú na chrbáte svetložltý alebo oranžový fľak. 
Pohybuje sa po zemi rýchlosťou 2 metre za minútu, na stromoch 3 metre za minútu. Samica údajne „šprintuje“ rýchlosťou 4 metre za minútu, keď začuje vydesený krik svojho mláďaťa.

</doc>
<doc id="124509" url="https://sk.wikipedia.org/wiki?curid=124509" title="Praindoeurópčina">
Praindoeurópčina

Praindoeurópčina (iné názvy: indoeurópsky prajazyk, zriedkavejšie: protoindoeurópčina, indoeurópsky protojazyk, nepresne: indoeurópčina, zastarano: "praindogermánčina") je predpokladaný prajazyk indoeurópskych jazykov. 
Existencia tohto jazyka je už viac ako 100 rokov akceptovaná jazykovedcami a jeho rekonštrukcia je pomerne podrobná.
Sir William Jones si v 18. storočí ako prvý všimol podobnosť medzi sanskritom, starou gréčtinou a latinčinou. Začiatkom 20. storočia bol spracovaný opis praindoeurópčiny, ktorý sa (s niekoľkými úpravami) akceptuje dodnes. 
Praindoeurópčina sa vyznačovala komplexným morfologickým systémom, ktorý zahŕňal skloňovanie (pridanie prípony ku koreňovej morféme, ako napríklad v "chlap, chlapec, chlapček"), a ablaut (stupňovanie samohlások, ako v nemeckom "nehmen"(brať) - "nimmt" (prítomný čas, 3. os.) - "nahm" (jednoduchý min. čas) - "hat genommen" (zložený min. čas). Podstatné mená používali prepracovaný systém skloňovania a slovesá používali podobne prepracovaný systém časovania.
Pretože žiadny priamy dôkaz o existencií praindoeurópčiny neexistuje, všetky poznatky o nej sú odvodené z rekonštrukcií neskorších jazykov pomocou rôznych jazykovedných techník, ako napríklad komparatívnej metódy, či metódy vnútornej rekonštrukcie vývinu jazyka. Teórie o možnom príbuzenstve s inými jazykovými rodinami, vrátane uralských jazykov sú sporné.
Vznik.
Jazyk vznikol podľa dvoch hlavných teórií:
Existuje ale veľmi veľa alternatívnych teórií, podľa ktorých vznikol v Indii, pri jazere Urmija či v Európe (severnej alebo strednej) a podobne.
Najnovšie sa za najpravdepodobnejšie považuje, že praindoeurópčina vznikla v Arménskej vysočine (t.j. v širokom okolí vrchu Ararat). V 7. alebo 6. tisícročí pred Kr. sa od nej oddelil grécko-arménsky jazyk, anatólčina, albánčina a tocharčina. V 6. tisícročí sa časť Praindoeurópanov presunula na územia severne od Kaukazu, kde následne vznikla z archeologického hľadiska jamová kultúra a z jazykového hľadiska baltsko-slovanský, germánsko-keltský a italický jazyk. Jamová kultúra sa v období okolo 3000 pred Kr. rozšírila na západ, t.j. do západnej, strednej a severnej Európy, kde sa vyššie uvedené tri jazyky následne rozpadli na jednotlivé dnes známe jazyky. Paralelne, najneskôr v 6. tisícročí pred Kr., vznikol aj indoiránsky jazyk, ktorý sa následne rozpadol na jednotlivé dnes známe jazyky. 
Vznik indoeurópskych jazykov (podľa bežných predstáv v prvom desaťročí 21. storočia).
Ako prvá sa z praindoeurópčiny oddelila praanatólčina (anatólske jazyky) - asi okolo 4000 alebo okolo 2300 pred Kr. Neskôr sa praindoeurópčina rozpadla na dve vetvy:
V súčasnosti sa jazyky, ktoré vznikli z indoeurópskeho prajazyka, používajú v Indii a celej Európe. Preto sa tieto jazyky označujú ako indoeurópske jazyky.

</doc>
<doc id="124519" url="https://sk.wikipedia.org/wiki?curid=124519" title="Indoeurópsky prajazyk">
Indoeurópsky prajazyk



</doc>
<doc id="124535" url="https://sk.wikipedia.org/wiki?curid=124535" title="Plovdivský revolučný okres">
Plovdivský revolučný okres

Plovdivský revolučný okres bol jeden zo 4 revolučných okresov, na ktoré bolo rozdelené Bulharsko počas Aprílového povstania. Patrili doň oblasti pohoria Sredna gora (bulharsky: Средна гора) a Stara Planina (bulharsky: Стара Планина) vrátane dedín v západnej časti podbalkánskych polí - Zlatická kotlina a Karlovská kotlina, - Pazardžická oblasť, Rodopská oblasť a okolie rieky Marica.
Kvôli vojensko-strategickým úlohám sa neskôr hlavným mestom revolučného okresu stalo mesto Panagjurište.
Na čele Plovdivského revolučného okresu stál Panajot Volov s pomocníkom Georgi Benkovskim. Neskôr sa k nim pridali aj Georgi Ikonomov a Zachari Stojanov.

</doc>
<doc id="124542" url="https://sk.wikipedia.org/wiki?curid=124542" title="H16">
H16

H16 je bratislavská hip-hopová formácia, ktorá vznikla v lete roku 2003. Názov skupiny vznikol zo základnej školy v Petržalke, ktorá sa pred zrušením v 2004 nachádzala na adrese Hálova 16.
Štýlovo je tvorba H16 ovplyvnená najmä rapom amerického juhu. Skupina vydala 5 albumov a natočila 12 videoklipov. Jeden dvojklip „Idem si svoje/Ide Karta“, druhý natočila pre televíziu v spolupráci s raperom Rytmusom z formácie Kontrafakt pod názvom „Nech vidia“, tretí s motivačným názvom „Zarábaj keš“ a štvrtý „Staré časy“, ktorý bol celý natočený na jeden záber. K tretiemu albumu „Rýmy, hudba a boh“ boli natočené tri videoklipy. Jeden „One Take“ klip na skladbu „Ideme spolu“ a ostatné dva na skladby „Celú noc“ a „Stresujúci blahobyt“, kde sa okrem členov H16 predstavili interpreti ako Elpe alebo Ben Cristovao. V klipe „Stresujúci blahobyt“ si zahrali aj Soňa Skoncová, Tomáš Pokorný alebo Jozef Kamelot.
Debutový singel s názvom “Jednašeska ftvojom klube” vydali v roku 2004.
V roku 2006 vydali debutový album “Kvalitný materiál” ktorý obsahuje 16 skladieb, album mal veľký úspech 
V apríli 2010 sa členovia H16 objavili v skladbe producenta Mad Skilla „Hrdina je zase v hre“ ku ktorej bol natočený aj videoklip.
V marci 2010 Majk Spirit založil projekt ESO, ktorý okrem neho tvorí aj producent Grimaso a raper Suvereno zo skupiny 2H+. Tiež sa objavili prvé informácie o jeho sólovom albume s názvom Mladý Rebel. V lete 2010 skupina vypustila ďalší klip na lentú skladbu „Sranda musí byť“ s hosťujúcou speváčkou Sašou Okálovou (Sash). V klipe sa objavila aj tanečnica Melánia Kasenčáková, Johny Mečoch a český raper David Steel.

</doc>
<doc id="124550" url="https://sk.wikipedia.org/wiki?curid=124550" title="Reinhold Messner">
Reinhold Messner

Reinhold Andreas Messner (* 17. september 1944, Brixen, Taliansko) je extrémny horolezec, dobrodruh, roľník a spisovateľ, ktorý pochádza z Južného Tirolska.
Messner je jeden z najúspešnejších horolezcov na svete. Spoločne s Petrom Habelerom sa im v roku 1978 ako prvým podarilo dosiahnuť vrchol Mount Everestu bez použitia kyslíkových prístrojov. Ako prvý človek na svete dosiahol vrcholy všetkých 14 osemtisícoviek (1970-1986, všetky bez použitia kyslíkových prístrojov). Bol taktiež prvým človekom, ktorý vystúpil sólovo na jednu z osemtisícoviek (1978 Nangá Parbat). Ako druhý dosiahol v roku 1986 tzv. Korunu Zeme "(angl. Seven Summits), čo" je názov pre 7 najvyšších vrcholov jednotlivých svetadielov. Okrem horolezectva patria medzi jeho úspechy aj dobrodružné prechody Antarktídy (1989/1990 spolu s Arvedom Fuchsom), Grónska (1993) a púšte Gobi (2004).
Život.
Messner vyrastal so svojimi ôsmimi súrodencami – Helmutom (* 1943), Güntherom (1946–1970 Nangá Parbat), Erichom (* 1948), Waltraudou (* 1949), Siegfriedom (1950–1985), Hubertom (* 1953), Hansjörgom (* 1955) a Wernerom (* 1957) vo Villnöse v Južnom Tirolsku. V súčasnosti žije v Merane, poprípade na svojom zámku Juval. V horskom mestečku Sulden pod Ortlerom chová jaky a zložil tu reštauráciu "Yak &amp; Yeti" . V roku 2003 začal pracovať na MMM-Messner Mountain Museum, co je sústava 6 múzeí venovaných horám. 
Messner bol od roku 1972 do roku 1977 ženatý s Uschi Demeterovou. Jeho ďalšími partnerkami boli Ursula Grether a Nena Holguin, s ktorou má dcéru. 31. júla 2009 sa oženil so svojou dlhoročnou partnerkou, textilnou dizajnérkou, Sabinou Stehle, s ktorou má dve dcéry a syna.
Význam pre horolezectvo.
Messner v 70-tych a 80-tych rokoch štylisticky zmenil výškové horolezectvo. Inšpirovaný rakúskym alpinistom Hermannom Buhlom aplikoval ako jeden z prvých štýl a taktiku lezeckého umenia ("by fair means") na výškové horolezectvo v Himalájach. V protiklade k ťažkopádnym expedíciám s výškovými tábormi a nosičmi tak vystúpil ako prvý alpským štýlom na osemtisícovku bez pomoci kyslíkového prístroja, sólovo bez infraštruktúry a fixných lán, so spolulezcom alebo malou skupinou lezcov. Osemtisícovky tak mohli byť zdolávané s menším množstvom výstroje a v kratšom čase, čo minimalizuje dĺžku pobytu v zóne smrti. 
Expedície.
Výstupy do roku 1970.
Reinhold Messner bol pred rokom 1970 známy prevažne svojimi výkonmi v Alpách. Do roku 1964 mal na konte viac ako 500 lezeckých túr, prevažne v Dolomitoch. V roku 1965 ako prvý zdolal priamou cestou severnú stenu Ortleru. O rok neskôr sa mu podarili výstupy na Grandes Jorasses - Walkerovým pilierom a na Rocchetta Alta di Bosconero. V roku 1967 podnikol prvovýstup severovýchodnou stenou Agnér, ako aj prvý zimný výstup severným hrebeňom Agnéru a zdolal tiež severnú stenu Furchetty. V roku 1968 nasledovali ďalšie prvovýstupy prostredným pilierom Heiligkreuzkofelu a južnou stenou Marmolady. V nasledujúcom roku sa Messner zúčastnil expedície v Andách, pričom sa mu podaril spoločne s Petrom Habelerom prvý výstup východnou stenou Yerupaje až na vrcholový hrebeň. O pár dní neskôr sa im podaril prvovýstup 6121 metrov vysokej hory Yerupaja Chico. Sólovo zdolal severnú stenu Droites, Philippovu špáru na Civette ako aj južnú stenu Marmolady di Rocca. Svojimi výkonmi si získal povesť jedného z najlepších európskych horolezcov. Vďaka tomu bol v roku 1970 pozvaný do veľkej himalájskej expedície. Vo svetle neskorších úspechov môže byť rok 1970 označený ako jeden zo zlomových okamihov Messnerovho života a kariéry. 
Výstupy na osemtisícovky po roku 1970.
Reinhold Messner vystúpil ako prvý človek bez použitia kyslíkových prístrojov všetkých 14 osemtisícoviek. Pritom patrili jeho výstupy vždy k prvým 20 úspešným výstupom na jednotlivé osemtisícovky. 
Nangá Parbat.
Reinhold Messner podnikol celkovo 5 expedícií na Nangá Parbat. V rokoch 1970 a 1978 dosiahol vrchol, v rokoch 1971, 1973 a 1977 sa mu to nepodarilo, pričom v roku 1971 hlavne pátral po pozostatkoch svojho brata.
Rupálska stena 1970.
V máji a júni 1970 sa Reinhold Messner zúčastnil na expedícii na južnú stenu Nangá-Parbat pod vedením Karla Mariu Herrligkoffera. Za cieľ bola zvolená dovtedy nezdolaná Rupálska stena, najvyššia stena sveta (4500m). Po odrieknutí účasti Seppom Mayerlom a Petrom Habelerom bol do tejto expedície ako náhradník pozvaný jeho brat Günther. Reinhold Messner vyštartoval ráno 27. júna sám z posledného výškového tábora v domnienke, že sa počasie zhorší (z tohto výškového tábora nebolo možné spojenie cez vysielačku a tak správa o počasí bola oznámená nesprávne červenou raketou - symbol pre zlé počasie). Jeho brat Günther ho ale prekvapujúco po pár hodinách nasledoval a dokonca dostihol ešte pred vrcholom. Podvečer dosiahli obidvaja vrchol a museli kvôli blížiacej sa tme núdzovo bivakovať, bez stanu, spacákov a variča. Následné udalosti sú predmetom dlhoročného, dokonca právneho sporu medzi vtedajšími účastníkmi expedície a dodnes neboli úplne objasnené. Isté je, že Reinhold Messner zostupom Diamírskou stenou ako prvý uskutočnil prechod Nangá Parbat (druhý prechod osemtisícovky po Mount Evereste v roku 1963). Po šiestich dňoch sa mu za pomoci domorodých drevorubačov podarilo dostať do údolia a s ťažkými omrzlinami prežil. Jeho brat Günther zahynul podľa vyjadrení Reinholda Messnera v Diamírskej stene pod lavínou. Verejnosť a kritici ho obviňovali, že prechod dopredu plánoval a že jeho brat zahynul niekde v Rupálskej stene. V roku 2005 boli nájdené na úpätí ľadovca Diamírskej steny pozostatky tela a výstroje, ktoré na základe expertízy patrili Güntherovi Messnerovi. To potvrdilo verziu Reinholda Messnera, že jeho brat zomrel pri zostupe v Diamírskej stene pod lavínou. 
Táto dráma bola pod názvom Nangá Parbat v roku 2008/2009 sfilmovaná Josephom Vilsmaierom na základe spomienok Reinholda Messnera a bez účasti ostatných účastníkov expedície. Film prišiel do kín v roku 2010, nemôže však slúžiť ako úplne autentická dokumentácia tejto nešťastnej udalosti. 
Kvôli omrzlinám, hlavne na nohách (amputovali mu 7 prstov a niektoré ďalšie články prstov na nohách) už Reinhold Messner po expedícii v roku 1970 nemohol liezť po skalách ako kedysi. Z tohto dôvodu sa orientoval na výškové horolezectvo,kde prevažne liezol v ľade. 
Sólový výstup 1978.
Po troch neúspešných expedíciách dosiahol Reinhold Messner 9. augusta 1978 cez Diamírsku stenu vrchol Nangá Parbat. Bol to prvý sólový výstup na osemtisícovku vôbec. Pritom pri výstupe ako aj zostupe sa mu podarilo otvoriť novú cestu. 
Manaslu.
Messnerovi sa v roku 1972 podaril výstup na Manaslu cez dovtedy úplne neznámu južnú stenu. Z tohto vrcholu nie súk dispozícii žiadne fotografie pre Messnerov nefunkčný fotoaparát. Ako dôkaz svojho úspechu priniesol z vrcholu skobu, ktorú tu zanechali pri prvovýstupe Japonci v roku 1956. Z posledného výškového tábora stúpal spolu s Franzom Jägerom, ktorý sa ale rozhodol pre zostup ešte pred dosiahnutím vrcholu. Krátko po Messnerovom dosiahnutí vrcholu sa zmenilo počasie, prišla hmla a silné sneženie. Messner mal problémy nájsť zostupovú cestu, no napokon sa mu s vypätím všetkých síl podarilo dostať k poslednému výškovému táboru kde naňho a Franza Jägera čakali Horst Fankhauser a Andi Schlick. Jäger sa však nevrátil späť, napriek tomu že počuli jeho hlas z tábora. Orientácia bola takmer nemožná. Fankhauser a Schlick ho začali ešte v ten večer hľadať, avšak tiež sa stratili. Útočisko našli v snehovej jaskyni. Samotný Messner nebol schopný zúčastniť sa pátracej akcie. Nasledujúci deň sa vrátil späť už len Horst Fankhauser. Andi Schlick ešte v noci opustil snehovú jaskyňu a zmizol v búrke. Tým pádom prišla expedícia o dvoch svojich členov. Neskôr bolo Messnerovi vyčítané, že nechal Franza Jägera zostupovať samotného.
Gašerbrum I.
Výstup na Gašerbrum I predstavuje míľnik v horolezectve. Po prvýkrát sa podarilo malej expedícii vystúpiť alpským štýlom na osemtisícovku. Až dovtedy boli všetky osemtisícovky zdolané tažkopádnym expedičným štýlom so sieťou výškových táborov a fixných lán. Spolu s Petrom Habelerom sa podaril Messnerovi 10. augusta 1975 druhý výstup na túto osemtisícovku. Týmto výstupom sa stal Messner prvým človekom, ktorý vystúpil na viac ako dve osemtisícovky. 
V roku 1984 dosiahol Messner znova vrchol, tentokrát spolu s Hansom Kammerlanderom. Bolo to v rámci až donedávna jediného dvojitého prechodu dvoch osemtisícoviek (Gašerbrum I a II), čo znamená že medzi dvomi vrcholmi nezostúpili do základného tábora. Podarilo sa to až v roku 1996 Francúzovi Lafaillemu, ktorý ich dokonca prešiel sólovo.
Mount Everest.
8. mája 1978 stál Reinhold Messner spolu s Petrom Habelerom na vrchole Mount Everestu. Podarilo sa im to ako prvým ľuďom vôbec bez použitia kyslíkových prístrojov. Pred týmto výstupom boli skeptickí aj odborníci a lekári, či je to možné bez trvalých následkov zvládnuť. Messner a Habeler liezli ako účastníci expedície pod vedením Wolfganga Nairza južnou cestou na vrchol. Členom expedície bol aj Reinhard Karl, ktorý ako prvý Nemec dosiahol vrchol (s kyslíkovým prístrojom). 
O dva roky neskôr, 20. augusta 1980, stál Messner opäť na najvyššom vrchole Zeme. Aj tentokrát bez použitia kyslíkového prístroja a v monzúnovom období. Pre svoj sólo výstup si zvolil severnú cestu, pričom nad severným sedlom prešiel k Nortonovmu kuloáru a ako prvý týmto strmým žľabom vystúpil až na vrchol. 
K2.
Na rok 1979 plánoval Messner výstup na K2, novou cestou v južnej stene, ktorú nazval „Magic Line“. Táto Messnerom vedená expedícia pozostávala zo šiestich horolezcov, Talianov Alessandra Gognu, Friedla Mutschlechnera und Renata Casarotta, Rakušana Roberta Schauera a Nemca Michla Dachera ako aj nemeckého žurnalistu Jochena Hoelzgena a lekárky Ursuly Grether, ktorá sa zranila pri pochode do základného tábora. Messner a Mutschlechner ju museli odniesť do Askole . Kvôli lavínovému nebezpečenstvu na pôvodne plánovanej ceste ako aj strate času pri pochode do základného tábora, sa rozhodli pre Abruzziho hrebeň. Cesta bola vybavená fixnými lanami a výškovými tábormi, avšak bez výškových nosičov a kyslíkových prístrojov. 12. júla dosiahli Messner a Dacher vrchol, potom sa zhoršilo počasie, čo zmarilo pokusy ostatných členov expedície.
Šiša Pangma.
Počas svojho pobytu v Tibete v rámci sólového výstupu na Everest mal Messner možnosť vidieť Šiša Pangmu. O rok neskôr zriadil spolu s Friedlom Mutschlechnerom, Oswaldom Oelzom a Gerdom Baurom základný tábor na severnej strane jedinej osemtisícovky, ktorá celá leží na území Číny. Čiastočne ako výstup na lyžiach, dosiahli Messner a Mutschlechner 28. mája pri zlom počasí vrchol. 
Káčaňdžunga.
V roku 1982 chcel Messner – ako prvý horolezec vôbec – vystúpiť na tri osemtisícovky v jednom roku. Začať plánoval na Kančendžonge, potom ešte Gašerbrum II a Broad Peak.
Messner sa rozhodol pre novú výstupovú variantu v severnej stene. V čase expedície bolo ešte veľa snehu a tak postupovali Messner a Mutschlechner len veľmi pomaly. Z dôvodu horolezeckej obtiažnosti boli nútení používať fixné laná. 6. mája dosiahli Messner, Mutschlechner a šerpa Ang Dorje vrchol. Tu utrpel Mutschlechner omrzliny na rukách a neskôr aj na nohách. Pri bivakovaní sa Messnerovi a Mutschlechnerovi roztrhol stan a okrem toho Messner ochorel. Trpel na amébový absces pečene, v dôsledku čoho bol veľmi slabý. Len za pomoci Mutschlechnera to zvládol späť do základného tábora. 
Gašerbrum II.
Po výstupe na Kančendžongu odletel Mutschlechner naspäť do Európy, pretože potreboval ošetriť omrzliny a Messner taktiež potreboval oddych. A tak nemohli dokočiť obidvaja trilógiu, ktorú si naplánovali. Messnerovi sa za pomoci lekárov z Káthmandu podarilo vyliečiť pečeň a tak mohol ísť na Gašerbrum II. Bez Mutschlechnera nemohol liezť novými cestami, ale ostávala mu ešte možnosť zdolať 3 osemtisícovky v jednom roku. Jeho lezeckými partnermi boli Sher Khan a Nazir Sabir, asi najúspešnejší pakistanský horolezec. Všetci traja dosiahli 24. júla v búrke vrchol. Pri výstupe objavil Messner telo jedného z rakúskych horolezcov, ktorí boli vyhlásení za nezvestných krátko pred Messnerovým príchodom k G II. O dva roky neskôr spolu s Hansom Kammerlanderom pri prechode G I a G II tohto horolezca pochovali v trhline neďaleko miesta, kde ho Messner v roku 1982 našiel.
Broad Peak.
S vrcholom Broad Peaku zdolal Messner svoju tretiu osemtisícovku v roku 1982. V tom čase mal ako jediný povolenie na výstup na tento vrchol. Dvojica horolezcov Jerzy Kukuczka a Wojciech Kurtyka mali povolenie na K2 a využili geografickú polohu aby ilegálne zdolali Broad Peak. Messner stál 2. augusta spolu s Khanom und Sabirom na vrchole. Vystúpili jednou variánt normálnej (klasickej) cesty. 
Čho Oju.
V zime 1982/1983 sa pokúsil Messner o prvý zimný výstup na Čho Oju. Dosiahol výšku približne 7500m, kde bol vplyvom množstva snehu donútený k zostupu. Pri tejto expedícii bol prvý raz Messnerovým lezeckým partnerom Hans Kammerlander. O pár mesiacov neskôr, 5. mája, dosiahol spolu s Kammerlanderom a Dacherom vrchol, čiastočne novou cestou. 
Annapurna.
V roku 1985 sa podaril Messnerovi výstup na Annapurnu. 24. apríla dosiahol spolu s Kammerlanderom vrchol novou cestou v severozápadnej stene. Pri tomto výstupe bolo zlé počasie a pri zostupe museli Kammerlanderovi a Messnerovi pomáhať ďalší traja horolezci, ktorý sa neúspešne pokúšali o tento vrchol.
Dhaulágirí.
V rokoch 1977 a 1984 sa Messner pokúšal o výstup na Daulágiri, avšak neúspešne. V roku 1985 ale prišiel úspech. Spolu s Kammerlanderom vystúpil normálnou cestou (severovýchodný hrebeň). Po iba troch dňoch lezenia dosiahli 15 mája v silnej búrke vrchol. 
Makalu.
Messner sa štyrikrát pokúšal zdolať Makalu. V roku 1974 stroskotal na južnej stene a v roku 1981 na juhovýchodnom hrebeni. V zime 1985/1986 sa pokúšal o zimný výstup normálnou cestou. Ani to sa mu nepodarilo. Prvý zimný výstup na Makalu sa podaril až vo februári roku 2009 Simonemu Morovi a Denisovi Urubkovi. 
V roku 1986 sa to Messnerovi predsa len podarilo normálnou cestou spolu s Kammerlanderom a Mutschlechnerom. Napriek tomu, že museli počas tejto expedície dvakrát zostúpiť, stáli pri treťom pokuse 26. septembra na vrchole. 
Lhoce.
Svoju poslednú osemtisícovku, Lhotse, zdolal Messner 16. októbra 1986 spolu s Hansom Kammerlanderom normálnou cestou. Obaja horolezci museli bojovať vo vrcholovej časti so silným vetrom. Aby mohol dosiahnuť vrchol ešte v tom roku, pred príchodom zimy, presúval sa do základného tábora Lhotse zo základného tábora Makalu za pomoci helikoptéry. A tak mohol Messner ako prvý človek, ešte pred Jerzym Kukuczkom vystúpiť úspešne na všetky osemtisícovky. Po výstupe na Lhotse nebol Messner na žiadnej ďalšej osemtisícovke. V roku 1989 bol Messner vedúcim európskej expedície na južnej stene Lhotse. Tá mala za cieľ otvoriť novú cestu cez dovtedy nezdolanú stenu. Messner už neliezol, čoho následkom mohol byť neúspech tejto expedície. 
Publikácie v nemčine (originál).
1970–1979
1980–1989
1990–1999
2000–2010
Od roku 2011

</doc>
<doc id="124552" url="https://sk.wikipedia.org/wiki?curid=124552" title="Surfing">
Surfing

Surfing alebo surfovanie môže byť:

</doc>
<doc id="124553" url="https://sk.wikipedia.org/wiki?curid=124553" title="Surfovanie">
Surfovanie



</doc>
<doc id="124558" url="https://sk.wikipedia.org/wiki?curid=124558" title="Jar (rozlišovacia stránka)">
Jar (rozlišovacia stránka)

Jar môže byť:
JAR môže byť:

</doc>
<doc id="124559" url="https://sk.wikipedia.org/wiki?curid=124559" title="Električková doprava v Brne">
Električková doprava v Brne

Električková doprava v Brne je prevádzkovaná Dopravným podnikom mesta Brna (DPMB) ako súčasť brnianskej mestskej hromadnej dopravy a Integrovaného dopravného systému Juhomoravského kraja. Ide o najstaršiu električkovú sieť v Česku, lebo jej história siaha do roku 1869, a svojím rozsahom po pražskej tiež druhou najväčšou v Česku. Celková prevádzková dĺžka električkových tratí, z ktorých jedna vedie aj do susedného mesta Modřice, dosahuje 70,2 km, rozchod koľají je od začiatku prevádzky normálny – ako pre železnicu – 1 435 mm, napájacie napätie 600 V. Do konca roka 2012 tu bolo v prevádzke trinásť pravidelných denných liniek (v roku 2011 s prevádzkovou dĺžkou 137,7 km), od začiatku roka 2013 bol počet týchto liniek znížený na jedenásť.
K 31. decembru 2016 prevádzkoval DPMB celkom 305 električiek určených pre osobnú dopravu. V roku 2014 vozne najazdili celkovo 14,350 miliónov kilometrov, ktoré vozidlo a prepravili 195,350 miliónov cestujúcich.
V brnianskom hantecu sa pre električky používa známe slovo „šalina“ z pôvodného nemeckého názvu električkových liniek „Elektrische Linie“ (čítaj „elektriŠE LÍNYE“).
Dejiny.
I. konská železnica.
17. augusta 1869 bola v Brne ako v treťom meste vtedajšieho Rakúsko-Uhorska a prvom na území Česka sprevádzkovaná linka konskej železnice. Prvá trať viedla z Moravského námestia k dnešnému Semilassu nachádzajúcemu sa vtedy v samostatnej obci Královo Pole, severne od centra mesta. Prevádzkovateľom bola spoločnosť "Brünner Tramway Gesellschaft für Personen und Frachtenverkehr" (Brnianska električková spoločnosť pre osobnú a nákladnú dopravu). Po spustení prevádzky bolo k dispozícii 6 vozňov, postupne spoločnosť nakúpila celkom 53 osobných a 10 nákladných vozňov. Pretože v Brne sa celá električková sieť vyvinula zo železnice, bol rozchod koľají od prvopočiatku normálny – .
Koľajová sieť sa rozširovala (trate po Husovej ulici na Šilingrovo námestie, predĺženie z Moravského námestia cez hlavnú stanicu a Mendlovo námestie do Pisárok, trať na ulici Cejl a nákladná odbočka na Rosické nádraží) a v roku 1870 dosiahla dĺžku . Boli vybudované tri vozovne, a to na konečných v Pisárkach a Kráľovom Poli a v blízkosti stredu mesta na dnešnej Marešovej ulici. V počiatkoch prevádzky mali ľudia o prepravu záujem, predovšetkým v letnom období, ten však rýchlo opadol, pričom aj jazdné bolo pomerne vysoké. Pre nerentabilitu bola prevádzka na jeseň 1874 ukončená.
II. konská železnica.
Riaditeľ pražskej električkovej spoločnosti Bernhard Kollmann prejavil záujem o podnikanie v Brne. Dohodol sa s radnými, odmietol prevziať vozňový park svojich predchodcov kvôli zchátralosti a pod hlavičkou novozaloženej spoločnosti "Brünner Tramway-Unternehmung" (Brniansky električkový podnik) 4. júna 1876 opätovne začal s novými vozňami prevádzku. Najprv z hlavnej stanice do Pisárok, o niečo neskôr z hlavnej stanice do Kráľovho poľa k Semillasu, teda rovnaká trasa, ako bola jedna z tratí I. konskej železnice. Električka bola v prevádzke iba v letnom období. Celkom bolo k dispozícii 13 otvorených letných vozňov. V roku 1879 sa v Brne uskutočnila skúšobná jazda parnej električkovej lokomotívy, bolo však zistené, že koľajový zvršok je úplne nevyhovujúci pre tento ťažký stroj. Prevádzka bola opäť kvôli nerentabilite ukončená 17. októbra 1880.
Parná električka.
Už v roku 1881 mesto hľadalo ďalšieho prevádzkovateľa električkovej dopravy. K najvážnejším uchádzačom patril Wilhelm von Lindheim, zástanca parnej trakcie a staviteľ mestských dráh pre celú rakúsku monarchiu. Rokovania pokračovali ale pozvoľna. Až v roku 1884 sa zástupcovia mesta s Lindheimom dohodli. Rakúsky podnikateľ začal ihneď budovať trať a 31. mája 1884 mohla byť spustená prevádzka na linke Královo Pole – Pisárky, opäť rovnaká trať ako v predchádzajúcich dvoch prípadoch. Ešte v tom istom roku bola spustená doprava na odbočke z Václavskej ulice k ústrednému cintorínu, nachádzajúcemu sa pomerne ďaleko od mesta. Dva roky niesla spoločnosť prevádzkujúca električky názov "Brünner Dampf-Tramway" (Brnianska parná električka), v roku 1886 bol názov zmenený na "Brünner Local Eisenbahn Gesellschaft" (Brnianska spoločnosť miestne dráhy, skratka B.L.E.G.).
Parná električka už problémy s rentabilitou nemala. Dôvodom bolo množstvo nákladných vlečiek vedúcich z hlavnej trate Královo Pole – Pisárky do továrni, ktoré sídlili v blízkosti. V prevádzke sa postupne objavilo 15 električkových lokomotív a 31 vlečných vozňov, z toho 8 prevzatých z II. obdobia konskej železnice.
V roku 1898 predala B.L.E.G. električkovú prevádzku rakúskej elektrárenskej spoločnosti Union vo Viedni ("Oesterreichische Union Elektrizitäts – Gesellschaft in Wien"), ktorá po uzatvorení zmluvy s mestom začala elektrifikovať celú koľajovú sieť, teda trate Královo Pole – Pisárky a Václavská – Ústřední hřbitov. Osobná prevádzka parnej električky bola ukončená 21. júna 1900. Ani potom však parné lokomotívy nezmizli. Niektoré z nich sa stále používali v nákladnej doprave. Najdlhšie zostala v prevádzke lokomotíva Caroline, do roku 1914. Od roku 1915 bola opäť v prevádzke, teraz v majetku Vojenského stavebného dozoru. Po vyhlásení Česko-Slovenska prešla do majetku brnianskej Zbrojovky, ktorá ju v roku 1926 previedla na svoju železničnú vlečku.
Počiatky elektrickej prevádzky do vzniku prvej Česko-slovenskej republiky.
Brno patrilo k mestám, ktoré elektrickú električku zaviedli pomerne neskoro. Predbehla ho tak Bratislava, Praha, ako aj iné menšie mestá. Dôvodom bol dobre fungujúci systém parnej električky. Prevádzka elektrickej električky bola spustená 21. júna 1900 na elektrifikovaných tratiach parnej dráhy so 41 motorovými vozňami a 41 vlečnými vozňami. Dopravu prevádzkovala mestská spoločnosť "Gesellschaft der Brünner Elektrischen Strassenbahnen" (Spoločnosť brnianskych elektrických pouličných dráh). Počas troch rokov boli už električkami obsluhované oblasti ako napríklad Veveří, Zábrdovice a Komárov, v prevádzke bolo už 5 liniek. V ďalších rokoch sa už taký rozvoj nekonal, bola však predĺžená trať v Komárove.
V roku 1914 sa Spoločnosť dostala do deficitu, prevádzku tak musel prevziať viedenský podnik "Österreichische Elektrizitäts Lieferungs Aktiengesellschaft". Prvá svetová vojna spôsobila zastavenie celého rozširovania siete, postavená bola iba trať po ulicu Veveří, ku vtedajšiemu lazaretu.
Rozkvet brnianskych električiek.
Po vzniku ČSR sa stala prevádzkovateľom siete "Společnost brněnských pouličních drah". Jej hlavnou úlohou bolo zlepšiť stav siete celkovej dĺžky , ktorá postupne chátrala. V nových pomeroch začal jej opätovný rozvoj. Od roku 1924 sa stavala jedna trať za druhou, električka začala jazdiť okrem iného aj do Žabovřeskov, Žideníc, Obřan, Řečkovíc a do ďalších novo pripojených obcí. Preto bola postavená nová vozovňa v Husoviciach. Koncom 30. rokov sa nové trate takmer nestavali okrem predĺženia trate v Žabovřeskoch, ale zdvojkoľajovali sa tie existujúce (1938 v prevádzke 8 liniek). Ďalší rozvoj siete nastal za druhej svetovej vojny, vznikli trate ako napríklad pod Petrovom po Husovej ulici alebo do Černých Polí. V roku 1942 bola prevzatá miestna dráha Černovice – Líšeň, čo bola klasická železnica a počas roku a pol bola elektrifikovaná a prestavaná na električkovú trať.
Povojnové obdobie (do roku 1989).
Po oslobodení Česko-Slovenska sa prevádzka na električkovej sieti dĺžky obnovovala niekoľko mesiacov. Musela byť opäť sprevádzkovaná vyhorená vozovňa v Pisárkach, opravené vozne a trolejové vedenie, poškodených bolo asi 60 percent siete. Bol použitý aj parný električkový rušeň Caroline na odpratávanie trosiek a aj na núdzovú osobnú prevádzku. V roku 1947 bola postavená prvá povojnová trať do Komína. Stará a nevyhovujúca vozovňa Královo Pole bola prestavaná na meniareň (1953 – 1954). V tom čase sa začala stavať nová moderná vozovňa Medlánky. V roku 1964 bola zrušená trať zo Stránskej skaly do Líšne, pôvodne miestna železnica. O dva roky neskôr bol otvorený nový most, na ktorý bola prevedená trať z Mendlovho námestia k výstavisku. 31. marca 1967 bola ukončená prevádzka nákladnej dopravy, ktorú od roku 1909 zabezpečoval (do roku 1914 striedavo s parným) 4 postupne zakúpené elektrické električkové rušne.
Na začiatku 50. rokov boli dodané posledné dvojnápravové vozne, označované ako 4M z Královopolskej strojárne. V roku 1958 bol vozňový park doplnený prvými štvornápravovými električkami radu T z ČKD (T2), neskôr T3, pričom električky T1 v Brne nikdy nejazdili. Od roku 1967 boli ešte dopĺňané článkovými vozňami K2. V roku 1968 už bolo v prevádzke 17 stálych liniek s celkovou dĺžkou .
Od konca 60. rokov sa stavali moderné trate rýchlodrážneho charakteru na niektoré nové brnianske sídliská, prvou rýchlodráhou bol prestavaný úsek Komín – Bystrc, ktorý bol uvedený do prevádzky v roku 1969. V roku 1971 skončila električkovú prevádzku vozovňa Husovice, ktorá bola prenechaná trolejbusom. Od roku 1977 električky jazdia aj po medzimestskej trati do Modřic. Naopak v polovici 80. rokov bola zrušená trať cez Židenice a skrátená do slučky Stará osada. Koncom 80. a v 90. rokoch sa postupne predlžovala nová trať až do starej Líšne s modernou podzemnou stanicou Jírova (sídlisko Líšeň) (medzi rokmi 1998 a 2004 aj úvraťová konečná).
V roku 1974 bola ukončená prevádzka starých dvojnápravových električiek, od tej doby už jazdia iba vozidlá koncepcie PCC. Prvé vozidlá nového typu KT8D5 boli dodané do Brna v roku 1986, išlo o dve električky overovacej série, ďalšie boli zakúpené až v roku 1990.
Brnianske električky v nových podmienkach.
V roku 1994 bola uvedená do prevádzky trať po bývalej výpadovke, Renneskej triede ku krematóriu, ktorá zjednodušila dopravu zo sídlisk Starý Lískovec a Bohunice do stredu mesta. Od roku 1999 prestali jazdiť električky cez Námestie slobody v centre mesta, o budúcej existencii tejto trate sa vedú spory, využívaná je napríklad pri výlukách. V polovici októbra 2006 bola na nej spustená prevádzka historickej linky, v zime však nie je v prevádzke. Posledná zmena v električkovej sieti nastala v roku 2006, kedy električky začali jazdiť z líšenskej úvraťovej konečnej stanice Jírova o jednu zastávku ďalej na tiež úvraťovú konečnú stanicu Mifkova. Od 1. novembra 2006 bola cez Námestie slobody spustená skúšobná prevádzka pravidelnej električkovej linky, ktorý potrvá do konca januára 2007.
So zavedením prestupnej tarify 1. januára 1995 došlo k reorganizácii celej mestskej dopravy v septembri rovnakého roka. Počet električkových liniek sa znížil z 22 na 13, autobusy boli vylúčené z centra mesta, boli znovuzavedené polookružné trolejbusové linky.
Od roku 1992 sa brnianske električky T3 kvôli predĺženiu životnosti postupne modernizujú, vozne K2 od roku 1996. Od roku 1996 sú tiež nakupované nové vozne, T6A5, T3R, RT6N1, KT8D5 a T3RF. 19. decembra 1998 dojazdili v Brne posledné dva vozne typu T2. V roku 2002 bola uvedená do prevádzky prvá električka typu T3R.EV. Neskôr k nej pribudli električky nielen rovnakého typu, ale aj T3R.PV. Od roku 2003 sú v prevádzke prvé vozidlá Škoda 03 T, známe aj pod názvom Anitra. Prvý vlečný vozeň VV60LF sa skúšal od roku 2004, do pravidelnej prevádzky bol zaradený o rok neskôr. Od konce roku 2007 sú v prevádzke vozidlá Škoda 13 T, zatiaľ 6 kusov.
Budúcnosť.
Už dlho sa uvažuje o tzv. Brnianskom električkovom diametri, teda premiestnení hlavných severojužných tratí v centre mesta pod zem. Tento projekt je však veľmi náročný na jeho realizácia bude trvať niekoľko rokov, ak nie desaťročí, ako to bolo aj pri pražskom metre. Ďalej sú plánované predĺženia existujúcich tratí (napr. v Bystrci alebo zo Štefánikovej štvrti na Lesnú). Samostatnou kapitolou je zorganizovanie električkovej dopravy po presune hlavnej železničnej stanice.
V júni 2017 mesto Brno pripravovalo niekoľko električkových projektov za niekoľko miliárd korún. Prvým projektom je preložka trate z ulice Dornych do ulice Plotní. Mala by trvať dva a pol roku a stáť 1,2 mld korún. Trať tak bude bližšie k autobusovej stanici Zvonařka. 400 až 450 miliónov by mala stáť obnova trate Stránská skála – Líšeň zrušená v 60. rokoch. Výstavba by mala začať na jar 2018. Za 1,3 mld korún by mala byť postavená trať zo zastávky Osová v Starom Lískovci do Kampusu v Bohuniciach. Prevádzka by mohla začať v roku 2020. Ďalšiu miliardu a pol by malo stáť predĺženie trate z konečnej Ečerova v Bystrci do lokality Kamechy. Najnovší plán zahrňuje predĺženie trate z dnešnej konečnej v Štefánikovej štvrti do Čertovej rokle, konečnej v Lesnej. Tento projekt zatiaľ nemá navrhovaný rozpočet ani časový plán.
V roku 2025 mesto neplánovalo obnovenie trate od Stránskej skaly do Líšne, ani predĺženie trate zo Štefánikovej štvrti na Lesnú. Preveruje sa predĺženie trate zo Starého Lískovca do Bosonoh. V nasledujúcej dekáde by mali vzniknúť trate v okolí novej hlavnej stanice.
Kamechy.
26. februára 2025 bola začatá výstavba predĺženia trate z Ečerovej na sídlisko Kamechy s približne 8000 obyvateľmi. Projekt stojí 1,84 mld. korún z toho Európska únia hradí 85% a mesto Brno 15%. Prvé spoje by ním mali prejsť v decembri 2027. Električková linka 1 bude predĺžená z Ečerovej na Kamechy. Zrušená bude autobusová linka 54. Súčasťou predĺženia je aj tunel v dĺžke 320 metrov. Pribudnú tri zastávky: Ruda, Říčanská a Kamechy.
Infraštruktúra.
Vozovne.
Brno má v súčasnosti dve električkové vozovne.
Ústredné dielne sa nachádzajú v areáli vozovne Medlánky.
Meniarne.
V Brne sa v súčasnosti (2003) nachádza 27 meniarní, z toho 22 stabilných a 5 pojazdných, ktoré napájajú prúdom aj trolejbusové troleje. Napájanie brnianskej električkovej trate je 600 V jednosmerných, záporný pól je v zberači, kladný v koľajniciach.
Múzeum.
Na rozdiel od pražského dopravného podniku vlastní brniansky iba tri historické električky, ktoré sú umiestnené vo vozovni Medlánky.
Ostatné historické vozidlá MHD, nielen tie brnianske, celkom asi 90 električiek, autobusov, trolejbusov, autobusových prívesov a špeciálnych vozidiel sú v majetku Technického múzea v Brne. Električky a ostatné koľajové vozidlá sú umiestnené vo verejne prístupnom depozitári v Líšni, ktorý sa nachádza na stanici bývalej miestnej dráhy Černovice – Líšeň. Múzejná trať (Stránská skála – Líšeň), kde nejazdí pravidelná linka, je v havarijnom stave a na opravu sa zatiaľ nenašli peniaze (ide o duálnu trať s normálnym aj metrovým rozchodom). Električky sú preto umiestnené vo dvoch halách. Cestné vozidlá sa nachádzajú v neprístupnom depozitári v Řečkoviciach v bývalej kasárni, kde sa raz za rok usporadúva deň otvorených dverí.
Vozidlá.
V Brne je najrozmanitejší vozňový park električiek v Česku. K 31. decembru 2016 bolo k dispozícii 305 električiek.
Ako služobné sú používané tri vozidlá T3M, ako reštauračný jeden vozeň K2R-RT a ako kaviarenský jeden vozeň 4MT. V osobnej prevádzke sú nasledujúce typy električiek:

</doc>
<doc id="124567" url="https://sk.wikipedia.org/wiki?curid=124567" title="Corbetti">
Corbetti

Corbetti je taliansky názov 15 km širokej kaldery v Etiópii na severozápadnom okraji staršej, 30 × 40 km kaldery (v súčasnosti jazera) Awasa. Jej vek nie je presne určený, takisto ani vek poslednej sopečnej aktivity. V kaldere sa však nachádzajú pomerne mladé vulkanické dómy (Urdži, Čabbi) postkalderového štádia vulkanizmu, ako ja lávové prúdy a aktívne fumaroly.

</doc>
<doc id="124569" url="https://sk.wikipedia.org/wiki?curid=124569" title="Vltavská (stanica pražského metra)">
Vltavská (stanica pražského metra)

Vltavská je stanica metra v Prahe na linke C. Nachádza sa medzi stanicami Nádraží Holešovice a Florenc v štvrti Holešovice severným smerom od centra mesta na brehu Vltavy, neďaleko Strossmayerovho námestia a pri rovnomennej električkovej zástavke. Bola otvorená 3. novembra 1984.
Charakteristika stanice.
Vltavská je hĺbená, založená v otvorenej jame, kotvenými pilotovými stenami. Je jednou z najhlbších staníc na tejto linke (do roku 2004 bola najhlbšou, po tomto roku sa ňou stala stanica Kobylisy). Nástupište nie je podopierané stĺpmi, je ostrovného typu a obklad stien za ním je z prírodnej keramiky. Východ existuje len jediný, po eskalátoroch k neďalekej zástavke električiek. Vestibul je podpovrchový, jedna jeho časť vychádza na povrch. Stanica sa stavala medzi rokmi 1978 a 1984, náklady na jej vybudovanie boli 198 miliónov Kčs.

</doc>
<doc id="124573" url="https://sk.wikipedia.org/wiki?curid=124573" title="Boseron">
Boseron

Boseron (fr. "Beauceron") je plemeno psa francúzskeho pôvodu.
Pôvod.
Boseron pochádza pôvodne z proviencie Brie. Tvorí istý prechod medzi ovčiakmi a dogovitými psami. Jeho predchodcovia patrili jednak medzi európske ovčiarske psy, jednak medzi býkohryzi, ktoré slúžili pri poľovačkách na diviaky a na inú veľkú zver.
Vzhľad.
Boseron je pes veľkého harmonického rámca obdĺžnikového tvaru, s pevnou kostrou a dobrým osvalením. Na prvý pohľad pripomína plemeno medzi dobermanom a rotvajlerom. Má jemne modelovanú hlavu s klopenými alebo poloklopenými ušami. Chvost a uši sa nekupírujú, chvost nesie boseron nízko a má siahať aspoň ku kolennému kĺbu a tvorí mierny háčik vo forme písmena J. Boseron sa pohybuje pružne a priestorne s dlhým klusom. 
Srsť boserona je krátka, uzavrená a prilieha k telu. Chlpy dorastajú do dĺžky 4 cm. Podsada je jemná a hustá, uprednostňuje sa sivá farba a nesmie presvitať cez kryciu srsť. Boseron môže byť čierny s pálením alebo modroškvrnitý s pálením, tzv. harlekýn. Znaky pálenia sa môžu nachádzať nad očami, na bočných stranách papule, na hrudi, hrdle, pod chvostom a na končatinách, pričom nesmú presiahnuť 1/3 výšky nohy. Pomer čiernej a sivej u harlekýna by mal byť rovnaký. 
Povaha a využitie.
Boseron je rozvážny, hrdý, inteligentný, energicky a neúnavný. Vďaka svojej srsti je odolný voči výkyvom počasia a môže tak podávať stabilný pracovný výkon za rôznych podmienok. Jeho vernosť a obetavosť z neho robí dobrého rodinného psa. Je to neúnavné pracovné plemeno, schopné stádo nielen udržať pokope na veľkom otvorenom priestore, ale je aj rýchly pri presune. Jeho kvality však využije iba skúsený kynológ. Pri nesprávnom vedení sa mení na agresívneho psa. Boseron je plemeno inteligentné, ktoré hodnotí svojho majiteľa veľmi kriticky. Ak si jeho pán získa jeho dôveru, nájde v ňom vynikajúceho pracovného, vyrovnaného a oddaného psa. 
Boseron je všestranne využiteľný pes: používa sa pri strážení objektov a majetku, ako ovčiarsky pes a tiež v rôznych kynologických športoch. Je to veľmi vitálne plemeno vyžadujúce dostatok pohybu a pracovného vyťaženia.

</doc>
<doc id="124578" url="https://sk.wikipedia.org/wiki?curid=124578" title="Suka">
Suka

Suka môže byť:

</doc>
<doc id="124579" url="https://sk.wikipedia.org/wiki?curid=124579" title="Bilate Šät (vulkanické pole)">
Bilate Šät (vulkanické pole)

Bilate Šät (iný prepis: Bilate Šet) je menšie vulkanické pole nachádzajúce sa v Etiópii, asi 30 km západne od jazera Awasa Hajk. Pole je tvorené niekoľkými maarmi zaliatymi vodou a troskovými kužeľmi. Vek hornín sa odhaduje na pleistocén až holocén. V oblasti sa nachádzajú aktívne fumaroly.

</doc>
<doc id="124580" url="https://sk.wikipedia.org/wiki?curid=124580" title="Suka (príbytok)">
Suka (príbytok)

Suka (hebr. סוכה, doslova: "stánok", pl. סוכות - "sukot") je provizórny príbytok, ktorý používajú židia počas sviatku Sukot.
Kto má sedieť v suke?
Podľa prikázania Tóry musia všetci nábožensky plnoletí židovskí muži (tzn. po bar micva) "sedieť", resp. "prebývať" (hebr. "lišev") v suke počas 7 dní trvajúceho sviatku. Na ženy a dievčatá sa táto povinnosť nevzťahuje, ale ak chcú v suke jesť alebo späť, môžu. Aškenázski a marockí Židia pred konzumáciou chleba v suke recitujú zvláštne požehnanie ("Požehnaný si, Hospodine, Pane celého sveta, že si nás posvätil svojimi príkazmi a prikázal si nám prebývať v suke"). V konzervatívnom judaizme sa prikázanie sedieť v suke vzťahuje na nábožensky plnoletých mužov aj ženy.
Suka.
Podľa halachy je suka stavba pozostávajúca z 2½, 3, alebo 4 stien so strechou z prírodného materiálu ("schach"), ktorý nie je prepojený so zemou. Mala by byť aspoň meter vysoká a umiestnená tak, že aspoň časť jej strechy sa nachádza pod holým nebom. Suku možno postaviť na zemi alebo na terase či balkóne. Existujú aj prenosné suky pre veriacich, ktorí majú málo priestoru a pre cestujúcich (aby sa mali kde najesť). 
V praxi môžu byť steny suky z akéhokoľvek materiálu, od dreva cez plátno až po hliník, na streche môžu byť konáre borovice alebo bambus. Steny môžu byť aj súčasťou domu alebo plotu.

</doc>
<doc id="124581" url="https://sk.wikipedia.org/wiki?curid=124581" title="Arno (rieka)">
Arno (rieka)

Arno je rieka tečúca cez Toskánsko v Taliansku.
Rieka pramení v údolí Casentino v Apeninách a tečie smerom na juh. Pri meste Arezzo sa stáča na západ a preteká napríklad Florenciou a Pisou. S dĺžkou 241 kilometrov je to najväčšia rieka v regióne. 
Medzi jej prítoky patria rieky: 
Prietok Arno je veľmi premenlivý. V mieste, kde opúšťa Apeniny, sa pohybuje medzi za sekundu a za sekundu.
Na rieke boli v minulosti často povodne, ale nové priehrady postavené v posledných rokoch situáciu značne upokojili. Povodeň v roku 1966 prerazila násypy vo Florencii, zabila najmenej 40 ľudí a úplne zničila alebo poškodila milióny umeleckých diel a vzácnych kníh. Aj 40 rokov po povodni čakajú ešte stovky diel na reštauráciu.

</doc>
<doc id="124582" url="https://sk.wikipedia.org/wiki?curid=124582" title="Juraj (svätec)">
Juraj (svätec)

Svätý Juraj alebo svätý a slávny veľkomučeník, triumfátor a divotvorca Juraj (gr. Άγιος Γεώργιος) (* ~275–280, Kapadócia, Rímske cisárstvo – † 23. apríl 303, Lod, Rímske cisárstvo) bol vojak v Rímskej ríši. V kresťanstve sa uctieva ako mučeník a patrón mnohých štátov, miest a hnutí (napríklad skautov). Jeho meno znamená roľník.
Pochádzal pravdepodobne z Kapadócie v dnešnom východnom Turecku. Ako možná krajina jeho pôvodu sa uvádza aj Gruzínsko, ktoré nesie jeho meno ("Georgia").
Legenda o súboji s drakom.
Podľa Zlatej legendy sa pri meste "Silene" v Líbyi (Afrika) usídlil drak žijúci pri veľkom jazere, ktorý ohrozoval miestnych obyvateľov. Na uzmierenie mu dávali všetko čo mali, ale on chcel živé mäso. Preto mu obetovali denne dve ovce a neskôr aj ľudské obete. Keď padol lós na dcéru panovníka, predstúpila pred draka v svadobných šatách. Juraj, ktorý sa dopočul o drakovi, sa rozhodol bojovať s ním. Prežehnal sa znamením kríža a pustil sa do boja s drakom, ktorému kopijou spôsobil hlbokú ranu. Princeznin svadobný podväzok potom použil ako obojok a doviedol draka do mesta. Tam vyzval ľudí, aby prijali kresťanstvo a nechali sa pokrstiť, potom vraj draka zabije.
Predpokladá sa, že legenda je orientálneho pôvodu a svätému Jurajovi bola pripísaná len dodatočne. 
Legenda o živote.
Legenda hovorí o jeho ďalšom živote to, že sa vzbúril proti cisárovi Diokleciánovi, ktorý v roku 303 nariadil systematickú perzekúciu kresťanov. Juraja, ktorý sa priznal ku kresťanskej viere, označili za zradcu, bol mučený a popravený.
Svätý Juraj patrí medzi starokresťanských mučeníkov, ktorých uctievanie sa rýchlo rozšírilo vo východnej i západnej Cirkvi. O jeho živote však vieme veľmi málo, lebo zachované životopisy sa skladajú z legiend bez historickej hodnoty. Existujú však historické dokumenty, ktoré nám umožňujú urobiť si aspoň približnú mienku o jeho živote.
Sv. Juraj bol pravdepodobne z Kapadócie (dnešné východné Turecko). Niektorí uvádzajú ako krajinu jeho pôvodu Gruzínsko, ktoré nesie aj jeho meno "Georgia". Staré životopisy hovoria, že jeho matka bola Kapadóčanka, kým otec bol Peržan. Juraj bol už od detstva vychovaný po kresťansky. Neskôr sa stal vojakom a podstúpil mučenícku smrť v meste Lod, v Palestíne. Stalo sa to v jednom z prenasledovaní kresťanov koncom 3. storočia. Niektorí historici kladú jeho mučeníctvo do roku 303 v prenasledovaní za cisára Diokleciána. Juraj bol pochovaný v Lode. Jeho hrob sa čoskoro po jeho smrti stal cieľom pútnikov a miestom zázračných udalostí. Už v období cisára Konštantína Veľkého vznikla pri Jurajovom hrobe cintorínska bazilika, ktorej zvyšky sa zachovali dodnes. Uctievanie sv. Juraja sa rozšírilo na kresťanskom Východe už v štvrtom a piatom storočí, a to nielen v Palestíne, Sýrii, Gruzínsku a Arménsku, ale aj v Egypte a Etiópii. Neskôr preniklo aj do iných krajín.
Úcta.
V Gréckokatolíckej cirkvi na Slovensku sa sviatok sv. veľkomučeníka Juraja slávi 23. apríla a ide o významný a medzi ľuďmi obľúbený sviatok. V hierarchii cirkevných sviatkov ide o polyjelejný sviatok s bdením. Titul veľkomučeník, ktorý v gréckokatolíckej cirkvi nosí, má okrem neho len niekoľko málo svätcov. 

</doc>
<doc id="124584" url="https://sk.wikipedia.org/wiki?curid=124584" title="Miestna sieť (LAN)">
Miestna sieť (LAN)

Miestna sieť (iné názvy: lokálna sieť, miestna [alebo lokálna] dátová [alebo údajová] sieť, miestna [alebo lokálna] počítačová sieť, zriedkavo: "miestna" [alebo "lokálna"] "oblastná sieť", sieť LAN, LAN; angl. "local area network" alebo "Local Area Network", skr. "LAN") je v širšom zmysle lokálna dátová sieť (=údajová sieť) pokrývajúca menšiu geografickú oblasť (do niekoľko km), ako napríklad dom, kancelária alebo skupina budov, v užšom zmysle je to len takáto počítačová sieť.
Súčasné miestne počítačové siete bývajú najčastejšie založené na prepínaných ethernetových sieťach, s prepojením metalickým káblom, optickým káblom, alebo bezdrôtovo (Wi-Fi, WiMAX, Bluetooth, IrDA).
Miestne siete (LAN) bývajú oproti rozsiahlym sieťam (WAN) zvyčajne rýchlejšie, menej rozsiahle a nevyžadujú prenájom telekomunikačných liniek.
Technická stránka.
Miestna sieť sa skladá z aktívnych a pasívnych prvkov. Aktívne prvky, ako napríklad počítač (sieťová karta), smerovač, prepínač a pod. nejakým spôsobom reagujú na signál, ktorý cez ne prechádza. Naproti tomu sú pasívne prvky, ako napríklad kabeláž, konektory a pod., ktoré len pasívne signál prenášajú bez jeho akejkoľvek modifikácie, alebo sledovania.
Aj keď je dnes prepínaný ethernet na fyzickej a linkovej vrstve spolu s protokolom TCP/IP najbežnejší, v minulosti bolo využívaných veľa iných riešení, pričom niektoré sú dodnes obľúbené. Väčšie miestne siete môžu mať z dôvodu zvýšenia odolnosti voči výpadku nadbytočné linky a aktívne prvky (redundancia) prepájajúce jednotlivé časti siete a umožňujúce reakciu na poruchu. Miestne siete je možné prepájať pomocou aktívnych prvkov medzi sebou navzájom alebo s internetom.
Dejiny.
V minulosti slúžili siete hlavne na komunikáciu centrálneho počítača s terminálmi cez jednoduché pripojenie s nízkou rýchlosťou.
Prvé miestne siete vznikli v sedemdesiatych rokoch 20. storočia s cieľom spojiť viacero centrálnych počítačov do jednej siete. Z rôznych riešení boli najpopulárnejšími ethernet a ARCNET.
Vývoj a následné rozšírenie osobných počítačov malo za následok vznik sietí so stovkami prvkov. Najvýznamnejším dôvodom prečo vytvárať siete bolo hlavne zdieľanie diskového priestoru a tlačiarní, prípadne iných periférii. Tento koncept bol však zmarený vznikom veľkého množstva nekompatibilných implementácii sieťových protokolov a fyzickej vrstvy. Zvyčajne mal každý výrobca vlastný typ sieťovej karty, kabeláže, protokolov a sieťového operačného systému. Riešenie sa objavilo s Novell NetWare, ktorý poskytoval podporu rôznym typom hardvéru, a zároveň bol oproti svojim konkurentom najviac rozvinutý. NetWare dominoval lokálnym sietiam do roku 1990, kedy Microsoft uviedol Windows NT Advanced Server.
V rovnakom čase pracovné stanice s operačným systémom UNIX využívali siete založené na TCP/IP. Táto technológia mala pokračujúci vplyv na internet a dnes protokol TCP/IP takmer kompletne nahradil IPX, AppleTalk, NETBEUI a ďalšie protokoly využívané pôvodnými LAN.

</doc>
<doc id="124585" url="https://sk.wikipedia.org/wiki?curid=124585" title="Beauceron">
Beauceron



</doc>
<doc id="124586" url="https://sk.wikipedia.org/wiki?curid=124586" title="Tepi (sopka)">
Tepi (sopka)

Tepi je s výškou 2 728 m najvyšší etiópsky vulkán. Jej vrchol je pokrytý niekoľkými troskovými kužeľmi a krátermi. Severne od hlavného masívu sopky ležia tri satelitné vulkanické centrá, zoradené v línii východ-západ. Tepi sa nachádza sa bokom, asi 300 km západne od hlavnej sopečnej reťaze, sústredenej pozdĺž etiópskeho riftového systému. Je tvorený prevažne bazaltovými horninami a napriek tomu, že sa nachádza v tropickej oblasti, nie sú na vulkanickej stavbe badať stopy masívnejšieho zvetrania, čo poukazuje na jeho mladý pôvod. Tieto domnienky potvrdzuje aj výskyt horúcich prameňov v okolí sopky.

</doc>
<doc id="124588" url="https://sk.wikipedia.org/wiki?curid=124588" title="Hobiča">
Hobiča

Hobiča je názov kaldery, nachádzajúcej sa v Etiópii, približne 15 km severne od jazera Abaja. Samotná kaldera sa vytvorila v pleistocéne, neskorší vývoj vulkanizmu priniesol porušenie je juhovýchodnej steny sériou zlomov a vytvorenie mladých, holocénnych troskových kužeľov prevažne bazaltového zloženia.

</doc>
<doc id="124590" url="https://sk.wikipedia.org/wiki?curid=124590" title="Čirača">
Čirača

Čirača je prevažne ryolitový stratovulkán, ktorý sa nachádza na severovýchodnom okraji jazera Abaja v západnej Etiópii. Sopka je pravdepodobne staršia ako okolité vulkanické fenomény - mladé, holocénne bazalty, vyprodukované erupciami z trhlín kladery Hobiča, ktorá je vzdialená asi 10 km západne od Čiračy.

</doc>
<doc id="124591" url="https://sk.wikipedia.org/wiki?curid=124591" title="Tosa Suča">
Tosa Suča

Tosa Suča je menšie vulkanické pole troskových kužeľov, nachádzajúce sa v južnej časti etiópskeho riftu v Etiópii, na severnom brehu jazera Čamo Hajk (niektoré kužele sú vlastne ostrovčeky v jazere). Asociované bazaltové lávové prúdy nie sú pokryté vegetáciou, čo indikuje ich pomerne mladý vek.

</doc>
<doc id="124592" url="https://sk.wikipedia.org/wiki?curid=124592" title="Korath Range">
Korath Range

Korath Range je anglický názov vulkanického masívu, tvoreného niekoľkými troskovými kužeľmi, nachádzajúceho sa v južnej Etiópii, blízko hraníc s Južným Sudánom. Počet troskových kužeľov Korath Range je asi 20 a mnohé z nich sú asociované z mlado vyzerajúcimi lávovými prúdmi, prevažne bazanitovo-tefritická. Vek celého komplexu nie je presne stanovený, ale na základe rádiometrického datovania bolo určené časové rozpätie veku hornín (7 900 - 9 500).

</doc>
<doc id="124599" url="https://sk.wikipedia.org/wiki?curid=124599" title="Jozef Babušek">
Jozef Babušek



</doc>
<doc id="124609" url="https://sk.wikipedia.org/wiki?curid=124609" title="Kľúč (hudba)">
Kľúč (hudba)

Kľúč alebo notový kľúč je grafický symbol, ktorý sa nachádza na začiatku každého riadku notovej osnovy alebo niekedy aj vo vnútri riadku, a ktorý definuje, akú výšku tónu reprezentujú jednotlivé riadky (linajky) notovej osnovy. Každý kľúč definuje jeden konkrétny tón, ktorý nazývame "referenčný tón". 
Druhy kľúčov.
Husľový kľúč.
Husľový kľúč je najčastejšie požívaným kľúčom. Jeho referenčný tón je "g¹", ktoré sa nachádza na druhej linajke zospodu (linajky notovej osnovy sa vždy počítajú zospodu), preto sa niekedy nazýva aj "G kľúč". Ukazuje naň začiatok kľúča.
Husľový kľúč vznikol niekedy na prelome 12. a 13. storočia. Jeho grafická podoba sa postupne vyvíjala z písmena „G“. Svoj ozdobný hák získal možno z písmena „d“.
Husľový kľúč sa používa na zápis nôt huslí, dychových nástrojov, pre pravú ruku klávesových nástrojov a aj vo väčšine nôt pre spevácke hlasy. Prípadne sa môže použiť aj pre ľavú ruku klávesových 
nástrojov, alebo nástrojov, ktorých partitúra je zvyčajne notovaná v nízkych tónoch – a to v prípade, že tieto hrajú dlhšiu dobu pomerne vysoké tóny. Znižuje to počet použitých pomocných linajok čím je notový zápis prehľadnejší.
Francúzsky husľový kľúč.
Francúzsky husľový kľúč je v podstate husľový kľúč posunutý o jeden riadok nadol, čiže referenčné "g¹" je na prvej linajke.
Kľúč sa používal hlavne v 17. a 18. storočí vo Francúzsku pre husle a flautu. V súčasnosti sa používa len veľmi zriedka pre klarinet či trúbku.
Basový kľúč.
Basový kľúč má referenčný tón „malé f“, ktoré sa nachádza v tomto kľúči na štvrtej linajke a jeho poloha je označená dvoma bodkami.
Basový kľúč vznikol v 11. storočí. Pôvodne sa označoval písmenom F a ukazoval na tretiu linajku ("barytónový kľúč"). Až neskôr sa posunul o linajku vyššie. Zriedka sa používal aj tvz. "subbasový kľúč"', ktorý je naopak posunutý o linajku vyššie ako bežný basový kľúč, takže „malé f“ sa nachádza na najvrchnejšej, piatej linajke.
Basový kľúč sa používa na zápis nôt pre veľké sláčikové nástroje, violončelo a kontrabas, niektorých dychových nástrojov (napr. fagot, tuba …), pre ľavú ruku klávesových nástrojov a tiež pre najnižší mužský hlas "bas".
C kľúče.
C-kľúč má refrenčný tón "c¹", ktorého polohu označuje stred kľúča.
Kľúč zaviedol Petulo okolo roku 1025 (a). Stred kľúča mohol ukazovať na ktorúkoľvek linajku. Tón "c¹" má tú výhodu, že ho dokáže zaspievať ktorýkoľvek spevácky hlas. Kľúč sa potom prispôsoboval výške hlasu tak, aby bolo potrebné použiť čo najmenej pomocných linajok. Takto sa potom rozlišoval "Sopránový kľúč" (b), "Mezosopránový kľúč" (c), "Altový kľúč" (niekedy nazývaný tiež "violový kľúč") (d), "Tenorový kľúč" (e) a "Barytónový kľúč" (f):
V súčasnosti sa ešte niekedy používa "Altový kľúč" (napr. pre trombón a violu), prípadne aj "Tenorový kľúč" (napr. pre trombón, violu a violončelo).
Oktávové kľúče.
Ide o kľúče posunuté o jednu, alebo viac oktáv, čo sa označuje číslom 8 alebo 15, ktoré sa píše nad alebo pod kľúčom.
Husľový kľúč s notami transponovanými o oktávu nižšie sa používa pre gitaru. Niekedy sa však označenie vynecháva a noty sa píšu v bežnom husľovom kľúči, aj keď sa hrajú o oktávu nižšie. Podobne sa noty pre kontrabas zapisujú v basovom kľúči, ale hrajú sa o oktávu nižšie. Podľa správnosti by takéto noty mali byť zapísané s basovým kľúčom s osmičkou dole, ibaže takýto zápis sa nepoužíva.
Tabulatúra.
Tabulatúra sa niekedy používa namiesto kľúčov. V tom prípade nepredstavuje klasické hudobné linajky, ale napr. struny na gitare (taká tabulatúra má 6 linajek). Do tabulatúry sa nezapisujú noty, ale čísla, ktoré vyjadrujú na ktorom pražci sa má nota hrať. 

</doc>
<doc id="124611" url="https://sk.wikipedia.org/wiki?curid=124611" title="Rusalka (opera)">
Rusalka (opera)

Rusalka, Op 115 je opera českého skladateľa Antonína Dvořáka na pôvodné libreto Jaroslava Kvapila s opusovým číslom 114. Premiéru mala 31. marca 1901 v Národnom divadle v Prahe. 
Vznik diela.
Je to autorova predposledná opera a vznikla na prelome 19. a 20.storočia. Baladické prvky z českých rozprávok a prírodná symbolika pomohli Kvapilovi vytvoriť neobyčajne vydarené libreto, ktorého lyrické a poetické kvality podnietili nadšenú odozvu vo fantázii Antonína Dvořáka.
Rusalka je príbehom o vzťahu človeka a sveta prírodných živlov, o tragických následkoch stretnutia týchto dvoch svetov, o treste a odpustení. Dvořák vytvoril dva svety i v hudbe. Hudba ľudského prostredia je robustná, zvukovo konkrétna, a ľudové figury hajníka a kuchtíka majú drsný humor. Svetu rozprávkových bytostí dal Dvořák až impresionistickú jemnosť vo zvuku a farebnú harmóniu. Vzácne bohaté sú aj Dvořákové melodické nápady: niektoré postavy (Rusalka, Ježibaba, Vodník) sú vyfarbené príznačnými motívami, ale ich využívanie nie je striktné, celou operou však sprevádza hlavný rusalkovský motív.
Obsah.
Prvé dejstvo.
V lese, na brehu rybníka tancujú a spievajú lesné víly. Uťahujú si z Vodníka a posmievajú sa mu. Vodník ich spevu neodolá a vynára sa. Laškuje s vílami, tie mu však po krátkom čase unikajú. Namiesto nich sa však ozýva Rusalka. Rusalka je vodná víla, ktorá sa beznádejne zamilovala do mladého princa, ktorého často vídava pri rybníku. Keď sa so svojím tajomstvom zverí "tatíčkovi" Vodníkovi, ktorý ju od jej lásky začne odhovárať, prizná sa mu, že sa chce zbaviť vodných pút a stať sa človekom, aby mohla získať lásku onoho krásneho mladého muža. Vodník je nešťastný, napriek tomu poradí Rusalke, aby pomoc hľadala u Ježibaby. Rusalka sa bojí Ježibaby, ale jej láska ju donúti a Ježibabu zavolá. Keď sa jej zverí so svojím trápením a prezradí jej svoju prosbu, že sa chce stať človekom, Ježibaba ju vysmeje, no nakoniec jej sľúbi pomoc. Má však podmienku: Rusalka sa stane nemou, nebude môcť s ľuďmi rozprávať a ak sa jej nepodarí získať lásku svojho milého, vráti sa medzi rozprávkové bytosti už len ako šedivá bludička. Nebude sa môcť vrátiť do rybníka k sestrám a vodníkovi. Bude musieť blúdiť sama po nociach. Rusalka súhlasí, lebo verí, že svojou čistou dušou získa svoju lásku. Ježibaba odvádza Rusalku do svojej chalupy a pripravuje jej zázračný nápoj. Medzitým sa pri rybníku objaví Princ so svojou loveckou družinou. Cíti však čosi zvláštneho a preto, že chce byť sám, posiela svojich lovcov späť na zámok. Pri rybníku sa znova objaví Rusalka. Už to nie je vodná víla, ale človek. Princ je toľkou krásou nemej Rusalky tak očarený, že si ju okamžite odvádza na zámok ako svoju nevestu.
Druhé dejstvo.
Na zámku sa chystá svadba Princa a Rusalky. V zámockej kuchyni sa rozpráva hájnik s mladým kuchtíkom o pripravovanej svadbe. Kuchtík je presvedčený, že mladá nevesta určite nie je ľudská bytosť a hájnik mu dáva za pravdu, vraj takéto spanilé žienky - víly vídava v lese. Kuchtík však verí, že sa svadba nebude konať, lebo vraj princ je vrtkavý a určite sa ešte zahľadí do inej ženy. Princ sa prechádza s Rusalkou po zámockom dvore a ticho jej vyčíta jej chladnosť, kým sa na zámku neobjaví nový hosť - cudzia kňažná. Princ stráca záujem o Rusalku a točí sa už len okolo cudzej kňažnej. Rusalku posiela do svojich komnát, aby sa vystrojila na svadbu a sám s kňažnou odchádza. Zúfalá Rusalka nezadrží plač a uteká z paláca. Na dvore sa začalo tancovať, hostia sa schádzajú. Zo zámockej studne celé dianie sleduje aj Vodník. Vidí Rusalkino nešťastie a oplakáva jej nešťastný osud. Zaraz prichádza aj svadobný pár, v sprievode všetkých hostí a svadobčanov, princ však opäť odbieha od svojej nevesty, necháva ju samú a odvádza si cudziu kňažnú. Odchádzajú aj ostatní. Rusalka utvrdená vo svojom nešťastí klesá zúfalo na zem. Vodník už neznesie pohľad na jej utrpenie a snaží sa ju uchlácholiť. Rusalka, prekvapená Vodníkovou návštevou, všetko mu vyrozpráva: " Vodníku, tatíčku drahý! Tatíčku, Vodníčku, spas mne spas, úzkost mne pojala hrozná, běda, že chtěla jsem zradit vás, běda, kto člověka pozná, běda! Běda, běda! Jiná jej krásou jala vráz... divokou lidskou láskou. A mne už nezná, nezná zas, Rusalku prostovlasou... O marno, o marno! O marno to je, o marno to je a prázdnota je v srdci mém. Jsou marny všechny vděky moje, když spola jen, spola jsem člověkem. O marno to je, o marno to je! Mne už nezná, nezná zas, mne už nezná, nezná zas, Rusalku prostovlasou... o marno to je, jsou marny všechny vděky moje! Jí hoří v očích vášne síle, té lidské vášne prokleté, mne voda chladná porodila a nemám, nemám vášne té, mne chladná voda porodila a nemám, nemám vášne té. Prokletá vámi, pro neho stracena odvěkých živlů vodná ozvěna. Ženou ni vílou, nemohu být, nemohu zemřít, nemohu žít. Nemohu žít!!" Chápe, že nikdy sa nemôže stať naozajstným človekom a prizná, že človeka nemožno ničím upútať. Chce žiť alebo umrieť, no nemôže ani jedno. Princ, ktorý vzplanul túžbou po cudzej kňažnej sa vracia spolu s objektom jeho túžby na dvor k studni. Rusalka, ktorú Vodník schoval takto pozoruje dvorenie svojho ženícha inej žene. Zúfalo vybehne zo svojej skrýše a naposledy spýtavo objíma princa, no ten ju vyháňa. Zo studne vystúpi Vodník, a zlou predzvesťou preklína princa. Princ celý vystrašený, prosí o pomoc cudziu kňažnú, tá však so zlomyseľným výsmechom rýchlo mizne. Princ ostáva sám.
Tretie dejstvo.
Rusalka sa podľa Ježibabinej predzvesti stala bludičkou. Sama sa túla po nociach v močiaroch a oplakáva svoj osud: "Mladosti své pozbavena, bez radosti sester svých, pro svou lásku odsouzena, teskním v proudech studených. Strativši svůj půvab sladký, miláčkem svým prokleta, marne toužím k sestrám spátky, marne toužím do světa. Kde jste kouzla letních nocí nad kalichy leknínu? Proč v tom chladu bez pomoci neshynu? Proč neshynu? Ah, necitelná vodní noci, stáhlas mne zas v hlubinu, proč v tom chladu bez pomoci, ach proč nezhynu?"Zrazu sa objaví sama Ježibaba. Vysmieva sa Rusalke a jej naivnosti o svete ľudí. Rusalka však žiada Ježibabu ešte raz o pomoc. Keď nemôže byť v blízkosti svojho milého, nech sa aspoň môže vrátiť naspäť do rybníka k Vodníkovi a sestričkám. Ježibaba opäť pod jednou podmienkou súhlasí: Rusalka musí princa zabiť vlastnou rukou a tým sa spasiť. Podáva jej nôž, ale Rusalka odmieta obetovať svoju lásku a radšej bude navždy opustenou bludičkou, ako ublížiť milovanému princovi. Ježibaba so smiechom odchádza. Rusalka rezignovane s vedomím, že už nikdy neuvidí ani princa, ani ostatné víly odchádza do bažín. Do lesa však prichádza mladý kuchtík v sprievode starého hájneho. Princ sa vraj pomiatol, vo dne v noci hľadá Rusalku - svoju bielu krásu, behá po zámku a volá po nej. Nikto mu nevie pomôcť sa uzdraviť a ani nájsť záhadnú princovu nevestu. A preto poslali kuchtíka a hájnika do lesa. Majú vyhľadať Ježibabu a poprosiť ju o radu. Ježibaba sa dvom ľudským bytostiam naozaj zjaví, ale nemá pre nich nič, okrem výsmechu a tak obaja odchádzajú naprázdno. Noc je čoraz tmavšia a nad rybníkom opäť vyšiel mesiac. Aj lesné žienky vybehli k rybníku, popýtať sa Vodníka, čo je nové. Ten im so zármutkom rozpovie Rusalkin strašný osud a ešte raz volá po pomste. Vracia sa dole do rybníka a vystrašené lesné víly radšej tiež odchádzajú. Jediný, kto sa ešte túla lesom, je sám princ. Chce nájsť svoju nevestu a tak sa vracia k rybníku, na miesto, kde ju prvýkrát zbadal a odkiaľ si ju priviedol. Zúfalo prosí, aby sa mu objavila. A Rusalka naozaj prichádza. No nie je tu už krásna vodná víla, ale šedivá bludička. Princ v nej rozpozná svoju lásku a vrhá sa jej do náručia. Prosí o odpustenie. Rusalka však nemôže už nič iné, ako ho pobozkať. A po bozku bludičky by musel umrieť. Princ si želá smrť zo všetkého najviac, keď už ju navždy stratil. Chce umrieť v jej náručí. Rusalka teda chytí princa a pobozká ho. Posledné vyznanie lásky a princ šťastný umiera v Rusalkinom náručí. Z rybníka sa ozve Vodníkov hlas: "Nadarmo v loktech zemře ti, marný jsou všetky objetí. Ubohá Rusalko bledá, o běda, běda, o běda!" Rusalka si uvedomuje, že princ je navždy mŕtvy a že sama ostane naďalej bludičkou, zatratenou na večné veky. Napriek tomu ďakuje Bohu a princovi za pár šťastných chvíľ, v ktorých mohla milovať ako človek: "Za tu lásku, za tu krásu tvou, za tvoji lidskou vášeň nestálou, za všetko, čímž klet je osud můj, lidská duše, Bůh tě pomiluj! Bůh tě pomiluj"

</doc>
<doc id="124612" url="https://sk.wikipedia.org/wiki?curid=124612" title="Ratzinger">
Ratzinger



</doc>
<doc id="124618" url="https://sk.wikipedia.org/wiki?curid=124618" title="Rusalka">
Rusalka

Rusalka je ženská vodná bytosť v slovanskej mytológii, často sa vyskytujúca aj v ľudových rozprávkach. V mnohom pripomína nymfu, s tým rozdielom, že jej život je spätý predovšetkým s vodou. Uctievali ich východní a južní Slovania. Z Ruska je známe rozlišovanie riečnych a morských rusaliek (v Astrachánskej gubernii).
Charakteristika.
Rusalky sú zakliate duše žien, ktoré spáchali samovraždu, detí, ktoré sa utopili či udusili, alebo dievčatá, ktoré zomreli pred svadbou. Zjavujú sa ako krásne a štíhle devy s dlhými, rozpustenými vlasmi, ktoré keď sú mokré, môžu nimi zaplaviť celé dediny. Keď im vlasy uschnú, strácajú Rusalky svoju silu a hynú. Krásne telo zahaľujú zelené lupene, alebo dlhé biele šaty bez pása, ktorých lesk oslepuje ľudí. Vídať ich v lesoch, na poliach a nivách, ich domovom sú však vody, v ktorých majú svoje obydlia. Zamotávajú rybárom siete, zaplavujú polia, prelamujú hrádze. Za jasných nocí vychádzajú na hladinu, sedia na mlynskom kolese, vijú vence, ktorými si zdobia hlavy, alebo skáču do vody. Ich kráľovnou je Dana. Často zvádzajú pocestných krásnym spevom a toho, kto im podľahne, stiahnu do hlbín, alebo ušteklia na smrť.
"Oj beží, beží, malá dievčina,"
"a za ňou beží Rusalôčka:"
"Ty počúvaj ma, krásna panenka!"
"Zahádam ti tri hádanky,"
"ak uhádneš - k otcovi ťa pustím,"
"neuhádneš - k sebe ťa vezmem:"
"Oj, čo rastie bez koreňa,"
"a čo beží bez príčiny,"
"a čo kvitne bez kvetu?"
"Kameň rastie bez koreňa,"
"voda beží bez príčiny,"
"papraď rastie bez kvetu."
"Panenka hádanku neuhádla,"
"Rusalka panenku ušteklila."
Uctievanie.
Ich sviatkom je "rusália" (z lat. rosalia) (Turíce), kedy sa slávili rusalské hry. Podľa Šafárika slovo "ruslo" označuje riečisko, hlbinu. Slováci dodnes nazývajú svätodušné sviatky "Rusadlá".
Hry rusálie prebiehali tak, že muži, ženy i dievčatá sa zhromažďovali na nočných besedách, kde spievali a tancovali. Ráno potom išli s krikom k rieke a umývali sa. Tiež bolo obvyklé prestrojovanie sa. Dievčatá vili rusalkám vence s prosbou, aby im zabezpečili milého. Ženy nechávali rusalkám na stromoch v lese kusy látky na šaty, aby si zabezpečili ich náklonnosť. Okrem vencov a látok sa im prinášalo na obetu aj jedlo.
Uctievanie je spojené s pamiatkou zosnulých a rusalky trestajú tých, ktorí v dobe svätodušných sviatkov nepamätajú na svojich predkov. Často behajú po dozrievajúcom obilí a preto sa klasy vlnia. V tomto období sa ľudia vyhýbali práci na poliach. Kto bezdôvodne trhá obilné steblá, toho rusalky potrestajú.
Rusalky v kultúre.
Český hudobný skladateľ Antonín Dvořák zložil rovnomennú operu.

</doc>
<doc id="124619" url="https://sk.wikipedia.org/wiki?curid=124619" title="Gregoriánsky chorál">
Gregoriánsky chorál

Gregoriánsky chorál je forma jednohlasného liturgického latinského bohoslužobného spevu rímskokatolíckej cirkvi v kostole. Je to vlastne súbor niekoľko tisíc spevov. 
Najvýraznejšou črtou gregoriánskeho chorálu je neosobný a objektívny charakter. Neusiloval sa o vyjadrenie afektu, či individuálnych citov. Chorály sú súčasťou sústavy obradov liturgického roka. Nadväzuje na hudbu židovského náboženského spevu, grécko-helenistického dedičstva, východných byzantských prvkov a ľudových hudobných prejavov národov, ktoré prijali kresťanstvo. Prvé hudobné prejavy vznikli z psalmódií - žalmových spevoch, modlitieb (na slovo Amen a Alleluja). Vznikli rôzne druhy liturgií, v ktorých sa vyskytoval aj rozličné druhy spevov, ovplyvnené miestnou kultúrou - mozarabská, galikánska, írska, milánska-ambroziánska, benevetská a rímska. V 8. storočí bol pre všetky vytvorený jeden záväzný bohoslužobný spev. Ako "gregoriánsky chorál" sa označuje až od 9. storočia. Poradie a slovosled textov bol zachytený v normatívnych knihách liturgických spevov. Repertoár gregoriánskeho chorálu je anonymné dielo, avšak sú známe mená autorov - Ambrózius, Tuotillo alebo Balbulus.
V karolínskej dobe prenikol do západnej a strednej Európy. Pri kláštoroch a biskupstvách sa zakladali spevácke školy tzv. Schola cantorum. Spevy gregoriánskeho chorálu sa uplatňovali v rámci dvoch druhov bohoslužieb (omša a ofícium).
Štýlový ideál gregoriánskeho chorálu, jeho formy a druhy.
Gregoriánska melodika smeruje k dosiahnutiu princípov čo najväčšej čistoty, názornosti a poriadku. Jasnosť a poriadok sa dosahujú niekoľkými spôsobmi.
Predovšetkým každý druh spevu je odlišne zhudobnený podľa jeho miesta v ofíciu. Modlitby a čítania sú najjednoduchšie, viac-menej recitované. Bohatšiu melodiku má psalmódia. Je to vlastne spev žalmov a žalmových textov.
Treťou skupinou sú útvary, ktoré nie sú ani recitatávne ani psalmodické, ale voľne komponované. Tie sú aj hudobne náročnejšie. Sem patria spevy od jednoduchších útvarov až po koncertné kusy spievané sólistami.
Rôznym druhom zodpovedajú tri typy spevu:
Spevy sa členia aj podľa spôsobu spievania:
Hlavným činiteľom dosahovania princípu jasnosti a poriadku je jednota textu a melódie.
Prednes gregoriánskeho chorálu v stredoveku.
Spev.
O predvádzaní chorálu v stredoveku existuje, bohužial, málo informácií. Spievalo sa pravdepodobne viac nazálne, používal sa aj spev falzetom. Ním sa snažili dosiahnuť mimoriadne vysoké polohy pretože stredovek považoval vysoké tóny všeobecne za krásne.
Organ.
Otázne zostáva aj použitie organu. V ranom stredoveku bol organ ešte dosť hlučný a zvukovo nepríjemný, a preto sa v tomto období používal hlavne pri väčších a hlučnejších produkciách a procesiách, alebo sprevádzal hymny spievané veriacimi. Hoci o organoch v kostoloch vieme už od 8. storočia. So zborom sa pravidelne začal používať až od 13. storočia. Vtedy sa totiž zdokonalila jeho konštrukcia a skultivoval sa jeho zvuk.
Vznik nových foriem.
Prenikanie gregoriánskeho chorálu do nových oblastí je spojené aj so vznikom nových foriem, predovšetkým trópov a sekvencií.
Notácia gregoriánskeho chorálu.
Jednou z ústredných otázok hudobných teoretikov bolo vytvorenie adekvátnej notácie. Pokým sa chorál tradoval ústne postačovala notácia, ktorá slúžila ako opora pamäti. Značky, tzv. neumy, sa písali nad text a označovali približné stúpanie a klesanie melódie. Neurčovali ešte ani presnú výšku ani dĺžku. Hraničným intervalom medzi ktorým sa neuma pohybovala bola kvinta.
Hlavné značky boli tri a tie sa medzi sebou kombinovali:
V priebehu 10. storočia sa neumy už vpisovali do rôznej výšky nad textom. Veľký pokrok znamenalo zavedenie linajky (najprv červenej pre tón „f“, neskôr žltej pre „c“), okolo ktorej sa neumy grupovali. Quido z Arezza už v 11. storočí používal štvorlinajkovú osnovu a používal písmená na začiatku linajok pre tóny "f" "c" a "g", z ktorých sa pravdepodobne vyvinuli moderné kľúče.
V snahe o spresnenie zápisu sa vytvorili viaceré notácie, v ktorých sa používali sa označovanie nôt a intervalov písmená. Všetky tieto notácie mali len časovo a miestne obmedzenú platnosť. Budúcnosť bola v zdokonaľovaní neum, ktoré sa v praxi dobre zaužívali. Miestami sa udržali do 13. až 14. storočia a spočiatku sa nimi zapisovala aj raná viachlasná hudba.
Zavedenie osnovy si vyžiadalo úpravu v písaní neum. Vznikla notová hlavička a nôžka. Zložené neumy sa prepracovali do tzv. ligatúr zložených zo spojených, rovných alebo zaokrúhlených čiar. V 12. a 13. storočí sa v južnej Európe ustálili hlavičky v charakteristickej štvorhrannej forme, tzv. nota quadrata, ktorá sa používa dodnes pri notovaní chorálu. Táto notácia sa nazývala kvadratická.
Význam gregoriánskeho chorálu.
Svojou krásou uchvacoval myseľ stredovekého človeka. Z gregoriánskeho chorálu čerpala ľudová pieseň takmer všetkých európskych národov, duchovná pieseň, hudba stredovekých duchovných hier a rytierske umenie.
Melodika gregoriánskeho chorálu mala vplyv na počiatky operného recitativu. Ako cantus firmus (základná melódia) sa stala oporou viachlasnej hudby a témou pre tvorbu mnohých novodobých skladateľov, ako napr. Johann Sebastian Bach, Hector Berlioz, Ferenc Liszt alebo Gustav Mahler. Vzniklo veľa chrámových skladieb ovplyvnených práve gregoriánskym chorálom.

</doc>
<doc id="124626" url="https://sk.wikipedia.org/wiki?curid=124626" title="Električková doprava v Ostrave">
Električková doprava v Ostrave

Električkovú dopravu v Ostrave, treťom najväčšom meste Česka, zabezpečuje Dopravný podnik Ostrava (DPO).
DPO v septembri 2021 prevádzkoval električkovú dopravu na električkových tratí o rozchodu koľají , na ktorých jazdilo 16 liniek, označených číslami 1–8, 10–12, 14, 15, 17 (denné linky) a 18 a 19 (nočné linky). Ostravská sieť električiek je treťou najväčšou v krajine po Prahe a Brne.
Dejiny električiek so štandardným rozchodom.
Vznik električkovej prevádzky.
Rovnako ako v iných mestách bolo hlavným dôvodom zriadenia električkovej dopravy v Ostrave spojenie mesta so železničnou stanicou, ktoré leží vo štvrti Přívoz. Hoci na tejto trase už jazdili omnibusy, prestávali stačiť rozrastajúcemu sa mestu. 18. augusta 1894 tak bola otvorená prvá linka parnej električky zo stanice cez Moravskú Ostravu do Vítkovíc. Majiteľom prevádzky bola spoločnosť "Brünner Local Eisenbahn Gesellschaft" (BLEG, Brnianska spoločnosť miestne dráhy). Prvé rozšírenie siete prebehlo o dva roky neskôr, kedy bola sprevádzkovaná odbočka k Říšskemu mostu. V roku 1899 bola spustená prevádzka na trati Moravská Ostrava – Lhotka – Hulváky. Rozširovanie siete parnej električky však zvyšovalo náklady a klesala hospodárnosť celého projektu. Následkom toho bola sieť k 1. máju roku 1901 elektrifikovaná.
V parnej prevádzke sa využívalo celkom 23 vlečných vozňov a 12 električkových rušňov, z ktorých niektoré zostali v prevádzke až do roku 1922, keď ich v nákladnej doprave vytlačili elektrické rušne. Prvých 15 motorových vozňov pre elektrickú dráhu vyrobila vagónka v Poľskom Sanoku.
Prevádzka električiek v prvej polovici 20. storočia.
Električková sieť sa postupne rozširovala, v roku 1907 boli sprevádzkované dokonca dve trate, jedna zo Svinova, druhá spojila Mariánske hory s Vítkovicami. 1. augusta 1911 zmenil vlastník meno aj sídlo spoločnosti, BLEG vystriedali "Moravskoostravské místní dráhy" so sídlom v Moravskej Ostrave, v roku 1920 sa podnik opäť premenoval, tentoraz na "Společnost moravských místních drah". Na Ostravsku v tejto dobe prevádzkovalo električkovú dopravu najviac dopravcov vo vtedajšom Česko-Slovensku. Rovnako ako ostravská, normálnorozchodná sieť, sa rozrastala sa aj tá na východ od nej, úzkorozchodná. Preto boli nové trate v Moravskej Ostrave budované hlavne na juhu mesta, aby sa neprekrývali s úzkorozchodnou.
Od začiatku 20. rokov začalo prebiehať zdvojkoľajovanie najvyťaženejších úsekov. V tomto období sa postavilo aj niekoľko nových tratí, napríklad vo Vítkoviciach, k Mestským kúpeľom alebo do Zábřehu. Bola postavená aj nová vozovňa v Křivej ulici. V roku 1923 bola dokončená elektrifikácia trate Svinov – Klimkovice, ktorá bola postavená pre železničnú prevádzku už v roku 1911.
Vozňový park sa priebežne dopĺňal. V Ostrave sa objavili vozne napríklad z vagónky Kopřivnice alebo z brnianskej Královopolskej strojárne (KPS). V rokoch 1922 až 1932 si SMMD sama vo vlastných dielňach postavila 16 motorových a 12 vlečných vozňov.
Vítkovická závodná dráha.
V roku 1913 bola sprevádzkovaná normálnorozchodná drobná dráha Vítkovice – Zábřeh. Parnú prevádzku na tejto trati zabezpečovalo Vítkovické horní a hutní těžířstvo predovšetkým pre nákladnú dopravu. Od 3. júla 1913 boli na dráhe prevážaní cestujúci parným motorovým vozňom systému Komarek. V roku 1930 bola uvedená do prevádzky odbočka zo Zábřehu do Hrabovej, v roku 1934 prevádzkovateľ celú svoju sieť elektrifikoval a zaviedol elektrickú prevádzku 29. marca. VHHT prevádzkovalo túto dráhu až do roku 1953, kedy bola ako posledná zo všetkých dráh na Ostravsku začlenená do Dopravných podnikov mesta Ostravy. Ešte predtým v roku 1948 stačilo VHHT sieť rozšíriť o predĺženie do Hrabovej, Ščučí.
Druhá svetová vojna.
Mníchovská dohoda zmenila štátne hranice Česko-Slovenska, ktoré muselo postúpiť veľkú časť Ostravska Nemecku a Poľsku, nová hranica bola teraz na rieke Odra. Trate do Svinova a Klimkovíc tak museli byť zatvorené. Prevádzka na nich bola obnovená až počas vojny, v roku 1941. SMMD bolo medzitým premenované na nemecké MLEG. V tejto dobe došlo len k drobnému predĺženiu, a to zo Zábřehu do Bělského lesa ku kasárňam.
Doba socializmu.
1. januára 1949 boli ustanovené Dopravní podniky města Ostravy, do ktorých boli okrem SMMD začlenené aj Vítkovická závodná dráha (tá až o 4 roky neskôr) a dopravcovia, ktoré prevádzkovali na Ostravsku úzkorozchodné dráhy. Po vojne bola elektrifikovaná železničná trať "Svinov" – "Kyjovice-Budišovice", postavená v roku 1926. Na počiatku 50. rokov sa začale rozrastať nové sídliská, hlavne v Zábřehu, bolo preto nutné ich dopravne obslúžiť. Najprv bola zavedená kyvadlová doprava, neskôr nahradená regulárnou električkovou traťou. V roku 1950 bola na sieť napojená aj železničná trať "Petřkovice" – "Hlučín". K júlu 1953 bola konečne zjednotená prevádzka celej električkovej siete pod DPMO, ten sa tak stal dominantným dopravcov. V súvislosti s výstavbou Novej Hute Klementa Gottwalda (NHKG) bolo nutné vybudovať k nej električkovú trať. Prvý úsek bol hotový v roku 1953, druhý o rok neskôr. Táto trať nebola s ostatnými sieťami nijako prepojená, medzi Hranečníkom a Výstaviskom totiž jazdili ešte úzkorozchodné električky. Prvá koľaj tohto úseku bola prerozchodovaná roku 1955, druhá o 4 roky neskôr.
Ďalším veľkým sídliskom, ktoré potrebovalo dopravnú obsluhu, bolo socialistické mesto Poruba. Trať sa sem stavala v niekoľkých etapách. Začalo sa 19. decembra 1958 sprevádzkovaním úseku k zastávke "Pustkovecká", celá potom bola úspešne daná do prevádzky 3. apríla 1960, kedy bola sprevádzkovaná aj vozovňa Poruba. V polovici 60. rokov bolo vzhľadom na výstavbu "Polanecké spojky" ČSD nutné preorganizovať všetky trate v oblasti Zábřehu, a tak sa rušili a stavali nové preložky. Prvou lastovičkou bolo zrušenie trate k "Pískovým dolom" a z vítkovického Mierového námestia cez Jeremenkovu a Lidickú Vítkovických železiarní.
V rokoch 1943 až 1951 bolo kvôli obnove vozňového parku dodané z KPS 30 motorových vozňov, ďalších 19 starších bolo zakúpených z Prahy. Po tom, ako bola vítkovická dráha začlenená do DPMO, prevzal dopravný podnik aj 16 motorových vozňov z rokov 1934 až 1953 a 19 vlečných vozňov z rokov 1922 až 1953 z VZD. Už v roku 1955 boli do Ostravy dodané prvé električky Tatra T1, celkom 44 vozňov a jeden pôvodne z Košíc, nasledovali ich vozne Tatra T2 (100 električiek + 6 pôvodne z Ústí nad Labem) a legendárna Tatra T3 (98 vozňov + 1 pôvodne z Prahy). Unikátna bola prevádzka dvoch prototypov kĺbových električiek Tatra K1 v rokoch 1965 až 1968. V menšom počte sa v Ostrave objavili aj článkové vozne Tatra K2, 8 kusov.
70. a 80. roky.
K novým ústredných dielňam v Martinove bolo zriadené električkové spojenie 15. júna 1969, 1. augusta 1970 až na dnešnú slučku Martinov. V nasledujúcich dvoch desaťročiach sa stavali prevažne trate do nových sídliskových celkov, akými boli napríklad trate na Dubine (1985) a spojenie medzi poštou a vodárňou v Zábřehu (1987). Naopak niektoré trate sa zase zrušili, napríklad od vtedajšieho Kina Edison do Hrabůvky alebo bývalé železničné trate do Klimovíc a Hlučína. V roku 1972 bola ukončená prevádzka nákladnej dopravy.
V 80. rokoch boli dodané 2 električky Tatra K2YU a predovšetkým 127 vozňov Tatra T3SUCS, ktoré umožnili vyradiť prevažnú väčšinu električiek T2.
90. roky.
Zamatová revolúcia a zmena spoločensko-ekonomických pomerov sa prejavila aj v Ostrave, najnápadnejšou zmenou bola zmena náteru vozňov z červenej krémovej na bielu, modrú a žltú. Deväťdesiate roky priniesli tak skvalitnenie MHD v Ostrave, ako aj zastavenie výstavby nových električkových tratí. To sa zmenilo až v roku 1999, kedy bola spustená prevádzka na poslednom úseku trate pozdĺž Místeckej ulice. V roku 2001 oslávila elektrická električka v meste sté výročie.
Už v roku 1989 sa v Ostrave objavila prvá trojčlánková električka Tatra KT8D5, o rok neskôr ich bolo zaradených ďalších 15. V rokoch 1994 až 1998 bolo do prevádzky zaradených celkom 38 vozňov Tatra T6A5. Medzi rokmi 1998 a 2001 ich nasledovalo 14 nízkopodlažných električiek Škoda 03 T (Astra). Deväť vozňov Inekon 01 Trio pochádza z rokov 2002 až 2004. Od roku 2005 sú v prevádzke aj nízkopodlažné novostavby vozňov T3 – električky Vario LF.
Vozňový park.
V Ostrave sú v súčasnosti v prevádzke nasledujúce typy električiek:
K marcu 2013 DPO prevádzkoval 273 električiek (z toho 95nízkopodlažných) určených na osobnú dopravu. Okrem nich má dopravný podnik aj niekoľko služobných vozňov.
DPO vlastní aj veľkú kolekciu historických električiek, celkom 18 vozňov, vrátane prvej historickej K2 na území Česka.

</doc>
<doc id="124641" url="https://sk.wikipedia.org/wiki?curid=124641" title="Dašt-e Náwar (vulkanické pole)">
Dašt-e Náwar (vulkanické pole)

Dašt-e Náwar alebo Dašt-e Náwúr je názov menšieho vulkanického poľa, pozostávajúceho z približne 15 lávových dómov, ležiaceho v západnom Afganistane, juhozápadne od metropoly Kábul. Pravdepodobný vek hornín sa odhaduje na pleistocén.

</doc>
<doc id="124642" url="https://sk.wikipedia.org/wiki?curid=124642" title="Wakak">
Wakak

Wakak (iný prepis: Vakak) je názov vulkanického poľa, tvoreného 18 trachyticko-dacitovými lávovými dómami v staršej kaldere, ležiaceho v centrálnej časti Afganistanu. Posledná sopečná činnosť poľa nie je zdokumentovaná, ale odhaduje sa na pleistocén.

</doc>
<doc id="124649" url="https://sk.wikipedia.org/wiki?curid=124649" title="Andrew Belis">
Andrew Belis



</doc>
<doc id="124659" url="https://sk.wikipedia.org/wiki?curid=124659" title="Apollo 12">
Apollo 12

Apollo 12 bolo šiestym americkým pilotovaným kozmickým letom v rámci programu Apollo a druhým, pri ktorom ľudia pristáli na Mesiaci. Výprava Apollo 12 mierila do oblasti Oceánu búrok ("Oceanus Procellarum") na západnej pologuli Mesiaca, do blízkosti miesta pristátia sondy Surveyor 3, ktorá tu pristála v roku 1967. Pri tejto misii sa na Mesiaci po prvýkrát uskutočnili dva výstupy na jeho povrch. Posádka doviezla späť na Zem 34,35 kg mesačných vzoriek a okrem iného tiež kameru zo sondy Surveyor 3, v ktorej potom vedci objavili živý pozemský mikroorganizmus "Streptococcus mitis". Dodnes sa nepodarilo úplne objasniť, ako sa tam dostal. Najpravdepodobnejšou verziou podľa vedcov je, že vinou neopatrnej manipulácie došlo ku kontaminácii súčiastok sondy po návrate na Zem.
Emblém misie.
Emblém letu Apollo 12 je v znamení Vojenského námorníctva USA ("U.S. Navy"), keďže všetci traja členovia posádky boli príslušníkmi námorníctva. Emblému dominuje plachetnica, ktorá sa blíži k Mesiacu. Zároveň je symbolom U.S. Navy a predstavuje tiež veliteľský modul "Yankee Clipper". Na zlatom okraji letového emblému sa nachádzajú mená astronautov a tiež označenie misie. Úplný okraj emblému lemuje modrá farba. Spoločne so zlatou farbou predstavujú tradičné farby U.S. Navy. Za povšimnutie stoja aj štyri hviezdy, ktoré sú umiestnené v pozadí emblému. Tri hviezdy predstavovali astronautov Apolla 1, ktorí tragicky zahynuli pri požiari na palube kozmickej lode. Štvrtá hviezda symbolizuje Cliftona Williamsa, námorného pilota a astronauta, ktorý zahynul 5. októbra 1967 pri leteckej nehode v dôsledku mechanickej poruchy na lietadle T-38. Williams mal s Conradom, Gordonom a Beanom blízky vzťah, pretože ako člen záložnej posádky s nimi trénoval.
Prípravy na let.
S prípravami na misiu Apollo 12 sa začalo v marci 1969, kedy na Kennedyho vesmírne stredisko začali prichádzať prvé časti nosnej rakety Saturn V s výrobným číslom SA-507. Dňa 24. marca prišiel na kozmodróm lunárny modul. O štyri dni neskôr, 28. marca, bol dodaný aj veliteľský a servisný modul kozmickej lode Apollo. Následne začali ich skúšky vo vákuovej komore. Dňa 10. apríla 1969 NASA zverejnila zloženie posádky Apolla 12, pričom veliteľom misie sa stal Pete Conrad, pilotom veliteľského modulu Richard Gordon a pilotom lunárneho modulu Alan Bean. V záložnej posádke sa začali pripravovať David Scott, Alfred Worden a James Irwin, ktorí potom leteli na misii Apollo 15.
Medzitým pokračovali aj prípravy kozmickej lode a nosnej rakety pre misiu Apollo 12. V priebehu mája došlo vo Vehicle Assembly Building (VAB) na pohyblivom vypúšťacom zariadení k zostaveniu nosnej rakety. V polovici júna sa skúšky veliteľského, servisného aj lunárneho modulu skončili a začalo sa s montážou ich zostavy. Dňa 30. júna sa kompletne zostavená kozmická loď premiestnila do VAB a tam ju 1. júla pripevnili na vrchol nosnej rakety. Dňa 8. septembra sa celá zostava presunula na štartovací komplex 39A a 30. septembra bol dokončený celkový test systémov nosnej rakety. V priebehu 28. a 29. októbra sa uskutočnilo skúšobné odpočítavanie a 12. novembra o 21:00:00 miestneho času, čiže 28 hodín pred štartom, začalo finálne odpočítavanie.
Priebeh letu.
V piatok 14. novembra 1969 o 06:05 miestneho času astronautov prebudil šéfastronaut Thomas Stafford. Vzápätí Pete Conrad, Richard Gordon a Alan Bean absolvovali poslednú lekársku prehliadku pred štartom. Bean si na to spomínal: "„Ráno pred štartom nás prebudili nekresťansky skoro, už v šesť hodín ráno, a hneď odvliekli na lekársku prehliadku. Bolo ešte úplné šero; vonku sa preháňali ťažké mraky a na okenných tabuliach v ordinácii ostalo niekoľko veľkých kvapiek dažďa. Zrazu som dostal hrozný strach, aby nám počasie neurobilo škrt cez rozpočet, alebo aby na mne ten prekliaty felčiar na poslednú chvíľu niečo nenašiel. Lekár, bol to Dr. Harder, mi však našťastie iba ohmatal pulz, zahundral niečo ako ‚aha, zelenáč‘ a požiadal ma, aby som na neho vyplazil jazyk. To som urobil s veľkým potešením.“" Potom sa usadili k raňajkám, ku ktorým sa už tradične podával steak, vajíčka, pomarančový džús, káva a toast. Raňajkovali v spoločnosti Thomasa Stafforda, záložného pilota lunárneho modulu Jima Irwina, riaditeľa programu Apollo Jima McDivitta, člena podpornej posádky Paula Weitza a tiež Chucka Tringaliho, ktorý bol vedúcim tímu podpory posádky Apolla 12. Šiestym spoločníkom pri raňajkách bola plyšová gorila v životnej veľkosti, ktorá patrila Conradovi a pomenoval ju „Irving Glick“. Potom nasledovalo obliekanie skafandrov a o 08:10 odchod z Budovy pilotovaných letov ("Manned Spacecraft Operations Building"). Astronauti spolu s dvoma technikmi a Staffordom nasadli do špeciálne upravenej dodávky, ktorá ich doviezla k 14 km vzdialenému štartovaciemu komplexu 39A. Stafford z dodávky vystúpil pri Stredisku riadenia štartu ("Launch Control Center"). Po príchode na miesto si všimli, že mraky visia nízko nad zemou a veľmi prší. Veliteľ Pete Conrad nastúpil do veliteľského modulu ako prvý a po ňom nasledoval pilot lunárneho modulu Alan Bean. O chvíľu neskôr sa k nim pridal pilot veliteľského modulu Richard Gordon.
Misia Apollo 12 odštartovala 14. novembra 1969 o 11:22:00,68 miestneho času (16:22:00,68 svetového času) zo štartovacieho komplexu 39A v Kennedyho vesmírnom stredisku. Štartovacia zostava sa skladala z nosnej rakety Saturn V (výrobné číslo SA-507), veliteľského modulu "Yankee Clipper" a lunárneho modulu, ktorý dostal pomenovanie "Intrepid". Počasie v čase štartu bolo zlé, nad kozmodrómom viseli nízke búrkové mraky. Ionizované spaliny motorov F-1 prvého stupňa Saturnu V vytvorili dokonalý hromozvod a počas preletu nízkou oblačnosťou v čase T+36 sekúnd do nosnej rakety udrel blesk, ktorý dočasne vyradil dodávku elektrického prúdu z palivových batérií. O 16 sekúnd neskôr raketa dostala ďalší zásah bleskom. Saturn V mal našťastie vlastný nezávislý systém navádzania, a tak letel ďalej po správnej trajektórii. Prepnutie spínača SCE do polohy AUX situáciu vrátilo do normálu. Niekoľko špecialistov po výpadku prúdu ale varovalo vedenie misie, že v dôsledku zásahov bleskom mohlo dôjsť k poškodeniu pyrotechniky na vystrelenie padákov, ktoré budú potrebné pri návrate na Zem. Napriek tomu sa rozhodlo v pokračovaní misie. Navedenie na parkovaciu obežnú dráhu okolo Zeme a jej opustenie prebehlo bez problémov. Na obežnú dráhu okolo Mesiaca bolo Apollo 12 navedené manévrom LOI-1 dňa 18. novembra o 03:47:19 UTC. O deň neskôr, 19. novembra, sa o 04:16:02 UTC po nevyhnutných previerkach (obava z poškodenia lunárneho modulu po zásahoch bleskom) lunárny modul s dvojčlennou posádkou, Conrad a Bean, oddelil od materskej lode. Ešte predtým, ako sa Conrad s Beanom oddelili od veliteľského modulu "Yankee Clipper", Gordon zavtipkoval: "„Poďme si to prejsť ešte raz. Plyn je napravo a brzda naľavo!“" Gordon potom zostal v materskej lodi krúžiacej okolo Mesiaca. V čase 05:45:40 UTC lunárny modul "Intrepid" prešiel na zostupovú dráhu. Brzdiaci manéver zakončilo hladké pristátie o 06:54:35 UTC. Cieľom lunárneho modulu "Intrepid" bolo pristátie na rozhraní Mora poznania ("Mare Cognitum") a Mora ostrovov ("Mare Insularum"). Toto miesto nebolo vybrané náhodne – nachádzalo sa v blízkosti miesta pristátia sondy Surveyor 3, ktorá tu mäkko pristála 20. apríla 1967 a odoslala na Zem vyše 6 300 snímok. Jej činnosť sa skončila po štrnástich dňoch. Miesto jej pristátia sa podarilo presne určiť zo samotných televíznych záberov sondy. Ďalšie údaje o blízkom okolí miesta pristátia poskytli sondy Lunar Orbiter 3 a Lunar Orbiter 4. Astronauti z Apolla 12 mali vyhľadať už nefunkčnú sondu a odobrať z nej kameru a vzorky kábla. Úlohu splnili, pretože pristáli iba 180 metrov ďaleko.
Zhruba štyri hodiny po pristátí vypustili Conrad s Beanom vzduch z kabíny lunárneho modulu "Intrepid" a boli pripravení, oblečení do ťažkých skafandrov, k výstupu na mesačný povrch. Conrad sa pri svojom výstupe stal tretím človekom, ktorý vstúpil na Mesiac. Keďže bol nižšieho vzrastu, povedal pritom: "„Jupí! Človeče, pre Neila mohol byť malý, ale pre mňa je dlhý.“" Vzápätí ho nasledoval Bean. Bohužiaľ závada na kamere spôsobila, že farebné televízne vysielanie bolo možné uskutočniť iba na krátky čas, hoci obaja astronauti takmer okamžite inštalovali dvojmetrovú parabolickú anténu, ktorá mala zabezpečiť kvalitný prenos signálu na Zem. Bean a Conrad vykonali zber núdzových vzoriek a asi 180 m od miesta pristátia inštalovali súbor prístrojov ALSEP ("Apollo Lunar Surface Experiment Package"). Po takmer štyroch hodinách ich prvý výstup skončil. Po odpočinku začali 20. novembra o 03:54:45 UTC otvorením dvierok lunárneho modulu s druhým výstupom. Počas tejto vychádzky navštívili sondu Surveyor 3, z ktorej odmontovali televíznu kameru a odobrali vzorky kábla. Neskôr sa v ich elektrickej izolácii našiel životaschopný pozemský mikroorganizmus "Streptococcus mitis", čo odborníkov veľmi prekvapilo. Dodnes sa nepodarilo úplne objasniť, ako sa tam dostal. Najpravdepodobnejšou verziou podľa vedcov je, že vinou neopatrnej manipulácie došlo ku kontaminácii súčiastok sondy po návrate na Zem.
Lunárny modul "Intrepid" odštartoval z povrchu Mesiaca 20. novembra o 14:25:47 UTC a o 17:58:20 UTC sa úspešne spojil s veliteľským modulom "Yankee Clipper". Potom obaja astronauti prestúpili na materskú loď. Conrad a Bean mali tak špinavé skafandre od mesačného prachu, že Gordon ich najprv odmietol pustiť do veliteľského modulu. Nasledoval prenos 34,35 kg vzoriek do materskej lode a potom bol "Intrepid" zámerne nasmerovaný na Mesiac, aby vyvolal otrasy povrchu. Dopadol do oblasti Oceánu búrok ("Oceanus Procellarum") a vzniknuté otrasy zaregistrovali prístroje ALSEP. Potom sa trojica astronautov uložila k odpočinku. Návrat k Zemi začali 21. novembra o 20:49:16 UTC. Preletová dráha si tentokrát vyžiadala dve drobné korekcie. Spiatočný let spestrili úmyselným vypnutím spojenia s riadiacim strediskom v Houstone, pretože chceli mať pokoj. Počas návratu späť sa im naskytla príležitosť pozorovať úplné zatmenie Slnka. Zem sa vtedy ocitla priamo medzi Slnkom a kozmickou loďou Apollo 12, čo nezažila žiadna iná výprava programu Apollo. Obava z poškodenia pyrotechniky na vystrelenie padákov po zásahoch bleskom sa našťastie nenaplnila a 24. novembra o 20:58:24 UTC (10:58:24 havajského času) veliteľský modul "Yankee Clipper" v poriadku pristál na hladine Tichého oceánu. Miesto pristátia sa nachádzalo 600 km juhovýchodne od Americkej Samoy a 4,8 km od plánovaného bodu. Náraz na hladinu bol tak silný (až 15 g), že sa kamera v jednom z okien kabíny uvoľnila zo svojho závesu a zasiahla Beana do čela, ktorý na niekoľko sekúnd stratil vedomie. Nič vážne sa mu však nestalo. Posádku a potom aj veliteľský modul vyzdvihla na palubu čakajúca lietadlová loď USS "Hornet". Astronauti strávili nasledujúce tri týždne v karanténe, ktorá im skončila 10. decembra a 16. februára 1970 odleteli z Houstonu na 38-denné svetové turné. Navštívili 21 krajín sveta a 26. marca sa vrátili do Houstonu.

</doc>
<doc id="124662" url="https://sk.wikipedia.org/wiki?curid=124662" title="Foot fetishism">
Foot fetishism

Foot fetish(ism) (doslova "nožný fetišizmus") alebo podofília je úchylka sexuálneho charakteru, kde človeka vzrušujú nohy, chodidlá, topánky, pančuchy a podobne.

</doc>
<doc id="124670" url="https://sk.wikipedia.org/wiki?curid=124670" title="Foot fetish">
Foot fetish



</doc>
<doc id="124674" url="https://sk.wikipedia.org/wiki?curid=124674" title="Kmity">
Kmity



</doc>
<doc id="124679" url="https://sk.wikipedia.org/wiki?curid=124679" title="Dynamická webová stránka">
Dynamická webová stránka

Dynamické webové stránky sú stránky, ktoré sú generované zvlášť pre každého užívateľa na základe jeho požiadaviek alebo hodnôt premenných. Interaktivita ("dynamickosť) stránky môže byť zabezpečená dvoma spôsobmi:

</doc>
<doc id="124680" url="https://sk.wikipedia.org/wiki?curid=124680" title="Dynamická webstránka">
Dynamická webstránka



</doc>
<doc id="124689" url="https://sk.wikipedia.org/wiki?curid=124689" title="Nožný fetišizmus">
Nožný fetišizmus



</doc>
<doc id="124691" url="https://sk.wikipedia.org/wiki?curid=124691" title="Haburie">
Haburie



</doc>
<doc id="124692" url="https://sk.wikipedia.org/wiki?curid=124692" title="Laborcfő">
Laborcfő



</doc>
<doc id="124693" url="https://sk.wikipedia.org/wiki?curid=124693" title="Laborcfö">
Laborcfö



</doc>
<doc id="124703" url="https://sk.wikipedia.org/wiki?curid=124703" title="Giovanni Pierluigi da Palestrina">
Giovanni Pierluigi da Palestrina

Giovanni Pierluigi da Palestrina (* okolo februára 1525, Palestrina – 2. február 1594, Rím) bol taliansky hudobný skladateľ a organista.
Po ukončení štúdia (1544) pôsobil ako organista v Palestrine. Pravdepodobne roku 1546 začal pôsobiť v Ríme, kde v niekoľkých chrámoch robil organistu až do roku 1550. Roku 1550, kedy sa pápežom stal Július III., bol vymenovaný za maestro di cappella Cappella Gulia v Ríme, kde sa začal venovať skladateľskej činnosti. Od roku 1555 pôsobil v bazilike svätého Jána v Lateráne a od roku 1561 v bazilike Santa Maria Maggiore.
Roku 1577 ho pápež Gregor XIII. poveril reformovať Gregoriánsky chorál podľa pravidiel Tridentského koncilu.
Tak ako väčšina stredovekých skladateľov aj on získal hudobné vzdelanie v chlapčenskom cirkevnom zbore. Už ako dvanásťročný spieval v treťom najvýznamnejšom rímskom kostole — v chráme Santa Maria Maggiore. Pracoval ako hudobník v službách pápeža, preto väčšinu jeho diela tvoria chrámové skladby. Pre nás už stratili pôvodný účel a počúvame ich rovnako ako vtedajšie svetské skladby, zaznievajú na koncertoch vo svetských sálach. Obdivujeme v nich nádherné súznenie viachlasu, krásu talianskej melodiky a hĺbku citov, ktoré vyjadrujú. Keď sa do Palestrinových skladieb započúva odborník, obdivuje aj majstrovstvo vedenia jednotlivých hlasov, ich kontrapunktickú techniku a výstavbu.
Dielo
Vo svojom diele spojil hudobné myšlienky, ktoré boli populárne v Ríme s tzv. holandskou hudobnou školou, a tým vlastne vytvoril štýl, ktorý sa nazýva po ňom palestrinovský štýl, alebo a cappella (teda spev bez sprievodu hudobných nástrojov). Jeho skladby sú charakteristické pokojom a vyváženosťou. To z nich aj vďaka prispôsobeniu rytmu latinčine urobilo vzor katolíckej chrámovej hudby na dlhú dobu. 
Rozsah jeho diela je obrovský, zložil 158 omší, 250 motet, 68 ofertórií, 74 hymnov a 140 madrigalov.
Palestrina skomponoval okolo 950 skladieb, predovšetkým omše a motetá, štvor-, päť-, osem- i dvanásťhlasé. Najznámejšia jeho skladba je Missa papae Marcelli, omša venovaná pápežovi Marcellovi, a cyklus motet Pieseň piesní.

</doc>
<doc id="124705" url="https://sk.wikipedia.org/wiki?curid=124705" title="O2 Slovakia">
O2 Slovakia

O2 Slovakia, s.r.o. (pôvodne: Telefónica Slovakia) je druhý najväčší slovenský mobilný operátor poskytujúci služby mobilnej telefónie a mobilných dátových prenosov v sieťach GSM a UMTS a ďalších. Okrem O2 prevádzkuje aj značky Radosť aj Tesco mobile.
História siete.
Operátor spustil komerčnú prevádzku v sieti GSM 2. februára 2007, sieť UMTS bol O2 povinný spustiť do 7. septembra 2007. O2 Slovakia dosiahla za prvých 10 rokov (9/2018) vyše 2 mil. aktívnych SIM kariet, čo vtedy predstavovalo takmer štvrtinový podiel na trhu. Spoločnosť získala licenciu na prevádzkovanie služieb Telekomunikačným úradom SR - sieť GSM (v pásmach 900 a 1800 MHz), a sieť UMTS (3G) 7. septembra 2006. Sieť GSM a UMTS buduje od roku 2006 pomocou technológie fínskej spoločnosti Nokia. Od roku 2014 budovali vlastnú 4G sieť na frekvenciách 800, 1800 a 3500 MHz. Koncom roku 2019 (11/2019) O2 pokrývalo už 97% slovenskej populácie.
V roku 2022 O2 dosiahli výnosy 324 miliónov eur. Počet zákazníkov dosiahol 2,355 milióna (okrem klientov O2 boli zarátaní aj klienti Radosti aj Tesco mobile). Z celkového počtu SIM kariet bolo 515-tisíc M2M (machine-to-machine) kariet. Tieto SIM nevyužívajú zákazníci, ale zariadenia. 
Vlastnícke vzťahy a ich história.
100% vlastníkom spoločnosti O2 Slovakia, s.r.o bola spoločnosť O2 Czech Republic a. s. Väčšinovým vlastníkom O2 Czech Republic je finančná skupina PPF (84,91 %).
Od 12. decembra 2002 do 7. júla 2006 pôsobila spoločnosť pod obchodným názvom Czech Telecom Slovakia s.r.o. Zmenou názvu vlastníka na Telefónica O2 Czech Republic nastala 8. júla 2006 zmena aj na Slovensku. Chybou zápisu v obchodnom registri mala od 8. júla do 8. augusta 2006 spoločnosť zapísaný názov Telefónica 02 Slovakia (nuladva). Od 9. augusta 2006 teda na Slovensku pôsobila Telefónica O2 Slovakia, so sídlom v Bratislave. Dňom 10. mája 2011 spoločnosť zmenila názov rozhodnutím globálneho vlastníka Telefónica S.A. na Telefónica Slovakia, s.r.o.
Španielska Telefónica O2 na Slovensku a v Česku predala investičnej skupine PPF českého miliardára Petra Kellnera. 
"Kým logo a značku O2 môže PPF využívať ešte štyri roky, meno Telefónica musí prestať používať v priebehu tohto roka. Motejlek.com napísal, že rýchlejšia zmena názvu firmy nebola možná pre administratívne prekážky." Skupina PPF v roku 2015 oznámila, že získala 90 % infraštruktúrnej spoločnosti CETIN, čo znamenalo prevzatie O2 od Telefónica.
O2 Slovakia, s.r.o. je zakladateľom Férovej nadácie, zapísanej v registri nadácií 3. decembra 2014.
V lete 2023 skupina PPF oznámila, že PPF Telecom Group predáva mobilných operátorov na štyroch trhoch v Bulharsku, Maďarsku, Srbsku a na Slovensku a nový majiteľ, spoločnosť Emirates Telecommunication Group Company (pôsobiaca pod značkou e&amp;), za nich zaplatí 2,15 miliardy eur, čím získa 50 % podiel plus jedna akcia. Predaj sa netýka operátora O2 a infraštruktúrnej spoločnosti CETIN v Česku. Spoločnosť e&amp; poskytuje od roku 1976 služby pre viac než 155 miliónov predplatiteľov v 16 krajinách na Blízkom východe, v Ázii a Afrike. Dokončenie transakcie sa očakáva začiatkom roka 2024 a aj preto, že podlieha schváleniu príslušnými regulátormi.
Predvoľby.
Telekomunikačný úrad Slovenskej republiky pridelil operátorovi predvoľby - (prefix), ktorou budú identifikovaní zákazníci operátora.
V sieti O2 je možný prenos čísla do siete konkurenčných mobilných operátorov. Príslušnosť k operátorovi je nutné overovať na infolinke operátora, cez internetové stránky operátora. Okrem toho si môžete aktivovať službu "Kam volám," vďaka ktorej Vám automatická hláska upozorní na skutočnosť, že voláte na číslo mimo jeho vlastnej siete.
Ďalšie servisné čísla a kódy.
Telekomunikačný úrad Slovenskej republiky pridelil ďalej operátorovi servisne čísla, na ktorých bude poskytovať servisné služby:
a kódy, ktorými bude komunikovať s ostatnými telekomunikačnými operátormi:
Marketing.
Od počiatku komerčnej prevádzky O2 poskytovala len predplatené služby (prepaid), paušálne (postpaid) služby začala ponúkať v júni 2007, biznis ponuku predstavila 19. marca 2008.
15. decembra 2006 sa začalo predregistráciou na bezplatnom telefónnom čísle 0800/020202, webovej stránke a formulármi v tlači a formulármi rozdávanými hosteskami. Po 8. januári 2007 začal operátor rozosielať poštou predregistrovaným záujemcom a predávať prostredníctvom pouličných predajcov SIM karty s programom O2 Prvý (špeciálne program pre účastníkov akcie O2 Jednotka). Registrácia zákazníkov pre štartovaciu tarifu O2 Prvý bola možná do 31. januára 2007. 
Na prelome februára a marca 2007 O2-SK otvoril predajne v Bratislave, Poprade, Banskej Bystrici, Martine, Žiline a Nitre a predajné kiosky v Košiciach a Trnave. Počet predajní a kioskov sa plynule zvyšuje. Služby predáva aj na čerpacích staniciach, v hypermarketoch a rôznych stánkoch.
26. apríla 2007 bol spustený internetový e-shop, ponúkajúci mobilné telefóny a predplatenú SIM s doručením zadarmo (a zákonnou možnosťou vrátenia telefónu do 7 dní).
4. júna 2007 bol spustený predaj paušálnych programov O2 Voľnosť. O2-SK využila skúseností s tzv. spätným paušálom ktoré využívajú O2-UK a O2-IE, kedy si zákazník predpláca určitý kredit vopred, ale rozdiel nad kredit ale do stanoveného limitu dopláca faktúrou.
Stratégia ponuky dotovaných telefónov pre paušálne programy je odlišná od tej, ktorú majú ostatní operátori na Slovensku. Kúpou telefónu si zákazník predplatí stanovenú dobu paušálneho programu čím sa vlastne na túto dobu operátorovi zaviaže. V porovnaní s konkurenčnými operátormi je však doba viazanosti 4x resp. 3x kratšia.
6. septembra 2007 bol spustený predaj paušálnych programov "O2 Pre mňa". Sú to štandardné paušálne programy ktoré číselným údajom za názvom "Pre mňa" uvádzajú počet predplatených minút v programe (70, 130, 250, 400).
19. marca 2008 predstavila svoju prvú biznis ponuku. Ponuka nie je určená iba pre firmy, ale aj pre živnostníkov a malých podnikateľov. Jedinou podmienkou pre získanie biznis paušálov je pridelené IČO. Nových paušálov "O2 Pre firmu" je 5 a obsahujú 40, 100, 200, 300 a 500 voľných predplatených minút.
4. septembra 2008 bola spustená ponuka "O2 Fér", ktorou nahradila všetky doterajšie ponuky.
Apríl 2011 odštartoval ponuku paušálu "O2 Filip" s bezplatnými volaniami v sieti O2. 
20.6.2011 O2 začalo postupne zapínať svoju vlastnú 3G sieť. Do konca roka 2012 pokrývala táto sieť už vyše 53 % populácie.
23.4.2012 O2 predstavilo nový paušál s neobmedzenými volaniami bez viazanosti ako vôbec prvý neobmedzený program na Slovensku. S bonusom na telefón a volaniami do všetkých sietí na Slovensku a do ďalších 6 krajín Európskej únie za slovenské ceny.
Od 1.2.2013 všetci zákazníci O2 s programami "O2 Paušál", "O2 Fér" a "O2 Moja firma" už telefonujú za slovenské ceny do všetkých krajín Európskej únie.
Od 9. 4. 2013 všetci zákazníci s najpopulárnejším programom O2 Fér (aj s predplatenkou a aj na faktúru) môžu volať na dnes už viac ako 1,86 mil. telefónnych čísel v sieti O2 zadarmo už po 1. minúte. 
Od 11. 11. 2013 je O2 medzi veľkými firmami najlepším zamestnávateľom na Slovensku. Vyplýva to z výsledkov štúdie Best Employers Slovensko, ktorú realizovala spoločnosť Aon Hewitt. V roku 2014 a 2015 túto cenu O2 opäť obhájilo. 
Od 10. 6. 2014 všetci zákazníci slovenského O2 volajú, posielajú správy a používajú dáta v Česku za slovenské ceny a O2 sa tak stáva historicky prvým operátorom na Slovensku, ktorý ruší roamingové poplatky a to pre celú bázu svojich zákazníkov.
Od 31. 3. 2015 zákazníci s programom O2 Paušál vo verzii Platina alebo Diamant, môžu až 4 svojim blízkym venovať neobmedzené volania do všetkých sietí na Slovensku, v Česku a do celej EÚ. Bezplatný benefit môžu využívať všetci zákazníci s programom O2 Paušál. Nekonečné volania a SMS tak môžu mať už od 15 €.
Od 2. 4. 2015 spoločnosť O2 Business Services Slovakia oficiálne vstúpila na slovenský telekomunikačný trh s komplexným portfóliom fixných aj mobilných telekomunikačných služieb a ICT riešení pre firemných zákazníkov.
Od 1. 7. 2015 ponúka O2 všetkým svojim zákazníkov najvyššie bonusy na telefón, notebook alebo hernú konzolu na trhu a k tomu najširšie portfólio mobilných zariadení. 
19. 1. 2016 si zákazníci zvolili O2 Operátorom roka už 7x za sebou v nezávislej ankete. 
Od 6. 9. 2016 prichádza O2 s vylepšenou ponukou O2 paušálov, ktorá prináša viac dát a výhodný roaming. 
Apríl 2018 5GB dát zadarmo pre každého, kto má O2.
Od 8. 9. 2018 5x viac dát v Zlatom a Platinovom O2 Paušále. 
Od 5.11.2019 O2 predstavilo nové O2 SMART paušály, v ktorých môžete dostať predplatné na aplikácie + 10GB dát k vybranej aplikácii + 10GB dát na hocičo alebo 10GB dát na vybrané aplikácie + 10GB dát na hocičo 
Služby.
Z dôvodu, že sieť O2 v niektorých lokalitách využíva aj základňové stanice BTS (Base Transceiver Station) spoločnosti Slovak Telekom a Orange Slovensko - tzv. národný roaming (ústredňu používa od začiatku vlastnú), telefóny zobrazujú používateľom SIM kariet O2 názov operátora Telekom SK (prípadne T-Mobile SK, Eurotel SK, ET-SK, 23102...) alebo Orange SK. Novšie telefóny zobrazia duálnu informáciu Telekom SK + O2-SK alebo Orange SK + O2 - SK. 
O2-SK buduje vlastnú sieť BTS, avšak postupne od júna 2007 spustil vlastnú infraštruktúru vo vybraných lokalitách (najmä mestá s vysokým počtom obyvateľov). V takomto prípade sa zákazníkom O2 zobrazí už iba informácia o pripojení do siete O2-SK (SK-06, 23106).
V pláne je poskytnutie čo najväčšej voľnosti zákazníka formou internetového prístupu k zákazníckemu účtu.
Operátor spustil nepretržitú telefonickú podporu, najprv obsluhovanú z Brna, avšak v súčasnosti už z vlastného callcentra v Banskej Bystrici.
Roaming.
O2-SK plynule rozširuje počet roamingových partnerov.
Od 1.9.2007 sa operátor podriadil regulačnému opatreniu Európskej komisie a mení ceny za komunikáciu v roamingu v zmysle nariadenia.
V súčasnosti má O2 niekoľko roamingových partnerov vo väčšine krajín. Od roku 2015 spoločnosť O2 Slovensko postupne spúšťa 4G roaming u vybraných zahraničných operátorov. 

</doc>
<doc id="124713" url="https://sk.wikipedia.org/wiki?curid=124713" title="Walt Whitman Rostow">
Walt Whitman Rostow



</doc>
<doc id="124714" url="https://sk.wikipedia.org/wiki?curid=124714" title="Walter Rostow">
Walter Rostow



</doc>
<doc id="124715" url="https://sk.wikipedia.org/wiki?curid=124715" title="Walt Rostow">
Walt Rostow



</doc>
<doc id="124716" url="https://sk.wikipedia.org/wiki?curid=124716" title="Aleluja">
Aleluja



</doc>
<doc id="124717" url="https://sk.wikipedia.org/wiki?curid=124717" title="Tractus (spev)">
Tractus (spev)

Tractus je najstarší psalmodický sólový spev omše. Nie je spojený s antifónom, ale všetky verše sa spievajú bez prerušenia v jednom "ťahu" (preto sa volá tractus).
Je to najdlhší spev liturgie. Čiastočne preto, že má najdlhší text, ako aj preto, že jeho melódie sú veľmi melizmatické. Ich hudobná forma predstavuje komplex variácií.

</doc>
<doc id="124722" url="https://sk.wikipedia.org/wiki?curid=124722" title="Menora">
Menora

 "Tento článok je o sedemramennom svietniku. Deväťramenný židovský svietnik sa nazýva chanukija."
Menora (hebr. מנורה, doslova: "svietnik") je sedemramenný svietnik, spolu s Dávidovou hviezdou jeden zo symbolov judaizmu. Patril k výbave tabernákula (hebr. "miškan"), prenosnej svätyne Izraelitov počas putovania púšťou a neskôr aj Jeruzalemského chrámu. Údajne symbolizuje horiaci ker, z ktorého prehovoril Boh k Mojžišovi. V širšom zmysle sa môže ako menora označovať akýkoľvek druh svietnika, ktorý sa používa v judaizme.
Menoru možno nájsť aj na víťaznom oblúku cisára Tita, znázorňujúcom zničenie Chrámu v roku 70. Dnes je súčasťou štátneho znaku Izraela.
Menora v Tóre.
Podľa Tóry dostal Mojžiš na hore Sinaj od Boha okrem desiatich prikázaní aj príkaz na stavbu svätyne, ktorej súčasťou mal byť svietnik:
 "Ďalej vyhotovíš svietnik z čistého zlata; svietnik, ktorého podstavec a ramená budú kované. Z neho budú vychádzať kvetné kalíšky, hlavičky a kvety. Z jeho bokov bude vychádzať šesť ramien: tri ramená svietnika z jedného boku a tri ramená svietnika z druhého boku. Na každom ramene budú tri kvetné kalíšky mandľovníkovej podoby s hlavičkou a kvetom. Tak to bude na všetkých šiestich ramenách, čo vychádzajú zo svietnika. Na samom svietniku budú štyri kvetné kalíšky mandľovníkovej podoby s hlavičkou a kvetom, a to tak, že hlavička bude pod dvoma ramenami, ktoré z neho vychádzajú, potom hlavička pod ďalšími dvoma ramenami a opäť hlavička pod dvoma ramenami. Teda pod šiestimi ramenami, ktoré vychádzajú zo svietnika. Hlavičky a ramená budú z neho vychádzať a všetko bude kované z jedného kusa rýdzeho zlata. Vyhotovíš aj sedem lámp a nasadíš ich na svietnik, aby osvetľovali priestor, čo je pred ním. Aj odštipovače a panvičky, čo k nemu prislúchajú, nech sú z čistého zlata. Spotrebuješ na to hrivnu zlata, vrátane všetkého jeho príslušenstva. A hľaď, aby si to urobil podľa vzoru, ktorý si videl na vrchu."

</doc>
<doc id="124723" url="https://sk.wikipedia.org/wiki?curid=124723" title="Gregor IV. (pápež)">
Gregor IV. (pápež)

Gregor IV. (* ? – † január 844) bol pápežom od decembra 827 až do svojej smrti. Bol to Riman, pochádzal z aristokratickej rodiny.
Bol kardinálom-presbyterom cirkvi. Za pápeža ho zvolili na želanie spolucisára Lothara I., ktorý v Ríme vykonával sudcovskú moc. Počas svojho pontifikátu viedol spory s cisárom Ľudovítom I. a jeho synmi Lotharom I., Pipinom a Ľudovítom Nemcom o primát duchovnej moci nad svetskou. V roku 835 zaviedol sviatok Všetkých svätých (1. november). Zaslúžil sa o rozvoj Ríma, dal obnoviť akvadukt Janiuculum a baziliku Svätého Marka.

</doc>
<doc id="124725" url="https://sk.wikipedia.org/wiki?curid=124725" title="Lapovanie">
Lapovanie

Lapovanie je druh strojového obrábania. Patrí pod brúsenie a leštenie. Neupravuje sa ním geometria ale drsnosť materiálu. Je jednou z dokončovacích metód obrábania povrchu materiálov. Ide o jemný pracovný postup, pri ktorom je pri vysokej kvalite povrchu dosahovaný aj vysoký stupeň presnosti tvaru. Lapovanie predstavuje brúsenie povrchu výrobku jemným brúsnym materiálom, ktorý je voľne nanášaný v lapovacej kvapaline (napr. olej, petrolej) alebo paste (napr. parafín, stearín) s rozptýleným jemným brusivom, ktoré je nanášané na lapovaciu plochu. V priebehu lapovania dochádza k odrezávaniu vrcholkov nerovností brúsnymi zrnkami. Pohyb brúsnych zŕn vyvoláva lapovací nástroj pohybujúci sa proti lapovacej ploche v meniacich sa dráhach pri tlaku 12 až 40 MPa.
Na rozdiel od brúsenia kotúčmi s rovnakým typom a veľkosťou brusiva, vznikajú pri lapovaní podstatne jemnejšie ryhy. Na dosiahnutie, čo najväčšej kvality povrchu je potrebné zosúladiť opracovávaný dielec s druhom lapovacej dosky a s vhodným lapovacím prostriedkom a jeho riedením.Dosahuje sa ním až zrkadlový lesk materiálu.
Použitie.
Používa sa pri klzných plochách, kde musí byť vysoká tesnosť ako napr. pumpy a hydraulické/pneumatické valce. Znižuje opotrebovanie a odolnosť proti opotrebeniu. Presnosť býva rádove mikrometre. Dosahuje sa zhruba drsnosť Ra ~ 0,02 – 0,005 μm.
V praxi sa lapovanie využíva aj pri zvyšovaní úsťovej rýchlosti zbraní alebo pri vylepšovaní chladiacich účinkoch, resp. chladiaceho potenciálu chladiča a zlepšenia výkonu procesorov. Pre využitie lepšieho chladiaceho potenciálu chladiča je veľmi dôležitý kontakt medzi chladičom a procesorom. Chladič je primontovaný k procesoru tak, aby čo najlepšie dosadal svojou styčnou plochou na IHS (heatspreader). Pre vyplnenie mikroskopických medzier a nerovností je používaná teplovodivá pasta, ktorá zaisťuje ďaleko lepšiu tepelnú vodivosť, ako obyčajný vzduch v našom okolí. Pokiaľ však dosiahneme ešte hladší povrch, použitá vrstva teplovodivej pasty bude tenšia, plochy budú lepšie dosadať a tepelný odpor spojenia bude menší. Výsledkom bude nižšia teplota procesoru rádovo o 2 až 5 °C. Z praxe sú známe výsledky zlepšenia až o 9, či 14 °C pri lapovaní povrchu chladiča. Lapovaním povrchu procesora a chladiča teda dokážeme zlepšiť prenos generovaného tepla a znížiť tak teplotu čipu.
Materiál.
Brúsny materiál je obyčajne jemný prášok rozpustený v lapovacom oleji (lapovacia pasta). Brúsne zrnká sa po materiáli kotúlajú a preto materiál aj obrusujú ale skôr zahladzujú.Najmä na tvrdé materiály ako oceľ, sklo, keramika ale aj diamant.
Pre leštenie na zrkadlový povrch sa používa horčík, oxid železnatý a pod. Funkčné plochy lapovacích nástrojov bývajú zhotovované z medi, bronzu, olova, liatiny, mäkkej alebo kalenej ocele alebo plastov. Lapovacia pasta, používaná pri zabrusovaní nerovností plôch je riedená ropnými produktmi alebo vodou. Brúsny materiál tvoria napríklad zrnká karborunda SiC, korundu Al2O3 alebo diamantový prach. Pre veľmi jemné lapovanie sa používa železitá červeň Fe2O3, hydroxid železitý FeOH3, oxid chrómu Cr2O3 alebo viedenské vápno.
Lapovacím nástrojom môže byť lapovací tŕň, lapovacie puzdro, alebo lapovací kotúč.
Lapovací prášok býva mäkší ako lapovaný materiál, v opačnom prípade ostáva v obrobku a takmer sa nedá odstrániť.
Pri hrubom lapovaní sa využíva veľkosť zŕn 48, pri strednom 80 až 120 a pri jemnom 600. Lapuje sa ručne, alebo strojne. Strojné lapovanie je určené pre väčšie množstvo súčiastok (až 100ks). Princíp mechanického lapovania sa využíva pri niektorých špeciálnych aplikáciách na zložité tvary súčiastok. Ide o lapovanie:
Kontrola kvality.
Kontrola kvality sa robí 

</doc>
<doc id="124727" url="https://sk.wikipedia.org/wiki?curid=124727" title="Električková doprava v Plzni">
Električková doprava v Plzni

Plzeň, štvrté najväčšie mesto v Česku, prevádzkuje električkovú dopravu. Prevádzkovateľom sú Plzeňské městské dopravní podniky (PMDP) vlastnené mestom. Električky sa podieľajú na celkovom objeme verejnej dopravy v meste asi 45%, tvoria tak chrbticu dopravného systému mesta. Dĺžka siete je . Rozchod koľají činí .
Dejiny.
Koniec 19. storočia.
V 19. storočí sa Plzeň vďaka novým priemyselným podnikom rozrastala tak rýchlo, že potrebovala akútne riešenie zložitej dopravnej situácie. Ako vhodná prišla mestu električka, ktorej plány predložil František Křižík. Jeho firma potom so Škodovými závodmi realizovala aj výstavbu tratí, ktorých prevádzka na prvom úseku bola slávnostne spustená 29. júna 1899. Celá sieť sa skladala z troch jednokoľajových tratí ("Bory" – "Lochotín", "Skvrňany" – "Nepomucká třída", "Náměstí" – "Plynárna"). Trať viedla aj južnou časťou dnešného Námestia republiky. Vozovňa s elektrárňou bola umiestnená v bývalom cukrovare v Cukrovarskej ulici a električky prepravili ročne 800 tisíc ľudí.
Po spustení prevádzky bolo dodaných 20 motorových vozňov. Mechanickú časť vyrobil priemyselník Václav Brožík, elektrickú sám Křižík. Už nasledujúci rok bol vozňový park rozšírený o 5 motorových vozidiel a 4 vlečné vozne.
Prvá polovica 20. storočia.
V rokoch 1910 a 1923 bola trať k Plynárni predĺžená až do Doudlevke, hoci to bola najmenej využívaná linka. Číslovanie liniek bolo zavedené v roku 1925. Úsek na "Nepomuckou třídu" bol na konci 20. rokov zdvojkoľajnený. O niekoľko rokov neskôr boli predĺžené aj trate vo Skvrňanoch a na Slovanoch. K 15. júnu 1929 bola sprevádzkovaná druhá jednosmerná električková trať na Námestí republiky na severnej strane. Za druhej svetovej vojny bola sprevádzkovaná dnešná vozovňa Slovany.
Rozrastal sa aj vozňový park, objavili sa električky nové aj odkúpené od pražských elektrických podnikov. V druhej polovici 30. rokov sa začali objavovať aj prvé slučky, vďaka ktorým tak mohli byť dodané prvé jednosmerné vozne. Po vzniku protektorátu museli byť tieto električky prestavané na pravostranné.
Druhá polovica 20. storočia.
Po druhej svetovej vojne bol zdvojkoľajnený úsek do Skvrňan a v roku 1949 bola zrušená električková trať "Lochotín" – "Doudlevce", ktorá bola nahradená trolejbusmi. Časť tejto trate sa používala až do roku 1994 na spojenie Ústredných dielní v Cukrovarskej ulici so zvyškom koľajovej siete.
Na prelome 50. a 60. rokov sa začali stavať nové sídliská, ktoré vyžadovali dopravné spojenie, čo sa stalo impulzom pre ďalší rozvoj električkovej dopravy. Na "Světovar" bola sprevádzkovaná električková trať v roku 1962, sídlisko Skvrňany bolo pripojené v roku 1973. Košutka a Bolevec na severe mesta majú električkovú trať, ktorá nahradila nevýkonnú trolejbusovú dopravu od 80. rokov, len chvíľu po tom, čo tu vzniklo rozsiahle sídlisko. Bolevecká trať však nebola v tomto čase dokončená celá, ale iba z polovice. V dnešnej podobe vrátane severnej časti slúžila verejnosti až od roku 1990.
Po vojne bolo nakúpených ešte niekoľko jednosmerných vozňov a niekoľko starších električiek z Prahy. Prevádzka dvojnápravových električiek skončila v Plzni ako v prvom meste vtedajšieho Česko-Slovenska v roku 1963. V 50. rokoch boli dodané prvé moderné štvornápravové vozne koncepcie PCC, Tatra T1. Na začiatku 60. rokov ich nasledovali električky Tatra T2 a o niečo neskôr aj legendárna Tatra T3, ktorá sa stala základom vozňového parku plzenských električiek. Plzeň bola posledným mestom v Česku, kde dojazdili vozne T1, a to v apríli 1987. O dva roky neskôr bolo dodaných aj 12 trojčlánkových vozidiel Tatra KT8D5.
90. roky.
Po prevrate v roku 1989 už nedošlo v rozsahu električkovej siete k žiadnym väčším zmenám, iba linkové vedenie sa zmenilo tak, že z pôvodných piatich sú v prevádzke tri linky. Zásadnými zmenami prešiel vozňový park. Objavili sa prvé modernizácie električiek (Škoda 01 T, Tatra T3R.P), výrobu električiek navyše spustila plzenská Škoda, ktorá do svojho mesta dodala 11 nízkopodlažných vozidiel Škoda 03 T. V rámci skúšobných jázd výrobcu sa na koľajovej trati objavili aj ďalšie typy, ako napr. Škoda 10 T pre americký Portland, alebo Škoda 14 T pre Prahu. Vo vozovni Slovany je odstavený aj prototyp električky Škoda 05 T, ktorý nie je vhodný na pravidelnú dopravu
Úvahy do budúcnosti.
Svojho času existoval návrh previesť električkovú trať vedúcu priamym centrom mesta pod zem, podobným spôsobom, ako sa plánuje v Brne. Počítalo sa aj s električkovou traťou na sídlisko Doubravka, dnes sa uvažuje o predĺžení trate z Borov k neďalekej priemyselnej zóne.
Vozidlový park.
PMDP vlastní aj štyri historické vozidlá – pôvodná električka Křižík – Brožík z roku 1899, vozidlo Tatra T1 z roku 1956, vozeň Tatra T2 z roku 1958 a vozeň Tatra T3 z roku 1976.

</doc>
<doc id="124729" url="https://sk.wikipedia.org/wiki?curid=124729" title="Mirek Topolánek">
Mirek Topolánek

Ing. Mirek Topolánek (* 15. máj 1956, Vsetín) je český politik, ktorý pôsobil ako senátor i poslanec a v rokoch 2006 až 2009 bol predsedom vlády. Od roku 1994 bol členom a istý čas i predsedom ODS, zo strany vystúpil roku 2015, v roku 1989 bol členom Občianskeho fóra.
V prezidentských voľbách v roku 2018 neúspešne kandidoval na post prezidenta Českej republiky, keď získal len 4,30 % platných hlasov zúčastnených voličov.
Život.
Mirek Topolánek absolvoval Strojnícku fakultu Vysokého učenia technického v Brne. Pracoval ako projektant v OKD a Energoprojekte. V roku 1991 spoluzaložil a riadil obchodnú spoločnosť VAE, spol. s r. o., ktorá sa zaoberala energetickými projektami. V roku 1996 spoločnosť zanikla bez likvidácie a jej právnym nástupcom sa stala obchodná spoločnosť VAE a.s. V predstavenstve tejto spoločnosti pôsobil Mirek Topolánek až do roku 2003. 
Mirek Topolánek má s bývalou manželkou Pavlou dcéry Petru, Janu a syna Tomáša. Ich vzťah sa začal v lete roku 2006 kvôli viacerým bulvárnym článkom o nevere rozpadať. Spoločné bývanie s niekdajšou podpredsedníčkou snemovne Luciou Talmanovou priznal 5. januára 2007, s Pavlou sa rozviedol v februári 2010. 
Mirek Topolánek sa oženil s Luciou Talmanovou 3. júna 2010. Syn Nicolas z nového partnerstva sa narodil už 25. júla 2007.
Politická činnosť.
Pred nežnou revolúciou nebol politicky organizovaný. Od roku 1989 pôsobil v Občianskom fóre, v roku 1994 vstúpil do Občianskej demokratickej strany (ODS). V roku 1996 bol zvolený do senátu, v rokoch 1998 – 2002 bol predsedom senátneho klubu ODS a od roku 2002 do roku 2004 podpredsedom senátu. V novembri 2002 vystriedal Václava Klausa na mieste predsedu ODS. Túto funkciu obhájil aj v decembri 2004 a novembri 2006. 
Volebné obdobie 2006 – 2010.
V roku 2006 bol Mirek Topolánek vo voľbách do českého parlamentu volebným lídrom ODS v Prahe a získal najviac preferenčných hlasov zo všetkých kandidátov. Ako víťaz volieb bol prezidentom poverený zostaviť vládu. Najskôr sa pokúsil zostaviť trojkoalíciu spoločne s KDU-ČSL a Stranou zelených. Koalícia mala v parlamente podporu iba 100 hlasov z 200 a na získanie nadpolovičnej podpory jej chýbal jeden hlas. Napriek tomu ho 16. augusta vymenoval prezident Václav Klaus za premiéra. Mirek Topolánek vytvoril vládu zloženú z deviatich členov ODS a šiestich nestraníkov, ktorú prezident vymenoval 4. septembra. Rokovania o podpore vlády s predsedom sociálnych demokratov Jiřím Paroubkom však stroskotali a pri hlasovaní v parlamente 3. októbra vláda nezískala dôveru. Stalo sa tak prvýkrát v histórii Česka a Česko-Slovenska. Vláda preto 11. októbra 2006 podala demisiu. 8. novembra prezident Klaus opäť menoval Mirka Topolánka za premiéra a poveril ho zostavením vlády. Následne rokoval s ČSSD, KDU-ČSL a Stranou zelených o možnosti zostavenia veľkej koalície. 
Koaličná vláda získala podporu na základe konania dvoch opozičných politikov. Poslanci ČSSD Miloš Melčák a Michal Pohanka opustili pred hlasovaním zasadaciu sálu snemovne a vláda získala podporu 100 proti 97, pričom jeden poslanec opozície sa zdržal. Melčák a Pohanka boli následne vylúčení zo svojich poslaneckých klubov a označovaní ako "prebehlíci". Topolánek počas svojej vlády čelil ostrej kritike opozičného lídra Jiřího Paroubka, ktorý pravicové reformné zákony blokoval s podporou komunistov. Viacero zákonov bolo schválených práve vďaka hlasom prebehlíkov. V marci 2009 po odhalení kauzy možného podplácania redaktora ČT lobistom blízkym Topolánkovi, vyvolal Paroubek hlasovanie o vyslovení nedôvery vláde. Vláda pri hlasovaní 24. marca 2009 nezískala dôveru a premiér a jeho ministri formálne podali demisie. Topolánek často prezentoval názor, že situáciu musí riešiť práve Paroubek, pokým jeho vláda môže zostať vykonávať svoje právomoci aj bez dôvery snemovne. Prezident Václav Klaus poveril zostavením novej vlády nestraníka, vtedajšieho riaditeľa štatistického úradu Jana Fischera, ktorý získal dostatočnú podporu v poslaneckej snemovni a 8. mája 2009 vystriedal Topolánka vo funkcii. 
Volebné obdobie 2010 – 2014.
Mirek Topolánek odstúpil z kandidatúry vo voľbách 2010 na základe výzvy výkonnej rady ODS v marci 2010 kvôli kauze urážlivých výrokov. Vo funkcii lídra strany ho nahradil Petr Nečas.
Kauzy.
Pavla Topolánková ohlásila v auguste 2006 svoju kandidatúru do Senátu za stranu Politika 21. Mirek Topolánek jej kandidatúru označil za veľkú chybu a priznal problémy vo svojom manželstve.
Topolánek v lete 2009 čelil kauze s bulvárnymi fotografiami talianskych médii, podľa ktorých sa mal nahý pohybovať v záhrade priateľa, talianskeho premiéra Silvia Berlusconiho.
Kauza s výrokmi o ministrovi Gustávovi Slamečkovi a premiérovi Jánovi Fischerovi pre gay magazín LUI viedla až k zasadnutiu výkonnej rady strany a odvolaniu Topolánka z kandidátky strany pre voľby 2010. Vyjadril sa, že „ministr uhne, když jde opravdu do tuhého a to ten Fischer prostě je Žid, není to gay, a ten uhne ještě dřív.“ Topolánek sa ospravedlnil, ale tvrdil, že výroky sú vytrhnuté z kontextu a so svojím odvolaním nesúhlasil.

</doc>
<doc id="124736" url="https://sk.wikipedia.org/wiki?curid=124736" title="Chanukija">
Chanukija

Chanukija (iné názvy: chanukia, chanuková menora; hebr. חנוכיה)) je židovský deväťramenný svietnik, ktorý sa zapaľuje počas osemdňového Sviatku svetiel Chanuka.
Chanukija má osem ramien v rovnakej výške a deviate pomocné rameno (nazýva sa "šamaš", hebr. שמש, dosl. "sluha, pomocník"), ktoré je umiestnené vyššie než ostatné a zapaľujú sa od neho ostatné svetlá. Počas Chanuky zapaľuje chanukiju pani domu tak, že každý večer zapáli o jedno svetlo viac, než v predošlý deň, takže až v ôsmy deň sviatku horia všetky svetlá svietnika naraz. Je takisto možné zapáliť v prvý deň všetky svetlá a následne vždy o jedno menej.
Legenda.
Zapaľovanie chanukije pripomína znovuzasvätenie Jeruzalemského chrámu počas Makabejského povstania proti Seleukovcom v rokoch 167–165 p. Kr. Makabejci chceli po dobytí chrámu zapáliť chrámovú menoru a vykonať tak jeden z najdôležitejších chrámových rituálov. Nemali však dosť rituálne čistého olivového oleja, našli len malé množstvo, ktoré by vystačilo iba na jeden deň. Keď naplnili menoru olejom z fľaštičky, stal sa zázrak, olej horel v svietniku celých osem dní. Za ten čas sa podarilo získať dostatok potrebného oleja na doplnenie svietnika. Chanukový zázrak si každý rok Židia pripomínajú zapálením svetiel na chanukiji.

</doc>
<doc id="124737" url="https://sk.wikipedia.org/wiki?curid=124737" title="Chanukíja">
Chanukíja



</doc>
<doc id="124738" url="https://sk.wikipedia.org/wiki?curid=124738" title="Louisa May Alcottová">
Louisa May Alcottová

Louisa May Alcottová (pseudonym A. M. Barnard) (* 29. november 1832, Germantown, Pensylvánia, USA – † 6. marec 1888, Boston, Massachusetts) bola americká spisovateľka. 
Životopis.
Detstvo a mladosť.
Narodila sa v rodine Amosa Bronsona Alcotta a Abigail May III. Napriek tomu, že jej rodina pochádzala z Nového Anglicka a mala tu i svoje sídlo, narodila sa v Pensylvánii. Mala tri sestry – staršiu Annu a mladšie sestry Elizabeth a May. V roku 1840 sa jej rodina presťahovala do domčeka len na dvoch akroch pôdy pozdĺž rieky Concord v meste Concord v Massachusetts. Odtiaľ sa v roku 1844 presťahovali do Bostonu, kde jej otec založil experimentálnu školu. O jej vzdelanie sa spočiatku staral najmä jej otec. Získavala tiež vedomosti od spisovateľov a vychovávateľov, ako boli Ralph Waldo Emerson, Nathaniel Hawthorne a Margaret Fullerová, ktorí boli rodinnými priateľmi. Tieto roky časom opísala v časopisecky vydávanom diele "Transcendental Wild Oats", neskôr ich vydala znovu v zväzku "Silver Pitchers" v roku 1876. Ako rástla, začala sa z nej stávať abolicionistka a feministka. Aby dostála rodinným povinnostiam, začala ako veľmi mladá pracovať ako príležitostná učiteľka, krajčírka a guvernantka, domáca pomocnica a spisovateľka. Jej prvou knihou bola "Flower Fables" z roku 1854, príbehy pôvodne písané pre Ellen Emersonovú, dcéru Ralpha Walda Emersona. V roku 1860 začala písať knihu "Atlantic Monthly". V rokoch 18621863 sa na chvíľu dostala z rodičovského domu, keď počas vojny pôsobila 6 týždňov ako ošetrovateľka v nemocnici v Georgetowne. Jej listy domov neskôr vyšli pod názvom "Hospital Sketches (Črty z nemocnice)" v roku 1863. Jej román "Moods" z roku 1864 bol tiež sľubný.
Menej známa časť jej práce sú vášnivé, prchké romány a príbehy, ktoré napísala väčšinou pod pseudonymom "A. M. Barnard". Tieto práce, ako napr. "A Long Fatal Love Chase" a "Pauline's Passion and Punishment", boli známe vo viktoriánskom období a neskôr boli označované ako "nebezpečenstvo malých myslí" v románe samotnej Alcottovej "Little Women (Malé ženy)". Jej protagonisti sú odhodlaní a neústupní vo svojom hone za vlastnými cieľmi, ktoré často zahŕňajú i pomstu. Tieto práce dosiahli okamžitý komerčný úspech a až do dnešných čias sú veľmi často čítanými. Naproti tomu Alcottová tiež vydala moralistické a prospešné príbehy pre deti a, s výnimkou poloautobiografického diela "Work" z roku 1873 a anonymnej novely "A Modern Mephistopheles" z roku 1877, ktoré vzbudzovali podozrenie, že ich autorom bol Julian Hawthorne, sa nevrátila k tvorbe pre dospelých.
Literárne úspechy a dospelosť.
Jej skutočný úspech sa datuje do čias, keď sa objavila prvá časť knihy "Little Women: or Meg, Jo, Beth and Amy (Malé ženy)" v roku 1868, poloautobiografické dielo z obdobia jej detstva, ktoré prežila so sestrami v Concorde v Massachusetts. Kapitola "Good Wives" z roku 1869 sledovala sestry do dospelosti a ich následných manželstiev. "Little Men (Malí muži)" z roku 1871, podrobne opisuje charaktery a spôsoby jej synovcov, ktorí žili s ňou v Orchard House v Concorde. "Jo's Boys" z roku 1886 uzatvára trilógiu "March Family Saga". Väčšina jej neskorších dielov, napr. "An Old-Fashioned Girl" (1870), "Aunt Jo's Scrap Bag" (6 zväzkov, 18711879), "Eight Cousins" a jeho kapitola "Rose in Bloom" z roku 1876, a ďalšie, sledovali radu "Little Women (Malé ženy)". Hoci charakter Jo v románe "Little Women (Malé ženy)" bol založený na osobnosti Louisy May Alcottovej, táto sa na rozdiel od Jo nikdy nevydala. Svoje "starodievoctvo" vysvetľovala v rozhovore so spisovateľom Louisom Chandlerom Moultonom, "... pretože som sa zamilovala do toľkých krásnych žien, ale nikdy do žiadneho muža." V roku 1879 zomrela jej mladšia sestra May a Louisa May si vzala jej dcérku Louisu May Nierikerovú ("Lulu"), ktorá mala len dva roky. V nasledujúcich rokoch sa stala obhajkyňou ženskej rovnoprávnosti a bola prvou ženou, ktorú zaregistrovali do voličského zoznamu v meste Concord v Massachusetts. Navzdory zhoršujúcemu sa zdraviu, čo jej spôsobila otrava ortuťou (počas občianskej vojny jej bol liečený týfus preparátom, ktorý ju obsahoval), písala celý zvyšok svojho života. Zomrela v Bostone v 6. marca 1888 vo veku 55 rokov, len dva dni po tom, ako navštívila svojho otca na smrteľnej posteli.

</doc>
<doc id="124743" url="https://sk.wikipedia.org/wiki?curid=124743" title="Paul Auster">
Paul Auster

Paul Benjamin Auster (* 3. február 1947, Newark, New Jersey, USA – † 30. apríl 2024, Brooklyn, New York, USA) bol americký spisovateľ, prekladateľ, básnik, editor, scenárista a filmový režisér. Pravdepodobne najznámejšia je jeho zbierka troch románov, nazývaná "The New York Trilogy". Medzi ďalšie jeho významné diela možno zaradiť "Winter Journal", "Sunset Park", "Invisible" a "The Book of Illusions". Jeho práce sú nadčasové a narúšajú tradičnú predstavu o súčasnom románe. Využíval najmä prvky experimentálnej prózy, akými sú identita, dekonštrukcia, existencializmus a psychoanalýza.
Životopis.
Narodil sa do poľskej židovskej rodiny Samuela a Queenie Austerových, ktorá patrila do strednej spoločenskej vrstvy. Jeho otec vlastnil budovy v Jersey City, ktoré prenajímal. Auster vyrastal na predmestí Newarku a jeho vášňou bolo čítanie kníh, čo neskôr prerástlo v lásku k písaniu. Navštevoval strednú školu v Maplewoode, v štáte New Jersey. Manželstvo jeho rodičov nebolo šťastné a po ich rozvode sa s matkou a sestrou presťahovali.
Po skončení strednej školy zamieril na cestu po Európe. Navštívil Taliansko, Španielsko, Francúzsko a Írsko. Počas svojich ciest pracoval na románe. Po návrate do Spojených Štátov začal študovať anglický jazyk na Columbijskej Univerzite. Popri štúdiu príležitostne pracoval a prispieval článkami do univerzitných časopisov. V tej dobe sa zoznámil so svojou prvou manželkou, neskôr známou spisovateľkou Lýdiou Davisovou, s ktorou si rozumeli na intelektuálnej úrovni a mali spolu jedného syna Daniela.
Po ukončení štúdia na Columbijskej Univerzite v roku 1971, sa s Lýdiou presťahovali do Francúzska, kde sa živil prekladaním francúzskej literatúry. O dva roky neskôr sa presťahovali na farmu do Provensálska. Po návrate do Spojených štátov v roku 1974 začal vydávať vlastné básne, eseje, romány a preklady francúzskych spisovateľov (napr. Stéphane Mallarmé, Joseph Joubert a iní). V roku 1981 sa oženil so svojou druhou manželkou, spisovateľkou Siri Hustvedtovou, s ktorou má dcéru Sophiu. Žil s oboma deťmi v Brooklyne.
Počas svojej kariéry získal mnoho ocenení a je viceprezidentom PEN American Center. V roku 2006 bol nominovaný na cenu Prince of Asturias Award za literatúru, ktorú v predošlých rokoch získali Günter Grass, Arthur Miller a Mario Vargas Llosa.
V posledných rokoch Austerovi začali podľa vlastných slov dochádzať námety, čo však nepovažuje za žiadnu tragédiu. Ako hovorí: "Záleží na tom, či publikujem 16, alebo 17 románov? Ak to nie je nevyhnutné, písať vôbec netreba."
Tvorba.
Auster má za to, že jeho tvorba bola ovplyvnená každým spisovateľom, ktorého diela čítal; medzi nich patria napríklad: James Joyce, Ernest Hemingway, David Salinger, Lev Tolstoj, Fiodor Michajlovič Dostojevskij a ďalší. Tvrdí, že má vlastný štýl písania a nikoho nenapodobňuje, pretože každý autor je jedinečný. "Všetci sú mojou súčasťou. Mám v sebe desiatky autorov, ale nemám pocit, že moje diela vyznievajú, alebo pripomínajú štýl niektorého z nich. Nepíšem ich knihy. Píšem svoje vlastné." 
Zo všetkých spisovateľov, ku ktorým mal niekedy vo svojom živote vzťah, ho stále najviac ovplyvňuje Nathaniel Hawthorne, ktorého považuje za majstra psychológie a zanieteného čitateľa ľudskej duše. Neustále sa k nemu vracia, učí sa od neho a obdivuje jeho bohatú škálu nápadov a myšlienok.
The Invention of Solitude.
Je prvá kniha, ktorú napísal; možno ju zaradiť medzi literatúru faktu. Kniha nie je členená na kapitoly, ale na dve samostatné časti:
Je súborom autorových zistení o identite otca po jeho smrti. Kniha začína telefonátom, v ktorom je Auster informovaný o smrti svojho otca. Spolu so svojou rodinou sa vyberie do jeho domu. Táto skúsenosť je pre neho veľmi emotívna, pretože vždy túžil po blízkom vzťahu s otcom, ale nikdy jeden druhého nespoznali: "Zisťujem, že je nemožné vstúpiť do samoty niekoho iného. Ak je pravda, že môžeme niekedy spoznať iného človeka, čo i len trochu, tak je to iba do tej miery, ako nám to sám dovolí." Pociťuje veľkú túžbu písať o tom, kto bol jeho otec. Aby zachytil esenciu otcovej existencie, jeden po druhom skúma otcove osobné predmety. Táto časť je bohatá na zaujímavé myšlienky a citáty.
Táto časť je osobným memoárom, v ktorom sa snaží opísať svoj život v prenajatej, ošarpanej izbe, jeho pokusy písať a občasné prechádzky. Zhmotňuje v nej svoj vnútorný svet.
The New York Trilogy.
Tieto knihy nie sú klasickými detektívnymi príbehmi, založenými na záhade a sérii indícií. Miesto toho využíva detektívny príbeh na to, aby do nich vložil otázky existenčnej istoty a hľadania identity. Práve hľadanie identity a osobného názoru sa prejavuje i v neskorších Austerových dielach. Séria pozostáva z troch častí: "The City of Glass", "Ghosts" a "The Locked Room". Poviedky boli najskôr vydané samostatne a až neskôr spolu, ako "The New York Trilogy".
Toto dielo, podobne ako jeho debut, začína záhadným telefonátom, ktorý spustí sériu neobyčajných udalostí. Hlavným hrdinom je Daniel Quinn, muž mnohých tvárí. Miluje literatúru, ale ešte radšej sa potĺka v bludisku ulíc špinavého New Yorku, kde sa túži stratiť. Bezcieľne prechádzky sú oslobodzujúce, počas nich sa mu darí vytesniť z hlavy spomienky na dobu, kedy mal jeho život zmysel. Quinn býval ambiciózny spisovateľ poézie a pracoval tiež na niekoľkých zložitých prekladoch. Toto sa však definitívne zmenilo, keď za neobjasnených okolností prišiel o ženu i syna. A tak sa z neho stala živá mŕtvola, človek, ktorý obdivuje sám seba za to, že dokázal prežiť aj svoju vlastnú smrť (duševnú) a ktorý sa schováva za a nadväzuje vzťah iba so svojimi fiktívnymi identitami.
William Wilson je autor jeho detektívnych románov, jeho vlastný vynález, ktorý žije svoj vlastný život, aj napriek tomu, že je jeho súčasťou. Pre Quinna je abstraktnou existenciou a mostom, ktorý ho spája s jeho ďalšou fiktívnou identitou. Tou je Max Work, ktorý je na rozdiel od Wilsona veľmi skutočný, aj keď je to iba hlavná postava detektívnej knihy. Je jeho spoločníkom v samote, vnútorným bratom. Work bol zosobnením toho, čím by Quinn mohol byť, keby chcel. Veci, ktoré Quinnovi spôsobovali problémy, Work bral za samozrejmosť a kráčal životom, akoby to bolo dobrodružstvo, s ľahkosťou a ignoranciou, ktorá jeho stvoriteľa neprestávala prekvapovať.
V úvode Quinn číta knihu, keď zrazu je jeho rutina narušená neskorým telefonátom, o ktorom si spočiatku myslel, že to bol omyl. Keď sa situácia opakuje, rozhodne sa vydávať za osobu, s ktorou chce neznámy hovoriť. Tou osobou je detektív Paul Auster, ktorého služby potreboval Peter Stillman, slaboduchý mladý muž, ktorý so svojou ženou Virginiou žil v luxusnom apartmáne. Podobne ako postava v jeho detektívnom románe mal čeliť úlohe detektíva, ktorý mal chrániť Stillmana pred jeho fanatickým otcom, ktorého zavreli pre väznenie svojho syna v tme. Petrov otec bol presvedčený, že ak bude malé dieťa izolované od sveta a akéhokoľvek kontaktu s ľuďmi, okrem občasnej bitky, a v úplnej tme, začne rozprávať jazykom Boha. 
&lt;br&gt;Keďže mal byť prepustený z väzenia, Peter potreboval ochranu, na ktorú si najal práve Paula Austera. Quinn presvedčený, že túto úlohu môže zvládnuť, možno aj preto, že Peter mu pripomínal jeho mŕtveho syna, sa úlohy chopil. Na túto prácu si kúpil špeciálny červený zápisník a začal do neho písať všetky svoje kroky na ceste za vyriešením prípadu. Prvou vecou, ktorú si tam napísal, bola jeho predstava ako bude Petrov otec vyzerať; dostal totiž za úlohu ísť na vlakovú stanicu, kam mal prísť Petrov otec, a sledovať ho.
Keď sa mu podarilo ho vystopovať a sledovať ho až po hotel, kde sa ubytoval, naplánoval si, že každý deň bude kráčať v jeho stopách. Po pár dňoch strávených jeho pozorovaním mal Quinn pocit, že Stillman nie je celkom pri zmysloch, pretože sa šuchtal po uliciach, zdalo sa že bezcieľne, pri tom každú chvíľu zastal a zbieral tie najbizarnejšie predmety, ako napríklad odpadky, vetvičky a psie exkrementy. Najskôr si Quinn robil len zbežné poznámky, ale po pár dňoch sledovania ho omrzelo starcovo pomalé tempo a keďže potreboval spomaliť, aby do neho nevrazil, začal si všetko detailne zapisovať. Quinn mal pocit, že sledovanie nikam nevedie a Stillman nechce svojmu synovi ublížiť. Zdôveril sa s tým Virginii a chcel to vzdať. Ona ho však presvedčila, aby pokračoval a dala mu vo všetkom voľnú ruku.
Quinn začal odznovu tým, že si znovu prezeral stránky zápisníka a mal pocit, že: ""Žil Stillmanov život, šiel jeho krokom, videl, čo videl on a jediná vec, ktorú teraz cítil, bola jeho nepreniknuteľnosť. Namiesto toho, aby zúžil vzdialenosť medzi sebou a Stillmanom, videl starého muža, ako mu kĺzal pomedzi prsty, aj keď ho mal priamo pred očami"." Ako si tak listoval zápisníkom, len tak náhodne sa rozhodol nakresliť si trasy, ktorými chodieval Stillman. Zistil, že každá z nich pripomína nejaké písmeno. Keď si ich zoradil za sebou, dostal takmer kompletné slovné spojenie BABYLONSKÁ VE(ŽA). Po tomto zistení sa rozhodol Stillmana kontaktovať. Stretol sa s ním trikrát a zakaždým mal pocit, že si ho Stillman nepamätá. Počas ich rozhovorov mu Stillman vysvetlil, že jeho bezcieľne potulky majú konkrétny cieľ. Mal pocit, že je vyvolený, ktorý má za úlohu pomenovať veci, ktoré stratili funkciu a sú stále pomenované zavádzajúcimi menami. Pri poslednom stretnutí sa Quinn vydával za jeho syna Petra a po tomto stretnutí sa Stillman Quinnovi stratil.
Bezradný, no stále odhodlaný pokračovať, rozhodol sa nájsť skutočného Paula Austera. Keď sa mu to podarilo, zistil, že to nie je žiadny detektív ale spisovateľ. Zdôveril sa mu so svojím príbehom. Auster s ním súcitil, povedal mu, že by na jeho mieste urobil to isté a predstavil mu aj svoju rodinu. Quinn pocítil nepatrnú žiarlivosť, keď si pomyslel na svoju stratenú rodinu. Po odchode od Austera sa Quinn chcel priznať Virginii, lenže číslo bolo stále obsadené. Skúšal to nejakú dobu a potom si uvedomil, že jeho osudom je aby pokračoval ďalej. Quinn si uvedomil, že nemá inú možnosť ako sledovať vchod do bytu Stillmanovcov. Vybral všetky svoje úspory a niekoľko mesiacov žil skrytý v odpadkovom kontajneri; nikto si ho nevšímal. Keď sa mu minuli úspory, rozhodol sa vrátiť domov, kde však už býval niekto iný, pretože všetci si mysleli, že Quinn zmizol. Na dôvažok sa od Austera dozvedel, že Petrov otec je mŕtvy a že šek, ktorý mu dal preplatiť je neplatný.
Nakoniec Quinn našiel útočisko v opustenom byte Stillmanovcov a striedali sa u neho obdobia tmy a svetla. Keď bolo svetlo, jedol a písal do červeného zápisníka. Keď bola tma, spal. Postupne sa obdobie svetla skracovalo a tmy bolo čoraz viac. Toto súviselo s vyčerpaním strán v zápisníku. Posledná vec, ktorú si tam zapísal, bola otázka čo sa stane, keď nebude viac stránok v červenom zápisníku. Bral to však statočne a premýšľal, či by dokázal písať aj bez pera a svojím hlasom vyplniť temnotu, rozprávať do vzduchu, do stien, do mesta, aj keď sa svetlo už nikdy nevráti. 
Autor na ozvláštnenie využíva veľa slovných hračiek, v poviedke sa nachádza taktiež nahota, autobiografické črty (Auster v knihe má veľa spoločného so skutočným autorom, napríklad ženu Siri a syna Daniela, a je tiež spisovateľ).
&lt;br&gt;Používa tiež množstvo referencií, či už je to k iným autorom (Edgar Allan Poe, Marco Polo, Miguel de Cervantes Saavedra), Biblii (Babylonská veža, horiaci krík) alebo judaizmu (Aggada, Stillman - z yiddish tichý / pokojný muž.) Kniha obsahuje aj ilustrácie, konkrétne mapy, ktoré hlavný hrdina kreslil keď sledoval Stillmana.

</doc>
<doc id="124746" url="https://sk.wikipedia.org/wiki?curid=124746" title="Logika normatívných viet">
Logika normatívných viet



</doc>
<doc id="124749" url="https://sk.wikipedia.org/wiki?curid=124749" title="Povstanie Makabejcov">
Povstanie Makabejcov

Povstanie Makabejcov (iné názvy: Povstanie Machabejcov/Makkabejcov/Makabejčanov/Makabejských/Machabejských, Mak(k)abejské/Machabejské povstanie) bolo židovské povstanie v Judei proti helénskej dynastii Seleukovcov v rokoch 167–165 pred Kr. Víťazní Makabejci založili kráľovstvo pod vládou nezávislej dynastie Hasmoneovcov. Túto udalosť pripomína židovský sviatok Chanuka.
Makabejci.
Termínom Makabejci/Machabejci/Makkabejci/Makabejčania/Machabejčania/Mak(k)abejskí/Machabejskí (lat. singulár "Maccab(a)eus/Machab(a)eus", gr. singulár Mακκαβαῖος - "Makkabaios") sa označuje :
Slovo "Makabejský/Makabejec/Machabejec" (atď.) bolo pôvodne osobným prívlastkom Júdu. Je odvodené z aramejského slova "makkaba", ktoré znamená kladivo. Sekundárne sa prívlastok "Makabi" považuje za akronym biblického verša "Mi kamocha ba-elim Ha-šem" ("Kto je rovný Tebe medzi bohmi, Pane?").
Povstanie.
Povstanie bolo odpoveďou na násilnú helenizáciu Judey, ktorú začal kráľ Antiochos IV. Epifanes. Zrušil náboženské výsady a stotožnil židovského boha s Diom. V roku 167 pred Kr. kňaz Matatiáš odmietol vzývanie gréckych bohov; jeho syn Júda Makabejský sa postavil na čelo povstalcov a viedol ich do úspešného boja proti Seleukovcom. Makabejci dobyli Jeruzalem, očistili a znovuzasvätili Jeruzalemský chrám.
Rimania, ktorí už v tej dobe bojovali proti Grécku, uznali Hasmoneovskú dynastiu a jej nárok na Judeu.

</doc>
<doc id="124753" url="https://sk.wikipedia.org/wiki?curid=124753" title="Margaret Atwoodová">
Margaret Atwoodová

Margaret Eleanor Atwoodová (; * 18. november 1939, Ottawa, Kanada) je kanadská spisovateľka.
Životopis.
Narodila sa v Ottawe v provincii Ontario ako druhé z troch detí zoológa Carla Edmunda Atwooda a Margaret Dorothy Killiamovej. Veľa zo svojho detstva strávila v Severnom Ontáriu, neskôr medzi Ottawou, Sault Ste. Marie a Torontom. Nedokončila ani povinnú školskú dochádzku. Stala sa nenásytnou čitateľkou, počnúc zušľachťujúcou literatúrou, cez záhady, rozprávky bratov Grimmovcov, kanadské príbehy o zvieratách až po komixy. Písať začala ako 16-ročná. 
V roku 1957 začala študovať na Victoria University v Toronte. Jej profesormi sa stali Jay Macpherson a Northrop Frye. Školu ukončila v roku 1961, kedy získala titul bakalár umení v odboroch angličtina a filozofia a francúzština. Na jeseň roku 1961, kedy vyhrala E.J. Pratt Medal za svoju súkromne vydanú knihu básní "Double Persephone", ukončila štúdium na Harvardovej Radcliffe College. V roku 1962 získala titul magistra a pokračovala vo vzdelávaní na Harvardovej univerzite. Učila na viacerých univerzitách (University of British Columbia (1965), Sir George Williams University v Montreale (1967/1968), University of Alberta (1969 – 1979), York University v Toronte (1971/1972) a New York University, kde pôsobila ako učiteľka angličtiny. 
V roku 1968 sa vydala za Jima Polka, s ktorým sa rozviedla v roku 1973. Krátko na to sa vydala za spisovateľa Graema Gibsona a presťahovala sa do Alliston v provincii Ontario, severne od Toronta. V roku 1976 sa im narodila dcéra Eleanor Jess Atwood Gibsonová. (Graeme Gibson mal dvoch synov z predošlého manželstva, Matta and Graea). V roku 1980 sa vrátila do Toronta. Svoj čas rozdelila medzi životom v Toronte a na ostrove Pelee v Ontáriu.
Tvorba.
Margaret Atwoodová je plodnou autorkou románov, básní, literárnych kritík, ale tiež feministkou a politickou aktivistkou. Píše romány zo širokého tematického spektra a často sa prejavuje ako feministická spisovateľka. Jej tvorba je zaostrená na kanadskú národnú identitu, kanadskú príbuznosť a vzťahy s USA a Európou, problémy ľudských práv, životného prostredia, kanadskej divočiny, sociálne mýty o feminizme, prezentovanie ženského tela v umení, sociálne a ekonomické vykorisťovanie žien a iné. 
Ako literárna kritička sa preslávila dielom "Survival: A Thematic Guide to Canadian Literature (Prežitie)]" z roku 1972. Napísala tiež niekoľko televíznych scenárov, ako napr. "The Servant Girl" (1974) a "Days of the Rebels: 1815-1840" (1977).
Atwoodová bola vicepredsedníčkou "Writers’ Union of Canada", prezidentkou "International PEN" (1984 - 1986). Získala doktorát z "Victoria College" (1987) a v roku 2001 bola uvedená do kanadskej siene slávy "Canada's Walk of Fame". Jej literárne diela sú umiestnené v knižnici "Thomas Fisher Rare Book Library" na "University of Toronto's".
Medzi jej najslávnejšie diela patrí román "The Handmaid's Tale (Príbeh služobníčky)" "Príbeh služobníčky" dosiahol prvé miesto v rebríčku Amazonu v roku 2017 a v roku 2018 získal 10. miesto. Celkovo sa anglicko-jazyčných kníh predalo viac než 8 miliónov.
V septembri 2019 by malo výjsť pokračovanie tohto románu pod názvom "The Testaments".

</doc>
<doc id="124755" url="https://sk.wikipedia.org/wiki?curid=124755" title="Električková doprava v Liberci">
Električková doprava v Liberci

Krajské mesto Liberec je jedným zo siedmich miest v Česku, kde je prevádzkovaná električková doprava. Prevádzkovateľom je Dopravný podnik miest Liberca a Jablonca nad Nisou (do roku 2010 pod názvom Dopravný podnik mesta Liberca). Pôvodne bola sieť úzkorozchodná (1000 mm), v roku 1960 bola časť siete zrušená, v rokoch 1990 – 2005 prebehla postupná prestavba mestskej trati na normálny rozchod (1435 mm). Medzimestská trať do Jablonca nad Nisou zostáva nateraz ďalej úzkorozchodná. V územnom pláne je zakreslené niekoľko nových tratí (do Rochlice, Vesce, Ruprechtic a Pavlovic).
V roku 2012 boli v prevádzke štyri denné a jedna historická linka. Celková dĺžka tratí dosahuje 21,5 km. Pod hlavičkou libereckého dopravného podniku funguje aj združenie Boveraclub, ktoré sa zaoberá modernizáciou historických električiek.
Dejiny.
Začiatky prevádzky.
11. septembra 1894 schválila rada mesta Liberec návrh na výstavbu trate elektrickej električky s rozchodom . Bolo to v čase, keď jediná električková prevádzka na území Česka bola v Prahe, vďaka tomu sa Liberec zaradil medzi najmodernejšie mestá v Česku. Výstavba začala v máji 1897, o 3 mesiace neskôr bola trať dokončená a 25. augusta toho roku bola na nej slávnostne spustená prevádzka. Prvý úsek začínal pri železničnej stanici, odkiaľ viedol dvojkoľajovo ulicou 1. mája až k mostu cez Nisu, kde sa rozdvojoval a ulicami Jánskou a 1. mája pokračoval na Súkenné námestie. Odtiaľ opäť pokračoval každý smer osobitne na Benešovo námestie. Hore prechádzala trať Revolučnou a Moskovskou, dolu mierila ulicou Pražskou. Ďalej bola trať jednokoľajová (dvojkoľajová od 12. júna 1907) s výhybňami a viedla na konečnú stanicu Mestský lesík, dnešná ZOO. Od novembra 1897 sa jazdilo až k dnešnej konečnej, do Lidových sadov. Elektrická dráha si veľmi rýchlo získala obľubu verejnosti. V roku 1898 prepravila 800-tisíc cestujúcich. Z technických dôvodov bola už od začiatku prevádzky zavedená pravostranná prevádzka.
V roku 1899 bola sprevádzkovaná trať do Rochlice, na začiatku 20. storočia prebiehala výstavba nových tratí do Růžodolu I a do Horného Hanychova. Na jeseň roku 1906 bola z dôvodu Nemecko-českej výstavy postavená špeciálna trať na dopravu návštevníkov, tá však bola po ukončení výstavy demontovaná. V roku 1908 bola električková vozovňa presťahovaná z areálu elektrárne na dnešné miesto v Nitrianskej ulici. Od roku 1912 sa začali objavovať aj električky s tzv. lýrovými zberačmi namiesto pôvodných tyčových. Do roku 1914 bolo do Liberca dodaných 32 motorových a 8 vlečných vozidiel.
Počiatočne električkové nadšenie však ukončila 1. svetová vojna. Mnohí zamestnanci narukovali a prevádzka musela byť značne obmedzená. Električky slúžili aj na prepravu ranených vojakov od stanice k mestským lazaretom od 29. novembra 1914. Na konci júla 1915 sa v službe sprievodcov po prvýkrát objavili ženy.
Medzivojnové obdobie.
Do tohto času bola liberecká elektrická dráha takmer čisto nemeckým podnikom s nemčinou ako úradným jazykom, až do roku 1925 bolo ministerstvom železníc nariadené dvojjazyčné označenie. Vozidlový park bol rozšírený o 10 vozidiel zo Studénky a ďalších sedem z Českej Lipy. 13. decembra 1924 bolo po prvýkrát zavedené číslovanie liniek:
V tomto čase nebolo budovaných mnoho tratí. Trať končiaca v Růžodole bola predĺžená asi o k reštaurácii Letka, v roku 1934 vznikla spojovacia trať od stanice k viaduktu, pričom pôvodný úsek Súkenné námestie - Viadukt bol zrušený, ktorá bola v roku 1940 zdvojkoľajnená.
Zatiaľ čo v roku 1929 bolo prepravených 8 miliónov pasažierov, počas hospodárskej krízy počet klesol na 5,4 milióna a straty na príjmoch vo výške 1 milióna korún museli byť riešené reklamnými tabuľami na vozidlách.
Doba socializmu.
Hlavnou stavbou, ktorá sa po druhej svetovej vojne v libereckej električkovej doprave konala, bolo v roku 1955 prepojenie jabloneckej a libereckej električkovej siete, a to podľa dlhodobo existujúcich plánov. K 31. októbru 1960 boli pod tlakom doby zrušené trate do Rochlice a Růžodolu. To bolo posledné veľké rušenie tratí v meste na rozdiel od susedného Jablonca. V 70. rokoch bola kompletne zrekonštruovaná medzimestská trať do Jablonca. Pritom bola zrušená bloková slučka pri centre Jablonca a trať bola skrátená do novej slučky na Pasířskej ulici. V roku 1984 boli preložené obe jednokoľajové trate v centre do svojej dnešnej polohy. Koncom 80. rokov sa začala javiť stále dôležitejšia potreba upraviť rozchod koľají z 1 000 na , ako to bolo vo všetkých mestách vtedajšej ČSSR okrem Bratislavy. Prestavba mestskej trate sa ale uskutočnila až v 90. rokoch.
Poslednými dodanými dvojnápravovými električkami bol jednotný typ 6MT. Kvôli nemožnosti prevádzky vozidiel Tatra T1 na úzkom rozchode boli prvými vozidlami koncepcie PCC v Liberci električky Tatra T2 dodávané od 1959, v rokoch 1956 a 1957, bola skúšaná aj prevádzka druhého prototypu tohto typu. Od roku 1965 sú v prevádzke klasické vozidlá Tatra T3. Posledné prišli do Liberca v roku 1987. O rok neskôr bola ukončená prevádzka vozidiel T2. Tie sa však v Liberci ešte raz objavili v 90. rokoch.
90. roky.
V tejto dobe bola najdôležitejšia modernizácia celej mestskej trate. Prestavba prebiehala v niekoľkých etapách od roku 1990 do roku 1998, kedy 14. augusta vyrazili do mesta prvé električky na rozchode . Už v roku 1995 bol na Fügnerovej otvorený moderný terminál MHD, ktorý je zároveň aj symbolom libereckých električiek. Prerozchodovaná trať má tri koľajnice, takže je na nej možná prevádzka aj úzkorozchodných električiek vzhľadom na fakt, že električky z medzimestskej linky zaťahujú v Liberci do vozovne. V rokoch 1998 až 2005 bol úspešne zrekonštruovaný posledný úsek mestskej trate z Dolného Hanychova do Horného Hanychova.
Z dôvodu nedostatku električiek zakúpil Dopravný podnik mesta Liberca v polovici 90. rokov 8 ojazdených vozidiel Tatra T2R z Ostravy. Posledné dve vozidlá jazdia dodnes (2013). Liberec je tak zrejme posledné mesto na svete, ktoré v osobnej doprave prevádzkuje električky tohto typu. Električky T3 sa postupne modernizujú, v súčasnosti boli vyrobené aj novostavby nízkopodlažných vozidiel Tatra T3R.PLF. V roku 1998 bol do Liberca dodaný prototyp nízkopodlažnej električky Tatra RT6S, ktorá je však kvôli mnohým poruchám dlhodobo odstavená. V roku 2012 bola do Liberca dodaná električka typu EVO2, ktorá je zatiaľ v skúšobnej prevádzke.
Rozsah siete.
Súčasná sieť libereckých električiek sa skladá z mestskej trate "Horní Hanychov" – "Dolní Hanychov" – "Viadukt" – "Nádraží" – "Fügnerova" – "Šaldovo náměstí" – "Lidové sady" a medzimestskej trate "Fügnerova" – "Vratislavice" – "Jablonec nad Nisou". Medzi "Súkenným námestím" a Nádražím sa nachádza, dnes už zmodernizovaná, električková vozovňa Rybníček. 
Zvažuje sa predĺženie trate v Hornom Hanychove až k lanovke na Ještěd a vybudovanie novej električkovej trasy do Rochlice. Tento plán bol hlavnou prioritou mnohých libereckých politických strán pred voľbami 2006.
Vozidlový park.
V Liberci sa využívajú nasledovné typy električiek:
V Liberci bol prevádzkovaný aj jediný prototyp vozidla Tatra RT6S na svete, ktorý však bol dlhodobo odstavený. Koncom roka 2013 bolo vozidlo z Liberca odvezené ako historické vozidlo do Szegedu.
Dopravný podnik miest Liberec a Jablonec nad Nisou vlastní aj jedno pracovné vozidlo Tatra KT4D (ev. č. 105) z nemeckého mesta Gera.
V Liberci sa na nachádza aj niekoľko historických vozidiel, o ktoré sa stará Boveraclub.

</doc>
<doc id="124756" url="https://sk.wikipedia.org/wiki?curid=124756" title="Big Ben (sopka)">
Big Ben (sopka)

Big Ben je aktívny stratovulkán, pokrývajúci prakticky celý Heardov ostrov, ktorý patrí do austrálskeho teritória Heardovho ostrova a Macdonaldových ostrovov, nachádzajúceho sa v južnej časti Indického oceánu. Vrchol sopky je pokrytý trvalým ľadom a je ukončený kalderou so šírkou 5 km. Sopečný masív je tvorený prevažne bazaltovo-trachytickými horninami.
V súčasnosti aktívny kráter je Mawson Peak nachádzajúci sa v kaldere je s výškou 2 745 m najvyšší vrch Austrálie a ňou spravovaných teritórií. Mawson Peak od začiatku 20. storočia eruptoval približne 10 krát.
Na ostrove sa nachádza aj druhé, v súčasnosti neaktívne vulkanické centrum - Mount Dixon (706 m), ležiaci na polostrove na severovýchodnom konci ostrova, ktorý je spojený s hlavným ostrovom úzkou šijou.
Geológia.
História vulkanického vývoja ostrova má približne milión rokov. Predchádzala mu fáza podmorského vulkanizmu, ktorého pozostatky sa dajú nájsť v "drygalského formácii", tvoriacej základňu sopky, čo jú 300 - 350 m hrubé súvrstvia, tvorené prevažne podmorskými vulkanitmi (napr. poduškové lávy), s vekom približne 9 mil. rokov.
Sopka je tvorená, ako už bolo spomenuté vyššie, kalderou a niekoľkými krátermi. Okrem aktívneho centra Mawson Peak, sa na masíve nachádzajú ďalšie sopečné útvary:

</doc>
<doc id="124764" url="https://sk.wikipedia.org/wiki?curid=124764" title="Sidor Artemievič Kovpak">
Sidor Artemievič Kovpak

Sidor Artemievič Kovpak (), (* 7. jún 1887, Koteľva, Poltavská oblasť, Ruská ríša – † 11. december 1967, Kyjev) bol počas druhej svetovej vojny významný veliteľ a organizátor partizánskej vojny na Ukrajine. Dvojnásobný nositeľ titulu Hrdina Sovietskeho zväzu (1942 a 1944).
Život.
Kovpak sa narodil v chudobnej ukrajinskej roľníckej rodine v osade Koteľva blízko ukrajinského mesta Poltava. Pochádzal z mnohodetnej rodiny, mal 5 bratov a 4 sestry.
Prvá svetová vojna a medzivojnové obdobie.
Počas prvej svetovej vojny bol mu bol za udatnosť v boji udelený Kríž sv. Juraja samotným cárom Mikulášom II. Po Októbrovej revolúcii sa pridal k boľševikom a bojoval v Červenej armáde istý čas ako partizán proti intervenujúcim nemeckým vojskám, ako aj proti Denikinovým bielogvardejcom v legendárnej 25. jazdeckej divízii Vasilija Čapajeva. Od roku 1919 člen komunistickej strany. Po skončení občianskej vojny bol Sidor Kovpak predsedom oblastného sovietu v meste Putivl v Sumskej oblasti. Počas Stalinových čistiek so šťastím unikol zatknutiu, po tom čo bol dopredu varovaný tamojším veliteľom NKVD, tak že odišiel z mesta a mesiac sa skrýval na samote v lesoch.
Druhá svetová vojna.
Čoskoro po začiatku nemeckého vpádu do ZSSR začal od septembra 1941 Sidor Kovpak organizovať partizánske oddiely proti nemeckým okupantom. Jeho oddiely sa spočiatku sústredili v Sumskej a Brjanskej oblasti, ale neskôr sa rozšírili aj hlbšie do nacistami kontrolovanej Kyjevskej, Žitomírskej, Rivnianskej, Gomeľskej, Volyňskej ako aj ďalších oblastí. Tieto jednotky bojovali tiež proti slovenskej Zaisťovacej divízii (napr. pri Lojeve) a nacionalistickej Ukrajinskej povstaleckej armáde Stepana Banderu. V lete 1943 sa nemeckým oddielom podarilo vypátrať a zlikvidovať Kovpakovho zástupcu Semiona Rudneva, ktorého potom nahradil Piotr Veršigora, po vojne známy svojimi knihami o Kovpakových partizánoch. V roku 1944 partizánske oddiely pod Kovpakovým velením uskutočnili takzvaný Karpatský nájazd, počas ktorého prešli dovedna 10 000 km západnou Ukrajinou a Bieloruskom, pri čom dosiahli rumunské hranice v Karpatoch. Pri týchto bojoch spôsobili nemeckým vojskám ťažké straty a zničili nemecké posádky v 39 obciach a mestách. Kovpakove vojenské kvality a najmä jeho dobre zvládnutá partizánska taktika sa stali v Sovietskom zväze legendárnymi. Ešte počas vojny bol dvakrát vyznamenaný titulom Hrdina Sovietskeho zväzu. Po prvýkrát 18. mája 1942 (medaila č. 708) a druhýkrát 4. januára 1944 za uskutočnenie Karpatského nájazdu (medaila č. 16).
Povojnové obdobie.
Po skončení druhej svetovej vojny Sidor Kovpak vykonával funkcie v prezídiu vrchného sovietu Ukrajinskej SSR. Zomrel v Kyjeve 11. decembra 1967, kde je aj pochovaný.

</doc>
<doc id="124768" url="https://sk.wikipedia.org/wiki?curid=124768" title="Mawson Peak">
Mawson Peak



</doc>
<doc id="124770" url="https://sk.wikipedia.org/wiki?curid=124770" title="Sylabický spev">
Sylabický spev

Sylabický spev je spev, v ktorom (na rozdiel od melizmatického spevu) na jednu slabiku pripadá len jedna nota.

</doc>
<doc id="124771" url="https://sk.wikipedia.org/wiki?curid=124771" title="Neumatický spev">
Neumatický spev

Neumatický spev je spojením oboch typov spevov - sylabického a melizmatického - do jedného spevu. Nachádzajú sa v ňom príležitostné melizmy v dĺžke 4-5 nôt na jednu slabiku. Terminologicky sa tento spev, ktorý je striktne viazaný na text zvykne nazývať aj akcentus a ozdobnejší spev ako koncentus.

</doc>
<doc id="124772" url="https://sk.wikipedia.org/wiki?curid=124772" title="Melizma">
Melizma

Melizma je skupina nôt pripadajúca na iba jednu slabiku textu. Spev, ktorý má dlhé melizmatické pasáže, teda pasáže s viacerými notami pripadajúcimi na jednu slabiku, sa (na rozdiel od sylabického spevu) nazýva melizmatický spev. Typickým príkladom je gregoriánsky chorál.
Melizmy sa používali najmä v starovekých kultúrach na dosiahnutie hypnotického tranzu u počúvajúceho, ktorý sa využíval na mystické alebo náboženské účely. Melizma je charakteristická napr. aj pre židovský liturgický spev (recitácia z Tóry).

</doc>
<doc id="124773" url="https://sk.wikipedia.org/wiki?curid=124773" title="McDonald Island (McDonald Islands)">
McDonald Island (McDonald Islands)

McDonald Island (staršie: MacDonald Island, Macdonald Island, Mac Donald Island, Macdonald Isle; po slovensky McDonaldov ostrov, MacDonaldov ostrov, Macdonaldov ostrov) je malý neobývaný ostrov tvorený aktívnou sopkou. Patrí do súostrovia McDonald Islands, ktoré je súčasťou austrálskeho teritória Heardov ostrov v južnom Indickom oceáne.
Ostrov leží asi 40 km západne od Heardovho ostrova. Vulkán je aktívny od 80. rokov 20. storočia a za ten čas erupcie dramaticky zmenili jeho tvar - základňa ostrova sa rozšírila približne dvojnásobne, a výška sa zvýšila o 100 metrov. Vulkanická stavba ostrova je tvorená prevažne fonolitickými tufmi, dajkami a lávovými dómami. Keďže nie je trvalo obývaný, prípadná vulkanická aktivita je zaznamenaná len satelitmi, alebo náhodnými moreplavcami, ktorí sú v tom čase v blízkosti ostrova.

</doc>
<doc id="124774" url="https://sk.wikipedia.org/wiki?curid=124774" title="Druhá libanonská vojna">
Druhá libanonská vojna

Druhá libanonská vojna (v Izraeli) alebo Júlová vojna (v Libanone) je označenie pre ozbrojený konflikt medzi izraelskou armádou a libanonským hnutím Hizballáh. Začal sa 12. júla 2006 a skončil predčasne prímerím 14. augusta 2006. 
Počas vojny uvalil Izrael na libanonské prístavy námornú blokádu a letecky útočil na ciele v celom Libanone. Hizballáh naproti tomu ostreľoval sever Izraela raketami typu Kaťuša. V neskoršom štádiu bojov došlo aj k ozbrojeným potýčkam medzi izraelskými vojakmi a bojovníkmi Hizballáhu v južnom Libanone. 
Libanonská vláda neschvaľovala útoky Hizballáhu na Izrael a obmedzila sa na protesty proti izraelským útokom. Požadovala rozmiestnenie medzinárodných mierových jednotiek, ktoré by ukončili konflikt. Libanonská armáda sa do bojov nezapojila.
Po schválení Rezolúcie OSN č. 1701 11. augusta 2006 obe strany súhlasili s prímerím, ktoré vstúpilo do platnosti 14. augusta o 7:00 SELČ. Námorná blokáda bola ukončená 8. septembra 2006. Od 1. októbra už v Libanone nie sú takmer žiadne izraelské jednotky (výnimku tvorí hraničná oblasť Ghadžar). V krajine boli rozmiestnené medzinárodné kontingenty UNIFIL (United Nations Interim Force in Lebanon). 
Počas 34 dní trvajúceho konfliktu zahynulo asi 1500 ľudí, veľkú časť obetí tvorili libanonskí civilisti.
Dôvod vojny.
Hizballáh chcel zrejme podporiť Palestínčanov, ktorí 25. júna v reakcii na zatknutie dvoch aktivistov Hamasu deň predtým uniesli v pásme Gazy izraelského vojaka Gilada Šalita a zabili dvoch ďalších vojakov. To z izraelskej strany vyprovokovalo operáciu Letný dážď a po necelom roku aj obnovenie izraelskej vojenskej prítomnosti v Gaze, ktoré trvalo do novembra 2006.
Prepuknutie vojny.
Konflikt sa začal 12 . júla 2006 o deviatej hodine ráno. Hizballáh vystrelil Kaťuše a mínomety na izraelské vojenské pozície a dediny Zar'it a Šlomi v hraničnej oblasti, aby odlákal pozornosť od inej jednotky Hizballáhu, ktorá v tom istom čase prekročila hranicu, uniesla dvoch izraelských vojakov (Ehuda Goldwassera a Eldada Regeva) a troch ďalších zabila. 
Záchranný tím sa vydal po stopách teroristov, ale izraelský tank Merkava našiel na mínu a vybuchol. Zahynuli ďalší 4 vojaci. Na ďalší deň Ehud Olmert označil čin Hizballáhu za akt vojny a odmietol prepustiť zadržiavaných členov Hizballáhu.
Priebeh vojny.
Nasledujúci mesiac sa Izraelčania a Libanonci stretávali na pohraničných zrážkach až do ukončenia vojny rezolúciou BR OSN.
Straty vo vojne.
Hizballáh stratil údajne 500 - 700 bojovníkov, Izrael zaznamenal 119 mŕtvych vojakov. O život prišlo aj 1 191 libanonských civilov a 44 izraelských.

</doc>
<doc id="124776" url="https://sk.wikipedia.org/wiki?curid=124776" title="Maďarsko-slovenský ozbrojený konflikt">
Maďarsko-slovenský ozbrojený konflikt

Maďarsko-slovenský ozbrojený konflikt (iné názvy: Malá vojna, maďarsko-slovenská vojna) v marci 1939 bol ozbrojený konflikt medzi Slovenským štátom a Maďarskom, ktorý trval od 23. do vyhlásenia prímeria večer 24. marca, pričom bojové akcie pokračovali aj 25. marca 1939 a lokálne incidenty ešte niekoľko nasledovných dní. Spor bol diplomaticky urovnaný 4. apríla 1939. Zároveň šlo o vyvrcholenie série pohraničných incidentov vyvolávaných maďarskou stranou od októbra 1938 na maďarsko-československej štátnej hranici.
Maďarsko ako prvý štát už 15. marca 1939 uznalo nezávislosť Slovenského štátu. Maďarská armáda obsadila v dňoch 14.22. marca 1939 Podkarpatskú Rus. Ráno 23. marca maďarské vojsko prekročilo z východu hranicu medzi Slovenskom a Podkarpatskou Rusou (južná maďarskoslovenská hranica bola stanovená prvou Viedenskou arbitrážou a bola garantovaná Nemeckom a Talianskom) a po obsadení 12 km širokého hraničného pásma zaujalo obranné postavenie. Ozbrojený konflikt bol súčasťou maďarského obsadzovania Karpatskej Ukrajiny a výsledkom snahy o „malú korekciu hraníc“, na ktorú Maďarsko získalo povolenie od Nemecka a s ktorou slovenské ministerstvo zahraničných vecí oboznámil nemecký konzul Ernst von Druffel 18. marca, na čo slovenskí predstavitelia reagovali poukázaním na „neudržateľnosť a neopodstatnenosť“ takéhoto postupu z vojenského, strategického i národnostného hľadiska. 24. marca spustila slovenská armáda ofenzívu s cieľom znovuobsadiť pôvodné hranice. Zatiaľ čo pozemné akcie nepriniesli očakávané výsledky, veľký význam mali slovenské letecké nálety, na ktoré Maďarsko reagovalo posilnením protileteckej obrany, ale aj bombardovaním letiska v Spišskej Novej Vsi. Do konfliktu zasiahla nemecká diplomacia, na ktorej pokyn slovenské velenie ešte večer 24. marca vydalo rozkaz zastaviť boje, hoci lokálne incidenty pokračovali ešte niekoľko dní (sčasti pre nedisciplinovaný postup Hlinkovej gardy). Maďarská vláda 25. marca prejavila súhlas rokovať o urovnaní sporu so slovenskou stranou. Rokovania sa začali 27. marca a trvali do 4. apríla, kedy obe strany podpísali protokol o novej hraničnej čiare, na základe ktorého Slovensko Maďarsku odstúpilo 1 670 km2 svojho územia s približne 40 000 obyvateľmi.
Situácia pred útokom.
Maďarsko dlhodobo pracovalo na rozbití Česko-Slovenska s nacistickým Nemeckom, pričom si od tejto spolupráce sľubovalo uspokojenie vlastných revizionistických záujmov. Odstúpenie etnicky prevažne maďarských oblastí, ktoré bolo realizované po prvej Viedenskej arbitráži v novembri 1938, bolo v maďarskej politike považované iba za minimálny variant. Maďarsko chcelo profitovať z nemeckého úspechu pri likvidácii republiky a ďalej rozvíjalo myšlienku obnovenia nadvlády nad nemaďarskými územiami bývalého Uhorska. 12. marca 1939 Adolf Hitler oznámil maďarskej vláde, že bude môcť obsadiť Karpatskú Ukrajinu (predtým Podkarpatská Rus, v danom čase súčasť Č-SR). Zároveň jej dal pokyn, aby zatiaľ neútočila na Slovensko a k slovenskej otázke sa vráti neskôr.
14. marca 1939 bol v Bratislave vyhlásený samostatný Slovenský štát. 15. marca Maďarsko zaútočilo na Karpatskú Ukrajinu, kde narazilo na odpor jednotiek bývalej česko-slovenskej armády. Tie na rozkaz generála Leva Prchalu zastavili odpor a stiahli sa na Slovensko a do Rumunska. Maďarsko tak získalo časť výstroje a výzbroje č.-s. armády a otvoril sa mu nový, nebezpečný útočný smer, s ktorým nepočítal žiadny z predošlých operačných plánov obrany. Jednotky, ktoré ustúpili z Karpatskej Ukrajiny obranu východného Slovenska významne neposilnili, pretože pozostávali najmä z českých dôstojníkov a mužstva, ktorí boli po rozpade spoločného štátu odsúvaní domov. Armáda nového štátu sa začínala ešte len formovať a to za veľmi nepriaznivých okolností. Zastúpenie slovenských dôstojníkov v bývalej č.-s. armáde bolo minimálne (3,4 % k augustu 1938), odsun českých vojakov spôsoboval dopravné problémy a časť západného Slovenska navyše obsadila nemecká armáda, ktorá rabovala vojenské sklady.
Nový minister národnej obrany pplk. gšt. Ferdinand Čatloš si bol vedomý nebezpečenstva situácie a ešte 15. marca vydal rozkaz na vypracovanie plánov zabezpečenia hraníc s Maďarskom a Poľskom. V rovnaký deň začala mobilizácia prvého sledu zálohy (ročníky 19221926), ktorá sa zatiaľ vzhľadom na problémy po rozpade č.-s. armády týkala iba východných okresov. Obranou východného Slovenska bol poverený ppl. gšt. Augustín Malár. V reakcii na pokračujúce pokusy o narúšanie hraníc maďarskými jednotkami nariadil nový veliteľ Hlinkovej gardy Alexander Mach celoštátnu brannú pohotovosť. Garda formovala strážne a pochôdzkové oddiely, neskôr sa začala sporadicky zapájať do ochrany štátnych hraníc. Prekvapujúce uznanie Slovenska Maďarskom dávalo nádej, že hranice budú zabezpečené, ale nie natoľko, aby to zastavilo vojenské prípravy.
Maďarsko, ak chcelo využiť situáciu, muselo konať rýchlo a to aj vzhľadom na pripravovaný podpis ochrannej slovensko-nemeckej zmluvy. Vypracované malo dve koncepcie. Cieľom tzv. "malého riešenia" bolo obsadenie najvýchodnejšej časti Slovenska do hĺbky 10. "Veľké riešenie" počítalo s rozšírením útoku a obsadením východného Slovenska až po Poprad. Poľsko bolo maďarskej agresii naklonené a podporovalo cieľ čo najväčších územných ziskov. Maďarsko situáciu ďalej konzultovalo s Nemeckom a predložilo mu "malé riešenie", ktoré odôvodňovalo tým, že hranica medzi Slovenskom a Karpatskou Ukrajinou je sporná, obyvateľstvo je prevažne rusínske a zároveň aj rôznymi strategickými a operačnými potrebami. 18. marca oznámil neskorší nemecký generálny konzul Ernst von Druffel ministerstvu zahraničných vecí, aby Slovensko nekládlo odpor Maďarsku pri úprave hraníc v priestore rieky Uh.
22. marca (deň pred útokom) Slovensko opustili posledné transporty českých vojakov. Po ich odchode zostali veľkosti plukov zredukované z pôvodných 2 0003 000 mužov na 70400. Svoju prácu zároveň dokončila spoločná slovensko-maďarská rozhraničovacia komisia, ktorá potvrdila staronovú hranicu.
Priebeh konfliktu.
Maďarská armáda začala útok v skorých ranných hodinách 23. marca 1939. Jej jednotky postupovali vo viacerých prúdoch v smeroch Veľké Berezné – Ulič – Starina, Malé Berezné – Ubľa – Stakčín a Užhorod – Tibava – Sobrance. Najsilnejší bol tretí prúd za podpory tankov, obrnených vozidiel, protilietadlového a protitankového delostrelectva, ktorý už o 8:00 dosiahol Sobrance a rozvinul sa východne od mesta. Mnohé pohraničné stanovištia boli získané bez boja a slovenské jednotky boli odzbrojované, nakoľko bez ťažkých zbraní nedokázali klásť odpor. Na viacerých miestach maďarské jednotky postupovali na čele s bielou zástavou, na znak toho, že chcú obsadiť vytýčenú hranicu bez boja (operácia sa mala údajne diať so súhlasom slovenskej vlády). Maďarská armáda celkovo prenikla 10 do slovenského pohraničia. Slovensko ešte dopoludnia adresovalo Maďarsku protestnú nótu, na ktorú Maďarsko najprv neodpovedalo a neskôr vyhlásilo, že na východnom Slovensku nevykonáva žiadnu operáciu. Už 23. marca dosiahli maďarské jednotky líniu, ktorá mala byť považovaná za novú hranicu. Maďarsko sa následne neúspešne pokúšalo konflikt zastaviť a presadiť mierové riešenie.
Útok vyvolal na Slovensku všeobecnú vlnu odporu, odhodlanie brániť vlasť a urýchlil formovanie jeho armády. Velenie slovenskej armády nariadilo od skorých ranných hodín 24. marca ofenzívne operácie s cieľom zatlačiť agresora späť. Vzhľadom na celkovú situáciu vyzval Malár ako veliteľ východnej skupiny zvyšných českých dôstojníkov, ktorí mali nejaký vzťah k Slovensku, aby v slovenskej armáde zostali. Časť z nich tak skutočne urobila a mnohí sa v bojoch vyznamenali. Ministerstvo národnej obrany ďalej povolilo vyzbrojenie Hlinkovej gardy v regiónoch, v ktorých neboli mobilizované odvodové ročníky 19221926. Tá pomocou vlastnej organizačnej štruktúry mobilizovala 27 682 vojakov a 21 703 obrancov – nevojakov. Jednotky HG na ohrozených územiach boli podriadené vojenskému veleniu. Vzhľadom na skoré prímerie HG v týchto počtoch do priamych bojov nezasiahla. Účasť HG sa samozrejme neobišla bez rôznych excesov a výtržností najmä proti Čechom, Židom a bývalým politickým oponentom (vzhľadom na jej radikalizáciu vláda neskôr presadila jej opätovné odzbrojenie).
Podľa Čatlošovho rozkazu mal byť hlavný úder vedený na smer Sobrance – Užhorod, za použitia všetkých záloh a bez zbytočnej ochrany zázemia aby sa netrieštili sily. Malár rozkaz čiastočne neuposlúchol, nakoľko sa obával ďalšieho útoku v smere Košice – Prešov, kde zálohy ponechal. Na podporu pozemných vojsk zasiahlo letectvo, ktoré sa celý čas dostávalo do silnej protileteckej paľby a vzdušných súbojov s niekoľkonásobnou presilou. V reakcii na aktivity slovenského letectva maďarská armáda ostreľovala a bombardovala základňu v Spišskej Novej Vsi, čo vyvolalo ďalšiu vlnu odporu a burcovalo obranu. Slovenský protiútok nedosiahol stanovené ciele a podarilo sa dosiahnuť iba menšie korekcie. Situáciu sťažoval postoj Nemecka, ktoré odmietalo vydať ťažké zbrane a protipancierovú muníciu z "ochrannej zóny" na západnom Slovensku.
Historici sa nezhodujú v názore na to, ako ďaleko chcelo Maďarsko zájsť v prípade, ak by nenarazilo na odhodlaný odpor. Ak by napriek chýbajúcemu súhlasu Nemecka pokračovalo "veľkým riešením" (hranice po Poprad), bola by ohrozená existencia celého Slovenska. Maďarsko by postavilo Nemecko pred hotový fakt a vzhľadom na rozsah územného oklieštenia (vrátane prechádzajúcej straty južného Slovenska) by ho mohlo presvedčiť, že zvyšok Slovenska nie je životaschopný a predstavuje pre Nemecko iba záťaž. Následne by bolo možné pristúpiť k jeho likvidácii.
V priebehu Malej vojny významne zasiahli do bojov slovenskí vojaci a dôstojníci: podplukovník gšt. Augustín Malár, major Karol Kubiček, kapitán Štefan Haššík, poručík Ján Nálepka, nadporučík Cyril Daxner, desiatnik Štefan Butka, vojak a dobrovoľník Mikuláš Klanica a ďalší.
Zo slovenských pilotov treba spomenúť: Cyril Martiš, Gustav Pažický, Ján Prháček, Anton Slodička, Ján Svetlík, Michal Karas, Jozef Hergott, Martin Danihel, František Hanovec, Jozef Zachar, Štefan Devan, František Cyprich, Ladislav Sulík, Ferdinand Švento, Mikuláš Udut, Jozef Turza, Augustín Ďuračko, Viliam Svitnič, Rudolf Belák a ďalší.
Uzatvorenie prímeria.
24. marca sa do konfliktu vložilo Nemecko, ktoré sa snažilo obe strany spacifikovať. Nemecko si uvedomilo, že maďarská akcia, ktorá mala pôvodne prebehnúť bez zásadnejších komplikácií, narazila na odhodlaný vojenský odpor a prerastá do väčších, nežiaducich rozmerov. Slovenskej vláde následne adresovalo nótu, v ktorej ju vyzvalo na zastavenie operácií. Situáciu prehodnotilo aj Maďarsko, ktoré požiadalo o prímerie. Večer 24. marca vydal minister Čatloš na základe žiadosti maďarskej a z poverenia slovenskej vlády rozkaz zastaviť bojové akcie ale udržať existujúce pozície. Napriek tomu aj v nasledovných dňoch pokračovali incidenty miestneho významu. Situácia sa upokojila až 31. marca 1939, medzitým Slovensko presúvalo na východ ďalšie posily.
Rokovania o novej hranici.
Medzi 27. marcom až 4. aprílom 1939 prebehli medzi oboma stranami konfliktu diplomatické rokovania v Budapešti. Maďarská delegácia považovala dosiahnutú líniu za minimum, odmietla o nej diskutovať a odmietla aj myšlienku kompenzácie. Po prerušení rokovaní sa Slovensko pokúsilo využiť nemecké sprostredkovanie, pričom sa odvolávalo na ochrannú zmluvu. Nemecko nielen, že Slovensko nepodporilo, ale 31. marca mu odporučilo ďalej netrvať na nemennosti hraníc. V snahe nezaťažiť nový, ešte len formujúci sa štát väčším vojnovým konfliktom Slovensko ustúpilo. 4. apríla 1939 podpísali obe strany protokol o novej hraničnej čiare. Slovensko stratilo ďalších 74 obcí a viac než 40 000 obyvateľov, pričom šlo takmer výlučne o obyvateľov slovenskej a rusínskej národnosti. 

</doc>
<doc id="124779" url="https://sk.wikipedia.org/wiki?curid=124779" title="Kúh-e Bazmán">
Kúh-e Bazmán

Kúh-e Bazmán alebo Kúhe Bazmán alebo Bazmán je neaktívny stratovulkán, nachádzajúci sa v južnom Iráne, asi 200 km juhovýchodne od mesta Bam. Je tvorený prevažne andezitovými horninami, ale mladšie lávové prúdy sú skôr bazaltového zloženia. Nie sú známe žiadne historické záznamy o erupcii sopky, ale v oblasti vulkánu sú aktívne fumaroly.

</doc>
<doc id="124784" url="https://sk.wikipedia.org/wiki?curid=124784" title="Laxenburg">
Laxenburg

Laxenburg je trhová obec v Dolnom Rakúsku, asi južne od Viedne v okrese Mödling na rieke Schwechat.
Dejiny.
Miesto je známe vďaka svojmu zámku, ktorý bol obľúbeným letným sídlom panovníckeho rodu Habsburgovcov.
Zámok patrí od roku 1333 Habsburgovcom, v 17. storočí bol rozšírený Lodovico Burnacinim. "Blauer Hof" (nem. modrý dvor) bol postavený okolo roku 1745 za vlády Márie Terézie v rokokovom slohu.
Laxenburský kostol, prvá stavba na sever od Álp s črtami vrcholného baroka (je charakteristická najmä oblúkovitými krivkami vo fasáde), bol postavený medzi rokmi 1693 až 1703 Carlom Antoniom Carlonem a konečnú podobu získal až v rozmedzí rokov 17031724 vďaka architektovi Matthiasovi Steinlovi.
Po roku 1780 nadobudla zámocká záhrada anglický štýl. Bolo tu vytvorených niekoľko umelých rybníkov a na ostrovčeku postavený tzv. Franzensburgský zámok pomenovaný podľa prvého rakúskeho cisára Františka I..
Počínajúc rokom 1849, Laxenburg bol zaradený do dodnes existujúcej politickej správy, v roku 1919 prevzalo vojnou zničený zámok aj s priliehajúcim parkom pod svoju správu mesto Viedeň.
Po anšluse Rakúska v roku 1938 bola obec priradená pod politickú správu Viedne, ale o pár rokov neskôr (1954) bol celý Laxenburg vrátený do pôvodných rúk Dolného Rakúska.
Od roku 1975 pôsobí v meste mimovládna výskumná organizácia "Medzinárodný inštitút pre aplikovanú systémovú analýzu" známeho pod skratkou IIASA, ktorého členom je aj Slovensko.

</doc>
<doc id="124785" url="https://sk.wikipedia.org/wiki?curid=124785" title="Euklidova veta">
Euklidova veta

Ako Euklidove vety sa označujú dve matematické vety týkajúce sa pravouhlého trojuholníka. Pomenované sú po svojom objaviteľovi, gréckom matematikovi Eukleidovi z Alexandrie.
Euklidova veta o výške.
Obsah štvorca zostrojeného nad výškou pravouhlého trojuholníka sa rovná obsahu obdĺžnika zostrojeného z oboch úsekov na prepone.
formula_1
Dôkaz pomocou Pytagorovej vety.
 c = ca + cb
 vc2 = a2 − ca2
 vc2 = b2 − cb2
Rovnice sčítame:
 2vc2 = a2 + b2 − ca2 − cb2
Upravíme prvé dva členy podľa Pytagorovej vety:
 2vc2 = c2 − ca2 − cb2
Rozpíšeme dĺžku prepony:
 c2 = (ca + cb)2
Dosadíme:
 2vc2 = (ca + cb)2 − ca2 − cb2
 2vc2 = ca2 + 2ca cb + cb2 − ca2 − cb2
 2vc2 = 2cacb
Vydelíme dvomi:
 vc2 = ca . cb
Euklidova veta o odvesne.
Obsah štvorca zostrojeného nad odvesnou pravouhlého trojuholníka sa rovná obsahu obdĺžnika zostrojeného z prepony a úseku na prepone priľahlého k odvesne. Pre jednotlivé odvesny trojuholníka teda platí:
formula_2
formula_3
Dôkaz pomocou Pytagorovej vety.
 vc2 = a2 − ca2
 vc2 = b2 − (c − ca)2 = b2 − c2 + 2cca −ca2
Vytvoríme jednu rovnicu:
 a2 − ca2 = b2 − c2 + 2cca −ca2
Vyjadríme b2 − c2 pomocou a:
 a2 + b2 = c2
 b2 − c2 = −a2
Dosadíme:
 a2 = −a2 + 2cca
 2a2 = 2cca
Vydelíme dvomi:
 a2 = c . ca
Dôkaz pomocou Euklidovej vety o výške.
Predpokladáme, že platí Euklidova veta o výške (dôkaz vyššie), z Pytagorovej vety vyplýva:
 a2 = vc2 + ca2
 a2 = ca cb + ca2
 a2 = (cb + ca) ca
 a2 = c . ca

</doc>
<doc id="124789" url="https://sk.wikipedia.org/wiki?curid=124789" title="Kúh-e Damávand">
Kúh-e Damávand

Kúh-e Damávand (iné názvy: Kúhe Damávand, Damávand, (Kúh-e/Kúhe) Demavend/Demávend, Kolleh-je/Kollehje Damávand/Demávend/Demavend) je vyhasnutá sopka, nachádzajúca sa v iránskej provincii Mázandarán, asi 50 km južne od Kaspického mora a 60 km východne od hlavého mesta Teherán. S výškou 5 610 m je to najvyšší vrch Iránu, ako aj celého Stredného východu.
Sopka leží na južnom okraji staršej 9 km širokej kaldery a je tvorená prevažne andeziticko-trachytickými horninami. Vek poslednej erupcie sopky nie je doložený, ale podľa niektorých indícií (absencia glaciálnej erózie poslednej ľadovej doby) poukazuje na jeho relatívne nedávny čas (holocén). Na svahoch sopky sa nachádzajú aj aktívne fumaroly a horúce pramene.
Damávand má dôležité postavenie v perzskej mytológii, podľa zaratuštrických textov tu bol uväznený trojhlavý drak Aži Daháka až do konca sveta.

</doc>
<doc id="124790" url="https://sk.wikipedia.org/wiki?curid=124790" title="Damávand">
Damávand

Damávand alebo Demávend alebo Demavend môže byť:

</doc>
<doc id="124792" url="https://sk.wikipedia.org/wiki?curid=124792" title="Izraelsko-libanonský konflikt">
Izraelsko-libanonský konflikt



</doc>
<doc id="124796" url="https://sk.wikipedia.org/wiki?curid=124796" title="Euklidove vety">
Euklidove vety



</doc>
<doc id="124797" url="https://sk.wikipedia.org/wiki?curid=124797" title="Trópovanie">
Trópovanie

Trópovanie je prispôsobovanie chorálu novým podmienkam, a to jednak podkladanie textov pod rozsiahle melizmy gregoriánskeho chorálu a jednak tvorbou nových nových melódií aj s textami. Zmena vykonaná trópovaním sa nazýva trópus.
Význam trópovania.
Trópovanie úzko súviselo s cirkevnou politikou. Cirkev mala záujem spoluzúčastňovať sa na hospodárskom a politickom živote krajín. Keď chcela pritiahnuť obyvateľstvo musela sa postarať, aby rozumelo bohoslužbe v chráme. Mala teda záujem na prenikaní domácich prvkov do chorálu.
Charakter trópovania.
Charakter trópov je odlišný. Bolo to zväčša použitie greforiánskeho štýlu, no mnohokrát išlo aj o úplne „moderné“ melodické tvary. Dokonca sa takýmto spôsobom do chorálu dostávali aj ľudové melódie. Po vrcholnom období rozkvetu v 10. až 11. storočí trópy postupne ubúdajú.
Vznik a vývoj trópovania.
Trópy vznikli z byzantských vzorov. Boli to vlastne vysvetlivky, úvahy, vložky do liturgických spevov omšového ordinária okrem Creda. Ich premnoženie nakoniec spôsobilo, že ich Tridentský koncil (okolo roku 1960) z liturgie vylúčil.
S trópmi úzko súvisí ďalší nový útvar karolínskeho obdobia – skevencie. Z trópov vyšli aj stredoveké hudobné drámy (fr.: "miracles", "mysteres"; tal.: "rappresentatione albo drama sacro"; sp.: "auros sagramentales"; lat.: "ludus"), ktoré sa predvádzali na každý cirkevný sviatok. Hudba z liturgických drám sa zoskupovala z antifón, trópov, sekvencií, hymnov (aj so svetskej hudby), z piesní trubadúrov i potulných klerikov.
Liturgická dráma znamená začiatok vývoja európskeho dramatického umenia. Hry totiž čoskoro vykročili z chrámov na námestia. Zavádzali sa hovorené dialógy. Miesto popri latinčine zaujali národné jazyky a ľudové prvky začínali nadobúdať prevahu.

</doc>
<doc id="124804" url="https://sk.wikipedia.org/wiki?curid=124804" title="Aguascalientes (štát)">
Aguascalientes (štát)

Aguascalientes je jeden z federálnych štátov Mexika. Nachádza v strednom Mexiku. 
Susedí so štátom Zacatecas na západe, severe a východe, so štátom Jalisco na juhu. Rozloha je , teda 0,3 percenta rozlohy celého Mexika. Hlavným mestom je rovnomenné Aguascalientess počtom obyvateľov 690 tisíc z celkového počtu 1 012 000 (68,2 %). 
Politicky je štát rozdelený do 11 okresov: Aguascalientes, Asientos, Calvillo, Cosío, Jesús María, Pabellón de Arteaga, Rincón de Romos, San José de Gracia, Tepezalá, San Francisco de los Romo a El Llano. Najvyšším vrchom je Sierra Fría s nadmorskou výškou 
Na území Aguascalientes sa vyskytujú štyri typy klím, pričom na 82 % povrchu prevažuje polosuchá polohorúca klíma. Približne 25 % obyvateľov je zamestnaných v priemysle. Dôležitý je najmä potravinársky, textilný, kožiarenský, drevárenský, papierenský a chemický priemysel. Pestuje sa najmä kukurica, obilie a úžitkové plodiny. Chová sa hovädzí dobytok.

</doc>
<doc id="124805" url="https://sk.wikipedia.org/wiki?curid=124805" title="Baja California">
Baja California

"Baja California je aj jeden z názvov pre Kalifornský polostrov."
Baja California [vyslov: Bacha Kalifornia], doslova "Dolná Kalifornia", je federálny štát Mexika nachádzajúci sa na severe Kalifornského polostrova.
Na severe susedí s USA (Kaliforniou a Arizonou), na severovýchode so Sonorou, na juhu so štátom Baja California Sur. Jeho rozloha je 71 450 km². Hlavným mestom je Mexicali. Štát obýva 3 337 543 obyvateľov.
Povrch je plný kontrastov; nachádzajú sa tu hory, údolia a púštne pláne. Horský systém prechádza po celej dĺžke štátu. Najvyššími horami sú Sierra Juárez (1 800 m) a San Pedro Mártir (3 100 m). Tri štvrtiny povrchu tvorí púšť Desierto Sonorense. V štáte sa nachádzajú dva klimatické regióny. Severozápad je charakterizovaný oceánskou subtropickou klímou so zrážkami najmä v zime, východ je vyprahnutý. Na vodu nie je Baja California bohatá; 88 % vodných zdrojov je sústredených v Údolí Mexicali, 57 % vody odvádza rieka Colorado.
Najdôležitejším odvetvím hospodárstva je potravinársky priemysel (potraviny, nápoje, tabakové výrobky). Nasleduje kovospracovateľský a strojársky priemysel, textilný, drevárenský a papierenský priemysel. Chová sa predovšetkým hovädzí dobytok. Štát je bohatý na náleziska minerálov a kovov. Ťaží sa zlato, meď, travertín, síra, olovo, soľ, kaolín.

</doc>
<doc id="124806" url="https://sk.wikipedia.org/wiki?curid=124806" title="Baja California Sur">
Baja California Sur

Baja California Sur [vyslov: bacha kalifornia sur], doslova "Južná Dolná Kalifornia", je mexický štát, ktorý sa nachádza v južnej časti Kalifornského polostrova. 
Má rozlohu 73 909 km², tvorí 3,7 % povrchu Mexika. Susedí na severe so štátom Baja California. Hlavným mestom je La Paz, mesto nachádzajúce sa v južnej časti polostrova. Štát má 691 tisíc obyvateľov. 
Reliéf je charakterizovaný pobrežnými planinami, hornatým Kalifornským systémom a dvoma púšťami: Centrálna púšť a Púšť Vizcaíno. Najvyšší vrchom je Sierra de la Laguna s nadmorskou výškou 2 080 metrov nad morom. Klíma má zväčša púštny charakter, iba región Los Cabos má horúcu, mierne vlhkú klímu. Krajiny je chudobná na vodné toky. Najväčšou riekou je San Ignacio. Ďalšími tokmi sú potoky San Benito, San Miguel a Raymundo.
Najdôležitejším odvetvím priemyslu je potravinársky priemysel. V štátnych vodách sa nachádza veľké množstvo rýb, preto je dôležitým aj rybolov. Baja California Sur je známa svojimi vysoko kvalitnými plodinami. Pestujú sa ďatle, figy, papáje, mangá, špargle, paprika, rajčiny, melóny.

</doc>
<doc id="124807" url="https://sk.wikipedia.org/wiki?curid=124807" title="Campeche (štát)">
Campeche (štát)

Campeche je mexický štát nachádzajúci sa sčasti na Yucatánskom polostrove na pobreží Mexického zálivu. 
Susedí na severovýchode s Yucatánom, na západe s Quintana Roo, na juhu s Guatemalou a Chiapas, na západe s Tabascom. Rozloha je 57 507 km², teda 2,9 % rozlohy Mexika. Campeche obýva 849 617 ľudí, z ktorých 49 % žije v hlavnom meste Campeche.
Povrch je nížinatý, z veľkej časti pokrytý lesným porastom. Krajina má horúcu vlhkú klímu. Veľký objem zrážok ovplyvňuje veľký počet vodných tokov a plôch. Najväčšími riekami sú Palizada a Cantería. Najvýznamnejšími plodinami pestovanými v štáte Campeche sú kukurica, ryža a cukrová trstina, najvýznamnejším odvetvím priemyslu je priemysel konštrukčný.

</doc>
<doc id="124810" url="https://sk.wikipedia.org/wiki?curid=124810" title="Zoznam obcí Oravskej župy">
Zoznam obcí Oravskej župy

Toto je zoznam obcí ležiacich na území bývalej Oravskej župy. Obce sú rozdelené podľa súčasných okresov a uvedené pod súčasným menom.
Okresy, mestá a obce v súčasnosti.
Slovenská Orava.
Okres Dolný Kubín
Okres Námestovo
Okres Ružomberok 
Okres Tvrdošín

</doc>
<doc id="124811" url="https://sk.wikipedia.org/wiki?curid=124811" title="Oravská župa (Uhorsko)">
Oravská župa (Uhorsko)

Oravská župa resp. Oravská stolica (iný názov: Orava; , , , ) bola župa resp. stolica v Uhorsku. V súčasnosti je to región na severe Slovenska a v južnom Poľsku.
Charakteristika.
Oravská župa susedila s rakúskou provinciou Halič (nazývaná aj "Galícia") v súčasnom Poľsku a Ukrajine a Liptovskou, Trenčianskou a Turčianskou župou. Územie Oravy je situované na sever od Západných Tatier pozdĺž rieky Orava. Rozloha Oravskej župy v roku 1910 bola 2 018 km².
Centrum.
Administratívnym centrom stolice bol Oravský hrad. Neskôr sa centrom stala Veličná a po jej vypálení litovským vojskom roku 1683 Dolný Kubín.
Rody vládnucich županov.
Post hlavného župana zastávali od roku 1556 Turzovci, ktorí ho od roku 1606 zastávali dedične. Po vymretí Turzovcov po meči, sa oravské panstvo stalo spoluvlastníctvom (komposesorátom) jeho siedmich dcér a ich potomstva. Oravský komposesorát spravovali volení direktori, ktorí do roku 1713 zastávali aj post hlavného župana stolice. Väčšia časť územia stolice bola súčasťou oravského komposesorátu, no zemianske obce do neho nepatrili a teda ich nemožno stotožňovať, rovnako tak oravské panstvo nebolo totožné s oravským komposesorátom (hoci tvorilo jeho prevažujúcu časť).
Od roku 1713 funkcia hlavného župana nebola dedičná.
Dejiny.
Orava patrila do záujmovej sféry vplyvu už za čias Veľkej Moravy teda od 9. storočia. Územie Oravy sa stalo trvalou súčasťou Uhorska v 11. storočí. Keďže však bola riedko osídlená, spolu s Liptovom a Turcom bola súčasťou Zvolenského komitátu. Roku 1331 bola Orava vyňatá spod právomoci zvolenského župana a daná do správy komorného grófa z Kremnice, čo trvalo do roku 1354. Oravská stolica, ako zemianska (šľachtická) samosprávna jednotka sa konštituovala až v 70-tych rokoch 14. storočia.
Roku 1672 v stolici vypuklo za účasti väčšiny obyvateľstva sedliacke povstanie pod vedením Gašpara Piku.
V rokoch 1786 – 1790 bola spojená s Liptovskou stolicou (reformy Jozefa II.).
V roku 1918 (potvrdené Trianonskou zmluvou roku 1920) sa Orava stala súčasťou Česko-Slovenska. Severnú časť Oravy (prevažná časť vtedajšieho slúžnovského okresu Trstená, s najväčšou obcou Jablonka) si však nárokovalo Poľsko, ktoré ju aj vojensky obsadilo. Toto územie sa roku 1920 stalo súčasťou Poľska.
Počas 2. svetovej vojny slovenská armáda spolu s Nemeckom napadla Poľsko a Slovensko znova obsadilo poľskú Oravu. Predvojnová hranica medzi ČSR a Poľskom bola 20. mája 1945 obnovená.
V súčasnosti je územie súčasťou Žilinského kraja a Malopoľského vojvodstva ("Małopolskie Województwo").
Názov.
Orava je prvotné historické meno rieky a kraja, ležiaceho v povodí tejto rieky. Názov Arva – súdiac z jeho znenia – vzťahoval sa pôvodne na rieku. Myslí sa, že slovo Arva je galského pôvodu. Keltské (starogalské) slovo arvos, arva znamená bystrý tok, bystrú vodu; vlastnosť horských riek a potokov. Keltské (starogalské) kmene Kotínov, zlomky Bójov a Ruténov žili v blízkosti Oravy a v južnej Orave v čase okolo začiatku nášho letopočtu i potom v celom období sťahovania národov. Názov Orava by sa mohol vykladať aj z germánskeho pomenovania limby: Arve, Arva. Orava mohla byť vtedy bohatá na limby. Názov Arva, či už je keltského alebo germánskeho pôvodu, prevzali germánske kmene, ktoré sa tu osadili; od nich prešiel na staroslovenské obyvateľstvo, ktoré ho kontinuitou osídlenia prenieslo do doby historickej. 
Názov Orava vo forme Arva sa v historických listinách po prvý raz vyskytuje r. 1267, po druhý raz v skomolenej forme Aryva r. 1291. Spomína sa tu majetok Arva s hradom, ktorý sa tam nachádza, a synovia Andreja, oravského župana „de Aryva“ (Aryna). Slovenská forma Orava prichodí po prvý raz r. 1314. Vtedy sa spomína pustý les v Oravii, r. 1326 Arawa, r. 1334 fara Aravia, r. 1390 zámok Orawa a potom už častejšie v tejto forme.
Národnosti.
Orava bola osídlená spočiatku Slovanmi/Slovákmi z dolných stolíc (Liptov – Jasenová, Turiec – Istebné, Zvolen ale i Spiš – Trstená (spišskí Nemci). Neskôr počas valašskej kolonizácie sa na severe Oravy vytvorilo svojrázne etnikum – Gorali, ktorí tvorili väčšinu v 24 obciach. Slováci však tvorili na Orave väčšinu a aj Gorali sami seba väčšinou považovali za Slovákov.
Administratívne členenie.
Územie Oravy sa delilo na dva slúžnovské okresy:
Roku 1777 sa stolica rozdelila na štyri slúžnovské okresy:
Toto členenie pretrvalo až do rozpadu monarchie roku 1918. Na území Oravskej župy sa nenachádzalo ani jedno slobodné kráľovské mesto (neskôr municipiálne) či mesto so zriadeným magistrátom.
Poľská Orava.
Územie poľskej Oravy, rovnako ako ďalšie severné časti dnešného Slovenska, tvorili v období 11. – 12. storočia pohraničné pásmo Uhorska, tzv. confinium. Najneskôr od 13. storočia až do roku 1918 však bola táto časť Oravskej župy integrálnou súčasťou Uhorska. V roku 1918 však Poľsko vyslovilo na územie okresov Trstená a Námestovo svoje nároky a obsadilo ich. Sučasťou poľskej Oravy je 12 obcí (obec Jablonka a okolie, 389 km², 16 133 obyv. v roku 1918). Väčšia časť okresu Trstená sa napokon 28. júla 1920 stala súčasťou Poľska. Bolo to týchto dvanásť oravských dedín: Sŕnie, Podvlk, Harkabúz, Vyšná a Nižná Zubrica, Oravka, Bukovina-Podsklé, Pekelník, Jablonka, Chyžné, Vyšná a Nižná Lipnica, Hladovka, Suchá Hora. 

</doc>
<doc id="124814" url="https://sk.wikipedia.org/wiki?curid=124814" title="Ultras">
Ultras

Ultras alebo Hnutie Ultras je hnutie, ktoré vzniklo v Taliansku v 60. - 70. rokoch 20. storočia, keď niektoré kluby znížili ceny vstupeniek, do určitých častí štadióna. Ultras sú aktívne povzbudzujúci fanúšikovia, ktorí sa držia niekoľkých zásad: Počas zápasu si nikdy nesadajú, povzbudzujú svojich hráčov za akéhokoľvek výsledku, navštevujú najvyšší možný počet zápasov na svojich, aj súperových ihriskách. Skupiny Ultras existujú v súčasnosti v celej Európe a mierne podobné náznaky tejto aktivity sú v Ázii, dokonca aj v USA. Môžu ich byť desiatky, stovky, ale aj tisíce, v závislosti od mentality národa, či významu klubu. Neodmysliteľnou súčasťou aktivít ultras, je choreo, teda choreografia, ktorá je najkrajším prejavom priazne ku klubu. Môžu ho tvoriť tyčové, obojručné, či sektorové vlajky, balóny, kartóny papiera, alebo rôzne druhy pyrotechniky. Príprava obrovského chorea býva časovo i finančne náročná a fanúšikom nikto nemôže zaručiť, že jeho prezentácia bude úspešná.
Ultras na Slovensku.
Na Slovensku pôsobia najvýznamnejšie Ultras skupiny v Bratislave, Trnave, Žiline, Nitre, Košiciach, Trenčíne, Martine, Banskej Bystrici ale aj ostatných väčších mestách kde fungujú v menších počtoch, napríklad Zvolen, Púchov, Rimavská Sobota, Prievidza či Dunajská Streda. Okrem futbalových existujú skupiny Ultras aj pri hokejových kluboch. Medzi najsilnejšie tábory na Slovensku patria Zvolen, Nitra, Martin, Trenčín, Žilina, Topoľčany či Banská Bystrica. Ultras sa spravidla rozdeľujú do menších skupín, či už podľa istých názorov, veku, alebo jednoducho podľa známosti. Nie vždy sú všetky skupiny na štadióne v jednom sektore-kotli.

</doc>
<doc id="124816" url="https://sk.wikipedia.org/wiki?curid=124816" title="Schweizerpsalm">
Schweizerpsalm

"Schweizerpsalm alebo Trittst im Morgenrot daher (po nemecky) alebo Cantique suisse (po francúzsky) alebo Psalm svizzer"' (v jazyku romanši) je hymna Švajčiarska. 
Keďže má Švajčiarsko 4 úradné jazyky, existujú 4 jazykové verzie. Pieseň zložil v roku 1841 Alberik Zwyssig (1808–1854). Odvtedy sa pieseň používala pri rôznych príležitostiach. 12. septembra 1961 pieseň ako "dočasná hymna" nahradila dovtedajšiu hymnu "Rufst Du mein Vaterland" (po francúzsky "O Monts independants", taliansky "Ci chiami o nebce", romanši "E clo-más, tger paeis"), jej slová napísal Johann Rudolf Wyss na melódiu britskej hymny God Save the King (Queen). Po dlhých sporoch bola pieseň až 1. apríla 1981 oficiálne vyhlásená za švajčiarsku národnú hymnu.

</doc>
<doc id="124821" url="https://sk.wikipedia.org/wiki?curid=124821" title="Hnutie Ultras">
Hnutie Ultras



</doc>
<doc id="124822" url="https://sk.wikipedia.org/wiki?curid=124822" title="Makabejské povstanie">
Makabejské povstanie



</doc>
<doc id="124824" url="https://sk.wikipedia.org/wiki?curid=124824" title="Aguascalientes">
Aguascalientes

Aguascalientes môže byť:

</doc>
<doc id="124825" url="https://sk.wikipedia.org/wiki?curid=124825" title="Kalifornský polostrov">
Kalifornský polostrov

Kalifornský polostrov alebo zriedkavo Dolná Kalifornia (, ) je dlhý polostrov v severnom Mexiku. Je najdlhším a najizolovanejším polostrovom na Zemi.
V Tichom oceáne vytvára Kalifornský záliv. Je dlhý asi , rozlohe je asi . Ležia na ňom mexické štáty Baja California a Baja California Sur. Na pobreží sú nížiny, v strede polostrova pásmo vrchov (Sierra de Juárez, Sierra San Pedro Mártir, Sierra de la Giganta). Podnebie je horúce, suché, miestami púšte (púšť Vizcaino). 

</doc>
<doc id="124826" url="https://sk.wikipedia.org/wiki?curid=124826" title="Dolná Kalifornia">
Dolná Kalifornia



</doc>
<doc id="124827" url="https://sk.wikipedia.org/wiki?curid=124827" title="Campeche">
Campeche

Campeche môže byť:

</doc>
<doc id="124828" url="https://sk.wikipedia.org/wiki?curid=124828" title="Švajčiarska hymna">
Švajčiarska hymna



</doc>
<doc id="124829" url="https://sk.wikipedia.org/wiki?curid=124829" title="Jan Kubiš">
Jan Kubiš

Jan Kubiš (* 24. jún 1913, Dolní Vilémovice, Rakúsko-Uhorsko – † 18. jún 1942, Praha, Protektorát Čechy a Morava) bol členom československej jednotky parašutistov, ktorí sa zúčastnili 27. mája 1942 atentátu na zastupujúceho ríšskeho protektora Reinharda Heydricha.
Život.
Najskôr pracoval ako kurič v miestnej tehelni. Po skončení vojenskej prezenčnej služby v jihlavskom 31. pešom pluku zostal ako ďalej slúžiaci poddôstojník v československej armáde. Slúžil v strážnom prápore XIII na severnej Morave. V lete 1939 opustil protektorát a cez Poľsko sa dostal do Francúzska, kde bol spolu s ostatnými Čechoslovákmi, ktorí sa plánovali zapojiť do protifašistického exilového odboja, nútený vstúpiť do Cudzineckej légie. Po vypuknutí vojny sa s jednotkou nachádzal v Agde. Počas bojov vo Francúzsku sa v rámci 1. československého pluku zúčastnil ústupových bojov, za preukázané hrdinstvo bol vyznamenaný francúzskym vojnovým krížom. Po vzniku 1. samostatnej československej brigády v Spojenom kráľovstve slúžil ako zástupca veliteľa 1. čaty 3. roty v 1. pešom prápore. Neskôr sa prihlásil k plneniu zvláštnych úloh v nepriateľskom tyle. Po absolvovaní kurzov sa stal členom výsadku Anthropoid, v ktorom nahradil pôvodne plánovaného rotného Karla Svobodu, ktorý sa ťažko zranil pri výcviku. Spoločne s ostatnými členmi výsadku bol v noci z 28. na 29. decembra 1941 vysadený nad územím protektorátu. 27. mája 1942 spolu s Jozefom Gabčíkom uskutočnil atentát na ríšskeho protektora Reinharda Heydricha. Po zlyhaní Gabčíkovho samopalu hodil po brzdiacom Heydrichovom aute granát. Heydrich následkom zranení nakoniec podľahol. Parašutistov nakoniec po zrade Karla Čurdu Gestapo vypátralo v pravoslávnom chráme Cyrila a Metoda v Prahe. Kubiš bol počas boja v chráme na chóre zranený črepinami granátu, po čom následne stratil vedomie. Neskôr zomrel v sanitke pri prevoze do nemocnice. Adolf Opálka a Josef Bublík, ktorí spolu s ním bránili chórus sa neskôr v bezvýchodiskovej situácii zastrelili. Celá Kubišova rodina (otec, bratia s manželkami, nevlastné sestry) bola nacistami zatknutá a 24. októbra zavraždená plynom v koncentračom tábore Mauthausen.
Pocty.
Vyznamenania.
Za úspešné splnenie rozkazu bol rtm. Jan Kubiš "in memoriam" povýšený na poručíka. Znovu povýšený bol hneď po vojne do hodnosti kapitána a popri osláv 60. výročia atentátu bol povýšený do hodnosti plukovníka. Ešte za života obdržal francúzský "Croix de Guerre" a Československý válečný kříž 1939. "In memoriam" mu boli udelené ďalšie dva Československé válečné kříže 1939 (1942, 1945), britské vyznamenanie King's Commendation for Brave Conduct (1947), Čs. vojenský řád Za svobodu (1949), a Čs. Vojenský řád bílého lva Za vítězství (1968).
Ulice a pamätníky.
Ulice pomenované po Kubišovi možno nájsť v Prahe (neďaleko Památníku Operace Anthropoid, ktorý bol odhalený v roku 2009), ďalej v Pardubiciach, Tábore a v Třebíči. V roku 2013 (pri príležitosti 100. výročia Kubišova narodenia) bolo otvorené malé múzeum v jeho rodnom dome. Od roku 2010 je otvorený Národný pamätník venovaný všetkým hrdinom Heydrichiády v krypte kostola svätých Cyrila a Metoda v Prahe.
Ostatné.
Od 60. rokov sa atentát na Heydricha stal predmetom mnohých vojnových románov i vojnových filmov a Jana Kubiša v priebehu desaťročí stvárnilo niekoľko slávnych hercov. Ako napríklad Rudolf Jelínek vo filme "Atentát" z roku 1965, Timothy Bottoms vo filme "Operation Daybreak" (1975), Miroslav Rataj vo filme "Sokolovo" (1975), Patrik Staněk vo filme "Lidice" (2011) a Jamie Dornan vo filme "Operácia Anthropoid" z roku 2016.

</doc>
<doc id="124830" url="https://sk.wikipedia.org/wiki?curid=124830" title="Trittst im Morgenrot daher">
Trittst im Morgenrot daher



</doc>
<doc id="124831" url="https://sk.wikipedia.org/wiki?curid=124831" title="Cantique suisse">
Cantique suisse



</doc>
<doc id="124832" url="https://sk.wikipedia.org/wiki?curid=124832" title="Psalm svizzer">
Psalm svizzer



</doc>
<doc id="124834" url="https://sk.wikipedia.org/wiki?curid=124834" title="SKA">
SKA

SKA môže byť:

</doc>
<doc id="124835" url="https://sk.wikipedia.org/wiki?curid=124835" title="Melizmatický spev">
Melizmatický spev



</doc>
<doc id="124839" url="https://sk.wikipedia.org/wiki?curid=124839" title="Trópus">
Trópus

Trópus môže byť:

</doc>
<doc id="124841" url="https://sk.wikipedia.org/wiki?curid=124841" title="Zástupka">
Zástupka



</doc>
<doc id="124842" url="https://sk.wikipedia.org/wiki?curid=124842" title="Obrazné pomenovanie">
Obrazné pomenovanie



</doc>
<doc id="124843" url="https://sk.wikipedia.org/wiki?curid=124843" title="Nepriame pomenovanie">
Nepriame pomenovanie



</doc>
<doc id="124844" url="https://sk.wikipedia.org/wiki?curid=124844" title="Básnické pomenovanie">
Básnické pomenovanie



</doc>
<doc id="124845" url="https://sk.wikipedia.org/wiki?curid=124845" title="Maxwellove rovnice">
Maxwellove rovnice

Maxwellove rovnice sú základné zákony v makroskopickej teórii elektromagnetického poľa, ktoré sformuloval James Clerk Maxwell v roku 1865. Možno ich zapísať buď v integrálnom alebo diferenciálnom tvare. V integrálnom tvare opisujú elektromagnetické pole v istej oblasti a v diferenciálnom tvare v určitom bode tejto oblasti.
Formulácia Maxwellových rovníc.
Nižšie uvedený zápis je platný v jednotkách sústavy SI. V iných sústavách sa v zápise objavujú navyše konštanty ako napr. rýchlosť svetla "c" a formula_1 (Ludolfovo číslo) v sústave CGS.
Prvá Maxwellova rovnica (zákon celkového prúdu, zovšeobecnený Ampérov zákon).
integrálny tvar
formula_2formula_3 formula_4
Cirkulácia vektoru H po ľubovolnej orientovanej uzavretej krivke "c" je rovná súčtu celkového vodivého prúdu "I" a posuvného prúdu formula_5, uzavretého krivkou "c", Krivka "c" a ľubovolná plocha "S", ktorú krivka vymedzuje sú navzájom pravotočivo orientované.
diferenciálny tvar
formula_6
Rotácia vektoru intenzity magnetického poľa H je rovná hustote vodivého prúdu j a hustote posuvného (Maxwellovho) prúdu formula_7
Druhá Maxwellova rovnica (Zákon elektromagnetickej indukcie, Faradayov indukčný zákon).
integrálny tvar
formula_8formula_9
Cirkulácia vektoru E po ľubovolnej orientovanej uzavretej krivke "c" je rovná záporne vzatej časovej derivácii magnetického indukčného toku prechádzajúceho plochou "S", ktorá je ohraničená krivkou "c". Krivka "c" a ľubovolná plocha "S", ktorú krivka obopína, sú vzájomne orientované pravotočivo.
diferenciálny tvar
formula_10
Rotácia vektoru intenzity elektrického poľa E je rovná záporne vzatej časovej derivácii magnetickej indukcie B .
Tretia Maxwellova rovnica (Gaussov zákon elektrostatiky).
integrálny tvar
formula_11formula_12
Elektrický indukčný tok ľubovoľnou von orientovanou plochou "S" je rovný celkovému voľnému náboju v priestorovej oblasti "V" ohraničenej plochou "S".
diferenciálny tvar
formula_13
Divergencia vektoru elektrickej indukcie D je rovná objemovej hustote voľného náboja ρ. Ekvivalentná formulácia: siločiary elektrickej indukcie začínajú alebo končia tam, kde je prítomný elektrický náboj.
Štvrtá Maxwellova rovnica (Zákon spojitosti magnetického indukčného toku).
integrálny tvar
formula_14
Magnetický indukčný tok ľubovolnou uzavrenou orientovanou plochou "S" je rovný nule.
diferenciálny tvar
formula_15
Divergencia vektoru magnetickej indukcie B je rovná nule. Ekvivalentná formulácia: neexistujú magnetické monopóly (neexistujú magnetické náboje).
Fyzikálne premenné použité v Maxwellových rovniciach zhŕňa nasledujúca tabuľka
Materiálové vzťahy pre materiály s lineárnou závislosťou.
Pre širokú triedu materiálov možno predpokladať, že sú veličiny hustota polarizácie P (C/m2) a hustota magnetizácie M (A/m) vyjadrené ako:
formula_16
formula_17
a že pole D a B sú s E a H sú zviazané vzťahmi:
formula_18
formula_19
kde:
formula_20 je elektrická susceptibilita materiálu,
formula_21 je magnetická susceptibilita materiálu,
ε je elektrická permitivita materiálu a
μ je magnetická permeabilita materiálu
V nedisperznom izotropnom prostredí sú ε a μ skaláry nezávislé od času, takže Maxwellove rovnice prejdú na tvar:
formula_22
formula_23
formula_24
formula_25
V homogénnom prostredí sú ε a μ konštanty nezávislé od polohy a možno teda ich polohu zameniť s parciálnymi deriváciami podľa súradníc.
Všeobecne môžu byť ε a μ tenzormi druhého stupňa, ktoré potom odpovedajú popisu dvojlomových (anizotropných) materiálov. Nehľadiac na tieto priblíženia však každý reálny materiál vykazuje istú materiálovú disperziu, kvôli ktorej ε alebo μ závisí na frekvencii.
Pre väčšinu typov vodičov platí medzi prúdom a elektrickou intenzitou Ohmov zákon v tvare
formula_26
kde "γ" je merná vodivosť daného materiálu.
Maxwellove rovnice ako vlnové rovnice potenciálov.
Ekvivalentne (a často s výhodou) možno vyjadriť Maxwellove rovnice pomocou skalárneho a vektorového potenciálu formula_27 a formula_28, ktoré sú definované tak, aby platilo
formula_29 
formula_30
formula_31 a formula_32 sa pritom nezmenia, ak od potenciálu formula_27 odčítame ľubovolnú formula_34, alebo k formula_28 pričítame formula_36, kde formula_37 je ľubovolná skalárna funkcia. 
Preto pre jednoduchosť výsledných rovníc môžeme navyše zvoliť tzv. Lorentzovu kalibračnú podmienku
formula_38
Maxwellove rovnice potom majú tvar vlnových rovníc v časopriestore
formula_39
formula_40
kde formula_41 je d’Alembertov operátor.
V špeciálnej teórii relativity tvorí elektrický a magnetická potenciál dohromady štvorvektor nazývaný štvorptenciál formula_42 D'Alembertov operátor je tiež možné zobecniť na štvorvektory. V tomto formalizme (a s predpokladom Lorenzovej podmienky) sa dajú všetky Maxwellove rovnice napísať pomocou jednej nehomogénnej vlnovej rovnici
formula_43
kde formula_44je elektrický štvorprúd a formula_45 je permeabilita. Vo vákuu je štvorprúd nulový, takže rovnica sa stane homogénnou a jej riešenie zodpovedá šíreniu elektromagnetických vĺn.

</doc>
<doc id="124846" url="https://sk.wikipedia.org/wiki?curid=124846" title="Zákon elektromagnetickej indukcie">
Zákon elektromagnetickej indukcie

Zákon elektromagnetickej indukcie (iné názvy: druhá Maxwellova rovnica, Faradayov indukčný zákon, Faradayov zákon, indukčný zákon) je fyzikálny zákon, ktorý vyslovil v roku 1831 Michael Faraday. Tento zákon popisuje vznik elektrického napätia v uzavretom elektrickom obvode, ktorý je spôsobený zmenou magnetického indukčného toku. 
Magnetická indukcia B je vektorová veličina, vyjadruje silové účinky magnetického poľa na častice s nábojom.
V uzavrenej vodivej slučke formula_1 sa zmenou magnetického indukčného toku plochou slučky formula_2 indukuje elektromotorické napätie. Prúd vzbudený elektromagnetickou indukciou pôsobí proti zmene, ktorá ho vyvolala.(Lenzov zákon)
formula_3 
alebo ekvivalentne v diferenciálnom tvare
formula_4.
kde E je elektrické pole, formula_5 infinitezimálny prvok slučky C a B je magnetická indukcia.

</doc>
<doc id="124848" url="https://sk.wikipedia.org/wiki?curid=124848" title="Rubikova kocka">
Rubikova kocka

Rubikova kocka je mechanický hlavolam, ktorý v roku 1974 vynašiel maďarský sochár a architekt Ernő Rubik. Bol výnimočne obľúbený v 70. a 80. rokoch 20. storočia, keď sa vyrábal v miliónových sériách.
Má podobu plastovej kocky, ktorá sa skladá z menších rôznofarebných kociek, štandardne má rozmer 3×3×3. Existujú však aj ďalšie varianty: 2×2×2 („vrecková“), 4×4×4 (tzv. „Rubikova pomsta“), 5×5×5 a iné. Malé kocky sú prepojené pohyblivým mechanizmom, ktorý umožňuje ľubovoľnú vrstvu 9 kociek otočiť o násobok 90°. V zloženom stave má každá stena veľkej kocky jednu farbu. Úlohou je poskladať po zamiešaní jednotlivých farieb kocku do pôvodného stavu. Pre kocku s rozmermi 3×3×3 pritom existuje (8! × 38−1) × (12! × 212−1)/2 = 43 252 003 274 489 856 000 (= 43 triliónov) možných stavov.
Existuje viacero spôsobov skladania Rubikovej kocky. Kocka nikdy nemôže byť premiešaná tak, aby sa nedala vyriešiť. Rubikova kocka je založená na matematickom princípe, ktorý sa hlavne využíva na matematické úkony a využíva sa aj v Gaussovej krivke.
Speedcubing.
Speedcubing je zjednodušene skladanie rubikovej kocky a podobných hlavolamov na rýchlosť. Primárne sa súťaží o najrýchlejší čas, za ktorý je speedcuber schopný zložiť rubikovu kocku 3x3x3. Kategórií je ale mnoho a súťaže sa tiež robia napr. v skladaní poslepiačky, na čo najmenší počet ťahov, v počte najviac kociek alebo napríklad jednou rukou.
Hlavné súťažné kocky sú 2x2x2, 3x3x3, 4x4x4, 5x5x5, 6x6x6 a 7x7x7. Vo variáciách Rubikovej kocky sa potom skladajú napr. Pyraminx (trojsten), Megaminx (dvanásťsten), Skewb, Square-1 (špeciálne varianty Rubikovej kocky s inými vnútornými mechanizmami) alebo Mirror cube.
Mať jeden najrýchlejší čas na súťaží nestačí. Čas na súťažiach sa počíta ako aritmetický priemer troch priemerných časov z piatich. To znamená, že súťažiaci skladá kocku päťkrát zakaždým inak zamiešanú, jeho najhorší a najlepší čas sa vyškrtne a zo zvyšných sa spočíta jeho výsledný priemerný čas.
Súťaže a rekordy.
Prvé svetové majstrovstvá v skladaní Rubikovej kocky organizovala Guinnessova kniha rekordov 13. marca 1981 v Mníchove. Oficiálnym víťazom sa stal Jury Froeschl z Mníchova s najrýchlejším časom 38 sekúnd. Prvé oficiálne majstrovstvá sveta sa konali 5. júna 1982 v Budapešti a vyhral ich vietnamský študent Minh Thai s časom 22,95 sekundy.
Svetový rekord v poskladaní Rubikovej kocky rozmerov 3×3×3 drží Xuanyi Geng, ktorý dosiahol čas 3,05 sekundy.

</doc>
<doc id="124849" url="https://sk.wikipedia.org/wiki?curid=124849" title="Lazarus">
Lazarus

Lazarus je open source multiplatformový vizuálny vývojový nástroj pre prekladač Free Pascal (Object Pascal). IDE Lazarus je stabilné a vzhľadovo bohaté programovacie prostredie, podobné Borland Delphi, pre vytváranie samostatne bežiacich grafických a konzolových aplikácií. V súčasnosti beží na systémoch Linux, FreeBSD, Mac OS X a Win32 a poskytuje prispôsobiteľný editor zdrojového kódu a vizuálnu tvorbu formulárov s manažérom balíčkov, ladiacim nástrojom a úplnou integráciou prekladača FreePascal do GUI.

</doc>
<doc id="124850" url="https://sk.wikipedia.org/wiki?curid=124850" title="Gaussov zákon elektrostatiky">
Gaussov zákon elektrostatiky

Gaussov zákon elektrostatiky alebo Gaussov zákon alebo Tretia Maxwellova rovnica vyjadruje vzťah medzi tokom elektrickej intenzity a elektrickým nábojom:
Tok elektrickej intenzity "ΦE" ľubovolnou uzavretou plochou (Gaussovou plochou) je "priamo úmerný" elektrickému náboju "Q" vo vnútri tejto plochy. Konštantou úmernosti je prevrátená hodnota permitivity "ε0".
formula_1 
prípadne tiež
formula_2
Gaussov zákon elektrostatiky sa používa na výpočet intenzity elektrického poľa v rôznych bodoch priestoru, spravidla ak je možné uplatniť niektoré symetrie. Je priamym dôsledkom Gaussovej vety a Maxwellových rovníc.

</doc>
<doc id="124851" url="https://sk.wikipedia.org/wiki?curid=124851" title="Faradayov zákon">
Faradayov zákon

Faradayov zákon môže byť:

</doc>
<doc id="124853" url="https://sk.wikipedia.org/wiki?curid=124853" title="Faradayove zákony elektrolýzy">
Faradayove zákony elektrolýzy

Faradayove zákony elektrolýzy alebo Faradayove elektrolytické zákony alebo Faradayove zákony sú dva zákony z roku 1834, ktoré kvantitatívne stanovujú chemické účinky elektrického prúdu.
1. Faradayov zákon elektrolýzy.
Hmotnosť látky vylúčenej elektrolytom je priamo úmerná elektrickému náboju, ktorý preniesli ióny pri elektrolýze. 
formula_1, kde "m" je hmotnosť vylúčenej látky a "Q" je elektrický náboj, ktorý prešiel elektrolytom.
V prípade konštantného jednosmerného prúdu ("Q = IΔt") taktiež platí
formula_2, kde "I" je elektrický prúd, "t" je čas
2. Faradayov zákon elektrolýzy.
Ak necháme rovnaký elektrický náboj prejsť viacerými elektrolytmi, hmotnosti látok vylúčených na elektródach sú priamo úmerné ich respektívnym chemickým ekvivalentom (ekvivalentným hmotnostiam).
Elektrochemický ekvivalent sa definuje ako
formula_3 , kde "F" je Faradayova konštanta "F" = 9,6485 . 104 C.mol−1 a "z" je nábojové číslo (počet elektrónov, ktoré sú potrebné pri vylúčení jednej molekuly, napr. pre Cu2+ → Cu je "z" = 2, pre Zn+ → Zn je "z" = 1).
Faradayova konštanta predstavuje elektrický náboj jedného mólu elementárnych nábojov
formula_4
Všeobecný zákon.
Prvý a druhý Faradayov zákon elektrolýzy sa dajú zhrnúť do jedného zákona:
Hmotnosť látky vylúčenej elektrolytom je priamo úmerná elektrickému náboju prenesenému iónmi pri elektrolýze a atómovej hmotnosti látky, a nepriamo úmerná nábojovému číslu danej látky.
formula_5
Alternatívne
formula_6
S použitím Faradayovej konštanty
formula_7

</doc>
<doc id="124854" url="https://sk.wikipedia.org/wiki?curid=124854" title="Gaussova veta">
Gaussova veta

Gaussova veta (iné názvy: (Gaussova-)Ostrogradského (integrálna) veta, Gaussova-Ostrogradského formula, Greenova(-Ostrogradského) veta, Greenova transformácia, (Gaussova) veta o divergencii) je veta matematickej analýzy, ktorá uvádza do súvislosti tok vektorového poľa A(r) uzavretou jednoducho súvislou hladkou plochou "Σ" s integrálom cez objem "V" plochou uzavrený z divergencie daného vektorového poľa.
formula_1,
kde formula_2 je divergencia vektorového poľa formula_3, formula_4 je operátor nabla a plocha formula_5 je hranica kompaktnej množiny "V", ktorá je orientovaná vektorom vonkajšej normály, tzn. formula_6 a n je vektor vonkajšej normály plochy, a je regulárna a otvorená množina. 
Z fyzikálneho hľadiska vyjadruje Gaussova veta skutočnosť, že tok vektoru A uzavrenou plochou je rovný objemovému integrálu z divergencie vektoru A.
Pre skalárnu veličinu "f" možno zaviesť jej tok uzavretou plochou "S" vzťahom
formula_7
Pre tenzorovú veličinu formula_8 využijeme skutočnosti, že po kontrakcii je formula_9 tenzorom prvého stupňa. Gaussovu vetu pre tenzorovú veličinu potom môžeme vyjadriť ako
formula_10
Okrem uvedených vzťahov platí pre vektor A tiež vzťah
formula_11

</doc>
<doc id="124855" url="https://sk.wikipedia.org/wiki?curid=124855" title="Faradayove elektrolytické zákony">
Faradayove elektrolytické zákony



</doc>
<doc id="124856" url="https://sk.wikipedia.org/wiki?curid=124856" title="Faradayove zákony">
Faradayove zákony



</doc>
<doc id="124857" url="https://sk.wikipedia.org/wiki?curid=124857" title="Gaussov zákon">
Gaussov zákon



</doc>
<doc id="124858" url="https://sk.wikipedia.org/wiki?curid=124858" title="Greenova veta">
Greenova veta

Greenova veta môže byť:

</doc>
<doc id="124859" url="https://sk.wikipedia.org/wiki?curid=124859" title="Bügd Najramdach Mongol">
Bügd Najramdach Mongol

Bügd Najramdach Mongol je štátna hymna Mongolska. Hudbu k hymne zložili Bilegijn Damdinsüren ("Билэгийн Дамдинсүрэн", 1919–1991) a Luvsanžamc Mördorž ("Лувсанжамц Мөрдорж", 1915–1996); autorom textu je Cendijn Damdinsüren ("Цэндийн Дамдинсүрэн", 1908–1988).
Mongolsko používalo počas svojej novodobej existencie niekoľko štátnych hymien. Súčasný variant sa používal v rokoch 1950–1961 a znovu od roku 1991 dodnes. Dňa 6. júna 2006 bola mongolským veľkým churalom schválená čiastočná textová úprava, pripomínajúca Džingischána, a nahradila tak verziu z 90. rokov.

</doc>
<doc id="124860" url="https://sk.wikipedia.org/wiki?curid=124860" title="Gaussova-Ostrogradského veta">
Gaussova-Ostrogradského veta



</doc>
<doc id="124861" url="https://sk.wikipedia.org/wiki?curid=124861" title="Gaussova-Ostrogradského formula">
Gaussova-Ostrogradského formula



</doc>
<doc id="124862" url="https://sk.wikipedia.org/wiki?curid=124862" title="Veta o divergencii">
Veta o divergencii



</doc>
<doc id="124866" url="https://sk.wikipedia.org/wiki?curid=124866" title="Malá vojna">
Malá vojna

Malá vojna môže byť:

</doc>
<doc id="124868" url="https://sk.wikipedia.org/wiki?curid=124868" title="Ofertórium (spev)">
Ofertórium (spev)

Ofertórium je modlitba, spravidla v podobe skladby alebo spevu, spievaná na úvod ofertória ako časti omše. 
Ako spev je v melodickom štýle podobné graduále (teda medzispevom). Boli to pôvodne veľmi dlhé spevy, spievané počas ceremónie s chlebom a vínom.

</doc>
<doc id="124869" url="https://sk.wikipedia.org/wiki?curid=124869" title="Tractus">
Tractus

Tractus môže byť:

</doc>
<doc id="124870" url="https://sk.wikipedia.org/wiki?curid=124870" title="Haleluja">
Haleluja

Haleluja alebo aleluja môže byť:

</doc>
<doc id="124871" url="https://sk.wikipedia.org/wiki?curid=124871" title="Haleluja (slovo)">
Haleluja (slovo)

Slovo aleluja alebo haleluja pochádza z hebrejského výrazu הללו יה ("halelú-jáh"), ktorý znamená "Chváľte Pána". Okrem imperatívu slovesa הלל "hillel"- chváliť obsahuje tento výraz aj Božie meno v jeho kratšej podobe יה ("yh", „jáh“). To sa obvykle prekladá jednoducho ako „Pán“, „Hospodin“, Jahve. 
Latinská podoba tohoto termínu, z ktorej potom vznikla podoba slovenská, je "alleluia". 
Tento výraz sa (vo svojich rôznych obmenách "halelú-jáh, halelú-él, halelú-hú" a pod.) vyskytuje najmä v starozákonných žalmoch. Kresťanské cirkvi ho prevzali a urobili z neho jedno z kľúčových a najpoužívanejších slov v liturgii, podobne ako to urobili aj s inými hebrejskými slovami (amen a pod.) 
Vo fonetickom prepise do gréčtiny sa slovo aleluja objavuje veľmi hojne ako súčasť hymnov v knihe Zjavenia svätého Jána, kde je už ustáleným liturgickým prvkom. V rímskokatolíckej cirkvi (presnejšie v latinskom obrade) je výrazom charakteristickým pre veľkonočné obdobie. Preto sa v pôstnom období nepoužíva vôbec, až zaznie prvý raz slávnostne na vigílii na Bielu sobotu, kedy cirkev chváli Boha za vzkriesenie Krista. Naopak, v byzantskom obrade je predpis o speve aleluja namiesto prokimena alebo spevu "Boh je Pán" na utierni znakom pôstneho obdobia.

</doc>
<doc id="124872" url="https://sk.wikipedia.org/wiki?curid=124872" title="Aleluja (omša)">
Aleluja (omša)

Aleluja je časť rímskokatolíckej omše. Nasleduje po graduále a predcháza čítaniu evanjelia. 
Skladá sa z refrénu na slovo aleluja a z verša, ktorým nasleduje opakovanie refrénu. Sólista spieva aleluja, ktoré zbor opakuje a pokračuje jubilom - dlhou melizmou na finálnej slabike „a“.
Aleluja je mierne ozdobný spev, jubilus je melizmatický. Aleluja sa stalo stredobodom záujmu skladateľov počas celého stredoveku a vznikli tu vrcholné prejavy melodického umenia všetkých čias.

</doc>
<doc id="124876" url="https://sk.wikipedia.org/wiki?curid=124876" title="Big Ben">
Big Ben

Big Ben môže byť:

</doc>
<doc id="124877" url="https://sk.wikipedia.org/wiki?curid=124877" title="Indukčný zákon">
Indukčný zákon



</doc>
<doc id="124878" url="https://sk.wikipedia.org/wiki?curid=124878" title="Faradayov indukčný zákon">
Faradayov indukčný zákon



</doc>
<doc id="124883" url="https://sk.wikipedia.org/wiki?curid=124883" title="Voľby do orgánov samosprávy obcí na Slovensku v roku 1990">
Voľby do orgánov samosprávy obcí na Slovensku v roku 1990

Voľby do orgánov samosprávy obcí na Slovensku v roku 1990 alebo hovorovo komunálne voľby v roku 1990 boli voľby poslancov zastupiteľstiev a starostov obcí a primátorov miest po páde socializmu na Slovensku. Zúčastnilo sa ich 63,75% z 3 661 717 oprávnených voličov.
Voľby sa konali v dňoch 23. a 24. novembra 1990. Oproti parlamentným voľbám z júna toho roku bola účasť nižšia o vyše 30%, no doteraz nebola ešte v rámci komunálnych volieb nikdy prekonaná. 
V zastupiteľstvách miest a obcí získali najväčšie zastúpenie poslanci KDH (27,45%), VPN (20,38%), KSS (13,65%), maďarské strany (10,53%) a SNS (3,20%). Najvyšší počet starostov a primátorov bolo zvolených ako nezávislých kandidátov (25,9%), nasledovali kandidáti KSS (24,2%) a KDH (19,8%). 

</doc>
<doc id="124884" url="https://sk.wikipedia.org/wiki?curid=124884" title="Voľby do orgánov samosprávy obcí na Slovensku v roku 1994">
Voľby do orgánov samosprávy obcí na Slovensku v roku 1994

Voľby do orgánov samosprávy obcí na Slovensku v roku 1994 alebo hovorovo komunálne voľby v roku 1994 boli voľby poslancov zastupiteľstiev a starostov obcí a primátorov miest v roku 1994. Zúčastnilo sa ich 52,42% z 3 859 180 zaregistrovaných voličov. Volebná účasť bola vyššia v obciach ako v mestách. To sú prvé voľby tohto typu v samostatnej SR. 
Voľby sa konali v dňoch 18. a 19. novembra 1994. Konali sa len asi jeden a pol mesiaca po parlamentných voľbách. Oproti posledným komunálnym voľbám z roku 1990 volebná účasť bola nižšia vyše 10%. Najvyššiu volebnú účasť dosiahol okres Svidník, kde o svojich zástupcoch prišlo rozhodnúť viac ako 70% oprávnených voličov. Naopak, najmenší záujem o voľby bol v hlavnom meste, kde k urnám prišla iba tretina Bratislavčanov. V 92 obciach sa komunálne voľby ani neuskutočnili alebo v nich nebol zvolený starosta alebo dostatočný počet poslancov.
Výsledky.
Najúspešnejšie politické subjekty v počte poslancov mestských a obecných zastupiteľstiev: 
Najúspešnejšia strana bolo HZDS - 23,06%, ďalej KDH získalo 20,5%, SDĽ - 15,87%, nezávislí kandidáti (NEKA) - 7,81%, Spolužitie - 6,32%, HP SR - 4,6%, MKDH - 3,91%, SNS - 3,82% a DS - 3,51%. 
Najúspešnejšie politické subjekty v počte primátorov a starostov: 
Najviac primátorov a starostov bolo zvolených nezávislých kandidátov, až 28,84%. Z politických subjektov boli najúspešnejšie: SDĽ - 17,98%, HZDS - 15,98, KDH - 15,24%, Spolužitie - 4,66%, HP SR - 2,46%, DS - 2,31%, MOS - 2,21%, SNS - 2,1, KSÚ - 2,06%. 
Zvolení primátori vo veľkých slovenských mestách: 
Výsledky volieb primátora hlavného mesta SR Bratislavy.
Zloženie zastupiteľstva v hlavnom meste SR (vtedy 80 poslancov): 
DU - 22 poslancov, KDH - 16 poslancov, HZDS - 11 poslancov, SDĽ - 9 poslancov, DS - 9 poslancov, 5 nezávislých poslancov, NDS, SNS a SPŽSR po 2 poslancoch, SL - 1 a BEZ - 1. 
Zdroje: 

</doc>
<doc id="124885" url="https://sk.wikipedia.org/wiki?curid=124885" title="Voľby do orgánov samosprávy obcí na Slovensku v roku 1998">
Voľby do orgánov samosprávy obcí na Slovensku v roku 1998

Voľby do orgánov samosprávy obcí na Slovensku v roku 1998 alebo hovorovo komunálne voľby v roku 1998 boli voľby poslancov zastupiteľstiev a starostov obcí a primátorov miest, ktoré sa konali v decembri 1998. Zúčastnilo sa ich 53,95% z 4 025 000 zaregistrovaných voličov.

</doc>
<doc id="124886" url="https://sk.wikipedia.org/wiki?curid=124886" title="Voľby do orgánov samosprávy obcí na Slovensku v roku 2002">
Voľby do orgánov samosprávy obcí na Slovensku v roku 2002

Voľby do orgánov samosprávy obcí na Slovensku v roku 2002 alebo hovorovo komunálne voľby v roku 2002 boli voľby poslancov zastupiteľstiev a starostov obcí a primátorov miest, ktoré sa uskutočnili v dňoch 6. a 7. decembra 2002. Zúčastnilo sa ich 49,51 % z 4 177 546 zaregistrovaných voličov. 
Výsledky volieb.
Starostovia a primátori.
"Uvedení sú nezávislí kandidáti a politické strany a koalície, ktoré mali viac ako 1 % zo zvolených starostov a primátorov:"
Poslanci zastupiteľstiev.
"Uvedení sú nezávislí kandidáti a politické strany a koalície, ktoré mali viac ako 1 % zo zvolených poslancov:"

</doc>
<doc id="124887" url="https://sk.wikipedia.org/wiki?curid=124887" title="Voľby do orgánov samosprávy obcí na Slovensku v roku 2006">
Voľby do orgánov samosprávy obcí na Slovensku v roku 2006

Voľby do orgánov samosprávy obcí na Slovensku v roku 2006 alebo hovorovo komunálne voľby v roku 2006 boli voľby poslancov zastupiteľstiev a starostov obcí, mestských častí a primátorov miest, ktoré sa uskutočnili 2. decembra 2006. Zúčastnilo sa ich 47,65 % zo 4 306 280 zaregistrovaných voličov. 
Výsledky volieb.
Starostovia a primátori.
"Uvedení sú nezávislí kandidáti a politické strany a koalície, ktoré mali viac ako 1 % zo zvolených starostov a primátorov. Zdroj: Štatistický úrad SR ".
Poslanci zastupiteľstiev.
"Uvedení sú nezávislí kandidáti a politické strany a koalície, ktoré mali viac ako 1 % zo zvolených poslancov. Zdroj: Štatistický úrad SR ".

</doc>
<doc id="124890" url="https://sk.wikipedia.org/wiki?curid=124890" title="Električková doprava v Olomouci">
Električková doprava v Olomouci

Električková doprava v Olomouci je základom miestnej siete mestskej hromadnej dopravy. Jej prevádzku zabezpečuje Dopravný podnik mesta Olomouce (DPMO), ktorý mal v roku 2022 k dispozícii 69 električkových vozňov, ktoré na celkom siedmich linkách slúžia pre pravidelnú osobnú dopravu. Olomoucká električková sieť je so svojou dĺžkou 16,2 km tratí o rozchodu koľají 1 435 mm najmenšou električkovou sieťou v Česku.
Dejiny.
Prelom 19. a 20. storočia.
Hlavným dôvodom električkovej dopravy vôbec bola skutočnosť, že železničná stanica sa nachádzala relatívne ďaleko od centra mesta a preto cesta k vlakom bola zbytočne dlhá. Hoci tento veľmi významný smer už od roku 1845 obsluhovali omnibusy, bolo potrebné zaistiť omnoho efektívnejšie dopravné riešenie. Po mnohých štúdiách a projektoch bola nakoniec v poslednom desaťročí 19. storočia zvolená elektrická električka s normálnym rozchodom koľají , predtým sa uvažovalo o prevádzke parnej električky. Stavebné práce začali v roku 1897 súčasne aj s likvidáciou hradieb starého mesta a skončili o dva roky neskôr. Slávnostné otvorenie tratí prebehlo 1. mája 1899. Prevádzkovateľom však nebolo mesto, ale súkromná spoločnosť Siemens &amp; Halske. Obe trate ("Dělostřelecká kasárna" – "Horní náměstí" – "Nádraží" a "Horní náměstí" – "Nová ulice") boli konštruované ako jednokoľajové s výhybňami, ukončené úvraťami okrem stanice "Hlavní nádraží", kde sa už nachádzala električková slučka, prvá v Česku.
Na spustenie prevádzky dodala vagónka Johann Weitzer z Grazu deväť motorových a štyri vlečné vozne.
Prvá polovica 20. storočia.
V roku 1904 mesto vypovedalo súkromnému prevádzkovateľovi zmluvu a električkovú trať samo prevzalo. Nedošlo k zmenám v rozsahu siete, zmenil sa však vozňový park. Časom sa ukázalo, že nové vozne sú príliš ťažké a že ich existujúce mosty neunesú, takže museli byť následne prestavané na vyššiu nosnosť. V prevádzke boli súpravy motorových a vlečných vozňov s lýrovými zberačmi.
Veľkou zmenou bola prvá svetová vojna. Všetky práce na rozostavaných tratiach boli okamžite zastavené s výnimkou trate na nový cintorín v Neředíne, otvorenej 3. októbra 1914 a celá prevádzka chradla. Po vyhlásení Československej republiky o štyri roky neskôr bolo nutné všetko zmodernizovať. V roku 1923 došlo k zavedeniu číselného označenia liniek. Hlavnou zmenou v 30. rokoch sa stalo otvoreniu trate z Neředína k vojenskému letisku, čo bola prvá a dosiaľ jediná električková trať na letisko v celom Česko-Slovensku, ako súčasť veľkého, nerealizovaného plánu na rozvoj olomouckých električiek.
Hlavný úsek celej siete, spojenie medzi stanicou z Žižkovým námestím, podstúpil v roku 1940 zdvojkoľajenie. Problémom pri rozširovaní ďalších tratí sa však stala opäť malá únosnosť jedného z mostov, a tak bol takto upravený iba jeden úsek. Ku koncu vojny bol navyše zničený most medzi stanicou a centrom, kvôli čomu bola doprava na stanicu kompletne zastavená, k obnove sa pristúpilo až v toku 1948, kedy sa trať previedla na drevený provizórny most.
Druhá polovica 20. storočia.
V 50. rokoch prebiehalo síce noho práce na zdvojkoľajovaní všetkých zvyšných jednokoľajových tratí, postavil sa úsek od železničnej stanice do Pavlovičiek, ktorý bol sprevádzkovaný po etapách medzi rokmi 1947 a 1958. Trať k vojenskému letisku bola v roku 1953 zrušená ako nepotrebná a v Neředíne vznikla slučka. Ďalšou významnou udalosťou 50. rokov sa stala havária pri rekonštrukcii Salmovho paláca v centre mesta, následkom čoho musela byť električková trať preložená do ulíc Pekařskej a Mořickej, navyše po 22 mesiacoch prevádzka v tomto smere nefungovala.
Začiatok 60. rokov priniesol zavedenie jednosmerných električkových vozňov. Kvôli ním museli byť prebudované všetky úvrate na obratiská. To sa podarilo na všetkých konečných okrem jednej. Prestavbu konečnej "Bělidla" nebolo možné technicky zrealizovať. Tak sa rozhodlo, že trať bude predĺžená do Pavlovičiek a ukončená blokovou slučkou. Prevádzka na tejto trati sa začala najprv skúšobne v decembri 1957 a od nového roku 1958 už normálne s cestujúcimi. Okrem slučiek bol sprevádzkovaný aj jeden vratný trojuholník a sieť bola pripravená na zavedenie električiek typu T.
V rokoch 1947 až 1967 bolo z dôvodu nedostatku električiek zakúpené veľké množstvo starších vozňov z Prahy. V roku 1957 boli dodané prvé električky PCC, desať vozňov Tatra T1. V 1. polovici 60. rokov ich nasledovalo 5 vozňov Tatra T2 vrátane prvého prototypu. Výrazná obnova vozňového parku však začala až dodávkami vozňov Tatra T3 v druhej polovici 60. rokov.
Podobne ako v iných mestách, ktorými boli napríklad Ústí nad Labem alebo České Budějovice, aj v Olomouci sa ozývali hlasy požadujúce nahradenie električkovej dopravy autobusovou dopravou. Vznikla štúdia, ktorá mala tento prechod kvalitne rozvrhnúť, nepristúpilo sa však k nej. Nedošlo k žiadnym významnejším zmenám v celej prevádzke, nové trate nevznikali a iba sa modernizoval vozňový park vozňami typu T. Prvou lastovičkou bola prestavba autobusovej stanice, vďaka čomu musela byť aj tamojšia električková trať prestavaná. Navyše sa rekonštruovala aj súčasná Nová ulica, čo si vyžiadalo zmenu a preloženie trate do dnešnej polohy v Brněnskej ulici v roku 1981.
V 90. rokoch 20. storočia pribudli nové nízkopodlažné električkové vozne (Škoda 03 T, známe ako Astra). Zlepšila sa aj obsluha hlavnej stanice, došlo k stavbe a otvoreniu už druhej trate spájajúcej stanicu s mestom v roku 1997. V roku 1999 oslávila električková prevádzka sté výročie.
21. storočie.
Od začiatku storočia sa výrazne zmenil predstaničný priestor. V súčasnosti (2006) ešte nie je rekonštrukcia ukončená, prekládky električkových tratí a zastávok sú však už hotové.
V roku 2006 bolo zakúpených ďalších 6 nízkopodlažných električiek, tri vozne Inekon 01 Trio a
tri električky Vario LF.
V roku 2013 DPMO zakúpilo 14 nízkopodlažných električiek Vario LF plus/O. Vozidlá sa spájajú do párov (tzv. PX) a tvoria tak obojsmerné súpravy. DPMO zakúpil tieto vozidlá pre novú električkovú trať na Nové Sady.
V septembri 2018 prevzal DPMO prvú zo série 8 električiek typu EVO1, z toho tri v obojstrannom prevedení EVO1/o.
V novembri 2022 by malo byť otvorené predĺženie trate na sídlisko Nové Sady. Trať má 1 200 metrov, tri zastávky a stála 469 mil. českých korún bez DPH.
Vozňový park.
V Olomouci jazdia nasledujúce typy osobných električkových vozňov:
K 27.marcu 2014 DPMO eviduje 73 vozidiel, z toho v pravidelnej prevádzke 71 vozidiel. DPMO vlastní aj tri historické električky, ev. č. 16 (umiestnená v Technickom múzeu v Brne), ev. č. 223 (pôvodne z Prahy) a vlečný vozeň ev. č. 99 (pôvodne z Ostravy).

</doc>
<doc id="124896" url="https://sk.wikipedia.org/wiki?curid=124896" title="Impedancia">
Impedancia

Impedancia je zdanlivý odpor elektrotechnickej súčiastky a fázový posun napätia oproti prúdu pri prechode harmonického striedavého elektrického prúdu danej frekvencie. Podobne ako elektrický odpor charakterizuje vlastnosti prvku pre jednosmerný prúd, impedancia charakterizuje vlastnosti prvku pre striedavý prúd. Impedancia je základná vlastnosť, ktorú potrebujeme vedieť pre analýzu striedavých elektrických obvodov.
Impedancia sa zapisuje pomocou komplexných čísiel.
Značka: formula_1
Základná jednotka: ohm, značka formula_2
Ďalšie jednotky: rovnaké ako pre elektrický odpor
Výpočet: formula_3, kde formula_4 je rezistancia (el. odpor) formula_5 je reaktancia prvku, a formula_6 je komplexná jednotka.
Polárny zápis: formula_7, kde formula_8 je veľkosť modulu resp. amplitúdy a formula_9 je fáza.
S impedanciou sa formálne počíta rovnako ako s odporom, platia tu rovnaké pravidlá pre sériové a paralelné zapojenie, len namiesto okamžitých hodnôt napätí a prúdov pracujeme s fázormi:
formula_10, kde formula_11 je fázor napätia a formula_12 je fázor prúdu.
Impedancia základných prvkov striedavých elektrických obvodov.
Impedancia (Z) sa v schémach obvodov značí rovnako ako rezistor.
Impedancia odporu: formula_13 , kde formula_4 je rezistancia tzv. ideálneho odporu (rezistora)
Impedancia cievky: formula_15 , kde formula_16 je indukčnosť tzv. ideálnej cievky (induktora) a ω je uhlová rýchlosť
Impedancia kondenzátora: formula_17, kde formula_18 je kapacita tzv. ideálneho kondenzátora (kapacitora) a formula_19 je uhlová rýchlosť 
Impedancia závisí od frekvencie, pretože formula_20, kde formula_21 je frekvencia.

</doc>
<doc id="124898" url="https://sk.wikipedia.org/wiki?curid=124898" title="Električková doprava v Moste a Litvínove">
Električková doprava v Moste a Litvínove

V severočeských mestách Most a Litvínov sa nachádza spoločná električková sieť s rozchodom koľají 1435 mm a dĺžkou približne 18,6 km, ktorú prevádzkuje Dopravný podnik miest Mostu a Litvínova.
Dejiny.
Koniec 19. storočia.
Na konci 19. storočia sa mesto Most, banské centrum celej oblasti, prudko rozvíjalo. Pribúdali nové závody, kam museli dochádzať zamestnanci. Situácia sa nakoniec stala neúnosnou, a tak v roku 1893 bola navrhnutá trať parnej električky. Trakcia sa však zmenila na elektrickú a stavať sa začalo v roku 1899. 7. augusta 1901 bola prvá trať dlhá vedúca od stanice cez Kopisty, Růžodol a Horní Litvínov do Janova sprevádzkovaná, medzimestský úsek viedol východnejšie ako dnešná trasa. Celá trať bola jednokoľajová s vtedy obvyklým a obľúbeným rozchodom .
Prvá polovica 20. storočia.
Koncom roku 1917 bola sieť predĺžená o úsek na Čepirožskú výšinu. Do druhej svetovej vojny sa trať viac nerozširovala, iba v roku 1938 bolo opäť na Čepirožskej výšine vykonané ďalšie predĺženie. V súvislosti s výstavbou petrochemických závodov z Záluží, ktoré mali za druhej svetovej vojny strategický význam, bola k nim zavedená trať, ktorá čiastočne využívala vlečky k bani Minerva. Ku koncu druhej svetovej vojny, v roku 1945, boli chemické závody v Moste a okolí bombardované, došlo aj k zničeniu medzimestskej električkovej trate, kvôli tomu sa sieť dočasne rozpadla na mostovskú a litvínovskú časť.
Druhá polovica 20. storočia.
Po vojne bolo nutné trate opraviť, to bolo realizované počas niekoľkých mesiacov po skončení bojov. V rámci dvojročky boli dokonca zdvojkoľajnené a preložené niektoré úseky, napríklad trať ku stanici. Okolo roku 1950 bolo v Moste 5 električkových liniek, objavili sa aj nové električky typu 6MT zriadené z Teplíc. Ďalšou dôležitou úlohou bola modernizácia medzimestskej trate, rozhodlo sa tak o výstavbe modernej rýchlodrážnej a normálnerozchodnej trate. Jej prvý úsek bol v Litvínove uvedený do prevádzky 1. apríla 1957.
V súvislosti s tým museli byť vyradené staré električkové vozidlá drevenej konštrukcie s lýrovými zberačmi, ktoré boli nahradené električkami typu Tatra T1, Tatra T2 a neskôr Tatra T3. Modernizácia električiek zároveň k roku 1959 ukončila prevádzku trolejbusovej dopravy, ktorá sa tým stala nadbytočnou.
V roku 1961 bola rýchlodráha predĺžená do Velebudíc k súčasnej vozovni, zároveň bola k 24. marcu definitívne ukončená prevádzka úzkorozchodných električiek. V 70. rokoch sa električková sieť, rovnako ako celé mesto Most, musela pripraviť na presťahovanie. Vďaka prechádzajúcim úpravám však nešlo o príliš náročný proces. Premiestnenie mesta bolo dokončené do roku 1978, trať bola premiestnená ku koridoru na úpätí Hněvína a úsek cez starý Most bol opustený. Toho istého roku bola postavená trať k novej mostovskej stanici.
Starý Most bol vyprataný a neskôr zbúraný, nahradilo ho vtedy moderné sídlisko pre 65-tisíc obyvateľov. Posledné rozšírenie prebehlo v roku 1981 ako krátke predĺženie na nové obratisko vo Velebudiciach. V 80. a 90. rokoch v Moste jazdili aj električky Tatra KT8D5 a Tatra T5B6, „kátéčka“ však boli roku 1997 odpredané do maďarského Miškovca. 
21. storočie.
V prvých rokoch 21. storočia pribudli úplne nové nízkopodlažné električky Škoda 03 T. Na konci roku 2012 bola dodaná jedna električka Vario LF plus, neskôr k nej pribudlo druhé vozidlo rovnakého typu.
Súčasný stav.
Dopravní podnik měst Mostu a Litvínova, prevádzkovateľ siete, sa snaží o modernizáciu zastaraného vozidlového parku. Popri vozidlách T3 jazdia aj dve moderné nízkopodlažné vozidlá typu Škoda 03 T a Vario LF plus. V prevádzke sú dnes 4 linky. S rozširovaním električkovej siete sa zatiaľ nepočíta, isté ale je odpredávanie prebytočných električiek.
Vozidlový park.
V súčasnosti sú v Moste a Litvínove v prevádzke osobné električky týchto typov:
Ako historické je evidované unikátne vozidlo Tatra T5B6 ev. č. 273, vyrobený iba vo dvoch prototypoch. Oba jazdili v Moste a Litvínove v pravidelnej prevádzke v rokoch 1979 až 1990.
Električkové linky.
V súčasnosti sú v prevádzke štyri električkové linky:
Vozovne.
Na to, že je miestna sieť pomerne malá, má dve vozovne:

</doc>
<doc id="124902" url="https://sk.wikipedia.org/wiki?curid=124902" title="Prilba">
Prilba

Prilba je časť ochranného odevu, ktorá slúži na ochranu hlavy. Najčastejšie sa vyrába z kovu alebo iného odolného materiálu ako kevlar a tvrdené plastické hmoty. Používa sa na ochranu hlavy v bojoch (vojenská prilba), pri športe (športová prilba) a pri práci.

</doc>
<doc id="124904" url="https://sk.wikipedia.org/wiki?curid=124904" title="Riccardo Broschi">
Riccardo Broschi

Riccardo Broschi, (* ? 1698?, Neapol - † ? 1756, Madrid) bo taliansky hudobný skladateľ, predstaviteľ neapolskej opernej školy.
Život.
Narodil sa okolo roku 1698 v Neapole. V roku 1725 tu mala premiéru jeho jediná komická opera „La vecchia sorda“. V rokoch 1728 až 1735 skomponoval niekoľko hrdinských opier s jediným cieľom, ukázať všetky možnosti spevackého umenia svojho mladšieho brata Carla, ktorý sa preslávil, ako pravdepodobne najslávnejší kastrát v dejinách hudby, pod menom Farinelli.
Neskôr sprevádzal brata na jeho úspešných turné po Európe. V rokoch 1736 až 1737 slúžil pri kráľovskom dvora v Stuttgarte. Zakotvil v Španielsku, celkom opustil hudobnú dráhu a stal sa komisárom vojnového námorníctva španielskej koruny.

</doc>
<doc id="124906" url="https://sk.wikipedia.org/wiki?curid=124906" title="Vojenská prilba">
Vojenská prilba

Vojenská prilba slúži vojakovi na ochranu pred zraneniami hlavy. Patrí k najstaršej vojenskej ochrannej výstroji. Používali ju už Asýrčania v období okolo roku 900 pred Kristom, neskôr bojovníci starovekého Grécka, Ríma, či stredovekí rytieri.
Prilba v staroveku.
Zhotovovali sa najmä z bronzu a železa a vojaci mali prilby ozdobené konskými chvostami, hoci sa od toho za cisárstva upustilo. Centurion (vyššia hodnosť v armáde) sa dal spoznať podľa charakteristického priečneho chochola. Poznáme typy Montefortino, Galea, Attica, Coollus, Spangenhelm a hrebeňovú prilbu. Počas rímskej histórie sa prilby viackrát menili.
Prilby v stredoveku.
15. storočie: Španielsko
"Prilba Cabacete"
Prilba má kužeľovitý hrot a široký okraj a je známa ako „kotlík“ alebo „vojnový klobúk“. Jej používateľ zvyčajne spolu s prilbou nosil bevor, čo bol kus plátového brnenia určeného na ochranu krku a dolnej časti tváre, podobný golieru. Prilba sa považuje za predchodcu morionu, ktorý bol spopularizovaný počas 16. storočia. Prilbu zvykla využívať vo väčšej miere pechota, ale aj jazdectvo. Táto oceľová prilba je jedinečná pre Španielsko, a zámerne napodobňuje tvar klobúka s okrajom.
Dnešné vojenské prilby.
Dnešné vojenské prilby sú vyrábané z kevlaru, ocele. Prilby armády USA sú elektronicky prepojené s inými prilbami či veliteľstvom.

</doc>
<doc id="124907" url="https://sk.wikipedia.org/wiki?curid=124907" title="T3">
T3



</doc>
<doc id="124909" url="https://sk.wikipedia.org/wiki?curid=124909" title="PCC (električka)">
PCC (električka)

PCC je koncepcia električky, ktorú v Spojených štátoch pred druhou svetovou vojnou zvolili za najlepšie riešenie električky. PCC je stratka z "Presidents' Conference Committee Car", alebo "vozidlo výboru zjazdu prezidentov", ide o prezidentov dopravných spoločností v USA.
Prínos.
Električky koncepcie PCC boli po dlhý čas technickou špičkou, mali najlepšie možné technické a jazdné vlastnosti. Po druhej svetovej vojne sa rozšírili aj do Európy, medzi rokmi 1951 a 1989 sa vyrábali aj v Česko-Slovensku ako typy T1 – T3.

</doc>
<doc id="124911" url="https://sk.wikipedia.org/wiki?curid=124911" title="Vŕtanie na jadro">
Vŕtanie na jadro



</doc>
<doc id="124912" url="https://sk.wikipedia.org/wiki?curid=124912" title="Joseph H. Taylor Jr.">
Joseph H. Taylor Jr.



</doc>
<doc id="124914" url="https://sk.wikipedia.org/wiki?curid=124914" title="Adela Vinczeová">
Adela Vinczeová

Adela Vinczeová, rodená Banášová, (* 12. október 1980, Bratislava) je slovenská televízna a rozhlasová moderátorka. Je dcérou politika, spisovateľa Jozefa Banáša a výtvarníčky Márie Banášovej. Širokú popularitu jej prinieslo moderovanie hudobných a zábavných programov. S celkovým počtom sedemnásť výhier vrátane piatich „absolútnych“, je najúspešnejšou účastníčkou v diváckej ankete Osobnosť televíznej obrazovky.
Životopis.
Narodila sa v Bratislave dňa 12. októbra 1980. Jej otec pôsobil v diplomatických službách, najprv ako tlačový atašé v Berlíne, potom ako zástupca veľvyslanca vo Viedni. Adela vyrastala vo východnom Nemecku spolu so svojou staršou sestrou Máriou. Ako sama hovorí, pobyt v zahraničí ju síce vybavil jazykovými znalosťami, ale ona nedá dopustiť na rodné Slovensko. Už odmalička sa u nej prejavovalo všestranné nadanie. Popri základnej škole hrala osem rokov na klavír.
Svoj prvý casting v oblasti moderovania skúsila v roku 1994. Keď mala 14 rokov, dostala ponuku zúčastniť sa konkurzu na moderátorku. Adele sa táto ponuka zapáčila a v konkurze sa dostala až do posledného kola. Svoju prípravu uplatnila v dobe stredoškolských štúdií, kedy sa prihlásila v Televízii Markíza k možnosti výpomoci pri príprave relácie "Teleráno" (išlo najmä o menšie dokrútky a ankety). Tu pôsobila tri roky. Zaujala najmä svojím suchým zmyslom pre humor a sarkazmom.
Adela sa potom vrhla na štúdium vysokej školy. Vyštudovala Filozofickú fakultu Univerzity Komenského v Bratislave, odbor kulturológia. Svoju mediálnu kariéru začínala v roku 1999 vo Fun rádiu, kde pracovala popri štúdiu. Odtiaľ do povedomia ešte širšej verejnosti vstúpila moderovaním v humoristickej relácii Sedem s r.o. na Markíze. Významným medzníkom v jej kariére bol projekt Slovensko hľadá Superstar na Markíze (tri série – spolu s Martinom „Pycom“ Rauschom), neskôr uvádzala aj "Let's Dance" na Markíze. V novembri 2006 vydala spolu s kolegom – moderátorom z Fun rádia Matejom „Sajfom“ Cifrom – knižku "Veci, o ktorých viete pomerne málo". Napriek tomu, že sa kniha predávala len mesiac, stala sa jednou z najpredávanejších kníh roka 2006.
Slovenskí aj českí diváci ju poznajú zo spoločných projektov TV Nova a TV Markíza: "Test národa" (2006, moderovanie s Daliborom Gondíkom) a "Česko Slovenská Superstar" (2009, moderovanie s Leošom Marešom). V roku 2010 bola porotkyňou česko-slovenskej televíznej show "Talentmánia". V rokoch 2010/2011 uvádzala reláciu "Adela show". Aktuálne sa na televíznych obrazovkách objavuje ako moderátorka talkshow "Trochu inak s Adelou" na RTVS, v hudobnej relácii "Chart show" na Markíze, od roku 2013 sa objavuje ako kapitánka v súťažno-zábavnej show RTVS Milujem Slovensko a od roku 2018 je spolu s Danom Danglom spolutvorcom zábavnej relácie 2 na 1 na Markíze. O jej obľúbenosti medzi divákmi svedčí sedemnásť výhier televíznej ceny OTO.
Adela sa po 1. ročníku Slovensko hľadá Superstar stala partnerkou speváka Tomáša Bezdedu a od roku 2009 tvorila pár s tanečníkom Petrom Modrovským. V júni 2017 sa vydala za moderátora TV Markíza Viktora Vinczeho a prijala jeho priezvisko. V novembri 2022 si spolu adoptovali dieťa. Miluje hudbu Hany Hegerovej.
Kritika.
V roku 2015 sa stala terčom kritiky na sociálnych sieťach za podporu konšpiračného periodika Zem a Vek, kam prispieva aj jej otec Jozef Banáš. Kritizovaná bola aj za vedenie rozhovoru s breathariánom Petrom Starcom.

</doc>
<doc id="124915" url="https://sk.wikipedia.org/wiki?curid=124915" title="Kým vieš snívať">
Kým vieš snívať

„Kým vieš snívať“ je spoločná pieseň všetkých finalistov prvej série "Slovensko hľadá Superstar", ktorá vyšla na singlovom nosiči prostredníctvom hudobných vydavateľstiev Sony BMG a Ariola v roku 2005. Hudbu zložil Paľo Habera a text k piesni napísal Daniel Hevier. Nahrávka obsahuje okrem plnej verzie nachádza aj chlapčenská, dievčenská a karaoke verzia. Singel získal za predajnosť 11-násobnú platinu.
Výroba singlu.
Nahrané, editované a mixované v štúdiách CreativeMusicHouse.

</doc>
<doc id="124920" url="https://sk.wikipedia.org/wiki?curid=124920" title="C. G. Jung">
C. G. Jung



</doc>
<doc id="124921" url="https://sk.wikipedia.org/wiki?curid=124921" title="Strana menšín - v likvidácii">
Strana menšín - v likvidácii

Strana menšín - v likvidácii (SM) je slovenská politická strana, od októbra 2005 v likvidácii. Predtým bola registrovaná ako "Strana menšín".
Stranu menšín založil bývalý člen Komunistickej strany Slovenska Herman Arvay a malo ísť o "jedinečnú politickú stranu, aká inde v Európe zrejme ešte neexistuje". Strana mala združovať čo najviac menšín či komunít, ktoré žijú na Slovensku, ako napríklad rómsku, rusínsku, ale aj telesne postihnutých a mala byť výnimočná aj tým, že na jej čele mal stáť jeden predseda a minimálne desať podpredsedov. 
Prvý zjazd strany mal byť 11. septembra 2004.
Bola zaregistrovaná na ministerstve vnútra 24. februára 2005. Projekt však nevydržal ani rok a už 1. októbra 2005 strana vstúpila do likvidácie zmenou mena na "Strana menšín - v likvidácii".

</doc>
<doc id="124924" url="https://sk.wikipedia.org/wiki?curid=124924" title="Highbury">
Highbury

Highbury je štvrť Londýna, ktorá sa nachádza v londýnskom obvode Islington. Poštový kód pre Highbury je N5. Podľa údajov z roku 2001 tam žije 21 959 obyvateľov. Názvom Highbury sa zvykol označovať aj bývalý futbalový štadión anglického klubu Arsenal FC. V roku 2006 sa klub presťahoval na nový štadión v blízkosti Ashburton Grove. Starý štadión bude zastavaný obytnými domami.

</doc>
<doc id="124929" url="https://sk.wikipedia.org/wiki?curid=124929" title="Tatra T1">
Tatra T1

Tatra T1 (pôvodným pravopisom TI) je typ najstaršej česko-slovenskej električky koncepcie PCC. Bol vyrábaný v 50. rokoch minulého storočia podnikmi Tatra Smíchov a ČKD Stalingrad. Vo výrobe bol nahradený modernejším typom Tatra T2, v pravidelnej prevádzke bol do 80. rokov 20. storočia.
Konštrukcia.
T1 je motorový električkový vozeň odvodený z americkej koncepcie PCC, teda jednosmerný jednočlánkový štvornápravový vozeň s dvoma dvojnápravovými podvozkami a podlahou v jednej úrovni. Na pravej strane vozovej skrine má troje skladacie elektricky poháňané dvere. Usporiadanie vozňa predpokladalo usmernený pohyb cestujúcich, teda nástup prednými dverami a výstup strednými alebo zadnými dverami. Miesta na sedenie tvorili pozdĺžne koženkové lavice pod oknami, len ostravské vozne mali koženkové sedačky v priečnom usporiadaní.
Električka bola štandardne vybavená tyčovým zberačom prúdu, ktorý bol v 60. rokoch nahradený pantografom (v Prahe bol skúšaný pantograf „poľského“ vzoru s jednotyčovou základňou), a elektrickou výzbrojou typu TR32 s odporovou reguláciou pomocou zrýchľovača. Napájacie napätie pre výzbroj činilo 600 V jednosmerných; štandardná prevádzka je s normálnou polaritou (+ v troleje, − v koľajach), podľa požiadaviek dopravných podnikov možno vozy upraviť aj na obrátenú polaritu (Brno, Ostrava, Košice).
Vozne boli čiastočne vybavené prednými, zadnými či na oboch čelách zásuvkami mnohočlenného riadenia starého typu. Z čelného pohľadu ľavá zásuvka mala cca 32 kontaktov a slúžila na prenos informácií. Pravá zásuvka mala 4 kontakty a slúžila „len“ na vyrovnanie nulových potenciálov. V Prahe boli pomerne krátku dobu prevádzkované na l. 15 vo dvojiciach; v Ostrave boli takto prevádzkované (na l. 3) až do konca ich prevádzky.
Na čele mala električka T1 len jeden svetlomet (dvoma svetlomety boli z výroby vybavované až T3) a bola trochu užšia ako neskoršie typy. Tým bola pravdepodobne motivovaná prezývka "žehlička".
Pretože boli v prevádzke ešte v 80. rokoch, celý čas bol na čele umiestnený tzv. symbol vlády pracujúcich.
Prototypy.
Po niekoľkých rokoch konštrukčných prác boli v roku 1951 vyrobené dva prototypy električiek T1. Prvý z nich začal jazdiť v Prahe 22. novembra 1951 s evidenčným číslom 5001. Druhý vozeň (ev. č. 5002) bol (po skúškach) spoločne s prvým nasadený do bežnej prevádzky o rok neskôr.
Vozeň ev. č. 5001 bol vyradený v roku 1976 a po zrekonštruovaní do pôvodného stavu bol zaradený do pražského Múzea MHD. Druhý prototyp bol vyradený až s poslednými vozňami tohto typu v Prahe (25. januára 1983), zostal odstavený, o dva roky neskôr bol prevezený do vozovne Střešovice. Po oprave mal byť určený pre komerčné jazdy, renovácia sa ale uskutočnila až v novom tisícročí, novo zrekonštruovaný vozeň bol predstavený v roku 2005.
Dodavky.
Pražské vozy ev. č. 5036, 5050 a 5053 boli zničené už 7. 1. 1958 pri veľkom požiari ústredných dielní v Rustonce.
V roku 1966 bolo v Prahe 15 vozov T1 zmodernizovaných osadením novej vozovej skrine typu T3 na podvozky pôvodného vozňa T1 a v roku 1972 ešte jeden.
V Moste–Litvínove bolo v rokoch 19681970 a 1976 zrekonštruovaných obdobným spôsobom ako v Prahe celkom 18 električiek a ich technické preukazy prevzali novo dodané skrine električiek typu T3, u niektorých vozňov boli vymenené aj elektromotory.
Posledným mestom, kde električky T1 boli v prevádzke, bol Plzeň, kde bolo ešte v 80. rokoch nasadených 16 vozňov vyradených z Prahy.

</doc>
<doc id="124930" url="https://sk.wikipedia.org/wiki?curid=124930" title="T1">
T1

T1 môže byť:

</doc>
<doc id="124947" url="https://sk.wikipedia.org/wiki?curid=124947" title="Francesco Giuseppe Bianchi">
Francesco Giuseppe Bianchi

Francesco Giuseppe Bianchi (* 1752, Cremona, Taliansko – † 27. november 1810, Hammersmith, Spojené kráľovstvo) bol taliansky operný skladateľ a hudobný teoretik, predstaviteľ neapolskej opernej školy.
Život.
Narodil sa v Cremone a študoval v Neapole u Niccolò Jommelliho a Pasquale Cafara. Jeho prvá opera bola uvedená v Cremone roku 1772. V rokoch 1775 až 1778 pôsobil ako prvý čembalista v Théatre-Italien v Paríži. V roku 1776 získal titul člena Filharmonickej akadémie v Bologni (Accademia Filarmonica di Bologna). Konkurz na miesto kapelníka milánskeho Dómu síce nevyhral, ale v rokoch 1782 až 1793 bol jeho prvým zástupcom.
V rokoch 1785 až 1791 a potom 1793 až 1797 pôsobil ako organista v chráme sv. Marka v Benátkách, v ktorom viedol a reorganizoval aj archív cirkevnej diecézy.
V roku 1784 uviedol na scénu Teatro La Fenice operu „Il Disertor Francese“, ktorá sa stretla s veľkým úspechom aj vďaka libretu, ktoré satiricky reagovalo na udalosti tej doby. Na tej istej scéne slávil ďalšie úspechy mnohými operami, z ktorých zrejme najväčší úspech malas opera „Tarara o sia La virtù premiata“. V Neapole sa stretla s mimoriadnym ohlasom opera „La vendetta di Nino“.
V rokoch 1795 až 1802 pôsobil v Londýne, kde pre Kráľovskú operu Covent Garden skomponoval 14 opier, väčšinou na mimoriadne kvalitné texty Lorenza da Ponte.
V roku 1798 sa stal riaditeľom divadla v Dubline. Po roku 1802 uvádzal svoje opery v celej Európe, najčastejšie však v Paríži a Londýne.
Napriek všetkým úspechom Francesco Bianchi trpel častými depresiami a 27. novembra 1810 spáchal samovraždu v malej obci Hammersmith v blízkosti Londýna.
Dielo.
Francesco Bianchi je vnímaný najmä ako operný skladateľ. Skomponoval takmer 80 javiskových diel. Jeho prínos spočíva najmä v rozvoji žánru lyrickej opery, ktorého bol hlavným predstaviteľom. Okrem opery sa venoval aj cirkevnej hudbe. Skomponoval celý rad omší (iba jediné Requiem: „Sequenza Dei Morti“), kantát, 4 oratória, a neobchádzal ani inštrumentálnu tvorbu.
Je autorom alebo spoluautorom piatich teoretických prác, z ktorých zostali takmer všetky v rukopise s výnimkou „Trattato d'armonia teorico pratico“, ktorá vyšla až po jeho smrti v časopise Quarterly Musical Review v rokoch 1820–1821.

</doc>
<doc id="124948" url="https://sk.wikipedia.org/wiki?curid=124948" title="Tatra T2">
Tatra T2

Tatra T2 (pôvodným pravopisom TII) je typ česko-slovenskej električky vyrábanej podnikmi Tatra Smíchov a ČKD Stalingrad v rokoch 19551962. Vo výrobe bol nahradený modernejším typom Tatra T3, v pravidelnej prevádzke bol v jednotlivých prípadoch do roku 2018.
Konštrukcia.
T2 vychádza zo svojho predchodcu, električky Tatra T1, a je ďalším členom typového radu električiek zodpovedajúcich americkej koncepcii PCC. Dokumentácia k výrobe T2 bola zakúpená od spoločnosti Westinghouse ešte pred druhou svetovou vojnou, doručená však bola až v roku 1946 pre výzbroj a v roku 1948 pre výrobu podvozkov. To znamená, že ide o jednosmerný jednočlánkový motorový električkový vozeň s dvoma dvojnápravovými podvozkami a podlahou v jednej úrovni, určený pre prevádzku sólo alebo v súprave zhodných spriahnutých vozňov, bez vlečného vozňa. Všetky dvojkolesia sú poháňané jednosmernými elektromotormi so sériovým budením. Motory sú v podvozku umiestnené pozdĺžne a poháňajú dvojkolesia cez kĺbový hriadeľ a kužeľovou prevodovku konštruovanú s ohľadom na nízky spôsobovaný hluk. Hluk jazdy znižujú tiež gumené vložky v kolesách.
Vozová skriňa sa oproti T1 predĺžila, rozšírila a vzhľadovo priblížila pôvodným električkám koncepcie PCC. Na pravej strane vozovej skrine má troje skladacie elektricky poháňané dvere (v verzii T2SU iba dvoje). Usporiadanie vozňa predpokladalo usmernený pohyb cestujúcich, teda nástup prednými dverami a výstup strednými alebo zadnými dverami. Miesta na sedenie tvorili (od druhého prototypu; prvý mal ešte pozdĺžne lavice ako T1) čalúnené koženkové sedačky v priečnom usporiadaní 1+2.
Električky sú vybavené elektrickou odporovou výzbrojou typu TR36. Napájacie napätie činilo pre výzbroj 600 V jednosmerného prúdu; štandardná prevádzka je s normálnou polaritou (+ v troleje, − v koľaji), podľa požiadaviek dopravných podnikov možno vozy upraviť aj na obrátenú polaritu (Brno, Ostrava, Košice). Vozne T2 boli štandardne dodávané s tyčovým zberačom prúdu.
Jazdu a brzdu ovláda vodič pravou nohou pomocou dvoch pedálov – vpravo je jazdný, vľavo brzdový. Brzdenie je ovládané ľavým pedálom. Prevádzková brzda je elektrodynamická, riadená zrýchľovačom takisto v piatich prúdových stupňoch.
V električke nie je použité žiadne pomocné médium typu hydrauliky alebo stlačeného vzduchu. Nepriame ovládanie elektrickej výzbroje (relé, stýkače, pohon zrýchľovača, ...), parkovacia brzda, koľajová brzda aj všetky doplnkové funkcie (už spomínané dvere, vonkajšie osvetlenie, núdzové osvetlenie, výstražný zvonec a ďalšie), to všetko je riešené elektrickými prístrojmi na pomocné napätie 24 V, ktoré je získavané rotačným motorgenerátorom. Na oboch koncoch hriadeľa motorgenerátora sú nasadené ventilátory, ktoré zaisťujú chladenie trakčných motorov a zrýchľovača. Väčšina vozňov bola vybavená už z výroby štandardnou zásuvkou mnohočlenného riadenia. Vozne boli vybavené jedným predným reflektorom a v prevádzke boli často upravované na prevedení s dvoma reflektormi.
Do tohto typu električky je možné montovať podvozky ako pre normálny rozchod koľají 1435 mm resp. ruský rozchod 1524 mm, ako aj pre úzky rozchod 1000 mm alebo pre iné, neštandardné rozchody podľa požiadaviek dopravných podnikov.
Prototypy.
Na prelome rokov 1954 a 1955 boli vyrobené prvé dva vozne typu T2. Oba od roku 1955 jazdili v skúšobnej prevádzke v Prahe (prvý prototyp označený evidenčným číslom 6001, druhý obdržal ev. č. 6002). Vozeň ev. č. 6001 bol v Prahe v prevádzke do roku 1964, kedy bol odovzdaný do Olomouca, kde bol pod evidenčným číslom 115 v prevádzke do roku 1985, kedy bol aj napriek všetkej snahe tamojších električkových nadšencov s ostatnými olomouckými vozmi typu T2 vyradený a zlikvidovaný.
Druhá prototypová električka ev. č. 6002 bola už v roku 1956 kvôli skúškam odovzdaná na úzkorozchodnú električkovú sieť do Liberca, išlo o prvú električku typu T nasadenú na úzkorozchodnú trať. O rok neskôr bol vozeň prevezený do Bratislavy. Tam jazdil v pravidelnej prevádzke do roku 1977, kedy bol odovzdaný pražskému Múzeu MHD. Rekonštrukcia električky sa dlho vliekla, do pôvodného stavu bol vozeň uvedený až v roku 1999. Zaujímavosťou je, že vo všetkých mestách jazdil s pôvodným pražským evidenčným číslom 6002.
Rekonštrukcia a modernizácia.
Tyčový zberač bol nahradený pantografom.
Rekonštrukcia zahŕňala tiež úpravu elektrickej výzbroje na vykonanie TR37 ako u typu T3, použitie elektronických prvkov a informačného systému. Tieto vozne dostali aj dva svetlomety a sú označované Tatra T2R.
Dodavky.
Posledné električky tohto typu jazdili v bežnej prevádzke do 17. novembra 2018 v Liberci. Išlo o dva zmodernizované vozne T2R prevzaté z Ostravy.

</doc>
<doc id="124949" url="https://sk.wikipedia.org/wiki?curid=124949" title="T2">
T2



</doc>
<doc id="124953" url="https://sk.wikipedia.org/wiki?curid=124953" title="Dub zimný">
Dub zimný

Dub zimný (lat. "Quercus petraea" Matusch, synonymá "Quercus sessilis", "Quercus sessiliflora") je mohutný listnatý strom z čeľade bukovité. 
Opis.
Dub zimný dosahuje výšku 50 až 60 m a má vajcovitú, štíhlu korunu, ktorá je menej rozvetvená než koruna duba letného. Žalude sú prisadnuté k vetvičkám. Má veľmi silný kmeň. Listy má obráteno vajcovité sú perovito laločné, v strede, alebo na konci najširšie. Dĺžka listov je 8 - 16 cm.
Stanovište.
Rastie od nížin do podhorských oblastí v pôvodných dúbravách a zmiešaných porastoch, bežne sa pestuje najmä na úrodnejších a piesočnatých pôdach.
Využitie.
V lekárstve sa používa kôra z mladých stromov pre zvieravý a protikrvácavý prostriedok a má protizápalové účinky na zapálenú pokožku a sliznicu. Dnes sa zriedka pije odvar pri prehánkach, žaludočných a črevných kataroch. 
Dub zimný poskytuje veľmi hodnotné drevo používané pri stavbe lodí, podláh, nábytku, sudov.

</doc>
<doc id="124961" url="https://sk.wikipedia.org/wiki?curid=124961" title="Tao game">
Tao game

Tao Game je logická hra, ktorá rozvíja sústredenosť, matematické a pozorovateľské schopnosti.
Pravidlá.
Symboly na kartách majú štyri vlastnosti: tvar, farbu, výplň a počet. Tvojou úlohou je nájsť takú trojicu kariet, na ktorých majú symboly rovnaké alebo odlišné vlastnosti, napríklad všetky tvary sú rovnaké, všetky farby sú odlišné, všetky výplne sú odlišné a počet majú odlišný, alebo ako v tomto príklade... 
Spolu máš 81 kariet, ktorých postupne ubúda. Ak nevieš nájsť vhodnú trojicu medzi zobrazenými kartami, môžeš si pomôcť zobrazením pomocného radu. za každú správnu trojicu dostaneš 185 bodov, mínus 40 bodov ak ti vyprší 30 sekundový limit, mínus 50 bodov za zobrazenie pomocnej trojice a mínus 30 bodov za to ak neklikneš na prvýkrát správnu trojicu.

</doc>
<doc id="124965" url="https://sk.wikipedia.org/wiki?curid=124965" title="Aleuty">
Aleuty

Aleuty alebo staršie aj Aleutské ostrovy sú dlhý reťazec ostrovov vulkanického pôvodu, predstavujúcich akési predĺženie polostrova Aljaška a pohoria Aleutian Range. Spolu s ním tvorí hranicu medzi Beringovým morom a Tichým oceánom.
Ostrovná reťaz je tvorená približne 300 ostrovmi a ostrovčekmi. Južný okraj reťaze lemuje Aleutská priekopa, ktorej maximálna hĺbka je 7 822 metrov. Väčšina súostrovia (resp. celé Aleuty) je súčasťou USA (Aljaška). Odpoveď na otázku či celé alebo väčšina sa odvíja od toho, či sa k nim zaraďuje geologicky príslušné malé súostrovie známe ako Komandorské ostrovy, ktoré leží ďaleko na západe pri Kamčatke a patrí Ruskej federácii. V tejto otázke nepanuje zhoda. 
Podľa sčítania mali Aleuty (v užšom slova zmysle, t. j. bez Komandorských ostrovov) v roku 2000 8 162 obyvateľov, z toho 4 284 v meste Unalaska na rovnomennom ostrove.
Večer 23. júna 2011 miestneho času súostrovie zasiahlo silné zemetrasenie so silou 7,4 Richterovej stupnice. Úrady vydali varovanie pred cunami.

</doc>
<doc id="124967" url="https://sk.wikipedia.org/wiki?curid=124967" title="Slzná kosť">
Slzná kosť

 
Slzná kosť () je tenká, približne štvorhranná kostná platnička. 
Hore sa dotýka čelovej kosti, dorzálne lamina orbitalis čuchovej kosti, dole a vpredu čeľuste. Na očnicovej ploche slznej kosti prebieha vertikálne zadný slzný hrebienok ("crista lacrimalis posterior"). Pred ním je v kosti prehĺbená slzná brázda ("sulcus lacrimalis"), ktorá je vpredu doplnená predným slzným hrebienkom "crista lacrimalis anterior", patriacim už k čelovému výbežku čeľuste. Slzná brázda sa prehlbuje do jamy slzníka ("fossa sacri lacrimalis"), v ktorej je uložený slzník. Jamu slzníka často obtáča tenký, dopredu ohnutý slzný háčik ("hamulus lacrimalis"), ktorý je koncovou časťou zadného slzného hrebienka. Slzný háčik niekedy siaha až k prednému okraju očnice. V jame slzníka sa začína nosovoslzný kanál ("canalis nasolacrimalis"), ktorý ústi do nosovej dutiny. Vnútorná plocha slznej kosti nasadá na predné dutinky čuchovej kosti. Z dolnej nosovej mušle siaha ku slznej kosti malý slzný výbežok ("processus lacrimalis").

</doc>
<doc id="124970" url="https://sk.wikipedia.org/wiki?curid=124970" title="Tatra K1">
Tatra K1

Tatra K1 je typ dvojčlánkovej električky vyrobenej česko-slovenským podnikom ČKD Praha, závod Tatra Smíchov v dvoch prototypoch na prelome rokov 1964 a 1965. Ide o prvú česko-slovenskú kĺbovú električku. Tatra K1 bola odvodená zo štandardného vozňa Tatra T3. Kvôli problémom s použitou elektropneumatickou výzbrojou zostalo len u prototypov a nasledovníkom električky K1 sa stal sériovo vyrábaný typ Tatra K2.
Historické pozadie.
Vzhľadom na stále väčší nárok na kapacitu električiek, ktorým nemohli samostatné štandardné vozne koncepcie PCC vyhovieť, pristúpil podnik ČKD v roku 1961 k vývoju dvojčlánkovej električky označenej ako K1, ktorá mala pomôcť znížiť prevádzkové náklady dopravcov. Koncepcia takéhoto vozňa bola niekoľkokrát zmenená, nakoniec bola, vzhľadom k hmotnosti električky, použitá elektropneumatická výzbroj; niektoré prvky tak neboli ovládané elektricky, ale pomocou stlačeného vzduchu. 
Práve ale kvôli problémom s touto výzbrojou sa typ K1 do sériovej výroby nikdy nedostal, namiesto toho boli v roku 1966 postavené dva prototypy električky Tatra K2, mechanicky zhodné s modelom K1, ale s klasickou výzbrojou.
Konštrukcia.
Tatra K1 bol jednosmerný motorový električkový vozeň, ktorý bol tvorený dvoma článkami. Tie boli spojené kĺbovým mechanizmom na strednom bežnom podvozku (bez motorov), priechod bol krytý mechom. V pravej bočnici každého článku sa nachádzali dvoje štvorkrídlové skladacie dvere ovládané pneumaticky. V interiéri boli laminátové sedačky pre cestujúcich rozmiestnené v troch radoch 2+1. Vzhľad vozňa bol zhodný s električkou T3 a bol vytvorený výtvarníkom Františkom Kardausom.
Vozová skriňa električky bola usadená na troch dvojnápravových podvozkoch, z ktorých prvý a posledný boli hnacie, prostredný, na ktorom sa nachádzalo kĺbové spojenie oboch článkov, bol bezmotorový. Trakčné motory (v každom podvozku dva) boli napájané cez sadu rozjazdových a brzdových odporov spínaných stýkačmi, električka K1 tak nemala zrýchľovač typický pre vozne koncepcie PCC. Elektrický prúd bol z trolejového vedenia odoberaný pantografom umiestneným na streche predného článku.
Dodávky a prevádzka.
Na prelome rokov 1964 a 1965 boli vyrobené dva prototypy dvojčlánkovej električky K1. V roku 1965 boli vozne skúšané v Prahe pod číslami 7000 a 7001 (neboli majetkom dopravného podniku) a ešte počas toho istého roku boli odpredané do Ostravy. V skúšobnej prevádzke s cestujúcimi sa objavili v decembri 1965. Problémy však boli s pomerne zložitou a nespoľahlivou elektropneumatickou výzbrojou, električky K1 tak boli často odstavené. 1. októbra 1968 boli električky vrátené späť podniku ČKD.
Ďalší osud oboch vozňov K1 sa výrazne líši. Kým električka č. 801 bola odstavená a využívaná ako skladisko, vozeň č. 800 bol v ČKD prestavaný na funkčnú vzorku električky Tatra KT4 (predovšetkým bola skrátená karosérie a odstránený stredný podvozok), ktorý bol ďalej rozsiahlo testovaný. Zošrotovaný bol v roku 1977.

</doc>
<doc id="124971" url="https://sk.wikipedia.org/wiki?curid=124971" title="K1">
K1

K1 môže byť:
K-1 môže byť:

</doc>
<doc id="124972" url="https://sk.wikipedia.org/wiki?curid=124972" title="Erlangen">
Erlangen

Erlangen je nemecké mesto a mesto bez okresu v bavorskom vládnom obvode Mittelfranken. Erlangen je aj sídlom krajinského okresu Erlangen-Höchstadt. Momentálnym počtom obyvateľov je Erlangen najmenším veľkomestom z celkovo ôsmich veľkomiest v Bavorsku. Tvorí spolu s mestami Norimberg a Fürth tzv. vyššie územné centrum. V Bavorsku je spolu 23 takýchto vyšších územných centier (). Erlangen s okolím tvorí metropolitný región Norimberg a je jedným z jedenástich metropolitných regiónov v Nemecku. Mesto je známe vďaka Erlangensko-norimberskej univerzite Friedricha Alexandra a koncernu Siemens AG, ktorý tu vyrába CT a MRT zariadenia. Hudobný formát MP3 bol vytvorený v spolupráci "Erlangensko-norimberskej univerzity Friedricha Alexandra" a "Fraunhoferského Inštitútu integrovaných obvodov Erlangen".
Geografia.
Erlangen leží na kraji Stredofranskej panvy a súbežne s riekou Regnitz a Mohansko-dunajským prieplavom. Severne od centra Erlangenu sa do rieky Regnitz vlieva z východnej strany rieka Schwabach.
Susedné obce.
Nasledujúce obce susedia s mestom Erlangen. Uvedené sú v smere hodinových ručičiek začínajúc od severu: 
Möhrendorf, Bubenreuth, Marloffstein, Spardorf, Buckenhof (všetky patriace pod okres Erlangen-Höchstadt), Norimberg, Fürth, Obermichelbach (okres Fürth), mesto Herzogenaurach a obec Heßdorf (okres Erlangen-Höchstadt).
Časti mesta.
Erlangen sa delí na 20 častí, pričom niektoré časti sú bývalé samostatné obce, ktorých názvy sa zachovali ako mená týchto štvrtí. V roku 1967 a 1972 sa v rámci reformy obcí pričlenili k mestu Erlangen obce Dechsendorf, Elterdorf, Frauenaurach(s Neuses), Hüttendorf, Kosbach (s Häusling a Steudach), Kriegenbrunn a Tennenlohe, čím vzniklo obecné zastupiteľstvo s pomerným systémom podľa množstva obyvateľstva (od päť do sedem zástupcov).
20 štvrtí mesta Erlangen:
Katastrálne sú relevantné iba nasledovné katastrálne územia:
Podnebie.
Mesto Erlangen sa nachádza v hraničnej oblasti prímorského a kontinentálneho podnebia. Kontinentálne podnebie charakterizuje relatívne nízke množstvo zrážok (ročne ) a prímorské podnebie relatívne vysoká ročná priemerná teplota 8,5 °C. Centrum mesta je pred studeným polárnym vzduchom zo severnej strany chránené kopcom Burgberg. Rieka Regnitz zapríčiňuje časté hmly.
Dejiny.
Prvá zmienka o meste Erlangen ako "villa erlangon" (dedina Erlangon) pochádza z roku 1002. V roku 1361 bola dedina predaná cisárovi Karolovi IV. V blízkosti tejto dediny bolo o tri roky neskôr založené mesto, ktoré dostalo v roku 1374 mincovú raziareň. V roku 1398 boli miestu pridelené mestské privilégiá. V roku 1402 sa mesto dostalo pod správu kniežatstva Kulmbach (resp. po roku 1604 kniežatstva Bayreuth) a rodu Hohenzollernovcov. V roku 1686 prišli do po vojne opusteného mesta prví francúzski hugenotskí utečenci. V roku 1706 bola časť "Altstadt" takmer úplne zničená počas požiaru, ale vzápätí opäť nanovo postavená. V roku 1792 patrilo mesto k feudálnemu štátu Pruské kráľovstvo. Po Napoleonovom víťazstve v roku 1806 mesto od roku 1810 patrilo pod Bavorské kráľovstvo. V roku 1812 boli "Altstadt" a "Neustadt" dovtedy vlastne "Christian-Erlang" zjednotené do jedného mesta. V roku 1724 založil gróf Friedrich von Bayreuth v rezidenčnom meste Bayreuth univerzitu, ktorá bola už v roku 1743 preložená do mesta Erlangen. Neskôr získala meno Friedrich-Alexander-Universität. V roku 1818 počas bavorskej reformy obcí získalo mesto vlastnú správu. V roku 1844 bolo mesto prvýkrát pripojené k železnici vďaka prvej časti "Ludwig-Süd-Nord-Bahn" medzi Norimbergom a Bambergom. Pritom vznikol na severe Erlangenu prvý bavorský železničný tunel – Burgbergtunnel. 
Druhú svetovú vojnu prežilo mesto Erlangen takmer bez ujmy. Po príchode americkej armády 16. apríla 1945, sa regionálny komandant nemeckých vojsk Werner Lorleberg vzdal bez boja čím sa vyhol bezvýznamným výbojom na území mesta. Werner Lorleberg, pokladaný za stúpenca fašistického režimu, prišiel v ten istý deň o život pri Thaler Mühle. Či bol zastrelený nemeckými vojakmi, keď chcel poslať zdecimovanú bojovú skupinu splniť úlohu, alebo či spáchal samovraždu po tom čo odovzdal správu o kapitulácii, zostáva neobjasnené. V Erlangene ho pripomína po ňom pomenované námestie Lorlebergplatz. Po kapitulácii mesta americké tanky ťažko poškodili poslednú zachovanú mestskú bránu ("Nürnberger Tor"), ktorá bola krátko po tom odstrelená. To sa stalo aj vďaka továrňam sídliacim na Hauptstraße, ktoré, tak ako aj americké vojsko, videli v barokovej bráne s relatívne úzkym prejazdom dopravnú prekážku. Ostatné mestské brány boli strhnuté predtým v 19. storočí. Ako zaujímavosť bola od 17. novembra 1886 do 17. februára 1963 v prevádzke železnica Erlangen-Gräfenberg ("Sekundärbahn Erlangen-Gräfenberg"), ktorá mala netypicky vedené koľajnice – buď priamo na alebo vedľa ciest. Počas okresnej a obecnej reformy v roku 1972 bol spojený krajinský okres Erlangen s krajinským okresom Höchstadt an der Aisch. Mesto Erlangen sa tým stalo sídlom nového okresu a stalo sa mestom bez okresu. Včlenením okolitých obcí sa mesto rázne zväčšilo, čím sa prekonala hranica 100 000 obyvateľov a Erlangen sa stal veľkomestom.
Začlenené obce.
Kedysi samostatné obce, ktoré boli začlenené do mesta Erlangen:
Vývoj obyvateľstva.
V stredoveku a začiatkom novoveku žilo v Erlangene len niekoľko stoviek ľudí. Kvôli početným vojnám, epidémiám a hladomorom stúpal počet obyvateľov len veľmi pomaly. V dôsledku tridsaťročnej vojny mesto v roku 1634 takmer úplne spustlo. Až v roku 1655 žil v meste opäť rovnaký počet ľudí ako pred vojnou (približne 500 obyvateľov). Do roku 1760 stúplo obyvateľstvo na viac ako 8000. Počas rokov 1770 a 1772 zdecimovali hladomory stav na 7724 ľudí v roku 1774. Po náraste počtu obyvateľov do roku 1800 na 10000 obyvateľov sa počet obyvateľov znovu znížil na 8592 v roku 1812, hlavne kvôli Napoleonským vojnám. Počas 19. storočia sa obyvateľstvo v roku 1890 zdvojnásobilo na 17559 obyvateľov. Vďaka začleneniu viacerých obcí v roku 1925 stúpol počet obyvateľov na 30000 a do roku 1956 sa zdvojnásobil na 60000. Po reforme v roku 1972 prekročilo obyvateľstvo hranicu 100000 v roku 1974, čím sa Erlangen stal veľkomestom. 
Prehľad vývoja obyvateľstva. Do roku 1820 ide len o počty určené odhadom:
Vierovyznania.
Katolíci.
Prvý, listinami doložený, katolícky kostol na území mesta bol Kostol kráľovského dvora Büchenbachovcov () z roku 996. Obyvateľstvo v meste Erlangen patrilo zo začiatku pod würzburské biskupstvo, od roku 1017 bolo začlenené pod bamberské biskupstvo. Podľa dohôd zakotvených vo Vestfálskom miery ostalo mesto Erlangen po tridsaťročnej vojne teritóriom protestantskej cirkvi. Od 18. storočia existujú v Erlangene opäť katolíci. Markgróf v roku 1711 povoľoval iba nábožensko-právne minimum zakotvené vo Vestfálskom miery – "slobodu svedomia", ktorá dovoľovala katolíkom prisťahovanie a pobyt v meste. Krstenia, uzatváranie manželských zväzkov, pohreby a výchova detí sa museli vykonávať podľa zvykov evanjelického náboženstva. Prvá katolícka omša bola odslúžená v roku 1784 vo veľkej sále radnice mestskej časti "Altstadt". V roku 1813 bola erlangenská kúria vymenovaná na farnosť, ktorá od roku 1826 patrila pod dekanát Herzogenaurach-u. Ostatné farnosti, ktoré tu boli neskôr založené, patria pod biskupstvo Bamberg. Roku 1937 sa Erlangen stal sídlom dekanátu arcidiecézy Bamberg. Po začlenení spolkov z okolia sa pomer protestantov a katolíkov takmer vyrovnal. V dnešnej dobe je voči katolíkom v Erlangene iba ľahká prevaha protestantov.
Luteráni a reformovaní.
V roku 1528 bol starostom a zastupiteľstvom povolaný prvý luteránsky farár, čím bola zavedená reformácia cirkvi a Erlangen sa stal protestantským mestom. V roku 1686 po založení Neustadtu pre francúzskych utečencov existovali len reformované spoločenstvá. Od tohto roku existuje "Francúzska reformovaná cirkevná spoločnosť" a po usadení sa reformovaných utečencov z nemecky hovoriacej časti Švajčiarska a z Falcka () v roku 1693 bola založená aj "Nemecká reformovaná spoločnosť". Od roku 1802 boli protestantské spolky v Erlangene podriadené kráľovsko-pruskému konzistóriu v Ansbachu a po prechode mesta pod štát Bavorsko sa stali časťou bavorskej protestantskej cirkvi. Erlangen sa týmto stal aj sídlom dekanátu. V roku 1853 získali Bavorské reformované cirkvi vlastnú synodu a v roku 1919 sa formálne oddelili od bavorskej protestantskej cirkvi. Odvtedy existujú v Bavorsku dve protestantské krajinské cirkvi – Evanjelicko-luteránska cirkev v Bavorsku () a Reformovaná synoda v Bavorsku napravo od Rýna (), ktorá sa od roku 1949 nazýva Evanjelicko-reformovaná cirkev v Bavorsku (). Po zlúčení nemeckej reformovanej cirkvi a bývalej francúzskej reformovanej cirkvi v roku 1920 existuje v meste Erlangen už iba jedna reformovaná cirkev a viaceré luteránske cirkvi. Luteránske cirkvi patria ešte dnes k dekanátu mesta Erlangen, ktorý bol pôvodne založený pre obe vierovyznania a stará sa od roku 1919 už iba o luteránske spoločenstvá. Reformované spoločenstvo Erlangen sa medzičasom stalo časťou Evanjelicko-reformovanej cirkvi – Synoda Evanjelicko-reformovanej cirkvi v Bavorsku a severozápadnom Nemecku (). To patrí pod synodálny zväz XI.
Židia.
V roku 1408 boli prvýkrát spomenutí židia a v roku 1478 prvý rabín. 26. marca 1515 rozhodol "markgrófsky krajinský snem" o vyhostení židov. To ukončilo existenciu židovského spoločenstva v meste Erlangen. V roku 1711 na podnet hugenotských občanov, zakázal markgróf Christian Ernst židom prisťahovalectvo a podnikanie v "Neustadt". Týmto sa prisťahovalectvo židov obmedzilo do okolia – Bruck, Baiersdorf a Büchenbach. V Brucku žili židia už od roku 1431, roku 1604 sa uvádza tzv. „židovský dom“, ktorý slúžil šiestim rodinám ako synagóga. Už v roku 1707 bola postavená nová synagóga, keďže sa židovské spoločenstvo rýchlo rozrastalo – 37 rodín (1763). V roku 1811 patrilo 184 (15 % vtedajšieho obyvateľstva) obyvateľov pod židovskú spoločnosť. V roku 1859 to bolo 108 obyvateľov. V Baiersdorfe boli prvýkrát písomne spomenutí židia roku 1473. Už v roku 1530 tu bola synagóga aj keď po vyhnaní židov z grófstva v roku 1515 tu ostala jedna rodina. Po deštrukcii synagógy počas tridsaťročnej vojny sa v roku 1651 postavila nová. Z 9 rodín v roku 1619 sa počet zvýšil na 83 rodín v roku 1771. V roku 1827 dosiahla židovská spoločnosť počtom 440 obyvateľov (30 % obyvateľstva) svoj historicky najvyšší počet. V Büchenbachu sa smeli židia usadiť v roku 1681. Vznikla tým židovská spoločnosť, ktorá mala v roku 1811 74 členov a v roku 1813 postavila synagógu. V roku 1833 žilo v obci 103 židov. V roku 1861 povolil bavorský parlament voľné sťahovanie pre židov. Tým sa otvorila možnosť usadiť sa židom aj v Erlangene. Veľa židovských rodín sa presťahovalo z okolia do Erlangenu kvôli lepším perspektívam, čím sa zmenšila spoločnosť aj v Brucku, Baiersdorfe a Büchenbachu (1874 zrušený spolok). V roku 1867 patrilo pod židovské spoločnosť 67 členov, ktorí založili 15. marca 1873 vlastnú náboženskú obec. Židovská spoločnosť v Brucku sa týmto rozpustila. V roku 1891 bol vysvätený vlastný cintorín. Rabinát v Baiersdorge bol zrušený v roku 1894 a od roku 1900 nežili v Brucku žiadni židia. V čase nacistickej diktatúry sa zmenšil počet židov v meste Erlangen najprv zo 120 na 44 ľudí. Počas tzv. „Reichspogromnacht“ bola zničená modlitebňa v Erlangene a zrútená synagóga v Baiersdorfe. 20. októbra 1943 bola deportovaná posledná židovská obyvateľka mesta Erlangen do Osvienčimu. 77 príslušníkov židovskej spoločnosti mesta Erlangen bolo zabitých nacistami. Z pôvodných židovských obyvateľov sa do Erlangenu nevrátil nikto. Napriek tomu rástol počet židov do až do sedemdesiatych rokov 20. storočia, čo viedlo k plánom vydavateľa menom Shlomo Lewin na vytvorenie novej spoločnosti. 19. decembra 1980 boli Shlomo Lewin a jeho manželka zavraždená pravdepodobne pravicovo-extrémistickou skupinou Wehrsportgruppe Hoffmann. K odsúdeniu vinníka nedošlo, lebo údajný vrah spáchal samovraždu. Po tomto zločine sa pokusy vytvoriť izraelskú náboženskú obec zastavili. Tento nápad dostal nový rozmer po prisťahovaní židovských emigrantov z bývalého sovietskeho zväzu. 1. decembra 1997 vznikla opäť izraelská náboženská obec, pod ktorú patrilo v roku 2000 300 členov. 2. apríla 2000 bola vysvätená nová modlitebňa.
Islam.
Od roku 1980 existuje v meste Erlangen "Turecko-islamsky kultúrny spolok" (), ktorý zamestnáva aj islamského duchovného. Odvtedy vznikli ďalšie spolky – "Islamský spolok študentov Erlangen" () (1984) a "Islamský spolok viery" () (1995). Tieto tri spolky tvoria od roku 1999 "Islamský spolok viery Erlangen" (), ktorý sa stará o vykonávanie výuky islamského náboženstva na nemeckých štátnych školách. V Bavorsku sa prvýkrát zaviedlo vyučovanie tohto náboženstva v roku 2001 na "Základnej škole Pestalozzi" v Erlangene ako predmet "Islamská náboženská výučba v nemeckom jazyku" (). Pravé "vyučovanie islamu" ako predmet sa prvýkrát v Nemecku vôbec, začalo na základnej škole Brucker Lache. Okrem týchto troch spomenutých spolkov funguje od roku 1993 aj "Türkischer Verein für soziale Dienste e.V." ().
Adventisti siedmeho dňa.
Adventisti siedmeho dňa sú zastúpení v Erlangene od roku 1903. V roku 1995 vzniklo v "Brucku" nové centrum spoločenstva. V roku 2003 vzniklo ďalšie spoločenstvo "ERlebt".
Svedkovia Jehovovi.
Svedkovia Jehovovi ohlásili svoje prvé stretnutie v meste Erlangen 22. marca 1923, ktoré však nebolo povolené políciou. Po zákaze v roku 1933 došlo k silným represiám, ktoré viedli k zavraždeniu člena menom Gustav Heyer 20. januára 1942. "Ulica Gustava Heyera" v Brucku pripomína túto udalosť od roku 2000. V roku 1948 došlo k reorganizácii spoločnosti Svedkov Jehovových, ktorá sa rozdelila v roku 1975 na dve zhromaždenia. V roku 1980 si vytvorili Svedkovia Jehovovi vlastné miesto na zhromaždenia – "Königreichssaal".
Okrem vyššie uvedených náboženských spolkov existujú v meste Erlangen ďalšie voľné cirkvi a náboženské spolky.
Politika.
V "Altstadt" Erlangen je dokázateľná existencia mestskej rady od 14. storočia. Na čele mesta stáli dvaja starostovia, ktorý sa striedali každé štyri týždne. Od roku 1715 úradovali v meste až 4 starostovia. V "Neustadt" Erlangen spravovali mesto zo začiatku reformovaní duchovní. V roku 1697 boli na rok v úrade štyria starostovia, pričom traja boli Francúzi a jeden Nemec. Od roku 1701 boli v úrade štyria starostovia a ôsmi členovia mestskej rady. Potom sa ešte niekoľkokrát celá správa reorganizovala. Po spojení Altstadt a Neustadt sa zaviedol v roku 1812 bavorský edikt a od roku 1818 bolo mesto vedené jedným starostom (), ktorý sa od roku 1918 označuje ako vrchný starosta (primátor) (). Okrem primátora existovala od roku 1818 mestská rada pozostávajúca z desiatich členov, od roku 1900 z 12 členov a druhá komora rady s 30 členmi, od roku 1900 s 36 členmi. Po druhej svetovej vojne zostala len jednokomorová mestská rada. V roku 1978 sa Strane zelených podarilo dostať prvýkrát do bavorskej mestskej rady práve v meste Erlangen.
Starostovia a primátori od roku 1818:
Logo.
Od roku 1977 využíva mesto Erlangen ako svoj symbol okrem erbu aj v roku 1976 mníchovským dizajnérom Walterom Tafelmaierom vytvorené logo. Toto logo obsahuje nadpis Stadt Erlangen. Na štvorcovom náčrte je rozložených 24 samostatných štvorcov vo vertikálnych a horizontálnych radoch tak, že napravo v strede zostáva jeden voľný priestor. Toto logo symbolizuje pôdorys barokového mesta. Chýbajúci štvorec symbolizuje otvorenosť.
Hospodárstvo.
Hospodárstvo v meste Erlangen je podstatne ovplyvnené aktivitami firmy Siemens AG a jej pridruženými podnikmi a Univerzitou Friedrich-Alexander Erlangen-Nürnberg. Mesto patrí k najatraktívnejším hospodárskym lokalitám v rámci Nemecka. V roku 2007 obsadilo mesto v analýze (Prognos) konkurencieschopnosti všetkých 439 nemeckých miest a regiónov štvrté miesto za Mníchovom (okolie), Mníchovom (mesto) a mestom Starnberg. V roku 2004 obsadilo mesto Erlangen 7. miesto. Nadpriemerné hodnoty dosiahol najmä hospodársky rast (2001 – 2004: 31,4%).
Hospodárstvo pred rokom 1686.
Až do založenia "Neustadt" v roku 1686 markgrófom Christianom Ernstom sa hospodárstvo v Erlangene skladalo prakticky len z poľnohospodárstva. Lužné brehy riek Regnitz a Schwabach poskytovali dobré podmienky pre role a nivy, ktoré boli zavlažované pomocou vodných zavlažovacích kolies. Rieky umožňovali rybárčenie. Les a kameňolomy východne od rieky Regnitz boli po stáročia základom živobytia skorých obyvateľov Erlangenu. Na stráňach kopca Burgberg boli dobré podmienky na pestovanie vínnej révy a ovocia. Rozšírený bol i chov lesných včiel a produkcia lesného medu. Popri poľnohospodárstve existovali ďalšie remeslá (napríklad mlynár, kováč, mäsiar, stolár, hostinský, pivivarník, a iné), ktoré pokrývali regionálny dopyt. Opakujúce sa vojnové konflikty mali veľmi nepriaznivé účinky na vývoj hospodárstva.
Vývoj medzi rokom 1686 a 1812.
Po tridsaťročnej vojne sa markgróf Christian Ernst pokúšal obnoviť chod hospodárstva. Dal zverbovať majetných a podnikavých hugenotov z Francúzska, ktorých nechal presídliť do novozaloženého "Neustadtu". Vďaka tejto aktívnej hospodárskej politike sa začali vyvíjať rôzne manufaktúry ako garbiarstvo, fabrikácia klobúkov, rukavíc a v tom čase málo známych pančúch. Koncom 18. storočia patrilo remeselné odvetvie potlače kartúnu k jedným z najväčších v meste a malo aj nadregionálny význam. Zo začiatku čisto francúzske manufaktúry sa neskôr počas nemeckého prisťahovalectva stále viac stávali nemeckými. Garbiarstvo a výroba rukavíc zostali francúzskymi monopolmi až do roku 1811.
Industrializácia 1812-1945.
Nové usporiadanie Strednej Európy po napoleonskych vojnách a následný colný protekcionizmus (ochrana domáceho trhu pred dovozmi zo zahraničia) viedli k stratám na domácich odbytových trhoch a tým aj k úpadku priemyslu v Erlangene. V polovici 19. storočia sa hospodárstvo konsolidovalo pomaly. Popri poľnohospodárstve, manufaktúrach ako aj lokálnych remeselníkoch pribúdal postupne priemysel ako štvrtá vetva hospodárstva. V roku 1887 prakticky vymizli producenti pančúch, klobúkové manufaktúry a potlač kartúnu. Iba garbiarstvo a výrobcovia rukavíc sa dokázali udržať ešte do 20. storočia.
Pivo.
Produkovalo sa najmä pivo. Pivnice na kopci Burgberg boli pre zrenie a uskladňovanie piva ako stvorené, takže vznikol vysokokvalitný produkt, ktorý mal celosvetový úspech. Koncom roku 1860 exportovalo mesto Erlangen trikrát toľko piva ako Mníchov. Vynález chladničky na začiatku 80-tich rokov 18. storočia prinieslo tejto konjunktúre rázny koniec. Dnes existujú v Erlangene len dva pivovary. 
Hrebene, kefy a bavlna.
Popri produkcii piva sa do popredia dostala produkcia hrebeňov. Pomocou prvého parného stroja v Erlangene vyprodukovala firma Johann Georg Bücking v roku 1845 cca 1,2 miliónov hrebeňov. Tým patril nemecký, európsky ako aj severoamerický trh tejto rodinnej firme. Okrem toho sa ďalší podnikateľ Emil Kränzlein presadil na svetových trhoch kefami, ktoré boli pred prvou svetovou vojnou vyrábané vo firme so 400 zamestnancami. V roku 1880 bola založená pradiareň bavlny, čím sa obohatilo hospodárstvo mesta Erlangen o ďalší segment. V roku 1880 bol založením firmy "Baumwollspinnerei AG" v Erlangene položený základ ďalšieho priemyselného odvetvia. Následné viaceré fúzie viedli k vytvoreniu bavlnárskeho podniku "Baumwollindustrie Erlangen-Bamberg (ERBA") v roku 1927, ktorý zamestnával pred 2. svetovou vojnou viac ako 5000 ľudí.
Medicínske prístroje.
Dielňa univerzitného mechanika Erwina Moritza Reinigera, v ktorej sa od roku 1876 vyrábali optické a precízne mechanické prístroje bola základom, ktorý výrazne prispel k ekonomickému rozvoju Erlangenu. V roku 1886 vznikla z tejto dielne firma "Reiniger, Gerbbert &amp; Schall", ktorá kooperovala z medicínskou fakultou Univerzity Erlangen-Nürnberg. Po vyvinutí röntgenového prístroja v roku 1895 Wilhelmom Röntgenom vo Würzburgu, Reiniger hneď nadviazal kontakt a dohodol výrobu röntgenových prístrojov v jeho firme v Erlangene. V roku 1925 odkúpil túto firmu "Siemens &amp; Halske" a včlenili do oddelenia pre medicínsku techniku. Už pred 2. svetovou vojnou pracovalo v "Siemens-Reiniger-Werke" viac ako 2000 pracovníkov. V roku 1920 bola do Erlangenu preložená firma "Paul Gossen Co. K.-G., Fabrik elektrischer Messgeräte", ktorá produkovala meracie prístroje. V roku 1963 prešiel "Gossen" pod "Siemens AG".
Písacie potreby.
Globálny význam taktiež získal od roku 1908 priemysel výroby strúhadiel na ceruzky, ktorý pokrýval dočasne 80% dopytu na svetových trhoch.
Vznik "Siemens-mesta" po roku 1945.
Koniec druhej svetovej vojny mal na hospodárstvo Erlangenu ďalekosiahle následky. Obidve firmy "Siemens" so sídlom v Berlíne – "Siemens &amp; Halske (S&amp;H)" a "Siemens-Schuckertwerke (SSW)" si začali vytvárať podmienky pre nový začiatok, keď už bol pád Nemecka v dohľade. Špeciálne skupiny tímov mali presťahovať firmy do Mníchova (S&amp;H) a do mesta Hof (SSW). Ale kvôli blízkosti k sovietskej zóne hľadala "skupina Hofer" okolo Günthera Scharowského iné miesto pôsobnosti, ktoré bolo po množstve sondáží nájdené práve vo vojnou nezničenom Erlangene. Veľkú rolu zohralo taktiež, že v Erlangene už existovala firma patriaca pod "Siemens - Siemens-Reiniger-Werke". S presunom sa začalo 25.júna 1945 s pred-tímom pozostávajúcim z 2 ľudí. Začiatkom roku 1946 bolo v Erlangene 200 pracovníkov, ktorý boli kvôli nedostatku priestorov rozdelený do 15 lokalít. Pre zľahčenie situácie sa v rokoch 1948-1953 vybudovala nová administratívna budova – "Siemensverwaltungsgebäude", kvôli jej farbe nazývaná aj „Himbeerpalast“ ("Malinový palác"). Južne od tejto budovy bolo vybudované množstvo ubytovacích možností pre pracovníkov. V nasledujúcich rokoch vznikli ďalšie budovy – Bindelhaus (1956-1958), Hochhaus(1959-1962) a centrum výskumu ("Siemens-Forschungszentrum") (1959-1968). V žiadnom inom meste v Bavorsku sa toľko nestavalo ako v Erlangene. V roku 1956 pracovalo pre SSW viac ako 600 pracovníkov, 1966 už viac ako 10 000. Spojenie troch firiem SSW, SRW a S&amp;H do jednej firmy Siemens AG v roku 1966 prinieslo ďalší rozkvet. Iba v období od 1985 do 1995 investoval koncern 1 miliardu DM do lokality Erlangen. Množstvo pracovníkov dosiahlo v roku 1986 svoje maximum počtom 31 000. Kvôli presunom do Norimbergu-Moorenbrunn a Forchheim pracuje momentálne okolo 25 000 ľudí priamo v meste Erlangen. Okrem obchodnej oblasti v medicínskej technike sú zastúpené i iné oblasti ako napríklad "Siemens Transportation Systems", "Siemens Power Generation", "Siemens Power Transmission and Distribution", produkcia "Siemens Automation and Drives". Po odchode amerických vojsk sa vytvorila v uvoľnených priestoroch nová mestská časť Röthelheimpark, kde vznikli ďalšie produkcie a kancelárie firmy Siemens. Ďalej sú v meste umiestnené ďalšie dcérske spoločnosti koncernu Siemens ako aj firmy s účasťou koncernu ako napríklad európska centrála firmy "Areva NP" (bývalý "Framatome"), francúzskeho koncernu, v ktorom Siemens vlastní účastiny po spojení svojej bývalej firmy "Nukleartechnik".
Ďalšie medzinárodné firmy.
Popri "Siemens AG" sa etablovala firma "Solar Millennium", celosvetovo činná v oblasti solárnych technológií. "Solar Millenium" bola založená v roku 1998, plánuje a vytvára solárne elektrárne, ktoré sa zakladajú na technológii parabolických zrkadiel. Reklamný priemysel je zastúpený firmou "Publics Group", pričom ide o francúzsky koncern patriaci k štyrom najväčším na celosvetovom trhu.
Ťažiská aktuálnej hospodárskej politiky.
Podpora inovačných technológii.
Podpora rozvoja a inovácií ako aj vytváranie priateľského prostredia pre inovácie majú v meste Erlangen dlhú tradíciu. V roku 1985/1986 vzniklo v spolupráci s mestami Fürth a Norimberg "Innovations- und Gründerzentrum Nürnberg-Fürth-Erlangen GmbH (IGZ)" v Tennenlohe. V tomto centre vznikajú nové firmy, ktoré vytvárajú nové impulzy pre hospodárstvo a stávajú sa úspešnými na burzách. K nim patria okrem iných "Wavelight AG" a "November AG". IGZ bolo doplnené v roku 2003 centrom pre medicínske technológie, farmaceutický výskum a biotechnológie ("Innovationszentrum Medizintechnik und Pharma (IZMP)"). Navyše bol založený podnik "Erlangen AG", ako prepojenie vedy a hospodárstva, s cieľom získavania vedomostných zdrojov pre rozvoj lokality a jej podpory v medzinárodnom meradle.
Medicína a medicínska technika.
So svojimi 22 univerzitnými klinikami, "Klinik am Europakanal" ako aj "Waldkrankenhaus St. Marien" (onkológia) má Erlangen celosvetovo najvyššiu hustotu nemocníc. Spolu s univerzitou Friedricha-Alexandera, "Siemens Medical Solutions" a viac ako 100 stredne veľkými firmami bolo vytvorené jedinečne kompetentné centrum pre medicínu, medicínsku techniku a farmaceutiku. Skoro každý štvrtý pracovník pracuje v oblasti medicínskej techniky a zdravotníctva. Táto výhoda sa má rozšíriť a mesto si dalo za cieľ stať sa "Hlavným spolkovým mestom pre medicínsky výskum, produkciu a služby". Pre zakomponovanie okolitého regiónu do tohto projektu bola vytvorená sieť podnikov, združení, vysokých škôl, a iných organizácií (tzv. Cluster) "Medical Valley EMN Europäische Metropolregion Nürnberg".
Infraštruktúra a doprava.
Cestná doprava.
Poloha mesta Erlangen na spojnici Norimberg-Bamberg sa už v skorých dobách pozitívne prejavila na vývoji mesta. V roku 1653 bola vytvorená poštová stanica. Založenie časti "Neustadt" v roku 1686 zosilnila dopravu, čo viedlo k tomu že už v roku 1708 bolo potrebné opravovať mestské cesty. Po roku 1900 začala prichádzať aj do Erlangenu motorizovaná cestná doprava. V roku 1905 bolo prihlásených už osem motoriek a dve autá. V roku 1912 vzniklo prvé autobusové spojenie do Norimbergu. V roku 1925 bolo v erlangene prihlásené jedno auto na 100 obyvateľov a v roku 1939 to už bolo 20. Po druhej svetovej vojne začala masová motorizácia, ktorá zmenila obraz mesta. Riečny kanál "Ludwigskanal" bol zasypaný a následne bola na ňom postavená diaľnica "Frankenschnellweg" (A 73). V meste sa rozšírila verejná doprava ako aj cyklistické chodníky. Centrum sa po vytvorení pešej zóny uvoľnilo od áut. Dnes leží Erlangen priaznivo pri dvoch diaľniciach a jednej hlavnej ceste prvej triedy.
Súčasné cestné spojenia.
Diaľnice:
Cesta prvej triedy:
Železničná doprava.
Dňa 25.augusta 1844 bol otvorený úsek železnice z Norimbergu do Bambergu "Ludwig-Süd-Nord-Bahn" a Erlangen bol pripojený do tejto dopravnej siete. Pritom vznikol na severe Erlangenu prvý bavorský železničný tunel Burgbergtunnel. Ďalej, 17. novembra 1886 vznikla miestna Sekundärbahn Erlangen-Gräfenberg a 16. apríla 1894 lokálna železnica Erlangen-Bruck–Herzogenaurach. Niektoré spojenia nedokázali konkurovať paralelnej lacnejšej cestnej doprave: 16. februára 1963 naposledy šlo spojenie do Gräfenberg, 1968 boli zrušené osobné vlaky do Herzogenaurach, nákladná doprava funguje do Frauenaurach. Znovuzavedenie lokálnych železničných spojov bolo najskôr diskutované v roku 1977 po návrhu firmy Siemens AG, ktorá chcela na ca úseku prepojiť svoje vzdialenejšie lokality pomocou H-Bahn. H-Bahn, podobnej konštrukcie ako Wuppertaler Schwebebahn, bolo už roku 1976 testované v skúšobnom závode "Siemens-Forschungsgelände" v Erlangene. Spojenie malo viesť cez Büchenbach-Nord ku veľkokapacitnému parkovisku a odtiaľ cez tunel do ulice Schuhstraße a nasledovne nadzemne až k Siemens-Hauptverwaltung. Ďalšie spojenia, ktoré si prial mestský úrad, mali kvôli nedostatku miesta viesť k strhnutiu celých radov domov, čo viedlo v roku 1978 k rozhodnutiu mestskej rady proti tomuto návrhu, i keď len tesnou väčšinou. Idea spojenia okolia Erlangenu pomocou železničného systému však pretrvala a viedla začiatkom deväťdesiatych rokov ku všeobecne politickými frakciami podporovanému konceptu "Stadt-Umland-Bahn (StUB)". Po zjednotení Nemecka sa na železničnej trati Norimberg-Bamberg doprava zvýšila. Zavedením ICE spojenia Mníchov-Berlín sa stanica Erlangen zaradila do siete spojení ICE a tým získala rýchlostné spojenie do oboch metropol. V roku 1995 sa dohodli mestá Erlangen, Forchheim ako aj región Erlangen-Höchstadt na vybudovaní a spojazdnení električkového spojenia. Okolitý región mal byť pripojený pomocou normálnych železníc.V tomto pláne bolo zakomponované aj vytvorenie spojenia do Herzogenaurach a Echenthal/Gräfenberg, ktoré boli zrušené pred dvadsiatimi rokmi. V roku 1997 dostal tento projekt ranu pod pás, keď nedostal štátnu podporu kvôli finančným a stavebno-technickým rizikám. Realizácia tohto projektu nie je pre nedostačujúce prostriedky v dohľadne, jedine električkové spojenie má byť dokončené do roku 2010. Otvorením plánovaného vysokorýchlostného úseku rýchlostnej trate Nürnberg–Erfurt sa cestovanie v budúcnosti ďalej skráti.
Súčasné železničné spojenia.
Diaľkové spojenia:
Regionálne spojenia:
Lodná doprava.
Aj keď Erlangen leží na rieke Regnitz, pre početné hate postavené pre mlyny a prekážky spojené s vodnými zavlažovacími kolesami na nej lodná doprava nemohla vzniknúť. Otvorením čiastočného úseku "Ludwigskanal"-u v roku 1843 sa lodná doprava prvýkrát dostala do Erlangenu. Po počiatočných úspechoch stratila lodná doprava na tomto úseku s viac ako 100 plavebnými komorami významne podiely na trhu, keďže šlo o vlečné nákladné člny ťahané koňmi, ktoré nedokázali konkurovať železnici. Na konci druhej svetovej vojny bola táto doprava zrušená. Časť úseku medzi Norimbergom a Erlangenom bola zasypaná a využitá pri budovaní diaľnice Frankenschnellweg (A73). Idea prepojiť rieky Mohan a Dunaj kanálom a tak vytvoriť prepojenie Severného a Čierneho mora ostala. V roku 1959 začali práce na novom, oveľa väčšom a výkonnejšom Main-Donau-Kanal ("Europakanal"). 30.októbra 1970 sa kanál dostal po Erlangen a v roku 1992 bol v celej otvorený v celej svojej dĺžke. Erlangen má prístav, ktorý v roku 2000 preložil okolo 450.000 ton tovaru.
Letecká doprava.
Medzinárodné letecké spojenie existuje prostredníctvom Letiska Norimberg.
Verejná doprava.
Firma "Erlanger Stadtwerke (ESTW)" a "Omnibusverkehr Franken (OVF)" a ich dcérske spoločnosti sa starajú o spojenie viacerých miest v okolí pomocou autobusových liniek. Tieto firmy sú integrované v dopravnom spolku Verkehrsbund Großraum Nürnberg. Autobusové spojenia vedú cez centrum mesta. Hlavným dopravným uzolom je námestie "Hugenottenplatz" s ca 100 metrov vzdialenou železničnou stanicou.
Erlanger Stadtwerke a komunálne činnosti.
"Erlanger Stadtwerke" majú pôvod v "Erlangen Gasgesellschaft AG" spoločnosti založenej v roku 1858, ktorá zásobovala celé mesto plynom. V roku 1915 bola firma premenovaná na "Städtische technische Werke Erlangen". V roku 1939 vznikla premenovaná firma "Stadtwerke Erlangen", v roku 1967 "Erlangen Stadtwerke AG". Jediným vlastníkom tejto firmy je mesto Erlangen. Erlanger Stadtwerke dodávajú mestu elektrinu, teplo, plyn, vodu, prevádzkujú plaváreň Frankenhof, vytvorili a prevádzkujú mestské osvetlenie a dopravnú signalizáciu. Okrem ESTW má mesto v pôsobnosti ešte ďalšie komunálne firmy, ktoré sa starajú o ostatnú infraštruktúru:
Vzdelávanie a kultúra.
Výskum.
Univerzita bola založená v roku 1742 v Bayreuthe a v roku 1743 preložená do Erlangenu. Po prechode Erlangenu pod Bavorsko ostala univerzita protestantskou školou, ktorá po čase stratila svoj konfesný charakter. V roku 1961 bola k univerzite začlenená Hochschule für Wirtschaf und Sozialwissenschaften Nürnberg, založená v roku 1919. Od tejto doby nesie FAU dodatok v názve – Erlangen-Nürnberg. V roku 1966 bola založená Technická fakulta a v roku 1972 bola začlenená k FAU Pädagogische Hochschule Nürnberg ("Pedagogická vysoká škola"). V súčasnosti pôsobí FAU v Erlangene, Fürthe a Nürnbergu. Ďalšie vysuté pracoviská univerzity sa nachádzajú v Bambergu a Pleinfelde.
Médiá.
Denník "Erlanger Nachrichten" je v Erlangene bez konkurencie. Širšie regionálne spravodajstvo ponúkajú "Nürnberger Nachrichten". Obidva denníky sú vydávané vydavateľstvom "Verlag Nürnberger Presse Druckhaus Nürnberg". Mesačník "Was Lefft", neskôr s podtitulkom "Worte statt Taten" ("Slová miesto skutkov"), existuje od januára 1976. Ide o ľavicovo orientované periodikum zaoberajúce sa lokálnymi politickými témami a internacionálnou politikou. Na začiatku nového tisícročia bol založený "„raumzeit“" ako nový ľavicový mesačník pre región Nürnberg-Fürth-Erlangen. Od roku 2005 funguje už len na internete. "„Straßenkreuzer“" je periodikum bezdomovcov regiónu Nürnberg-Fürth-Erlangen, ktoré je voľne predávané na uliciach. Okrem týchto existuje ešte rada ďalších periodík, ktoré sa orientujú na určité publikum.
S rozhlasovou stanicou "Radio Downtown" mal Erlangen od 1. februára 1987 aj vlastný rozhlas, najprv s 9 hodinovým vysielaním, neskôr so 16 hodinovým vysielaním. Frekvenciu FM 95,8 MHz si delil s rozhlasovou stanicou "Radio Z" z Norimbergu. Radio Downtown bolo populárne najmä kvôli rozsiahlemu spektru regionálnych skupín. Hitparádový rebríček regionálnych hitov pomohol množstvu talentov, napr. "Fiddler's Green", "Throw That Beat In The Garbagecan", "Merlons", "J.B.O.", "Die Wellucken Allstars" alebo aj "Kevin Coyne", dostať sa do povedomia širšiemu publiku. 3. decembra 1995 bola frekvencia prebraná rádiom "Energy Nürnberg".
Šport.
V meste Erlangen je známy plavecký spolok "Schwimmsportgemeinschaft Erlangen (SSG 81 Erlangen)". Dvojičky Björn a Bengt Zikarsky získali na olympiáde v Atlante v roku 1996 bronz. Norimberčanka Hannah Stockbauer sa v roku 2003 stala trojnásobnou majsterkou sveta. Plavecká hala na kúpalisku "Röthelheimbad" bola v roku 2004 na základe odporúčania primátora Siegfrieda Balleisa premenovaná na Hannah-Stockbauer-Halle. Ešte pred nástupom plavcov bola úspešná ľahká atletika spolku "TB 1888". Trénoval tu Florian Schwarthoff, ktorý získal na olympiáde v Barcelone v roku 1992 bronz na cez prekážky.
Pravidelné akcie.
Zoradené od začiatku po koniec roka:
"Internationales Figurentheater Festival", "Internationaler Comic-Salon" ako aj "Erlanger Poetenfest" boli okolo roku 2000 na pokraji zrušenia kvôli nedostatočným financiám. Posledné roky sa zlepšili z dôvodu novému konceptu sponzoringu, podpore mesta. Napríklad počas Medzinárodného Comic-Salon-u sú v meste rekordné tržby v hoteliérstve a gastronómii.

</doc>
<doc id="124974" url="https://sk.wikipedia.org/wiki?curid=124974" title="Právo a spravodlivosť">
Právo a spravodlivosť

Právo a spravodlivosť (, skratka "PiS") je politická strana pôsobiaca v Poľsku, ktoré bola založená v marci 2001 a do čela ktorej sa postavil Lech Kaczyński. Vo voľbách v roku 2001 skončila strana na štvrtom mieste a stala sa súčasťou opozície. Vo voľbách do EP získala 7 mandátov. V roku 2003 vystriedal Lecha Kaczyńskeho v čele strany jeho brat Jarosław. Vo voľbách 2005 PiS vyhrala s 26,99% hlasov.
Strana sa profiluje pravicovo a v poľskom politickom spektre je hlavným oponentom tiež pravicovej Občianskej platformy, pričom sa od nej líši skeptickejším postojom k európskej integrácii, zároveň zastáva pozície konzervativizmu v sociálnej a národnej oblasti.

</doc>
<doc id="124981" url="https://sk.wikipedia.org/wiki?curid=124981" title="Greenove identity">
Greenove identity

Greenove identity sú a súbor troch identít vo vektorovej analýze. Sú pomenovné po matematikovi Georgovi Greenovi, ktorý objavil Greenovu vetu.
Prvá Greenova identita.
Táto identita je odvodená z Gaussovej vety aplikovanej na vektorové pole formula_1: Ak platí, že φ má spojitú druhú deriváciu, a ψ má spojitú prvú deriváciu, na množine "U", potom:
 formula_2
Druhá Greenova identita.
Ak φ a ψ majú obe spojité druhé derivácie na "U", potom:
 formula_3
Tretia Greenova identita.
Greenova tretia identita je odvodená z druhej ak položíme formula_4 a formula_5 v R"3": Ak ψ má spojitú druhú deriváciu na "U" .
 formula_6
 "k" = 4πψ(x) ak x ∈ leží v "U", 2πψ(x) ak x ∈ ∂"U" a má dotyčnicu v x, nule a všade inde.

</doc>
<doc id="124984" url="https://sk.wikipedia.org/wiki?curid=124984" title="Pierre de Fermat">
Pierre de Fermat

Pierre de Fermat (* Medzi 31. október a 6. december 1607, Beaumont-de-Lomagne, Francúzsko – † 12. január 1665, Castres) bol francúzsky matematik.
Hoci bol vo vede amatér (občianske povolanie - právnik), zaslúžil sa o rozvoj matematiky v niekoľkých oblastiach:

</doc>
<doc id="124985" url="https://sk.wikipedia.org/wiki?curid=124985" title="Pierre Fermat">
Pierre Fermat



</doc>
<doc id="124996" url="https://sk.wikipedia.org/wiki?curid=124996" title="Sojuz (nosná raketa)">
Sojuz (nosná raketa)

Pod názvom Sojuz poznáme hlavne nosnú raketu vynášajúcu kozmické lode rovnakého mena. V skutočnosti ide o jeden z vývojových typov medzikontinentálnej strely s označením R-7, ktorá vznikala v 50. rokoch 20. storočia a svoj prvý let absolvovala už v roku 1956. V priebehu vývoja sa R-7 zmenila na skupinu nosných rakiet Vostok-Sojuz-Molnija, ktoré sa líšia hlavne v určení a počte horných stupňov.
Samotná raketa R-7 sa vyznačuje konštrukčným riešením, tzv. jeden a polstupňovým usporiadaním to znamená, že sa skladá z centrálneho stupňa a štyroch bočných, ktoré sa zapaľujú súčasne na štarte a po urýchlení sa bočné stupne oddelia. Raketa typu Sojuz je doplnená ešte o dva horné stupne, ktoré jej umožňujú umiestniť na nízku obežnú dráhu vo výške náklad o hmotnosti cca , z kozmodrómu Tjuraťam (Bajkonur). Všetky stupne používajú ako palivo tekutý kyslík a kerozín (letecký petrolej).
Raketa Sojuz za šesťdesiat rokov používania prešla mnohými vylepšeniami a konštrukčnými zmenami. V súčasnosti sa pre kozmické lety využíva obmena Sojuz-Fregat. Pre zaujímavosť možno uviesť, že raketou vývojového radu R-7 bolo vynesených do kozmu okolo 40% všetkých telies v rámci celého sveta.

</doc>
<doc id="124997" url="https://sk.wikipedia.org/wiki?curid=124997" title="Cristofaro Caresana">
Cristofaro Caresana

Cristofaro Caresana (* asi 1640, Benátky - † 1709, Neapol), bol taliansky barokový hudobný skladateľ, predstaviteľ neapolskej opernej školy.
Životopis.
Narodil sa v Benátkach pravdepodobne roku 1640, presný dátum ani rok však nie je známy. V Benátkach získal základné hudobné vzdelanie u Zianiho. Keď mal šestnásť rokov, presťahoval sa do Neapola.
Najprv sa pripojil k divadelnej spoločnosti Feblarmoninici, ktorá uvádzala v Neapole prvé melodrámy. V roku 1667 sa stal organistom v Kráľovskej kaplnke a riaditeľom konzervatória Neapolitan Conservatorio di S Onofrio a Capuana. Na týchto miestach zostal až do roku 1690. V roku 1699 vystriedal Francesca Provenzale vo funkcii „maestro del Tesoro di San Gennaro“ a komponoval pre najrôznejšie neapolské inštitúcie až do svojej smrti v roku 1709.
Dielo.
Bol uznávaným majstrom kontrapunktu. Z jeho početnej tvorby je dodnes hraná najmä chrámová hudba. Vrcholnou ukážkou je „Messa, e Vespero, a 16 voci con 7 Istrumenti divisi in 4 Chori de Cristofaro Caresana“ z roku 1670. Rozmerná skladba obsahuje nielen klasickú omšu, ale aj žalmy na večernú bohoslužbu, ako aj inštrumentálne medzihry vo forme sonát. Je pozoruhodná najmä priestorovými efektami vznikajúcimi použitím dvoch samostatných nástrojových skupín.

</doc>
<doc id="124998" url="https://sk.wikipedia.org/wiki?curid=124998" title="Gaetano Donizetti">
Gaetano Donizetti

Domenico Gaetano Maria Donizetti (* 29. november 1797, Bergamo, Taliansko – † 8. apríl 1848, Bergamo) bol taliansky operný skladateľ. Jeho najslávnejšie dielo je opera "Lucia z Lammermooru" (1835), ale aj niektoré ďalšie, napríklad "Nápoj lásky" (1832) alebo "Don Pasquale" (1843). Donizetti bol spolu s Vincenzom Bellinim a Gioacchinom Rossinim vedúcou osobnosťou v opernom skladateľskom štýle bel canto.
Životopis.
Mladosť.
Narodil sa v Bergame v roku 1797 vo veľmi chudobnej rodine, v ktorej nebola žiadna hudobná tradícia. Jeho otec bol strážca mestskej záložne a Gaetano bol najmladší z troch synov. Napriek tomu sa začal hudobne vzdelávať u Giovanniho Simona Mayra, ktorý bol kňazom v bergamskom hlavnom kostole (ale aj skladateľom úspešných opier). Donizetti nemal veľký úspech ako spevák v chlapčenskom zbore, ale v roku 1806 bol jedným z prvých žiakov, zapísaných do školy "Lezioni Caritatevoli", ktorú založil práve Simon Mayr v Bergame a kde dostal spolu s ďalšími žiakmi plné štipendium. Táto škola bola založená z charitatívnych dôvodov, aby pomohla mladým talentovaným žiakom, ktorí nemali finančné prostriedky. 
Dospelosť.
Donizetti v Bergame detailne vyštudoval umenie fúgy a kontrapunktu a začal tu aj svoju opernú kariéru. Najprv napísal niekoľko menších skladieb pod dohľadom Paola Zancu a vzápätí napísal svoju štvrtú operu "Zoraida di Granata". Táto práca priamo ohromila Domenica Barbaia, prominentného divadelného impresária a Donizettimu ponúkol zmluvu pre Neapol. Písal a skladal v Ríme a Miláne aj v Neapole a dosiahol tak značný úspech na všetkých uvedených operných scénach (takmer každá z jeho 31 opier, zložených v rozmedzí iba 12 rokov bola úspešná u publika, ale pre kritikov tieto diela neboli často zaujímavé). Až do roku 1830, kedy jeho "Anna Bolena" mala premiéru v Miláne, bol v zahraničí takmer neznámy, no po uvedenej premiére sa stal okamžite slávnym po celej Európe. Ďalšia opera "Nápoj lásky" (L’elisir d’amore), komédia vytvorená v roku 1832, nasledovala onedlho; je to jedno z majstrovských diel komickej opery, podobne ako opera "Don Pasquale", napísaná v roku 1843.
Čoskoro potom (v skutočnosti o tri roky po "Nápoji lásky", v roku 1835) zložil Donizetti operu "Lucia z Lammermooru", svoje najslávnejšie dielo z oboru tragickej opery a jedno z najlepších diel v štýle bel canta vôbec. Svojimi kvalitami dosahuje úrovne Belliniho "Normy". Po úspechu "Lucrezie Borgie" (1833) sa jeho reputácia ešte viac upevnila. Donizetti nasledoval príklad Rossiniho a Belliniho a navštívil Paríž. Tu však jeho opera "Marino Falerio" v porovnaní s Belliniho "Puritánmi" takmer prepadla a Donizetti sa vrátil do Neapola, kde vytvoril svoje už spomínané majstrovské dielo "Lucia z Lammermooru". S rastúcou slávou rástli aj jeho záväzky, pretože mal zmluvy v Taliansku, ako aj vo Francúzsku. V roku 1838 sa znova presunul do Paríža a to po zásahu cenzúry proti uvedeniu ďalšej opery "Poliuto", ktorá operu jednoducho zakázala (s odôvodnením, že vraj dielo s tak vážnym náboženským obsahom sa nedá uvádzať v divadle); v Paríži napísal operu "Dcéra pluku" (La figlia del reggimento), ktorá sa stala ďalším veľkým úspechom.
Donizettiho manželka Virginie Vasselli porodila troch synov, z ktorých sa ani jeden nedožil dospelosti. Počas jediného roku zomreli jeho rodičia, manželka aj deti (pri epidémii cholery). V roku 1843 sa u Donizettiho objavili príznaky pokročilej syfilitídy, ktoré sa ďalej prehlbovali natoľko, že ho zatvorili do ústavu a v roku 1845 ho priatelia previezli do Paríža, kde bola oveľa lepšia ústavná starostlivosť. Po návštevách priateľov, zvlášť Giuseppe Verdiho, ho previezli späť do rodného Bergama, kde po dvoch rokoch totálneho duševného rozkladu a utrpenia v apríli roku 1848 zomrel.
Hudobná tvorba.
Donizetti je najznámejší svojimi opernými dielami, ale venoval sa aj ďalším hudobným formám, kde vytvoril celý rad pozoruhodných diel. Bola to hudba cirkevná, pomerne veľa sláčikových kvartet a niekoľko orchestrálnych diel. Jeho starší brat Giuseppe sa v roku 1828 stal generálnym inštruktorom hudby na dvore sultána Mahmúda II. (1808-1839).
Donizettiho hlasový štýl obohatil tradíciu bel canta, ktorú začali a spopularizovali Gioacchino Rossini a Vincenzo Bellini. Všetci traja skladatelia sú všeobecne uznávaní ako zakladatelia tohto štýlu, ktorého vrchol bol na začiatku 19. storočia. Počas jeho života a ešte dosť dlho po smrti boli Donizettiho práce vcelku populárne, ale začiatkom 20. storočia ich takmer úplne zatienili vážne majstrovské diela Wagnera, Verdiho a Pucciniho. Dosť k tomu prispelo aj to, že diela z obdobia bel canta sú technicky veľmi náročné na spevácku techniku. Spevákov, ktorí bel canto perfektne ovládajú, bolo a je málo, a tak diela všetkých troch skladateľov (Rossiniho, Donizettiho a Belliniho) zapadli na skoro 60 rokov do zabudnutia. Napriek tomu asi od roku 1950 záujem o bel canto znova vzrástol a Donizettiho opery "Lucia z Lammermooru", "La file du Régiment", "Don Pasquale" a "Nápoj lásky" prevzali mnohé operné scény do svojho štandardného repertoáru.
Diela.
Donizetti zložil asi 75 opier, 16 symfónií ako aj množstvo iných diel.

</doc>
<doc id="125002" url="https://sk.wikipedia.org/wiki?curid=125002" title="Tatra K2">
Tatra K2

Tatra K2 je dvojčlánková električka, ktorá bola vyrábaná v rokoch 1966 (prototyp v roku 1966) až 1983 v podniku ČKD Praha, závod Tatra Smíchov a ktorá bola odvodená od štandardného vozňa Tatra T3. Celkovo bolo vyrobených 569 kusov tejto prvej sériovo vyrábanej česko-slovenskej kĺbovej električky, ktorá našla uplatnenie ako u tuzemských dopravných podnikov, tak aj v zahraničí (Sarajevo a Sovietsky zväz). V súčasnosti električky K2 jazdí už iba v Bratislave, Brne a Sarajeve, predovšetkým už v modernizovanom prevedení (rekonštrukcie sú vykonávané od polovice 90. rokov 20. storočia).
Historické pozadie.
Pretože klasické električky koncepcie PCC nemohli nahradiť súpravy vlaky starých dvojnápravových električiek, pristúpil podnik ČKD na začiatku 60. rokov 20. storočia k vývoju dvojčlánkovej električky odvodené z typu Tatra T3, ktorá bola označená ako Tatra K1 a ktorej dva prototypy boli vyrobené v roku 1964. Problémy ale nastali u nespoľahlivej elektropneumatickej výzbroje. Preto v roku 1966 vznikol prototypový vozeň s úplne elektrickou výzbrojou, ktorý bol označený ako K2.
Výroba električiek K2 potom pokračovala, najmä pre česko-slovenské dopravné podniky, až do roku 1983. Nástupcom typu K2 sa mali stať električky Tatra KT6, ich vývoj ale bol zastavený.
Konštrukcia.
Tatra K2 je jednosmerný šesťnápravový motorový električkový vozeň skladajúci sa z dvoch článkov. Po mechanickej stránke je zhodný so svojím predchodcom, električkou K1. Krajné podvozky sú hnacie, prevzaté z električky Tatra T3, stredný bežný podvozok (bez motorov ale s brzdou), na ktorom spočívajú oba články, je bezmotorový s elektromagnetickými čeľusťovými brzdami a koľajnicovými brzdami. Kĺbové spojenie oboch článkov karosérie sa nachádza na strednom podvozku, priechod je krytý mechom. Oproti štandardným vozidlám T3 sa v osi električky na spodku nenachádza masívny centrálny nosník, celý spodok je odľahčený. V každom článku sa v pravej bočnici nachádzajú dvoje štvorkrídlove skladacie dvere ovládané elektricky. Čelá električky sú vyrobené z laminátovej škrupiny a boli navrhnuté Františkom Kardausom (zhodné s typom T3).
Podlaha sa v električke K2 nachádza vo výške 900 mm nad temenom koľajnice. Interiér vozňa je z vnútornej strany obložený umakartom (bočnice pod oknami), podlaha je vyrobená z vodovzdornej preglejky, ktorá je pokrytá gumovým kobercom. Okenné sklá sú uchytené v karosérii pomocou gumových profilov. Horná časť okien je posuvná, k vetraniu okrem toho slúži aj štyri stropné vetracie klapky. Osvetlenie je riešené pomocou žiariviek, kúrenie je odporové, v prvom článku v stojanoch sedadiel, v článku zadnom v bočniciach. Laminátové sedačky (u prvých sérií koženkové) pre cestujúcich sú v električke K2 rozmiestnené v troch radoch 2+1. V prednej časti vozňa sa nachádza oddelená kabína vodiča, ktorý ovláda električku jazdným a brzdovým pedálom.
Električka K2 je vybavená elektrickou výzbrojou typu UA12 s odporovou reguláciou výkonu. V krajných podvozkoch sa nachádzajú vždy dva trakčné motory TE 022 (každý poháňa jednu nápravu), ktoré sú zapojené sériovo, vzájomné spojenie oboch podvozkov je paralelné. Pri rozjazde vozňa je plne využitý odpor zrýchľovača (na rozdiel od električiek T2 a T3). Napájanie riadiacich obvodov a chladenie motorov prvého podvozku je vyriešené motorgenerátorom, motory tretieho podvozku majú vlastný motorventilátor. Elektrický prúd je odoberaný z trolejového vedenia pantografom na prednom článku, u vozov K2YU z prvých sérií pre Sarajevo bol zberač prúdu umiestnený na článku zadnom. 
Vyrábané boli verzie K2 pre Česko-Slovensko, K2SU pre Sovietsky zväz a K2YU pre Juhosláviu, pričom rozdiely medzi jednotlivými variantmi boli malé.
Rekonštrukcia a modernizácia.
Modernizácia zásadnejšieho charakteru električiek K2 prevádzkovaných v Česku a na Slovensku prebiehajú postupne od roku 1995, v súčasnej dobe sú už skôr uprednostňované novostavby električiek na dokladoch pôvodných starších vozňov.
Novostavby.
Novostavby modernizovaných električiek K2 sú vykonávané od polovice prvého desaťročia 21. storočia. Vozidlá sú oficiálne vedené ako rekonštruované, fakticky ide ale o novostavby električiek (v niektorých prípadoch sú použité napr. pôvodné podvozky).
Dodávky električiek.
V rokoch 1966 až 1983 bolo vyrobených celkom 569 električiek K2. Ich najväčšími prevádzkovateľmi sa stali niektoré česko-slovenské dopravné podniky, ktoré vozne typu K2 prevádzkujú doteraz. Časť električiek bola v 60. rokoch exportovaná do Sovietskeho zväzu, kde sa ale príliš neuchytili a boli pomerne skoro vyradené. Necelá stovka kusov bola dodaná aj do Sarajeva, kde vozidlá tohto typu doteraz jazdí.
Prevádzka.
Prototyp.
Prototyp električky K2 bol vyrobený v roku 1966 a pre skúšobné jazdy v Prahe bol označený číslom 7001. Tento vozeň bol neskôr preznačený na č. 7000 a následne vystavený na Medzinárodnom strojárskom veľtrhu v roku 1966 a na konci toho istého roka bol odovzdaný do Mostu, kde skúšky pokračovali aj počas roka 1967. Na prelome rokov 1967 a 1968 bol odpredaný do Brna, kde bol s číslom 607 zaradený začiatkom roka 1968 do bežnej prevádzky. V roku 1969 bol predznačený na číslo 1007, vyradený bol ako prvý brniansky vozeň K2 (okrem požiarov) v roku 1988 a následne bol zošrotovaný.
Česko.
Brno.
Najväčším prevádzkovateľom električiek K2 sa stal Dopravní podnik města Brna (DPMB). Do moravskej metropoly bolo prvých šesť vozňov (č. 601–606) dodaných začiatkom roka 1967, ich pravidelná prevádzka začala 19. februára toho istého roku. Električka č. 605 bola vystavená na Medzinárodnom strojárskom veľtrhu konanom v septembri, v prevádzke sa preto objavila až v októbri 1967. Na začiatku roka 1968 bol zakúpený siedmy vozeň (č. 607), išlo o prototyp, ktorý bol predtým skúšaný v Prahe a Moste. V roku 1969 došlo k prečíslovaniu električiek, vozne boli označené číslami 1001–1007. Dodávky električiek K2 do Brna pokračovali v rokoch 1969, 1973, 1974, 1975 a 1977 až do evidenčného čísla 1117 (spolu teda 117 kusov).
Na prelome rokov 1975 a 1976 bol vozeň č. 1013 skúšobne zapožičaný do Budapešti. V druhej polovici 70. rokov došlo k niekoľkým požiarom, pri ktorých boli električky K2 zničené. Preto DPMB zakúpil od ČKD náhradné vozové skrine, prípadne aj celé nové električky. Išlo o vozy č. 1024 (nový z roku 1977), č. 1046 (z roku 1979) a č. 1105 (z roku 1982).
V roku 1983 pribudlo do Brna posledných 15 električiek K2 (č. 1118–1132), tentokrát v prevedení K2YU, ktoré boli pôvodne určené pre Sarajevo. V roku 1984 bol vozeň č. 1118 upravený v rámci tzv. "malé modernizácie" na typ K2MM. Do prevádzky s cestujúcimi bol vypravený až po rozsiahlych skúškach na jar 1986. Následne boli tieto rekonštrukcie vykonané aj u ďalších vozňov, príliš sa ale neosvedčili a električky boli neskôr uvedené do pôvodného stavu.
V roku 1995 sa začali skutočné modernizácie električiek K2, ktoré sa už blížili hranicu životnosti. Najskôr bol rozbehnutý projekt Tatra K2R, ktorý sa vplyvom niekoľkých udalostí (nedostatok finančných prostriedkov, krach ČKD, ai.) transformoval do električiek Tatra K2R.03, K2R.03-P, K2T a K2P. Hlavným účelom týchto modernizácii (okrem celkovej opravy vozňa) bolo nahradenie nehospodárnej elektrickej výzbroje. Celkovo bolo modernizovaných 44 vozňov K2, ku ktorým sa v roku 2004 pridali ešte dve trojčlánkové električky Tatra K3R-N.
Vozeň č. 1007 bol vyradený začiatkom roka 1988. Po dodávke poslednej série električiek Tatra T3SUCS v roku 1989, počas rokov 1989 a 1990 bola odpísaná časť najstarších vozňov K2. Ďalšie električky boli vyradené v roku 1997, po roku 2003 (električka č. 1095 bola v roku 2005 odovzdaná do Technického múzea v Brne) a po roku 2008, kedy sú vozy K2 nahradzované čiastočne nízkopodlažnými električkami Vario LF2. Napríklad v roku 2007 bolo doteraz v stave 39 nerekonštruovaných vozňov K2 s pôvodnou elektrickou výzbrojou, pričom celkový počet prevádzkovaných vozňov doplnilo ďalších 44 modernizovaných električiek K2 (nepočítajúc K3R-N). O štyri roky neskôr klesol počet "ká dvojok" v pôvodnom stave na 30 a roku 2014 ich prevádzkových bolo iba 15, z toho prevažná väčšina z poslednej série z roku 1983.
Vozne č. 1034, 1074 a 1104 boli po vyradení odpredané firme Pars nova, ktorá je po modernizácii (č. 1034 a 1074 – typ Satra II, č. 1104 – typ Satra III) dodala do Sarajeva.
Olomouc.
Dopravní podnik města Olomouce v 90. rokoch 20. storočia uvažoval, vzhľadom na potrebu vyradeniu najstarších električiek T3, o nákupe dvoch alebo troch brnianskych vozňov K2. DPMO nakoniec dal prednosť nákupu nových nízkopodlažných električiek Škoda 03 T.
Ostrava.
Do Ostravy boli prvé kĺbové električky z produkcie ČKD dodané už v roku 1965, vtedy išlo o typ Tatra K1. Vozne typu K2 boli do Ostravy dodané v troch etapách: tri električky začiatkom roku 1967 (č. 802–804, vyrobené už v roku 1966), päť v roku 1969 (č. 805–809) a posledné dve typu K2YU, pôvodne vyrobené pre Sarajevo, v roku 1983 (č. 810 a 811).
Novšie vozne zakúpené v rokoch 1969 a 1983 boli v druhej polovici 90. rokov 20. storočia modernizované na typ Tatra K2G, so zvyšnými električkami sa počítalo už iba na dožitie a pre zachovanie historického vozňa. Električky č. 802 a 803 ale napriek tomu boli začiatkom 21. storočia modernizované (typ K2R.P), vozeň č. 804 bol v roku 2005 vyradený a mal byť zachovaný ako historický. K tomu ale vzhľadom na nedostatok finančných prostriedkov nedošlo a električka bola 4. novembra 2010 odvezená do šrotu.
Ako ďalšie bola vyradená električka K2G č. 810. V roku 2013 boli odstavené vozne K2G č. 808 a 809, na ktorých dokladoch boli postavené vozy Vario LF2 č. 1402 a 1403. Električka č. 811 bola vyradená v roku 2017. V roku 2018 boli postupne vyradené vozne K2G ev. č. 805–807, čím došlo k ukončeniu prevádzky typu K2G v Ostrave. Posledné dve prevádzkové električky K2R.P boli vyradené na jeseň toho istého roku po dodávke dvadsiatich nových električiek Stadler Tango NF2. Vozeň ev. č. 802 má byť prevedený do múzejnej zbierky DP Ostrava, zatiaľ čo K2R.P č. 803 sa stala historickým vozňom miestneho Krúžku priateľov MHD.
Slovensko.
Bratislava.
Jedinou slovenskou električkovou prevádzkou, kam boli dodané kĺbové vozne K2, sa stala Bratislava. Prvý vozeň tohto typu sa tu objavil v roku 1969 (č. 309), pravidelné dodávky ale začali až v roku 1971 a pokračovali v rokoch 1974, 1975 a 1977 (celkovo 86 vozňov do evidenčného čísla 394). Posledná električka č. 394 (od roku 1983 č. 8133) ale nikdy v prevádzke s cestujúcimi nebola, od dodania bola až do svojho vyradenia v roku 2009 využívaná výlučne ako cvičný voz. V roku 1983 boli zakúpené tri električky K2YU, ktoré boli pôvodne vyrobené pre Sarajevo a ktoré v Bratislave dostali čísla 7085–7087. V tom istom roku boli totiž ostatné vozne K2 (č. 309–393, okrem č. 318) prečíslované na rad 7001–7084. Električka č. 318 bola totiž v roku 1983 vyradená kvôli prasknutému nosnému čapu a poslúžila ako zdroj náhradných dielov.
Medzi rokmi 1998 a 2009 boli bratislavské vozne K2 modernizované na typ Tatra K2S (jeden vozeň aj na typ K2G). Posledný nerekonštruovaný vozeň K2 ev. č. 7084 bol vyradený 1. februára 2010, takže v prevádzke sú už iba modernizované typy K2G a K2S.
Prvou vyradenou K2 sa v Bratislave stal vozeň č. 318 (1983), nasledovaný v 80. rokoch ďalšími dvoma električkami (nehoda a požiar). Ďalšie elektricky boli vyradené začiatkom 90. rokov 20. storočia po dodaní električiek Tatra T6A5, nasledujúce v roku 1997 (opäť dodávka T6A5) a v roku 2009 (novostavby električiek K2S).
Vozeň č. 7009 bol po vyradení v roku 1993 zaradený medzi historické vozne pod svojím pôvodným číslom 317. Po svojom vyradení v roku 2009 zostali zachované v poslednom prevádzkovom stave aj električky č. 7086 a č. 8133. Električky č. 7034 a 7038 boli po vyradení opravené v ČKD a v roku 1996 darované do Sarajeva.
Bosna a Hercegovina.
Sarajevo.
Do Sarajeva, hlavného mesta Bosny a Hercegoviny, dodalo ČKD medzi rokmi 1973 a 1983 celkovo 90 električiek K2YU, označené boli číslami 201–290. Od česko-slovenských vozňov K2 sa odlišovali predovšetkým pantografom, ktorý bol u starších dodávok umiestnený na zadnom článku. Pre Sarajevo bola aj pôvodne určená dvadsiatka vozňov K2YU, ktorú v roku 1983 odkúpili české a slovenské dopravné podniky (15 ks do Brna, 2 ks do Ostravy, 3 ks do Bratislavy).
V rámci povojnovej pomoci darovalo v roku 1996 ČKD miestnemu dopravnému podniku dve opravené ojazdené bratislavské električky K2, ktoré v Sarajeve dostali čísla 291 a 292. ČKD v spolupráci s Pars nova odkúpilo aj vyradený brnenský vozeň K2 a zmodernizovalo ho na prototyp typu Satra II (1998). V roku 2004 vznikli prototypy Satra II a Satra III s odlišnou elektrickou výzbrojou (oba vozne boli aj odkúpené z Brna), sériové modernizácie už prebiehajú na pôvodných sarajevských vozňoch K2YU, ktorých počet tak pomaly ubúda.
Rusko.
Električky K2 neboli, na rozdiel od vozňov Tatra T3, v Sovietskom zväze príliš úspešné. Väčšina exportovaných vozňov bola po približne 10 rokoch prevádzky zrušená. Hoci kapacitne kĺbový vozeň vyhovoval, problémy boli s nehnaným stredným podvozkom či konštrukciou kĺbu.
Najväčším prevádzkovateľom vozňov K2SU v ZSSR bol moskovský dopravný podnik, ktorý zakúpil v rokoch 1967 až 1970 (zrejme) 60 vozov (č. 151–211, okrem č. 156), vrátane prototypu (č. 151), ktorý ale bol čoskoro odpredaný do Novosibirska. Prvá električka K2SU bola do Moskvy dodaná v januári 1967 a v prevádzke sa objavila 30. januára toho istého roku. V roku 1970 sa konala skúška súpravy tvorenej dvomi vozňami K2SU, k jej nasadeniu do pravidelnej prevádzky ale nedošlo. V roku 1976 jazdilo v Moskve 49 električiek K2SU, posledné vozne boli vyradené v roku 1981.
Ďalšími sovietskymi prevádzkami s električkami K2SU boli Ufa, Novosibirsk, Rostov nad Donom (všetkých päť vozňov dodaných v roku 1968 bolo vyradených o 10 rokov neskôr), Samara (30 električiek v rokoch 19671969, vyradené v roku 1979), Jekaterinburg (19671969 20 vozňov, posledné vyradené 1980, jeden je zachovaný ako historický) a Tula (19 kusov v rokoch 1969 a 1970; jeden voz zrušený po požiari v roku 1971, ďalších šesť vyradených v roku 1976, zvyšok do roku 1978).
Ukrajina.
Najúspešnejším prevádzkovateľom sa stal ukrajinský Charkov, kam bolo dodaných 40 vozňov v rokoch 1968 a 1969. Prvé električky K2SU sa v Charkove objavili v decembri 1968, ich pravidelná prevádzka začala 1. februára 1969. Ďalšie dorazili do konca toho istého roka, všetky vozne tohto typu niesli čísla 1901–1940. V druhej polovici 70. rokov boli zakúpené vyradené vozne K2SU, štyri z Tuly a päť z Moskvy, ktoré poslúžili ako zdroj náhradných dielov. Vďaka nim a vďaka dielňam charkovského dopravného podniku tu vozne K2SU jazdili bez väčších problémov až do roku 1991, kedy boli vyradené posledné. Osudnými sa im stali dodávky električiek Tatra T6B5.

</doc>
<doc id="125003" url="https://sk.wikipedia.org/wiki?curid=125003" title="K2">
K2

K2 môže byť:
K-2 môže byť:

</doc>
<doc id="125004" url="https://sk.wikipedia.org/wiki?curid=125004" title="K2 (vrch)">
K2 (vrch)

K2 (miestnym nárečím balti Čhogori, po čínsky 乔戈里峰 [oficiálny prepis Qogir (Feng), pchin-jin Qiáogēlǐ (Fēng), slovenský prepis Čchiao-ke-li (feng)], po anglicky Mount Godwin-Austen, po indo-kašmírsky Lambha Pahar) je vrch v Himálájach (presnejšie v pohorí Karakoram), najvyšší vrch Pakistanu a druhý najvyšší vrch sveta. Nachádza sa na hranici medzi pakistanskou časťou Kašmíru a Čínou. Dosahuje výšku nad morom.
Vrchol je nepomerne menej navštevovaný v porovnaní s najvyšším vrchom sveta. Dôvodom sú „náročné trasy a kruté meteorologické podmienky“.
Dejiny.
Názov K2 pochádza z 19. storočia, kedy expedícia, ktorá skúmala celú oblasť, pridelila tomuto vrchu aj susedným vrcholkom označenia "K1" až "K5" (K2 zostalo dodnes, ostatné boli premenované). Expedíciu viedol Henry Haversham Godwin-Austen, vrch nazval "K2" T. G. Montgomery. 
Hoci je Mount Everest predsa len vyšší, na K2 sa je ťažšie dostať; do júna roku 2008 ho zdolalo 284 ľudí, čo je oproti najvyššiemu vrchu sveta, ktorý pokorilo 3684 horolezcov len zlomok. Od roku 1954, kedy prvá talianska expedícia horolezcov Lino Lacedelliho a Achille Compagnoniho dorazila na vrchol hory, na jej úpätiach zomrelo už 66 ľudí. 3. augusta 2008 spôsobila lavína smrť viac než desiatich horolezcov, ďalších odrezala bez pomoci a lán v zóne smrti.
V januári 2021 nepálski horolezci ako prví zdolali vrchol v zime. V zimnom období 2020/2021 sa o to pokúsilo v rámci štyroch výprav celkovo 60 horolezcov. Úspešná skupina bola vytvorená z členov predošlých.

</doc>
<doc id="125011" url="https://sk.wikipedia.org/wiki?curid=125011" title="K-1">
K-1



</doc>
<doc id="125012" url="https://sk.wikipedia.org/wiki?curid=125012" title="K-2">
K-2



</doc>
<doc id="125065" url="https://sk.wikipedia.org/wiki?curid=125065" title="Kal’eh-je Hasan Alí">
Kal’eh-je Hasan Alí

Kal'eh-je Hasan Alí je vulkanické pole pozostávajúce zo 14 maarov, nachádzajúce sa v juhovýchodnom Iráne, bokom od iných vulkanických centier. Rozmery maarových kráterov sú od 150 do 1 200 m, najväčší - "Veľký kráter" má 1 200 m a hĺbku 300 m. Vek hornín sa odhaduje na 50 000 až 5 000 rokov a prevládajúce štruktúry sú pyroklastické depozity.

</doc>
<doc id="125067" url="https://sk.wikipedia.org/wiki?curid=125067" title="Tatra K5">
Tatra K5

Tatra K5 je obojsmerná dvojčlánková električka vyrábaná česko-slovenským podnikom ČKD Praha, závod Tatra Smíchov na začiatku 70. rokov 20. storočia. Tento typ, odvodený od jednosmernej električky Tatra K2, bol dodaný výhradne prevádzkovateľovi káhirskej električkovej siete v počte 200 kusov. Kvôli náročným klimatickým podmienkam a zlej údržbe sa ale vozne v prevádzke udržali približne jedno desaťročie.
Historické pozadie.
Za dodávkami česko-slovenských električiek Tatra K5, vyvíjaných od polovice 60. rokov 20. storočia, do Egypta na prelome 60. a 70. rokov stojí zrejme prehraná arabsko-izraelská vojna v roku 1967 a zblíženie egyptskej republiky so Sovietskym zväzom a ostatnými štátmi východného bloku. Z vtedajšieho oficiálneho názvu Egypta, tzv. Zjednotenej arabskej republiky, je zrejme odvodený aj prídomok AR (označenie exportnej verzie), ktorý je v názve električky K5 často využívaný (ako Tatra K5AR).
Konštrukcia.
Tatra K5 je obojsmerný šesťnápravový dvojčlánkový vozeň, ktorého konštrukčné riešenie vychádzalo z jednosmerného dvojčlánkového vozňa K2, ktorý je dodnes prevádzkovaný v niektorých českých a slovenských mestách a ktorého prototyp bol vyrobený v roku 1966. Tatra K5 bol obojsmerný vozeň s kabínami vodiča na oboch koncoch. Vozová skriňa električky sa skladala z dvoch článkov, každý z nich bol usadený na vlastnom krajnom podvozku a spoločnom podvozku strednom, kde sa nachádzal aj kĺbový mechanizmus spájajúci obe časti karosérie. Krajné podvozky boli vybavené dvoma trakčnými motormi, z ktorých každý poháňal jednu nápravu (celkom teda štyri hnacie nápravy), stredný podvozok bol bežný (bezmotorový). Na každej strane karosérie sa nachádzali troje dvere: dvoje v prvom článku po smere jazdy a jedny v druhom článku. Zvláštnosťou bolo rozdelenie interiéru na triedy pre cestujúcich. Prvá trieda bola od druhej oddelená retiazkou s koženým poťahom. Oproti K2 bolo možné vozy K5 spriahať do dvojíc; táto súprava sa testovala v Prahe a krátko po sprevádzkovaní aj v Káhire, ale tamojší prevádzkovateľ toho nevyužil.
V interiéri boli použité v najvyššej miere diely z typov T3 a K2, oproti nim „Káhiry“ (ako sa prezýva K5AR) nemali v interiéri inštalované kúrenie a stanovište sprievodcu. Okná boli špeciálne upravené pre subtropické podnebie tým, že mala posuvnou vrchnú aj spodnú časť.
Elektrická výzbroj typu UA 14 bola upravená pre ťažké klimatické podmienky subtropického pásma, vychádzala však z výzbroje vozov K2 (typ UA 12), oproti typu K2 bol zvýšený výkon motorov. Elektrický prúd bol z trolejového vedenia odoberaný dvoma pantografmi; každý z nich bol umiestnený na streche jedného článku.
Dodávky a prevádzka.
Prototyp električky typu K5 bol vyrobený v roku 1967 alebo 1968. Sériová výroba vozňov prebiehala v rokoch 1970 až 1973, kedy bolo zároveň všetkých 200 vyrobených električiek K5AR dodaných do egyptského hlavného mesta Káhiry. Prvých 150 kusov bolo v zeleno-krémovom náteru (zelené boli bočnice a čela), posledná séria bola v klasickom červeno-krémovom náteru. Výcvik káhirských vodičov prebiehal roku 1969 na električkách K2 v Brne.
Väčšie množstvo vozňov typu K5 počas prevádzky v Egypte zhorelo, a aj zvyšok bol podľa zachovaných fotografií z roku 1976 v zlom stave, pretože údržba a starostlivosť o ne nebola na potrebnej úrovni. Česko-slovenskí technici sa v rokoch 19751978 znovu ukázali v Káhire a začali s opravami cca 100 vozňov K5AR. Pri nich bola upravená výzbroj pre pomalú jazdu (do 30 km/h) a odstránené všetky nepotrebné funkcie podľa priania prevádzkovateľa. K vyradeniu posledných električiek K5 došlo zrejme v roku 1981, podľa iných zdrojov až v polovici 80. rokov 20. storočia.
Dôvodov pre ich krátku prevádzku mohlo byť niekoľko. Išlo o nedostatočnú údržbu alebo o zložité klimatické podmienky a v neposlednom rade česko-slovenským električkám nepomohla ani zmena orientácie Egypta na prelome 80. rokov a odklon od Sovietskeho zväzu, čo určite zapríčinilo nedostatok náhradných dielov pôvodne dodávaných z Česko-Slovenska.

</doc>
<doc id="125069" url="https://sk.wikipedia.org/wiki?curid=125069" title="Tatra K5AR">
Tatra K5AR



</doc>
<doc id="125070" url="https://sk.wikipedia.org/wiki?curid=125070" title="K5AR">
K5AR



</doc>
<doc id="125072" url="https://sk.wikipedia.org/wiki?curid=125072" title="Kúh-e Sabalán">
Kúh-e Sabalán

Kúh-e Sabalán alebo Kúhe Sabalán alebo Sabalán je vyhasnutý stratovulkán, nachádzajúci sa v severnom Iráne, neďaleko pobrežia Kaspického mora, asi východne od mesta Tabríz. S výškou je to druhá najvyššia sopka (po Damávande) a tretí najvyšší vrch Iránu. Vrchol je pomerne ľahko dostupný, ročne naň vystúpia stovky amatérskych horolezcov. Vulkanická stavba je tvorená prevažne andezitmi s vekovým rozpätím 5,6 až 1,4 mil. rokov, no novšie výskumy posúvajú hranicu poslednej činnosti do mladších dôb (holocénu).

</doc>
<doc id="125074" url="https://sk.wikipedia.org/wiki?curid=125074" title="KT8D5">
KT8D5



</doc>
<doc id="125075" url="https://sk.wikipedia.org/wiki?curid=125075" title="T6A5">
T6A5



</doc>
<doc id="125080" url="https://sk.wikipedia.org/wiki?curid=125080" title="Viktor Alexejevič Dombrovskij">
Viktor Alexejevič Dombrovskij

Viktor Alexejevič Dombrovskij (; * 30. september 1913, Rostov Velikij – † 1. február 1972) bol sovietsky astronóm, ktorý skúmal nebeské telesá polarimetrickou metódou. Vytvoril dokonalú metodiku pozorovaní.

</doc>
<doc id="125084" url="https://sk.wikipedia.org/wiki?curid=125084" title="Tatra KT8D5N">
Tatra KT8D5N

Tatra KT8D5N je inovovaná verzia električky Tatra KT8D5 so stredným nízkopodlažnom článkom. Vozne KT8D5N boli vyrábané v rokoch 1998 a 1999 spoločnosťou ČKD Dopravné systémy v Prahe. Celkovo bolo vyrobených sedem kusov, všetky z nich boli dodané do Brna.
Historické pozadie.
Vznik čiastočne nízkopodlažných električiek KT8D5N je datovaný do druhej polovice 90. rokov 20. storočia, kedy bola v Brne predĺžená električková trať v sídlisku Líšeň do zastávky Jírová. Táto nová konečná nebola vybavená klasickou slučkou, ale iba úvraťou, lebo sa chystalo ďalšie predĺženie koľají. Preto museli byť na linku č. 8, ktorá do Líšne od roku 1995 jazdí, vypravované výhradne veľkokapacitné obojsmerné električky KT8D5. 28 kusov nachádzajúcich sa v Brne síce dokázalo zabezpečiť plnú prevádzku na linke č. 8, problémy ale nastali s nutnou zálohou vo vozovni. Tradičné dodávateľ električiek preto ponúkol Dopravnému podniku mesta Brna vozne KT8D5 v modernizovanej variante. DPMB pôvodne predpokladal navýšenie počtu obojsmerných električiek na 40 kusov, kvôli problémom výrobca ale skončil na čísle 35 vozňov.
Trať v Líšni bola v roku 2004 skutočne predĺžená o jednu zastávku do definitívnej konečnej Mifková, aj tá je ale ukončená úvraťou.
Konštrukcia.
Tatra KT8D5N konštrukčne vychádza z pôvodnej verzie KT8D5. Ide o obojsmerný motorový električkový vozeň, ktorý je usadený na štyroch dvojnápravových podvozkoch (každá náprava je hnacia). Karoséria električky sa skladá z troch článkov, ktoré sú spojené kĺbmi a prechodovými mechmi, ktoré sa nachádzajú nad strednými podvozkami. Najvýraznejšou zmenou oproti typu KT8D5 je odlišný stredný článok, ktorý je nízkopodlažný (nízkopodlažný priestor zaberá asi 10 % dĺžky vozňa). Každý vozeň má na oboch stranách vozňovej skrine pätoro dvojkrídlových dverí, pričom tie krajné v oboch článkoch sú užšie. Podlaha vozňa sa nachádza vo výške 925 mm na temenom koľajnice (v priestore kĺbov sa mierne dvíha na 995 mm), spojenie s nízkopodlažnou časťou (375 mm nad TK) zaisťujú tri schody. Čalúnené sedačky pre cestujúcich sú umiestnené 2+1, boli teda odstránené úzke uličky v predných častiach krajných článkov, kde mal model KT8D5 sedačky 2+2. Obe kabíny vodiča majú vlastnú klimatizačnú jednotku. Vozne sú aj vybavené elektronickými informačnými panelmi.
Na oboch čelách vozňa sú umiestnené skladacie spriahadla. Jednosmerné trakčné motory zapojené do série sú v podvozkoch umiestnené pozdĺžne (v každom podvozku dva) a sú pomocou kardanovej hriadele spojené s prevodovkou. Električka KT8D5N je vybavená elektrickou výzbrojou typu TV14D s IGBT tranzistormi, pulzné meniče sú chladené vzduchom. Na streche vozňa sa nachádzajú dva polopantografy. Vozne sú upravená pre normálny rozchod koľaje 1435 mm.
Dodávky električiek.
V rokoch 1998 a 1999 bolo vyrobených celkom 7 vozňov KT8D5N. Všetky boli dodané do Brna.
Prevádzka.
Všetkých sedem vyrobených kusov električky KT8D5N bolo dodaných brnianskemu dopravnému podniku. Prvé dva vozne sa v Brne objavili na konci decembra 1998, ďalšie tri v januári a februári 1999 a posledné dva v decembri 1999. Po rôznych skúškach a odstránení niektorých závad bol prvý vozeň KT8D5N zaradený do pravidelnej prevádzky s cestujúcimi 20. mája 1999.
Električky KT8D5N sú v prevádzke na niektorých rovnakých linkách ako staršie vozne KT8D5, predovšetkým však na linke č. 12, kde je vhodná ich veľká kapacita. Príležitostne sú vypravované aj na linky č. 1, 3 a 6. Na linke č. 8, kvôli ktorej boli zakúpené, sú využívané len sporadicky kvôli problémom so zatváraním dverí v atypicky naklonenej zastávke Krásneho. Vozne KT8D5N sú aj využívané pri rôznych výlukách.

</doc>
<doc id="125085" url="https://sk.wikipedia.org/wiki?curid=125085" title="KT8D5N">
KT8D5N



</doc>
<doc id="125086" url="https://sk.wikipedia.org/wiki?curid=125086" title="Luciový stolček">
Luciový stolček

Luciový stolček (iné mená: Luciin stolček alebo lucijný stolček) je podľa slovenských ľudových povier magický prostriedok spojený s predvianočným obdobím. Vyrábal sa od sviatku svätej Lucie (13. december) do Vianoc (25. december), pričom mohol byť vyrobený iba z dreva (smrekového alebo bukového) a nesmelo sa v ňom použiť nič kovové, ani klince. Stolček mal jednoduchú formu (trojnožka, stolček) a často býval vytvorený len (dvanástimi) sekmi sekery. Podľa povesti, muž, ktorý si na stolček sadol v kostole na polnočnej omši (prípadne v kruhu vyznačenom trojkráľovou kriedou, na krížnych cestách alebo doma), uvidel bosorky a bol pred nimi chránený. Už v 20. storočí bola praktika tvorby luciového stolčeka na väčšine Slovenska známa len z poverového rozprávania. Obraz bol námetom viacerých umeleckých diel, napríklad balady "Lucijný stolček" od Jána Botta.

</doc>
<doc id="125087" url="https://sk.wikipedia.org/wiki?curid=125087" title="Displej s kvapalnými kryštálmi">
Displej s kvapalnými kryštálmi

Displej s kvapalnými kryštálmi alebo zobrazovač z tekutých kryštálov alebo displej z tekutých kryštálov, (, skrátene "LCD") je tenké a ploché zobrazovacie zariadenie skladajúce sa z veľkého počtu farebných alebo čiernobielych pixelov zoradených pred zdrojom svetla, alebo reflektorom. Vyžaduje pomerne malé množstvo el. energie, preto je vhodný pre použitie v prístrojoch bežiacich na elektrické batérie.
História LCD.
Počiatky technológie LCD siahajú do roku 1888, keď rakúsky botanik Friedrich Reinitzer spolu s Ottom Lehmannom zistili, že niektoré kryštály sa hneď netopia na kvapalinu, ale vytvárajú medzi kryštalickým a tekutým stavom ďalší stabilný stav. V tomto stave látka nie je tekutá ale ani pevná. Ako veľa ďalších objavov, aj tento ostal len v akademickej rovine. Ďalší krok smerom k praktickému využitiu tohto javu nastal až v polovici šesťdesiatych rokov, keď vedci demonštrovali, že tekuté kryštály, ak sú stimulované elektrickým výbojom, môžu zmeniť vlastnosti svetla prechádzajúceho cez ne. Do tohto obdobia sa tiež datujú aj prvé funkčné LCD displeje, ale tieto prototypy boli ešte príliš nestabilné na masovú výrobu. Toto sa zmenilo začiatkom sedemdesiatych rokov, keď bol objavený materiál so stabilnými vlastnosťami. Začína výroba prvých displejov, ktoré sa používajú v kalkulačkách namiesto dovtedy používaných LED displejov. Táto technológia, označovaná ako TN (twisted nematic) používala kryštály, ktoré sa pri budení elektrickým prúdom otočia o 90 stupňov a pasívnu maticu. Na začiatku osemdesiatych rokov sa už TN-displeje masovo používali v kalkulačkách a hodinkách. Ale so vzrastajúcou zložitosťou v snahe zobraziť stovky riadkov informácií sa zhoršovali uhol pohľadu a kontrast medzi čiernou a bielou. Preto sa v roku 1985 objavuje na trhu nový typ displeja, označovaný ako STN (super twisted nematic). V tomto prípade sa kryštály otáčajú až o 240 stupňov. Farebné displeje s vysokým rozlíšením boli ďalším cieľom v tomto priemysle, ale na dosiahnutie tohto cieľa bolo potrebné adresovať veľké množstvo pixelov, a tak sa na konci osemdesiatych rokov objavuje na trhu prvý displej s aktívnou maticou. Riadenie pomocou aktívnej matice bolo využité už v polovici sedemdesiatych rokov, ale vtedy bolo zavrhnuté ako príliš nákladné.

</doc>
<doc id="125088" url="https://sk.wikipedia.org/wiki?curid=125088" title="Samara">
Samara

Samara, rus. "Самара", (v rokoch 1935 až 1991 "Kujbyšev") je mesto na východe európskej časti Ruskej federácie na ľavom brehu rieky Volga. Má okolo 1 163 000 obyvateľov (2018) a je deviatym najväčším mestom Ruska a správnym strediskom Samarskej oblasti.
Poloha.
Mesto leží pri opustenom meandri Samarskaja Luka, na ľavom brehu rieky Volga, medzi ústiami riek Samara a Sok. Z geomorfologického hľadiska leží v oblasti Nízke Zavolžie. Mesto má v poludníkovom smere dĺžku asi 50 km a v rovnobežkovom smere šírku asi 20 km. Rozloha mesta je asi 466 km2.
Dejiny.
Mesto bolo založené v roku 1536 ako pevnosť proti nájazdom Tatárov. V roku 1688 sa stala mestom, v roku 1851 sa stala sídlom gubernie. V druhej polovici 19. storočia bola sprevádzkovaná železnica, čo naštartovalo prudký nárast počtu obyvateľstva medzi rokmi 1866 a 1897 o 30-tisíc ľudí. V ruskej občianskej vojne, ktorá vypukla krátko po boľševickej revolúcii, bola Samara centrom protiboľševických síl. Od roku 1935 niesla názov Kujbyšev po sovietskom politikovi Valeriánovi Kujbyševovi. Počas druhej svetovej vojny sem boli presťahované niektoré úrady z Moskvy z obáv z postupu nemeckých vojsk a dobytia hlavného mesta.
Priemysel.
Samara je významných priemyselným mestom. Je tu konštrukčná kancelária a výrobný závod CSKB-Progress, ktorý v 50. a 60. rokoch 20. storočia vyrábal sovietske medzikontinentálne balistické rakety prvej generácie R-7 a R-7A, dnes výrobcom nosných rakiet typov Sojuz a Molnija. Preto bola Samara za čias studenej vojny mestom uzatvoreným pre cudzincov, aby bola chránená pred prípadnými špiónmi. Ďalším významným odvetvím je automobilový priemysel, v neďalekom Togliatti sídli závod AvtoVAZ, inými názvami aj Žiguli alebo Lada, ktorý sa snaží dostať zo zlej hospodárskej situácie, ktorá závod sužuje už od pádu ZSSR. Sú tu aj strojárske závody Alcoa a chemické závody nedávno skrachovaného Jukosu.
Doprava.
Je dôležitou železničnou križovatkou na línii Moskva-Ufa a Orenburg. Je tiež dôležitým riečnym prístavom na Volge. Nachádza sa tu i letisko. V meste premáva od roku 1987 podzemná rýchlodráha - samarské metro.

</doc>
<doc id="125090" url="https://sk.wikipedia.org/wiki?curid=125090" title="Tatra T3R">
Tatra T3R

Tatra T3R je model českej električky z polovice 90. rokov 20. storočia. De facto ide o klasickú električku Tatra T3 s novým dizajnom, upraveným interiérom a novou elektrickou časťou. Výroba prebiehala v podniku ČKD Tatra na prelome rokov 1996 a 1997, celkovo bolo vyrobených 10 vozňov. Existovali aj pokusy modernizovať staršie električky T3 na typ T3R, takto vznikol jeden (prototypový) vozeň v roku 1995, druhý o tri roky neskôr. 11 električiek T3R je v prevádzke v Brne, dvanásty vozeň tohto typu jazdil v Prahe.
Dejiny.
V 1. polovici 90. rokov 20. storočia začala byť situácia v českých dopravných podnikoch kritická. Nové električky boli pomerne drahé, preto sa začali staršie vozne modernizovať. Spočiatku išlo predovšetkým o dosadení novej, úspornejšej elektrickej výzbroje, časom sa prevádzkovatelia začali orientovať aj na celkovej rekonštrukcie vozňa vrátane interiéru a dizajnu. Brniansky dopravný podnik preto zadal spoločnosti ČKD Tatra kompletnú modernizáciu jedného vozňa Tatra T3. Po úspechu tejto električky na Medzinárodnom strojárskom veľtrhu v roku 1995 spoločnosť ČKD zaradila do svojho výrobného programu aj nové vozne typu T3R.
Konštrukcia.
Tatra T3R je jednosmerný štvornápravový motorový električkový vozeň. Kostra vozovej skrine je vyrobená z oceľových profilov a z vonkajšej strany je obložená plechmi; obe čelá vozňa (od architekta Patrika Kotase) s panoramatickými sklami sú zo skleného laminátu. Podlaha vozňa sa nachádza výške 915 mm nad temenom koľajnice. Interiér vozňa je prístupný tromi dverami v pravej bočnici. Ide o dvojkrídlové mimo výklopné dvere s dopytovým otváraním cestujúcimi. V salóne pre cestujúcich sa nachádzajú čalúnené sedadlá rozmiestnené systémom 1+1, kúrenie je zapustené v bočniciach, podlaha je pokrytá protišmykovou krytinou, vozne sú štandardne vybavené elektronickým informačným systémom s digitálnymi panelmi. Okná vozňa sú s výklopnou hornou časťou. Kabína vodiča je uzavretá a je vybavená ručným radičom.
Brnianske električky typu T3R sú vybavené štyrmi trakčnými motormi (pre každú nápravu jeden motor) typu TE 026 A05. Naopak pražský vozeň, ktorý vznikol modernizáciou električky T3, má zachované pôvodné motory typu TE 022. Oba typy sa líšia napríklad vo výkone, ktorý je u TE 022 nižší. Do vozňov T3R bola nainštalovaná elektrická výzbroj typu TV8, ktorá využíva GTO tyristorov a umožňuje rekuperáciu brzdovej energie. Oproti klasickým vozňom T3 majú električky T3R miesto motorgenerátora statický menič, v zadnej časti strechy sú aj umiestnené brzdové rezistory, prúd je z trolejového vedenia odoberaný polopantografom. Podvozky majú dvojité pružení a mazanie okolkov.
Dodávky električiek.
Na prelome rokov 1996 a 1997 bolo vyrobených 10 vozňov T3R. Všetky električky sú v prevádzke v Brne.
Dva vozne T3R vznikli modernizáciou starších električiek Tatra T3. Ich rekonštrukcia bola dokončená v rokoch 1995 a 1998.
Prevádzka.
Brno.
Dopravní podnik města Brna zadal v polovici 90. rokov 20. storočia vzorovú, prototypovú modernizáciu jedného staršieho vozňa Tatra T3SUCS evidenčného čísla 1615 (rok výroby 1985), podnikoví ČKD Tatra v Prahe. Takmer dokončený vozeň bol vystavený v septembri 1995 na brnianskom Medzinárodnom strojárskom veľtrhu. Do Brna bola električka definitívne dodaná v novembri toho istého roku, pričom skúšobné jazdy bez cestujúcich začali v januári 1996. Po ich ukončení slúžil ku cvičným jazdám a po odstránení najrôznejších závad bol v marci 1997 zaradený do prevádzky s cestujúcimi.
Na prototyp nadviazala v Brne dodávka 10 nových vozňov T3R, ktoré ČKD vyrobilo na prelome rokov 1996 a 1997. Vozne označené číslami 1659-1668 boli dodané v priebehu marca 1997 a do prevádzky zaradené približne o mesiac neskôr.
V Brne sú električky T3R prevádzkované v stabilných dvojiciach (1659+1660, 1661+1662, atď.). Výnimkou je iba prototypový voz číslo 1615, ktorý jazdí sólo.
Praha.
V rokoch 1994 až 1998 bol v ústredných dielňach pražského dopravného podniku modernizovaný vozeň T3 evidenčného čísla 6329 (rok výroby 1964). Po dokončení rekonštrukcie dostal nové číslo 8205 a v osobnom prevádzke sa prvýkrát objavil v apríli 1999. V dôsledku veľkej poruchovosti ale v pravidelnej prevádzke nejazdil. V roku 2005 bol definitívne odstavený a o rok neskôr zošrotovaný. Zachovaná zostala iba predná časť vozňa, ktorá je využitá ako pomníček v areáli Opravovne električiek.
Druhým pražským vozňom T3R sa mala stať električka T3SU ev. č. 7005. O modernizácii tohto vozňa sa pokúšal jeho výrobca, podnik ČKD Tatra. Rekonštrukcia, ktorá prebiehala v rokoch 1996 a 1997, nebola nikdy dokončená, rozostavaný skelet zostal v ČKD a v roku 2002 bol zošrotovaný.

</doc>
<doc id="125091" url="https://sk.wikipedia.org/wiki?curid=125091" title="T3R">
T3R



</doc>
<doc id="125092" url="https://sk.wikipedia.org/wiki?curid=125092" title="Tatra T3RF">
Tatra T3RF

Tatra T3RF je model českej električky od spoločnosti ČKD Dopravné systémy. Vozne tohto typu boli vyrábané medzi rokmi 1997 a 1999 pre ruských zákazníkov, dva vozne z celkových ôsmich nakoniec skončili aj v Brne. Električka T3RF je odvodená z modelu Tatra T3R vyrábaného v polovici 90. rokov 20. storočia.
Historické pozadie.
Po dodávke 10 nových električiek Tatra T3R do Brna na začiatku roka 1997 objednal podobné vozne aj dopravný podnik z mesta Iževsk, ktorý je jedným z mnohých prevádzkovateľov klasických električiek Tatra T3 v Rusku, na ktorý potom nadviazala ešte objednávka električiek zo Samary. Vozne označené ako T3RF boli dizajnovo zhodné s brnianskou električkou T3R, celkovo však boli zjednodušené (skladacie dvere, klasický pantograf pod.), zároveň ale boli vybavené modernejšou elektrickou výzbrojou.
Konštrukcia.
Električka T3RF je štvornápravový jednosmerný motorový električkový vozeň. Kostra vozňovej skrine je vyrobená z oceľových profilov a z vonkajšej strany je obložená plechmi; obe čelá vozňa (od architekta Patrika Kotase) s panoramatickými sklami sú zo skleného laminátu. Podlaha vozňa sa nachádza výške 900 mm nad temenom koľajnice. V pravej bočnici vozňa sa nachádzajú troje štvorkrídlové skladacie dvere. Koženkové sedačky pre cestujúcich sú v interiéri rozmiestnené v systéme 1+1 (niektoré iževské vozne 1+2), v zadnej časti vozňa sa nachádza voľný priestor pre kočík. Na rozdiel od vozňov typu T3R nemá typ T3RF dvere s dopytovým otváraním cestujúcimi, podlaha je pokrytá gumovou krytinou, okná vozňa sú v hornej časti posuvné. Kabína vozňa je uzavretá, vodič ovláda vozeň ručným radičom.
Električky T3RF sú vybavené štyrmi trakčnými motormi TE 022, každý z nich poháňa jednu nápravu. Elektrická výzbroj ČKD TV14 je založená na IGBT tranzistoroch, statický menič je od spoločnosti Alstom, prúd je z trolejového vedenia odoberaný klasickým pantografom.
Pri úprave dvoch vozňov pre Dopravní podnik města Brna, ktorú vykonávali dielne Dopravného podniku měst Mostu a Litvínova, došlo k čiastkovým zmenám. Podvozky oboch vozňov boli vymenené za nové (zostavené z dielov dodaných spoločnosťou SKD), električky boli vybavené motormi TE 023, pantografy zostali pôvodné, iba boli doplnené o elektrické sťahovanie a boli vymenené ich hlavice. Interiér zostal bezo zmien, vozy však boli vybavené elektronickým informačným systémom s digitálnymi panelmi, novým prvkom bolo aj dosadenie dopytového otvárania dverí cestujúcimi. Ďalšie menšie úpravy boli vykonané v kabínach vodiča a ďalších častiach vozňa.
Dodávky električiek.
V rokoch 1997 až 1999 bolo vyrobených celkom 8 vozňov T3RF. Hoci všetky boli pôvodne určené do Ruska, dve električky boli nakoniec dodané do Brna.
Prevádzka električiek.
Brno.
Podľa objednávky boli v roku 1999 vyrobené 4 vozne T3RF pre Samaru. Pretože tamojší prevádzkovateľ zaplatil len 50 % z dohodnutej sumy, boli mu dodané iba 2 električky. Dva zostávajúce vozne zostali odstavené v areáli ČKD a po krachu spoločnosti boli v roku 2002 odkúpené brnianskym dopravným podnikom. Pred zaradením do prevádzky boli vozne v Dopravným podniku měst Mostu a Litvínova upravené a vybavené štandardným zariadením, ktoré DPMB používa i u iných typov električiek. Úprava prebiehala v mostových dielňach od júna do septembra 2002, do Brna boli po odskúšaní odoslané v októbri toho istého roku.
Po skúšobných jazdách boli oba vozne označené evidenčnými číslami 1669 a 1670 a zaradené do pravidelnej prevádzky s cestujúcimi 30. novembra 2002. Vozne T3RF trvalo jazdí v súprave 1669+1670, prevádzka v spojení s inými električkami Tatra T3R nie je možná.
Rusko.
Prvé štyri vozne T3RF v roku 1997 zakúpil dopravný podnik v ruskom meste Iževsk, kde dostali evidenčné čísla 1000 až 1003. Všetky električky T3RF tu jazdia sólo.
Dve električky (zo štyroch objednaných) Tatra T3RF boli v roku 1999 dodané do Samary. Vozne označené číslami 1205 a 1206 jazdili od 14. apríla 1999 v stabilnej súprave 1205+1206, v roku 2003 bolo poradie vozňov vymenené, do pôvodného stavu sa vrátilo znova v roku 2010. Od roku 2011 jazdí obe električky ako sólo vozne.
Jeden z dvoch vozňov, ktoré boli pôvodne vyrobené pre Samaru a ktorý teraz jazdí v Brne s číslom 1669, bol v roku 1999 zapožičaný do Moskvy na výročie 100 rokov tamojšej električkovej prevádzky. Podľa tejto električky mali byť modernizované staršie moskovské vozne Tatra T3, zmluva medzi dopravným podnikom a ČKD ale nebola podpísaná a električka T3RF zostala približne rok odstavená vo vozovni bez skúšobných jázd. Potom bol vozeň vrátený späť výrobcovi.

</doc>
<doc id="125093" url="https://sk.wikipedia.org/wiki?curid=125093" title="T3RF">
T3RF



</doc>
<doc id="125104" url="https://sk.wikipedia.org/wiki?curid=125104" title="Pľúcny mechúrik">
Pľúcny mechúrik

Pľúcny mechúrik alebo (pľúcna) alveola je guľovitý útvar v pľúcach, základná štruktúra a funkčná jednotka na výmenu plynov medzi organizmom a prostredím. Dospelé osoby majú asi 300 miliónov alveol. Pľúca novorodenca obsahujú len 10% alveol v porovnaní s pľúcami dospelého človeka, po troch rokoch života je to 90% a finálne množstvo alveol je dosiahnuté približne po 8. roku života.
Ohraničenie alveoly.
Alveola je prestúpená množstvom krvných kapilár na vychytávanie kyslíka z vdýchnutého vzduchu. U novorodencov je každá alveola obklopená 2 vrstvami kapilár. Okrem kapilár sú alveoly oddelené elastickým väzivom.Toto väzivo pochádza z intersticiálneho väziva pľúc. Alveoly niekoľkonásobne zväčšujú povrch pľúc.
Bunky alveol.
V alveolách nachádzame 3 typy buniek: membranózne pneumocyty, sekrečné pneumocyty a pľúcne makrofágy. 

</doc>
<doc id="125110" url="https://sk.wikipedia.org/wiki?curid=125110" title="Tatra T4">
Tatra T4

Tatra T4 je česko-slovenská električka vyrábaná od konca 60. rokov do 2. polovice 80. rokov 20. storočia. Ide o posledný model podniku ČKD Praha, závod Tatra Smíchov, ktorý priamo vychádza z americkej koncepcie PCC.
Historické pozadie.
ČKD Tatra získala v roku 1965 podľa zmluvy podpísanej medzi nemeckou a česko-slovenskou stranou monopol výroby električkových vozňov v rámci RVHP pre nemecký trh. Tamojší výrobca VEB Waggonbau Gotha preto zrušil výrobu električiek a zvyšok vozňov musela za neho vyrobiť ČKD. Tá prevzala pôvodnú technickú dokumentáciu a vyrobila dvojnápravové vozne, ktoré označila ako typ T2D (motorový vozeň) a B2D (vlečný vozeň). V dôsledku prípravy veľkosériovej výroby električiek firma ČKD definitívne preorientovala výrobu len na električky. Vtedajšia vláda rozhodla o vývoji nového typu, ktorého koncepcia mala zodpovedať už vyrábanému typu Tatra T3. T4 bola vyvinutá na základe požiadaviek nemeckých prevádzkovateľov a skúšobných jázd troch pražských vozňov T3 zapožičaných do Drážďan. Išlo o ev. č. 6401, 6402 (dodané v decembri 1964) a 6405 (dodaný v januári 1965), skúšky prebiehali od januára do apríla 1965. Počas nich sa vozne dobre osvedčili, Nemci ale vytýkali šírku týchto vozňov (2,5 m) a požadovali zúženie a možnosť prevádzky s vlečným vozňom, čoho T3 nebola schopná. Po návrate tejto trojice vozňov do Prahy sa konali postupné rokovania o projekte nového typu T4.
Konštrukčné práce na type T4 začali na prelome rokov 1966 a 1967. V roku 1967 boli postupne zostavené dva prototypy T4, obaja bez evidenčných čísel. Pre prvý vozeň T4D bol vyvinutý vlečný vozeň typu Tatra B4. Na konci roka sa táto súprava dostala do Drážďan, kde motorový vozeň dostal číslo 2000. V roku 1971 bol upravený na školský voz ev. č. 724 001-2, v roku 1984 znovu prečíslovaný na ev. č. 201 201-4. V roku 1997 bol odovzdaný drážďanskému električkovému múzeu a na prelome tisícročí bol renovovaný do pôvodného stavu s ev. č. 2000.
Druhý prototypový vozeň T4YU bol dodaný do Belehradu. Tam dostal ev. č. 111 a bol využívaný k skúšobným jazdám s vlečným vozňom B4, ktorý bol označený ako BW3000. O dva roky neskôr bola súprava vrátená späť do Prahy. V pražskom dopravnom podniku bol vozeň T4YU označený ev. č. 5500 a upravený na vyhliadkovú električku, pričom v tomto stave je dodnes. Vozeň nemá zadné dvere a disponuje usporiadaním sedadiel 2+2. Z dôvodov zjednodušenia údržby bola pôvodná výzbroj nahradená výzbrojou TR 37 z električiek T3. Tento prototyp sa od ostatných vozňov T4 líši použitím vlnitého plechu na bočniciach, ktoré boli typické pre kĺbové električky Tatra K2.
Konštrukcia.
Vozeň sa vzhľadovo veľmi podobá električkám typu Tatra T3, hlavným rozdielom je šírka vozovej skrine (2200 mm oproti 2500 mm pri type T3). Električky T4D (pre NDR) a T4YU (pre Záhreb) boli navyše upravené pre prevádzku s vlečným vozňom Tatra B4.
Tatra T4 je jednosmerný štvornápravový vozeň s odporovou elektrickou výzbrojou UB 13, ktorá vychádzala z výzbroje UA 12 pre kĺbové vozne Tatra K2. Konštrukcia T4 je odvodená od typu T3, z ktorého prevzala i rad konštrukčných prvkov. Oproti T3 má veľké rozdiely predovšetkým vo výzbroji, ktorá mala zvýšený výkon trakčných motorov na 4×43 kW. Pre dodávky do Rumunska, kde je napätie v troleji 750 V, bolo potrebné upraviť túto výzbroj pre vyššie napätie. Táto výzbroj bola potom označená ako UB 17. Pribudli aj ďalšie stýkačové skrine na podvozku kvôli niekoľkým možným spôsobom spriahnutia do súpravy s vlečným vozňom. Úprav doznali aj pomocné obvody a rozmiestnenie prístrojov vo vnútri vozňa.
Karoséria bola tvorená oceľovou zvarenou kostrou a rámom s laminátovými čelami, ktoré boli zhodné s typom T3, odlišovala sa iba vo skoseniu koncov karosérie. V interiéri je T4 vybavená rovnako ako T3 laminátovými sedadlami vo farebnej kombinácii sivá+červená podľa T3, alebo žltá+červená (verzia YU) podľa K2.
Električky T4 je možné prevádzkovať na rozchodoch 1000, 1435, 1450 a 1458 mm. Je možné ich prevádzkovať v súpravách T4+B4, T4+T4+ B4 (tzv. Grosszugy), T4+T4, alebo len sólo (verzia SU).
Dodávky električiek.
V rokoch 1967 až 1987 bolo vyrobených 2635 vozňov T4.
Poznámka (Drážďany): vozy T4D dostali čísla 1855 1908, 1910 – 2000, 222 101 – 222 138, 222 161 – 222 178, 222 201 – 222 250, 222 301 – 222 352 (čísla 222 319 a 222 237 obsadené dvakrát), 222 361 – 222 364, 222 471 – 222 484, 222 501 – 222 559, 222 601 – 222 648, 222 701 – 222 720, 222 801 – 222 844 a 222 861 – 222 870.
V Česku sa nachádzajú dve električky T4, ktoré boli zakúpené ako ojazdené: liberecký vozeň pôvodom z Gery (od roku 2004) a pražský vyhliadkový vozeň pôvodom z Belehradu (druhý prototyp typu T4, v Prahe od roku 1970).

</doc>
<doc id="125111" url="https://sk.wikipedia.org/wiki?curid=125111" title="T4">
T4

T4 alebo T-4 môže byť:

</doc>
<doc id="125113" url="https://sk.wikipedia.org/wiki?curid=125113" title="Tatra T5">
Tatra T5

Tatra T5 je typ česko-slovenskej električky, ktorú vyrobil podnik ČKD Praha, závod Tatra Smíchov v roku 1972. Vozeň mal byť jedným zo základných typov pre novy unifikovaný typový rad, ktorý mal znížiť prácnosť výroby a uspokojiť všetkých zákazníkov (NDR, Sovietsky zväz a ďalšie).
Dejiny.
Už od začiatku výroby električiek v 50. rokoch 20. storočia bola väčšina vozňov koncipovaná tak, aby sa v čo najvyššej miere vyhovelo pražskému dopravného podniku. Požiadavkám rôznych prevádzkovateľov a zákazníkov tak nešlo ľahko vyhovieť, a tí sa tak museli prispôsobiť. Jedinou výnimkou bol vývoj úzkorozchodných podvozkov v roku 1957, ktorý bol zapríčinený ukončením výroby starých dvojnápravových vozňov pre menšie prevádzky. S príchodom „tej trojok“ začal od roku 1961 aj vývoj kĺbového vozňa K1, ktorého koncepcia sa mnohokrát zmenila, až padlo definitívne rozhodnutie o šesťnápravovým dvojčlánkovým vozne, ktorý vychádzal z koncepcie PCC. Po výrobe dvoch prototypov K1 ev. č. 7000 a 801 sa konala ich skúšobná prevádzka v rokoch 1966 – 1968 v Ostrave. Potom boli oba kusy vrátené podnikoví kvôli značnej poruchovosti stýkačovej výzbroje UA 11. Následne bol takmer narýchlo vyvinutý typ K2, ktorý síce zdieľal s typom K1 mechanickú časť, ale s pôvodnými vozy T3 veľa spoločného nemal; odlišoval sa najmä svojou mechanickou časťou. Neskôr bol vyvinutý aj typ T4 s odvodeným vlečným vozňom B4, ktoré s pôvodným typom T3 zdieľali už väčšinu častí. Koncom 60. rokov tak smíchovský závod začal uvažovať o novým typovým rade unifikovaných vozňov, ktoré by splnili možnosť uspokojenia rôznych požiadaviek jednotlivých zákazníkov.
Konštrukcia.
Tatra T5 bol jednosmerný štvornápravový motorový električkový vozeň. Vozová skriňa bola celokovová, tvorená prevažne z profilov Jäkl. U rámu vozovej skrine bol vypustený, podobne ako pri type K1, masívny stredový nosník s rozvetvením v mieste zrýchľovača z dôvodu, že koncepcia tohto vozňa vychádzala z vtedajších úvah na unifikovaný rad T a KT. To znamená, že bolo možné ich delením a drobnými úpravami vytvoriť iný typ (napr. z typu T5 vytvoriť kĺbový štvornápravový typ KT4, či šesťnápravový typ KT6). Bočnice boli obložené v podokennej časti skrine nitovanými vlnitými plechmi, ktoré boli pre tento vozeň charakteristické a ktoré aj zjednodušovali výrobu a prípadnú vymeniteľnosť (odpadlo zváranie a rovnanie nosných plechov). V pravej bočnici sa nachádzali štyri veľké hranaté okná, ktoré mali byť pripevnené do novo riešeného hrubého gumového profilu, v ktorom by bolo celé okno držané nie ako u predchádzajúcich typov T3, T4 a K2 (respektíve K1) na zástavky dvoch spojených lisovaných dielov, ale priamo celou šírkou profilov Jäkl. Pri stavbe tohto prototypu sa toto riešenie vykonalo len na niektorých oknách, väčšina okien (najmä bočné) bola uchytená v úzkom gumovom profile na zástavky podľa starších typov. Dvere boli odlišné od starších vozňov, pretože boli aj tvorené z profilov Jäkl a ich skla boli rovnako ako bočné v hranatom prevedení. V ľavej bočnici sa nachádzalo sedem okien, pričom prvé, prostredné (štvrté) a posledné boli užšie oproti ostatným. Pod prostredným oknom sa nachádzala mreža motorgenerátora. Na bokoch predného čela sa v blízkosti svetlometov nachádzala iba dvojica smerových hranatých svetiel.
V interiéri sa nachádzali čalúnené sedadlá, uchytené v rámoch. Ich usporiadanie bolo priečne v troch radoch 1+2. Vetranie bolo vykonané vetracími klapkami na oboch čelách vozňa, obdobne ako u autobusov Karosa radu Š. Tento prvok bol už skôr vyskúšaný na pražskom voze T3 ev. č. 6449 medzi rokmi 1969 – 1971, ktorý bol potom v roku 1972 vrátený do pôvodného stavu. Pre vetranie ďalej slúžili posuvné časti okien a strešné vetráky.
Elektrická výzbroj bola pred rokom 1971 veľkou neznámou, pretože sa často menila koncepcia vozňa aj projektu nového unifikovaného radu. V pôvodnom pláne bolo, že sa do neho dosadí už v tom čase (1970) vyvíjaná výzbroj TV1 (vtedy označená ako UB 15). V roku 1971 sa ale tento plán zmenil čo sa týka požiadaviek pre výzbroj a vozeň, čo bolo zapríčinené predovšetkým nutnosťou vyššieho výkonu motorov a úpravami výzbroje podľa noriem Sovietskeho zväzu. Následne bolo rozhodnuté výzbroj TV1 nechať len pre modernizáciu starých vozňov T3 a pre nový typový rad vyvinúť novú výzbroj označenú ako TV2. Kvôli niekoľkým oneskorením sa skúškami typu T5 bolo nakoniec rozhodnuté, že sa do neho provizórne zabuduje odporová „zrýchľovačová“ výzbroj UB 16, vychádzajúca z výzbroje TR 37. Vozeň bol vybavený pantografom poľského typu podľa vtedajších vozňov prevádzkovaných v Prahe.
Vzhľad vozňovej skrine, vychádzajúci zo štúdie Františka Kardause, v ktorej využil inšpiráciu vzhľadom zadnej časti automobilu Renault 16, bol navrhnutý na základe dobových technologických a materiálových možností socialistického Česko-Slovenska. Využité kardausové čelo nevyzeralo so zvyškom električky príliš konzistentne.
Konštrukčné práce na novom vozne začali v roku 1969, načo sa potom prerodili do projektu štvornápravovej električky pre bezkontaktný elektrovýzbroj, s čím súvisel aj vývoj novej výzbroje s tyristorovou pulznou reguláciou, ktorá sa tak stala spúšťačom nového projektu. Pretože nebolo možné určiť, kedy bude nová výzbroj hotová, prikročilo sa predčasne na spracovanie mechanickej časti, ktorá musela spĺňať požiadavky a normy ČSSR, ZSSR a NDR. To zahŕňalo aj možnosť konštrukcie skrine s rôznou dĺžkou a šírkou s najvyšším počtom vymeniteľných dielov a schopnosťou prevádzky na rozchodoch 1000, 1435 a 1524 mm; aby sa priečnym delením vozne dali po minimálnych úpravách znovu spojiť do článkových vozňov, pri ktorých by bolo možné pod kĺbom umiestniť trakčný alebo bežný podvozok; aby kúrenie, rozmiestnenie častí výzbroje, osvetlenie a vetranie bolo u všetkých vozňov obdobné a ich parametre zodpovedali požiadavkám električiek konštruovaných po roku 1970 a zároveň boli približne zhodné, a ďalej možnosť využitia ako tyristorovej, tak aj odporovej výzbroje.
Dodávky.
V roku 1972 bol vyrobený jediný vozeň, ktorý jazdil len v skúšobnej prevádzke.
Prevádzka.
V roku 1972 bol vyrobený prvý prototyp električky T5 (evidenčné číslo 8000) na základe zadaných požiadaviek. Od januára 1973 do marca 1974 prebiehali jeho skúšky v Prahe, pri ktorých vozeň najazdil 43 000 km. Od septembra 1974 bol vozeň po prestavbe zapožičaný do Mostu, kde ďalšie dva roky naďalej jazdil v skúšobnej prevádzke (čiastočne aj s cestujúcimi), ktorej účelom bolo vykonanie väčšiny dôležitých skúšok. Po návrate do ČKD bola do vozňa dosadená a skúšaná tyristorová výzbroj TV1. V roku 1984 bola výzbroj opäť vymenená a prototyp slúžil ako testovací vozeň pre skúšky mnohočlenného riadenia električiek Tatra T6A2 s vlečným vozňom B6A2. Vozeň bol zošrotovaný v roku 1986.
Z pôvodnej vízie tak nakoniec nezostalo skoro nič, typový rad T6, ktorá vznikla modifikáciou radu T5, unifikáciu nespĺňala a typ T3 a od neho odvodené typy T4 a K2 sa tak nepodarilo úplne nahradiť; aj preto museli byť technicky zastaralé typy vyrábané až do 80. rokov 20. storočia. Z radu T5 bol sériovo vyrábaný len obojstranný typ Tatra T5C5.

</doc>
<doc id="125114" url="https://sk.wikipedia.org/wiki?curid=125114" title="T5">
T5



</doc>
<doc id="125119" url="https://sk.wikipedia.org/wiki?curid=125119" title="Tatra T5A5">
Tatra T5A5

Tatra T5A5 je typ česko-slovenskej električky vyrobený v ČKD Praha, závod Tatra Smíchov v jednom prototype v roku 1981.
Konštrukcia.
Voz typového označenia T5A5, vyvíjaný na prelome 70. a 80. rokov 20. storočia, bol ďalším variantom električky Tatra T5. Malo sa jednať o základný model novej unifikovanej rady električiek, ktorý mal v Česko-Slovensku nahradiť vozne typu T3.
Išlo o štandardný jednosmerný štvornápravový motorový električkový vozeň s tromi dverami na jednej strane vozovej skrine. V podstate sa jednalo o štandardný variant obojstranného jednosmerného typu T5C5, ktorý ČKD od roku 1978 vyrábala pre Budapešť. Električka T5A5 bola vybavená elektrickou tyristorovou výzbrojou TV3.
Prototyp.
Pre prototyp električky T5A5 bola využitá skriňa obojsmerného vozňa T5C5 pre ktorú boli dodatočne zaslepené vstupy na ľavej strane karosérie. Voz bol dokončený v roku 1981 a označený číslom 8013. Ako majetok ČKD bol testovaný v Prahe, kde kvôli obsadeniu číselnej rady 8000 modernizovanými električkami T3M dostal číslo 0013. Česko-slovenské dopravné podniky ho však odmietli, takže do sériovej výroby sa tento typ nedostal.
Prototyp bol ďalej využívaný pre rôzne skúšky, v roku 1984 bol upravený pre prevádzku s vlečným vozňom, o rok neskôr dostal novo vyvinuté podvozky pre predmestskú rychlodrážnú prevádzku, v roku 1986 bol vybavený novou tyristorovou elektrickou výzbrojou TV4. Potom bol odstavený vo vozovni Hloubětín. V novembri 1998 bol využitý pre bariérovú skúšku prototypu električky Tatra RT8D5, o niečo neskôr bol jeho zvyšok zošrotovaný.

</doc>
<doc id="125120" url="https://sk.wikipedia.org/wiki?curid=125120" title="T5A5">
T5A5



</doc>
<doc id="125121" url="https://sk.wikipedia.org/wiki?curid=125121" title="Modrý vrch (album)">
Modrý vrch (album)

Modrý vrch je štvrtý štúdiový album slovenského artrockového skladateľa a speváka Deža Ursinyho z roku 1981. Zostava hudobníkov tu vystupuje ako skupina Burčiak.

</doc>
<doc id="125122" url="https://sk.wikipedia.org/wiki?curid=125122" title="Tatra T5B6">
Tatra T5B6

Tatra T5B6 je česko-slovenská električka vyrobená v roku 1976 v počte dvoch kusov podnikom ČKD Praha, závod Tatra Smíchov. Tento typ mal byť pôvodne určený ako nástupca vozov T3SU exportovaných do Sovietskeho zväzu, v skúšobnej prevádzke sa ale neosvedčil a obaja prototypy nakoniec skončili v Moste. V súčasnosti je jedna z električiek zachovaná ako historická, druhý vozeň bol rozobraný.
Dejiny.
Prototyp „klasického“ typu Tatra T3 vznikol už v roku 1961. Na jeho výrobu nadviazala sériová produkcia, pričom už od roku 1963 začali byť vozne v exportnom prevedení T3SU dodávané aj do miest vtedajšieho Sovietskeho zväzu. Ako nástupca typu T3 vznikal od roku 1968 projekt nového modelu T5, ktorý ale bol poznamenaný odlišnými názormi konštruktérov, výtvarníkov a vedenia podniku. Po ďalších úpravách a vylepšeniach došlo nakoniec v roku 1976 na výrobu dvoch prototypov električky T5B6, ktorá mala byť podľa plánov určená na export do Sovietskeho zväzu.
Konštrukcia.
Tatra T5B6 je štandardný štvornápravový električkový jednosmerný voz. Vozová skriňa je usadená na dvoch dvojnápravových podvozkoch, pričom všetky nápravy sú hnacie. Každú nápravu poháňa jeden trakčný motor TE 023 A1 s výkonom 77 kW, dva motory v každom podvozku sú spojené paralelne, rovnako ako obe motorové skupiny. Motory sú napájané zo samostatného dvojfázového pulzného meniča. Električka je vybavená tyristorovou elektrickou výzbrojou typu TV2, ktorá umožňuje rekuperačné brzdenie. To je doplnené odporovou brzdou, ktorej rezistory sa nachádzajú na streche vozňa. Prúd je z trolejového vedenia odoberaný bežným pantografom.
Vozová skriňa má, na rozdiel od svojho predchodcu T3, hranaté tvary, dizajn navrhol akademický sochár Ivan Linhart. V pravej bočnici sa nachádzajú troje štvorkrídlové skladacie dvere. Kabína vodiča je uzavretá a oddelená od salónu pre cestujúcich. V ňom sú koženkové sedačky rozmiestnené v usporiadaní 1+2.
Dodávky a prevádzka električiek Tatra T5B6.
Dva prototypy električky T5B6 (zároveň aj jediné dva vyrobené vozne tohto typu) boli dokončené v roku 1976. Označené boli evidenčnými číslami výrobcu 8009 a 8010, ktoré zapadali do radu prototypov. Električky boli spočiatku skúšané v Prahe, kvôli širšej skrini (2 600 mm oproti bežným 2 500 mm) ale nemohli byť testu úplne dokončené. Preto boli prepravené na mostecko-litvínovskú rýchlodráhu (pozri stránku električková doprava v Moste a v Litvínove), kde skúšobné jazdy ďalej pokračovali. V roku 1978 boli oba prototypy zapožičané do Tveri (vtedy Kalinin) v dnešnom Rusku, kde sa ale neosvedčili a preto boli v nasledujúcim roku vrátené späť výrobcovi.
Záujem o ich prevádzku ale mal Dopravní podnik měst Mostu a Litvínova, ktorý bol s električkami pri skúšobných jazdách spokojný. Oba vozne preto ešte v roku 1979 odkúpil a začiatkom roku 1980 je zaradil do bežnej prevádzky s vlastnými evidenčnými číslami 272 (pôvodne č. 8009) a 273 (pôvodne č. 8010). Električky T5B6 boli vypravované len na mosteckú mestskú linku č. 2 medzi hlavnou stanicou a Velebudicemi.
Prevádzka vozňa č. 272 bola ukončená v roku 1990, následne bol využitý ako zdroj náhradných dielov pre druhú električku a potom bol zošrotovaný. Vozeň č. 273 bol v prevádzke do roku 1993, no vzhľadom na svoju netypickú povahu a historickú hodnotu zostal zachovaný ako „najmladší historická električka v Česku“. Od tej doby je vozeň využívaný pri rôznych výročiach MHD a rovnako pre objednané príležitostné jazdy. V roku 2001 električka podstúpila prehliadku, vďaka čomu získala trvalý preukaz spôsobilosti historického dráhového vozidla.

</doc>
<doc id="125123" url="https://sk.wikipedia.org/wiki?curid=125123" title="T5B6">
T5B6



</doc>
<doc id="125125" url="https://sk.wikipedia.org/wiki?curid=125125" title="Longital">
Longital

Longital (do roku 2006 Dlhé diely) je slovenská hudobná skupina.
Vznikla v roku 2001 pod názvom "Dlhé diely" v zostave Daniel Salontay, Šina, Martin Zajko a Ajdži Sabo. Zajko a Sabo si čoskoro vytvorili vlastný projekt Slide&amp;Udu a tak od roku 2002 s Dlhými dielmi hrával Marián Slávka a neskôr aj Peter Lipa mladší. 
Od roku 2004 skupina vystupuje ako trio: Daniel Salontay, Šina a Xi-di-nim (minidisk, "mechanický" člen skupiny, dnes už v podobe: laptop a jeho brat - Lemur Jazz mutant). Absolvovala koncerty na Slovensku, v Česku a v súčasnosti hrá po celej Európe. 
Na jar roku 2006 skupina zmenila názov na Longital. Pravidelne koncertuje na Slovensku, v Česku a zahraničí. 

</doc>
<doc id="125128" url="https://sk.wikipedia.org/wiki?curid=125128" title="Prípad Hedvigy Malinovej">
Prípad Hedvigy Malinovej

Hedviga Malinová, slovenská vysokoškolská študentka maďarskej národnosti, sa do povedomia verejnosti dostala po tom, čo bolo na polícii ohlásené, že ju 25. augusta 2006 v Nitre napadli dvaja muži kvôli tomu, že hovorila po maďarsky. Malo sa tak stať pri jej ceste na Fakultu stredoeurópskych štúdií Univerzity Konštantína Filozofa.
Priebeh udalostí v deň incidentu.
Dňa 25. augusta 2006 ráno o 4.30 hod. v Hornom Mýte, v mieste svojho trvalého bydliska, sa Hedviga Malinová zobudila, aby si ešte preopakovala určité tézy k postupovej skúške z maďarského jazyka a literatúry. Skúška sa mala konať o 8.00 na Katedre maďarského jazyka a literatúry v budove Fakulty stredoeurópskych štúdií Univerzity Konštantína Filozofa (UKF) v Nitre pod Zoborom. Hedviga Malinová bola v tom roku študentka tretieho ročníka učiteľstva maďarčiny a nemčiny na Filozofickej fakulte UKF. Na skúšku sa v ten deň rozhodla ísť autobusom z Trhovej Hradskej, odkiaľ jej išiel autobus do Nitry asi o 6.00 hod. Do Trhovej Hradskej ju zaviezla jej matka osobným autom, pričom z domu vychádzali o 5.30. Z Trhovej Hradskej cestovala Hedviga Malinová autobusom do Nitry cez Šaľu. Do autobusu v obci Topoľníky nastúpil Malinovej skúšajúci pedagóg Károly Presinszky, s ktorým potom sedeli vedľa seba. Hedviga Malinová vystúpila v Nitre na stanici z autobusu okolo 7.10 hod. Hedviga Malinová sa na stanici rozlúčila s učiteľom Presinszkým s tým, že chcela ešte kúpiť chlebíčky pre komisiu. Hedviga Malinová sa potom peši vybrala cez mesto až pod Zobor, pričom si nepamätá jasne, akou trasou išla:„Ja som išla potom asi do mesta pre tie chlebíčky. Miesto, kde som ich mala kúpiť, uviesť neviem. Keď nad tým tak rozmýšľam, musela som prejsť okolo starého Tesca a potom som pokračovala cez pešiu zónu, okolo Divadla a potom som išla najkratšou možnou cestou. Už v minulom výsluchu som uviedla, že si nepamätám, ako som došla na miesto, kde sa to stalo. Jasne si pamätám, že som prešla cez most rieky Nitry. Neviem, po ktorej strane mosta som išla, či som išla po pravej alebo ľavej strane mosta.“Na moste na Mostnej ulici ju mali osloviť turisti v aute s maďarskou poznávacou značkou, ktorí sa jej pýtali na cestu do Nových Zámkov. Podľa Hedvigy Malinovej sa jej turisti najprv pýtali, či vie po anglicky, a ona odpovedala, že nie. Potom sa jej pýtali, či vie po nemecky. Ona odpovedala, že áno, ale že vie aj po maďarsky. Potom im poskytla informácie a kráčala ďalej.
Hedviga Malinová takto opísala nasledujúce udalosti:„Rozhovor mohli počuť útočníci, ktorí už pod mostom kričali na mňa, že ,na Slovensku po slovensky‘. Neodpovedala som, nato sa opýtali, či im rozumiem. Povedala som, že áno, ale nech ma nechajú na pokoji. Spýtali sa, že kam idem, povedala som, že na skúšky. Dnes už nepôjdeš nikam, povedali a obkľúčili ma z dvoch strán. Držiac za vlasy, dotiahli ma do nejakých kríčkov na breh rieky, kde bolo veľa odpadkov a takmer som už stála vo vode.“ „... vtedy som asi dostala aj jednu facku, začal mi krvácať nos, asi, keď si na to dobre pamätám. Nepamätám si na všetko, ako sa to stalo. Potom druhý moment, čo si pamätám, že stojím vo vysokej tráve alebo v burine...“ „Jasne si pamätám na to, ako mi povedali, aby som si dala dole sako, pančuchy a náušnice. Ja som ich pokyn splnila, dala som si dole sako, pančuchy a odopla som si obidve náušnice. Bolo to v poradí, že som si dala dole sako, potom som dala dole pančuchy a na ne som položila náušnice, ktoré som si odopla. Tieto veci ležali na zemi. (...) Ja som počas toho i napriek tomu, že tí muži na mňa kričali, nevolala o pomoc, ani som sa nesnažila utiecť. Potom mi kázali, aby som vytiahla z kabelky peňaženku, ja som otvorila kabelku, našla som ju a podala som im ju. (...) Nie som si istá, asi ten nižší ma udrel otvorenou dlaňou do ľavej časti tváre a následne som hneď spadla na zem do trávy a zostala som ležať na chrbte v tráve. Následne som pocítila úder do podbruška a potom som pravdepodobne upadla do bezvedomia a na nič si nespomínam. Neviem, ako dlho som ležala na tráve. (...) Potom som už uviedla, že neviem, ako dlho som ležala na zemi som sa prebrala, stále som ležala, polohu svojho tela neviem a následne som vstala a začala som bežať smerom na fakultu. Bežala som tak, že som bola v blúzke, ktorá bola roztrhnutá, určite som mala aj rozopnutú podprsenku, táto však nebola vyzlečená ani posunutá, len bola rozopnutá. Mala som sukňu po kolená, holé nohy a topánky, ktoré boli premočené. Či boli tieto topánky premočené od dažďa alebo z iného dôvodu, tak to neviem. Viem, že bolo po daždi, ale určite v tej dobe, kedy sa toto stalo, nepršalo. Utekala som smerom na fakultu, rukami som si držala blúzku tak, aby sa mi neposunula podprsenka. Neviem presne kde, ale v určitom úseku sa mi zdali topánky veľmi ťažké, od toho, že boli mokré, preto som ich vyzula a nechala som ich na chodníku. Ďalej som utekala bosá, po ceste som stretla nejaké dve ženy, ktoré išli oproti mne. Potom som vbehla do objektu UKF, prešla som okolo vrátnice a išla som do budovy, tam, kde je katedra.“Vedúca katedry Anna Sándorová opisuje príchod Hedvigy Malinovej na katedru takto:„Na skúšky malo prísť v ten deň 10 študentov. Ešte sme nestihli urobiť ani prezentáciu prítomných študentov, keď študenti (...) dobehli za nami celí vyplašení, že jedna študentka (...) je dobitá a že krváca. Ja s kolegami sme vyšli na chodbu za študentami a tu už sedela študentka – Hedviga Malinová – na stoličke. Toto bolo asi medzi 08.10 až 08.15 hodinou. Hedviga Malinová mala oblečenú tmavú sukňu dĺžky mierne nad koleno, bielu blúzku s dlhým rukávom. Bola celá krvavá na tvári – krvácala z čela spod korienkov vlasov a tiež krvácala z nosa. Už mala opuchnuté líca a pery. Mala modriny na stehne niektorej nohy, presne neviem povedať, na ktorej. (...) Hedviga bola bosá, bez topánok, mala špinavé, mokré nohy. Nevšimla som si, či ich mala aj krvavé. Hedviga prišla bez kabelky, nemala ani mobil, a bola bez akejkoľvek tašky. Hedviga sa celá triasla, bola v šoku, plakala. My sme sa ju snažili ukľudniť a zistiť, čo sa jej stalo. Pýtala som sa jej, čo sa stalo. Na to mi odpovedala, že zbili ma. (...) Ako Hedviga sedela predklonená na stoličke a držala si brucho, na ktoré sa sťažovala, že ju bolí, všimli sme si, že na blúzke na chrbte má napísaný nápis. Maďari za Dunaj. (...) Ja som zavolala Hedviginej matke a informovala som ju o tom, čo sa stalo jej dcére. Mali sme v škole fotoaparát a kolega urobil niekoľko Hedviginých fotiek.“Hedviga Malinová opísala situáciu na katedre takto:„... išla som do budovy, tam, kde je katedra. Vošla som dnu do kancelárie vedúcej katedry, tento úsek si pamätám len útržkovito, neviem uviesť sled udalostí, ktoré boli na fakulte. Bola som naľakaná a vystresovaná. Ja si pamätám, že na fakulte som bola dotazovaná skúšajúcimi, že ako sa volám, kde bývam, a ja som povedala, aby zavolali môjmu priateľovi Petrovi Žákovi, že čo sa stalo, a taktiež som ich žiadala, aby zavolali mojej matke. Tak sa aj stalo a ja som nadiktovala z hlavy tel. čísla na priateľa a domov. Podarilo sa mi skontaktovať iba s priateľom, ktorému som povedala, čo sa stalo. Presný obsah telefonátu s priateľom Petrom Žákom si nespomínam. Ja som chcela absolvovať skúšku, a preto som profesorov žiadala, že tejto skúšky sa chcem zúčastniť. Bol okolo mňa zmätok a rozmýšľali, čo ďalej so mnou budú robiť. Ja som ešte medzitým bola na WC, nakoľko mi bolo zle a dlhšie som bola na toalete, pričom som si všimla, že aj na spodnom prádle mám stopy krvi. Ja som i napriek môjmu zdravotnému stavu chcela skúšku absolvovať, nakoľko sa jednalo o posledný termín postupovej skúšky. Zrazu tam potom prišli lekári a tí ma odviezli do FN Nitra...“Sanitka odviezla Hedvigu Malinovú z fakulty UKF asi o 9.30. V nitrianskej nemocnici bola pod sedatívami, absolvovala ošetrenie a rôzne vyšetrenia, potom bola hospitalizovaná na traumatológii. Po celú dobu bol pri nej jej priateľ Peter Žák. Na obed prišli za ňou aj jej rodičia. Rodičia nechceli s médiami nič komunikovať, chceli len, aby ich dcéra mala pokoj. O 12.10 sa začal na traumatológii Fakultnej nemocnice Nitra prvý policajný výsluch Hedvigy Malinovej, ktorý sa skončil o 13.50. Výsluch viedol vyšetrovateľ mjr. Kuna. Lekári navrhli Hedvige Malinovej, aby v nemocnici zostala 24 hodín na pozorovanie, ale na žiadosť rodičov bola v podvečer odvezená do nemocnice v Dunajskej Strede. Tam uskutočnili ešte ďalšie vyšetrenia. Okolo 17.30 navštívil Hedvigu Malinovú v nemocnici v Dunajskej Strede poslanec SMK László Nagy. O 22.15 sa v nemocnici začal druhý policajný výsluch Hedvigy Malinovej, ktorý sa skončil o 22.45. Výsluch viedol vyšetrovateľ PZ mjr. Mgr. Peter Horák. Na druhý deň v sobotu ráno dopoludnia medzi 09.00 a 10.00 Hedviga Malinová na vlastnú žiadosť odišla z nemocnice domov.
Sporné témy.
Telefonovanie alebo osobný rozhovor v maďarčine.
Dňa 12. septembra 2006 zvolal Robert Kaliňák, vtedajší minister vnútra, tlačovú konferenciu, na ktorej uviedol, že hoci sa v trestnom oznámení uvádza, že Hedviga Malinová mala byť napadnutá po tom, čo s niekým telefonovala cez mobilný telefón, vyšetrovaním sa zistilo, že Hedviga Malinová z mobilného telefónu v deň útoku určite nevolala. Nato mala Hedviga Malinová uviesť, že sa s niekým stretla osobne, ale nevedela s kým.
Roman Kvasnica, advokát Hedvigy Malinovej, v roku 2018 povedal: „... možno 30 percent argumentácie zo strany politikov, predovšetkým zo strany Smer, bolo o tom, že Hedviga telefonovala po maďarsky, a podľa politikov sa u mobilného operátora zistilo, že to nie je pravda“. Podľa neho však počas všetkých policajných výsluchov Hedviga Malinová vypovedala, že buď telefonovala, alebo sa s niekým stretla. Na prvom výsluchu povedala: „... som (...) schádzala schodíkmi, ktoré viedli na chodník pre chodcov, (...) pričom asi v týchto miestach som niekomu odpovedala v maďarskom jazyku, ale či to bolo niekomu do telefónu, (...) alebo som niekomu (...) odpovedala priamo osobne, kto išiel okolo – neviem teda, ako to presne bolo... Na druhom výsluchu Hedviga Malinová povedala: „Čo sa týka, či som v čase pred incidentom telefonovala alebo som sa s niekým stretla, tak skôr si myslím, že som sa s niekým stretla a prehovorila som s ním.“ Na treťom výsluchu povedala: „... niekde za týmito schodíkmi som buď telefonovala, resp. som niekoho stretla. Toto stretnutie známej osoby mohlo byť aj predtým počas tej cesty zo stanice na UKF. V tej dobe som taktiež mohla telefonovať, s kým som mohla telefonovať, neviem; neviem ani, z akého miesta som telefonovala.“ Hedviga Malinová tiež na treťom výsluchu uviedla: „Ja som netvrdila, že som telefonovala. Pripustila som, že som mohla niekoho stretnúť. Neviem meno osoby, ktorú som stretla. Počas stretnutia s touto osobou som komunikovala v maďarskom jazyku. Je to logické, nakoľko som bola oslovená tými mužmi: ‚Na Slovensku po slovensky.‘ Neviem tiež vysvetliť, prečo po následnej medializácii a hľadaní svedkov sa mi táto známa osoba neozvala a nepýtala sa ma, čo sa to stalo po tom, čo sme sa stretli. Ja som sa snažila pátrať po tom, koho som stretla, ale nepodarilo sa mi to zistiť.“
Okresný prokurátor Igor Seneši napísal, že Hedviga Malinová, keď prišla na katedru maďarského jazyka, uviedla ako jediný dôvod svojho zbitia to, že telefonovala po maďarsky. Mala to povedať svojim učiteľom Anne Sándorovej a Károlyovi Presinszkému a toto potvrdili obaja učitelia aj v postavení svedkov. Vedúca katedry Anna Sándorová na otázku vyšetrovateľa, čo konkrétne Hedviga Malinová hovorila po tom, keď prišla so zraneniami na katedru, odpovedala: „... bolo veľmi ťažké z Hedvigy dostať súvislú informáciu o tom, čo sa jej stalo, pretože sa veľmi triasla na celom tele, bola veľmi rozrušená, plakala a medzi jednotlivými vzlykmi z nej vyšlo, že telefonovala po maďarsky a prepadli ju dvaja mladíci.“ Neskôr, po tlačovej konferencii Roberta Kaliňáka, Anna Sándorová povedala: „Študentka nikdy jednoznačne nepovedala, že ju počuli rozprávať do telefónu, hovorila nezrozumiteľne, čo je pochopiteľné, lebo bola v šoku.“
V deň napadnutia popoludní začali maďarské médiá informovať, že v Nitre bola napadnutá maďarská študentka kvôli tomu, že telefonovala po maďarsky. Túto informáciu poskytol maďarskej tlačovej agentúre MTI nemenovaný zdroj z prostredia UKF.
Jeden zo svedkov mal údajne vidieť Hedvigu Malinovú v deň útoku po 7.30, keď ju obiehal autom na chodníku v Brezovom háji cestou do práce. Podľa jeho výpovede mala Hedviga Malinová priloženú pravú ruku k ľavému uchu. Najprv si myslel, že telefonuje, ale neskôr si všimol, že žiadny mobilný telefón nedrží.
Jozef Hašto, psychiater Hedvigy Malinovej, v roku 2018 povedal: „Keď som sa neskôr v rozhovoroch s ňou vrátil k tomu, ako to bolo s jej vypovedaním, hovorila mi, že bola spomedzi študentov, ktorí išli na skúšku z maďarského jazyka, desiata. Preto išla na fakultu ako posledná a mala za úlohu zohnať nejaké zákusky ako pohostenie. Meškala, ponáhľala sa a v hlave mala myšlienku, že by mala zatelefonovať, že už je blízko a za chvíľu dorazí. Vtedy však došlo k prepadnutiu. V hlave jej preto zostalo niečo s telefonovaním. To sa ľuďom bežne stáva. Keď si intenzívne predstavujú, že idú urobiť nejaký úkon a neurobia ho, majú problém presne si pamätať, či sa daná vec stala, či ju urobili alebo nie.“ Roman Kvasnica v roku 2018 hovoril o tom, ako sa Hedvigy Malinovej pýtal na jej výpovede na polícii ohľadom rozhovoru v maďarčine: „Ja som Hedvige položil otázku, čo si z toho vlastne pamätá. Povedala, že sa jej stále zdalo, že s niekým osobne hovorila, a keď si nepamätala s kým, hovorila, že asi telefonovala. Opýtal som sa jej, či dedukovala alebo si pamätá. Odpovedala: A prečo by mi inak povedali ‚Na Slovensku po slovensky‘? Ona si vydedukovala, že ju museli počuť hovoriť v maďarskom jazyku.“
Maďarskí turisti.
Po tlačovej besede Roberta Kaliňáka 12. septembra 2006 Hedviga Malinová v rozhovore pre denník Új Szó povedala, že sa rozpamätala, že ju napadli po tom, ako ju oslovili turisti v aute s maďarskou poznávacou značkou, ktorí sa jej pýtali na cestu do Nových Zámkov. Maďarskí turisti sa najprv pýtali, či vie po anglicky, a ona odpovedala, že nie. Potom sa jej pýtali, či vie po nemecky. Ona odpovedala, že áno, ale že vie aj po maďarsky. Potom im poskytla informácie a kráčala ďalej. Chcela volať aj kamarátke do Nových Zámkov, že ako by sa tam dostali, ale rozmyslela si to, lebo už nemala čas. Podľa Hedvigy Malinovej rozhovor mohli započuť útočníci, ktorí už pod mostom na ňu kričali, že „na Slovensku po slovensky“. Podobne toto stretnutie opísala aj na tlačovej konferencii z 13. septembra 2006, ktorú zvolal Gábor Gál, jej vtedajší advokát. Hospodárske noviny uviedli, že Hedviga Malinová si rozmyslela zavolať priateľke, lebo bolo ešte skoro ráno.
Okresný prokurátor Igor Seneši napísal, že na to, aby útočníci počuli, akou rečou poškodená komunikuje, by museli byť od Hedvigy Malinovej vzdialení doslova pár centimetrov, vzhľadom na intenzitu cestnej premávky a z nej vyplývajúci hluk v čase, keď malo k útoku dôjsť. Tiež napísal, že ak sa Hedviga Malinová s niekým osobne stretla, tak žiadna takáto osoba sa na políciu neprihlásila a vyšetrovateľom ani príslušníkom kriminálnej polície sa nepodarilo takúto osobu vypátrať. Dňa 19. júna 2007 Hedviga Malinová povedala, že za 10 mesiacov sa neprihlásil nikto, kto by tvrdil, že by bol svedkom útoku alebo by o tom niečo vedel.
Podľa Hedvigy Malinovej si na maďarských turistov spomenula až 11. septembra 2006, pričom ešte 9. septembra 2006 si nebola istá, či telefonovala alebo niekoho stretla, hoci sa to veľmi snažila zistiť. Dňa 11. septembra 2006 jej mal k rozpomenutiu pomôcť jej psychiater László Sárközy, u ktorého bola v ordinácii v Dunajskej Strede. Ten bol v roku 2012 predvolaný na výsluch a citoval na ňom kompletnú zdravotnú dokumentáciu z návštev Hedvigy Malinovej, pričom lekársky nález zo dňa 11. septembra 2006 nepopisuje toto rozpomínanie sa na skutočnosti ohľadom napadnutia. V lekárskej správe z toho dňa sa spomína iba Malinovej trauma z tretieho policajného výsluchu, ktorý sa konal 9. septembra 2006.
V roku 2010 Hedviga Malinová povedala, ako sa cítila, keď prešlo niekoľko dní od útoku: „Bola som nepokojná a nahnevaná na seba, že si nemôžem spomenúť na všetky podrobnosti, nakoniec som začala pochybovať aj sama o sebe. (...) Neprestajne som sa prehrabávala v pamäti, lebo som sa bála, že som vynechala niečo veľmi podstatné. Toľko som uvažovala o tom, čo sa stalo, že dnes už ani neviem, či to, čo si vybavujem, sú naozaj moje spomienky alebo si len spätne premietam niečo, čo si iba myslím, lebo to tak diktuje logika. Toto však platí len o zahmlených útržkoch, napríklad o tom, ktorou cestou som išla cez mesto – ohľadom podstaty som si absolútne istá. Aj v tom, že na moste sa ma pýtala posádka auta, ako sa dostanú do Nových Zámkov...“ V roku 2010 Roman Kvasnica povedal, že nevie, či Hedviga Malinová stretla maďarských turistov, a že sa to už nikdy nedozvie, pretože kamerové záznamy už nie sú dostupné.
Posledný termín.
Hedviga Malinová sa regulárne prihlásila na posledný z troch termínov v júni 2006, pričom vedúca katedry maďarského jazyka Anna Sándorová poprela informácie, že na tretí termín sa prihlásila kvôli tomu, že by skúšku z predchádzajúcich termínov nezvládla. Na otázku vyšetrovateľa, prečo sa prihlásila na posledný termín skúšky, Hedviga Malinová odpovedala: „Kvôli iným skúškam som nestihla absolvovať prvé dva termíny, nakoľko by som mala málo času na prípravu.“ Napriek tomu v roku 2010 Malinová uviedla, že tretí ročník len opakovala, pretože predchádzajúci rok ho nemohla dokončiť kvôli žalúdočným vredom. K dokončeniu jej vtedy chýbali iba dve skúšky. Prodekan však kvôli jej zlému zdravotnému stavu nepripustil odklad a usúdil, že je lepšie, aby celý ročník opakovala. S tým sa zmierila a napriek tomu, že nemusela, znovu chodila na prednášky a zbierala kredity navyše.
Poradie na skúške.
Na skúšku v deň incidentu boli prihlásení spolu desiati študenti (deväť študentiek a jeden študent). Podľa Jozefa Hašta, psychiatra Hedvigy Malinovej, mala ísť na skúšku ako desiata v poradí, a preto mala za úlohu zohnať nejaké zákusky ako pohostenie, pretože si mohla dovoliť meškať. Napriek tomu v roku 2010 Hedviga Malinová povedala, že na všetky skúšky chodila vždy ako prvá: „Nerada som čakala a bola som presvedčená, že opakovať si v posledných chvíľach nemá zmysel, preto som vždy vchádzala prvá. Neskôr mi spolužiaci hovorili, že keď v deň útoku čakali na malú štátnicu a ja som neprišla, zišlo im na um, že aspoň nezdvihnem latku príliš vysoko.“ Jeden zo spolužiakov, ktorý v deň útoku tiež čakal na skúšku, povedal pre časopis .týždeň: „Ešte sme sa v ten deň tešili, že tam nie je, lebo bola vždy tak trochu bifľoška.“
Chlebíčky.
Na stanici v Nitre sa Hedviga Malinová rozlúčila so svojím učiteľom Károlyom Presinszkým s tým, že chce ísť ešte kúpiť chlebíčky pre komisiu. Na treťom výsluchu však nevedela uviesť, kde tie chlebíčky chcela kúpiť, či ich kúpila a čo sa s nimi stalo, ak ich kúpila. Uvádza však, že keď bola na ešte stanici, potom ich asi išla kúpiť do mesta.
V reportáži Euguena Kordu z novembra 2006 odznelo, že Hedviga Malinová išla chlebíčky kúpiť do Tesca. V roku 2007 sa robila policajná rekonštrukcia trasy, akou mala ísť Hedviga Malinová na skúšku. Denník Új Szó sa vtedy opýtal prokurátora, prečo sa figurantka nezastavila pri Tescu, kde mala Hedviga Malinová kúpiť chlebíčky. Prokurátor to nechcel komentovať, kým sa neskončí vyšetrovanie. Na treťom výsluchu Hedviga Malinová povedala: „musela som prejsť okolo starého Tesca“, čo neskôr podobnými slovami zopakovala: „išla som okolo starého Tesca“.
Námestník generálneho prokurátora Ctibor Košťál v roku 2012 povedal: „Sú tam aj ďalšie záhady, ktoré sú úplne iné – akože idem kupovať chlebíčky na skúšku profesorom päť kilometrov, hoci v škole mám bufet, kde chlebíčky robia.“ Roman Kvasnica, advokát Hedvigy Malinovej, na to reagoval: „Oni tvrdia, že načo išla kúpiť do Prioru chlebíčky, keď ich predávali v bufete v škole. Jej spolužiaci potvrdili, že Hedviga mala ísť kúpiť chlebíčky. Na tom, že išla kúpiť chlebíčky, má byť založené jej klamstvo. Je to ich nový argument. Čo keď nevedela, že v bufete predávajú chlebíčky? Hovoriť o chlebíčkoch je nedôstojné.“
Pripravenosť na skúšku.
Dňa 12. septembra 2006 na tlačovej konferencii Robert Fico povedal: „Nás skôr zarmucuje, že vláda Slovenskej republiky musí míňať také obrovské množstvo energie, aby vyvracala podvody, manipulácie a možno aj to, že nejaká dievčina nebola schopná urobiť skúšku, tak obetovala meno Slovenskej republiky len preto, aby si zachránila svoju vlastnú kožu.“ Po skončení tlačovej konferencie nemenovaný policajný zdroj informoval veľvyslanectvo Spojených štátov, že motívom študentky vytvoriť fingovaný útok bolo vyhnutie sa štátniciam, ktoré predtým už dvakrát nezvládla urobiť. Robert Kaliňák dňa 8. novembra 2006 povedal pre denník Új Szó, že Hedviga Malinová si to prepadnutie vymyslela, aby sa mohla v ten deň vyhnúť skúške.
Podľa vlastných slov sa Hedviga Malinová na skúšku pripravovala od 23. júna 2006, pričom si myslí, že bola na ňu pripravená patrične. Podľa nej mala počas celého štúdia veľmi dobré výsledky a vždy sa na skúšky pripravovala zodpovedne, pričom na tej skúške jej obzvlášť záležalo, pretože by opakovala ročník, keby ju neurobila. Podľa vedúcej katedry Anny Sándorovej za tri roky Hedviga Malinová neopakovala ani jednu skúšku, bola výborná študentka a dostala prospechové štipendium. Tiež povedala, že postupovú skúšku z nemčiny spravila predtým na dvojku, čo nie je jednoduchá skúška, takže nemala dôvod obávať sa skúšky z maďarčiny, Podľa nemčinára, ktorý dobre poznal Hedvigu Malinovú, to bola výborná študentka. Podľa niektorých spolužiakov Hedvigy Malinovej je nezmysel, že by sa chcela vyhnúť skúške, pretože to bola dobrá žiačka, prednášky nevynechávala a skúšky robila bez problémov.
Hedviga Malinová uviedla, že skúšku chcela absolvovať aj napriek zraneniam, keďže išlo o posledný termín postupovej skúšky. Preto nevolala ani políciu, ani sanitku, lebo si povedala, že je v poriadku, že je iba vyľakaná a že až po vykonaní skúšky to nahlási na políciu a nechá sa ošetriť. Členka komisie Žofia Bárcziová navrhla Hedvige Malinovej, že keď pôjde na ošetrenie a bude všetko v poriadku, môže ísť na skúšku. V reportáži Eugena Kordu Hedviga Malinová povedala: „Ja som nechcela ísť do nemocnice, ja som povedala, že chcem ísť na skúšku. To som viackrát opakovala. Bola som strašne hysterická, ja si myslím, že hysterická som bola. Som im... Silou-mocou chceli ma naložiť do tej sanitky, ja som povedala, že nikam nepôjdem, s cudzími ľuďmi určite nie, nie, nie. A že chcem ísť na skúšku, lebo chcem... učila som sa na to. Povedali, že nemôžem. Povedala som, nie, tak nikam nejdem, keď nemôžem ísť na skúšku. Potom mi profesorka z komisie sľúbila, že keď pôjdem do nemocnice a bude všetko v pohode, akože... tak... môžem sa vrátiť a môžem ísť na skúšku. No a vtedy som išla do nemocnice.“
Napokon bol termín skúšky Hedvige Malinovej presunutý na 19. septembra 2006. Toto jej mala vybaviť vedúca katedry. Podľa jedného zo skúšajúcich učiteľov, ktorý chcel zostať v anonymite, bola Hedviga Malinová vzorná a zodpovedná študentka, a preto jej bez problémov umožnili vykonať danú skúšku neskôr, aby jej neprepadla. Hedviga Malinová túto náhradnú skúšku zložila úspešne s výslednou známkou 1,5. Podľa člena komisie Józsefa Menyhárta odpovedala bezchybne. V roku 2010 Hedviga Malinová povedala, že termín náhradnej skúšky bol 18. septembra 2006, pričom dodala: „Neopakovala som si nič, na skúšku som išla s tými istými vedomosťami ako tri týždne predtým, v deň útoku, ale aj to stačilo, lebo vtedy som bola dobre pripravená. (...) Nežiadala som čas na prípravu, vytiahla som si otázku a hneď som odpovedala.“
Nemenovaný policajt, ktorý sa podieľal na vyšetrovaní lúpežného prepadnutia Hedvigy Malinovej, pre časopis Život v roku 2006 povedal: „Na strach zo skúšky pokojne zabudnite. Niekto z toho robí politiku, no nevieme, komu to vyhovuje...“
Podobné prípady.
Tawana Brawleyová.
Dňa 24. novembra 1987 bola Tawana Brawleyová, 15-ročná Američanka afroamerického pôvodu, údajne unesená v obci Wappingers Falls, New York dvoma bielymi mužmi do lesa, kde ju spolu s ďalšími štyrmi bielymi mužmi bili a opakovane znásilňovali po dobu štyroch dní. Dňa 28. novembra 1987 bola Brawleyová nájdená zabalená do odpadkového vreca vo dvore miestnej ubytovne. Bola pokrytá výkalmi, vlasy mala poobstríhané, na jej tele boli uhlíkom napísané slová „KKK“ a „NIGGER“, jej džínsy boli prepálené v mieste rozkroku, jednu topánku mala rozrezanú a druhá topánka jej chýbala. Taktiež jej chýbala peňaženka a školské učebnice. Prípad následne vyvolal zvýšené rasové nepokoje. 
Počas vyšetrovania sa však objavili viaceré sporné momenty. Lekárske posudky nepotvrdili znásilnenie a jediným zranením bola menšia modrina za ľavým uchom. Nebolo ani pozorované, že by jej telo nieslo znaky podvýživy alebo podchladenia. Brawleyová si vo viacerých vyhláseniach protirečila a odmietala vypovedať pred súdom. Taktiež veľké množstvo forenzných dôkazov nepotvrdzovalo verziu Brawleyovej. Dňa 6. októbra 1988 porotný súd štátu New York dospel k záveru, že Tawana Brawleyová nebola obeťou sexuálneho útoku a že stav, v akom ju našli 28. novembra 1987, si zrejme sama aj zapríčinila. 
V tom istom roku sa Brawleyová presťahovala do štátu Virgínia. V roku 1997, 10 rokov po incidente, Tawana Brawleyová stále trvala na tom, že sa jej to stalo a že nie je klamárka. Podľa nej polícia v roku 1988 podplatila svedkov, aby proti nej svedčili. Taktiež spomenula, že ju viackrát sledovala tajná služba CIA. V roku 2007, 20 rokov po incidente, jej rodičia stále trvali na tom, že ich dcéra si to nevymyslela. Počas vyšetrovania boli k prípadu prizvaní aj dvaja forenzní psychiatri, Dr. Griffith a Dr. Dietz. Obidvaja po posúdení prípadu prišli so záverom, že Brawleyová si útok vymyslela. Taktiež uviedli, že tento prípad vykazuje typické znaky fingovaného útoku. Dr. Dietz spolu so špeciálnym agentom FBI Hazelwoodom (podľa Dietza je Hazelwood popredný odborník na túto tému) uviedol 20 charakteristík, ktoré sa objavujú pri falošných obvineniach z útoku (pozri tabuľku).
Katalin Hanáková.
Dňa 30. septembra 1990 bola Katalin Hanáková, Maďarka židovského pôvodu, údajne udretá do tváre neznámym páchateľom vo dverách jej bytu. Dôvodom mala byť antisemitská reakcia na článok napísaný jej manželom Péterom Hanákom, ktorý bol uverejnený deň predtým. Polícia začala tento incident preverovať, ale keď vyšetrovateľ po obhliadke miesta z daného bytu odišiel, Hanáková bola údajne znovu napadnutá, tentoraz však bola bodnutá skrze okno. Dňa 7. januára 1991 polícia zastavila vyšetrovanie s konštatovaním, že pri prvom skutku nedokázali zhromaždiť dostatok dôkazov a pri druhom skutku vylúčili, že by sa daný incident mohol odohrať tak, ako ho opísala Katalin Hanáková. Na základe týchto informácií maďarské denníky označili obidva incidenty za vymyslené. Fingovaný útok mal podľa novinára Istvána Stefku slúžiť na dosiahnutie pádu prvej pravicovej vlády v Maďarsku.

</doc>
<doc id="125130" url="https://sk.wikipedia.org/wiki?curid=125130" title="Tatra T5C5">
Tatra T5C5

Tatra T5C5 (podtyp električky T5) je typ električky, vyrábaný firmou ČKD na prelome 70. a 80. rokov 20. storočia.
Konštrukcia.
T5C5 bola vyvinutá na popud mesta Budapešť. V jej električkovej sieti neexistovali až na výnimky obratiská, dopravný podnik tak musel nakupovať iba obojsmerné vozidlá. V 70. rokoch, keď už takmer všetci výrobcovia vyrábali iba jednosmerné vozidlá, potrebovala Budapešť nutne obnoviť vozidlový park. Všetko sa vyriešilo až typom T5C5. Ide o jednosmerné štvornápravové motorové električkové vozidlo vybavené dverami na oboch stranách vozidla, teda je možné vytvoriť obojsmernú súpravu električkami spriahnutými zadnými čelami k sebe.
Napájacie napätie je 600 V jednosmerných, štandardná prevádzka je s normálnou polaritou (+ v troleji, − v koľajach), podľa požiadaviek dopravných podnikov je možné vozidlá upraviť aj na obrátenú polaritu (Košice, Brno, Ostrava)
Prototypy.
V roku 1978 boli vyrobené dva prototypy označené ev.č. 8011 a 8012. Po nutných skúškach sa oba dostali ešte toho istého roku do Budapešti, kde získali čísla 4000 a 4001. Oba boli zaradené do prevádzky v roku 1979 ako školská súprava. Od roku 1980 je súprava v bežnej prevádzke, pravdepodobne dosiaľ (2006).
Prevádzka.
V rokoch 1978 až 1984 bolo vyrobených celkom 322 vozňov.

</doc>
<doc id="125131" url="https://sk.wikipedia.org/wiki?curid=125131" title="T5C5">
T5C5



</doc>
<doc id="125139" url="https://sk.wikipedia.org/wiki?curid=125139" title="Tatra T6A2">
Tatra T6A2

Tatra T6A2 (podtyp typu T6) je model česko-slovenskej električky vyrábanej firmou ČKD od 2. polovice 80. rokov do konca 20. storočia.
Konštrukcia.
Typ T6A2 bol vyvinutý ako nástupca vozidiel Tatra T5 exportovaných do NDR. Vozidlá majú zúženú vozovú skriňu 2200 na rozdiel od štandardných . Ide o klasický jednosmerný štvornápravový motorový električkový vozeň s tromi dverami a elektrickou tyristorovou výzbrojou typu TV3. Vozidlá boli prispôsobené na prevádzku typických trojvozových nemeckých súprav, motorový vozeň + motorový vozeň + vlečný vozeň nového typu Tatra B6A2, ovládaných z jedného stanoviska.
Prototypy.
V roku 1985 bola vyrobená prototypová súprava, dva vozne T6A2 ev.č. 0020 a 0021 a jeden vozeň Tatra B6A2 označený 0022. Po skúšobnej prevádzke v Prahe boli vozne nasledujúci rok predané do Drážďan, kde boli prečíslované na 226 001 a 276 001. Medzi rokmi 1990 a 2001 slúžila prototypová súprava na vyhliadkové okružné jazdy. Vozeň ev.č. 226 001 bol predaný do múzea v rokoch 2001 a 2004 bol renovovaný do pôvodného stavu. Druhý prototypový vozeň bol v roku 2002 zošrotovaný.
Prevádzka.
V rokoch 1985 až 2000 bolo vyrobených 256 vozňov.

</doc>
<doc id="125140" url="https://sk.wikipedia.org/wiki?curid=125140" title="T6A2">
T6A2



</doc>
<doc id="125148" url="https://sk.wikipedia.org/wiki?curid=125148" title="Tatra T6B5">
Tatra T6B5

Tatra T6B5 (podtyp električky T6, v bývalom Sovietskom zväze označované ako T3M) je typ električky vyrábanej v česko-slovenskom (neskôr českom) podniku ČKD Tatra od polovice 80. rokov minulého storočia do konca 20. storočia. 
Konštrukcia.
Električka T6B5 vychádza (rovnako ako ostatné typy česko-slovenských električkových vozňov 80. rokov) z konštrukcie typu Tatra T5 zo začiatku 70. rokov 20. storočia. Ide o jednosmerný štvornápravový motorový električkový vozeň s tromi dverami a štandardnou výškou podlahy. Vozne sú vybavené elektrickou tyristorovou výzbrojou typu TV3. 
V roku 1993 bola založená česko-ukrajinská firma Tatra-Jug pre konečnú montáž električiek dodaných z Prahy. Firma ale predala len 39 vozňov, ostatné čakali na kupca. Až v roku 2003 bolo 10 vozňov opravených a skompletizovaných firmou Inekon v ostravskom dopravnom podniku a následne predaných mestu Iževsk. Posledné štyri električky boli v Ostrave dokončené roku 2007 pre ruskú Ufu.
Do tohto typu električky je možné montovať podvozky pre normálny rozchod koľaje 1435 mm a rozchod 1524 mm, ktorý používa väčšina dopravcov v mestách bývalého ZSSR.
Označenie T3M.
Aby sa sovietski prevádzkovatelia nového typu nebáli, dostali električky T6B5 obchodné označenie T3M odkazujúce na obyčajnú modernizáciu osvedčených vozňov Tatra T3, aj keď T6B5 je úplne odlišný a novo vyvinutý vozeň.
Prototypy.
Na začiatku 80. rokov 20. storočia bolo potrebné nahradiť už trochu zastarané električky T3 novým, modernejším typom. Vyrobilo sa mnoho prototypov, ale až typ T6B5 bol schválený do výroby (ale iba pre zahraničných zákazníkov).
V roku 1983 boli vyrobené dva prototypy vozňa T6B5, ktoré boli ihneď potom testované na pražskej električkovej sieti pod číslami 0016 a 0017. O rok neskôr boli odovzdané do Moskvy, kde dostali čísla 001 a 002 a boli ďalej testované. O niečo neskôr boli nasadené do bežnej prevádzky. V roku 1994 boli vozy prečíslované na 0301 a 0302. V súčasnosti je v prevádzke len električka ev.č. 0301, druhy vozeň sa používa ako služobný. Žiadne ďalšie električky tohto typu už do Moskvy dodané neboli.
Prevádzka.
Prehľad dodaných nových vozňov (priamo z výroby). Električky si rôzne dopravné podniky predávali, takže počet miest, kde je (alebo bol) v prevádzke typ T6B5, je zrejme vyšší. V rokoch 1983 až 2003 bolo vyrobených 1279 vozňov.
Poznámky:
 Tula: vozne T6B5SU obdržali čísla 13, 14, 17, 18, 23 – 30, 47, 48, 83, 84, 301 – 358.
 Riga: evidenčné číslo je teraz skryté v päťmiestnom označeniu, kde prvá cifra je kód vozovne a piata cifra je kontrolná
Niektoré vozne z 90. rokov 20. storočia a všetky vozne z prelomu 20. a 21. storočia vyrobila ukrajinská firma Tatra-Jug.
Súčet kusov v tabuľke udáva číslo 1358; stránka Transphoto.ru udáva počet 1285 kusov.

</doc>
<doc id="125150" url="https://sk.wikipedia.org/wiki?curid=125150" title="T6B5">
T6B5



</doc>
<doc id="125152" url="https://sk.wikipedia.org/wiki?curid=125152" title="Alveola">
Alveola

Alveola (lat. "alveolus") môže byť:

</doc>
<doc id="125153" url="https://sk.wikipedia.org/wiki?curid=125153" title="Tatra T6C5">
Tatra T6C5

Tatra T6C5 (podtyp električky T6) je model českej električky z druhej polovice 90. rokov 20. storočia.
Konštrukcia.
T6C5 je pomerne netypická električka. Ide o obojsmerný štvornápravový motorový električkový vozeň vyvinutý pôvodne pre Spojené štáty, pre mesto New Orleans. Vozidlo je vybavené štyrmi dverami, vždy dvoma na jednej strane vozňovej skrine. Na oboch koncoch sú umiestnené kabíny vodiča. Inak konštrukčne vychádza z osvedčených typov Tatra T6A2 a Tatra T6A5. Elektrická výzbroj je typu TV14.
Do tohto typu je možné montovať podvozky, tak pre normálny rozchod koľají , ako aj pre iné, neštandardné.
Prototyp.
Vozeň bez evidenčného čísla bol vyrobený v roku 1998. Po krátkych skúšobných jazdách v Prahe bol prevezený do New Orleans na neobvyklý rozchod koľajníc 1587, kde skúšobne jazdil od roku 1999. Zákazník bol s vozidlom spokojný, ale potom, ako sa dozvedel o hospodárskych problémoch ČKD, stratil záujem. V roku 2001 bola električka premiestnená naspäť do Prahy.
Záujem o netypický vozeň prejavil podnik z Nemecka z mesta Strausberg, ktorý prevádzkuje električkovú dopravu na dlhej jednokoľajovej trati bez obratiska. Na nočnú prevádzku boli vozidlá Tatra KT8D5, ktoré sú v Strausbergu bežne v prevádzke, príliš veľké, preto podnik zakúpil električku T6C5. Po vybavení vozňu podvozkami so štandardným rozchodom a už druhých skúšobných jazdách v Prahe bol vozeň prevezený na miesto určenia, kde od roku 2003 jazdí pod evidenčným číslom 30.
Prevádzka.
V roku 1998 bol vyrobený jediný vozeň.

</doc>
<doc id="125154" url="https://sk.wikipedia.org/wiki?curid=125154" title="T6C5">
T6C5



</doc>
<doc id="125160" url="https://sk.wikipedia.org/wiki?curid=125160" title="LCD">
LCD

LCD môže byť:

</doc>
<doc id="125163" url="https://sk.wikipedia.org/wiki?curid=125163" title="Liquid crystal display">
Liquid crystal display



</doc>
<doc id="125164" url="https://sk.wikipedia.org/wiki?curid=125164" title="Displej z tekutých kryštálov">
Displej z tekutých kryštálov



</doc>
<doc id="125171" url="https://sk.wikipedia.org/wiki?curid=125171" title="Atmosféra">
Atmosféra

Atmosféra alebo ovzdušie môže byť:
Atmosféra môže byť aj v technike a fyzike:
Ovzdušie môže byť zriedkavo aj vzduch v uzavretom priestore (najmä miestnosti) 
Ovzdušie je: 
Pozostáva hlavne z: 
Kvalita ovzdušia sa zaoberá prítomnosťou škodlivých látok, ako sú emisie: 
Znečistené ovzdušie má negatívny vplyv na zdravie, rastliny a životné prostredie, preto je monitorovanie a zlepšovanie kvality ovzdušia dôležité pre ochranu životného prostredia a zdravia ľudí.

</doc>
<doc id="125182" url="https://sk.wikipedia.org/wiki?curid=125182" title="Salmonelová renálna tubulo-intersticiálna choroba">
Salmonelová renálna tubulo-intersticiálna choroba

Salmonelová renálna tubulo-intersticiálna choroba je zápalovou komplikáciou infekcie baktériou rodu Salmonella, ktorá postihuje obličky. Našťastie ide o vzácnu komplikáciu, pravdepodobne podmienenú skríženou autoimunitnou reakciou, ktorá môže viesť v ťažkých prípadoch až k akútnemu zlyhaniu obličiek.

</doc>
<doc id="125189" url="https://sk.wikipedia.org/wiki?curid=125189" title="Termochémia">
Termochémia

Termochémia alebo chemická termodynamika je odbor chémie, ktorý skúma tepelné javy pri chemických reakciách.
Zaoberá sa tepelným efektom chemických reakcií, ktorý nazýva reakčné teplo. Podľa premeny tepelnej energie rozoznávame:
Množstvo tepla, ktoré sa uvoľní alebo spotrebuje pri chemickej reakcii závisí aj od skupenstva reaktantov a produktov, ďalej od energií chemických väzieb a tlaku vonkajšieho prostredia. 
Najznámejšou exotermickou reakciou je horenie, čiže zlučovanie s kyslíkom. Veľmi exotermickými reakciami sú aj zlučovanie kovov s nekovmi, s ich oxidmi a pod. Platí zákon o zachovaní hmotnosti a energie.

</doc>
<doc id="125193" url="https://sk.wikipedia.org/wiki?curid=125193" title="Dejiny genetiky">
Dejiny genetiky

Slovo genetika pochádza z gréckeho "genno" čo v preklade znamená “dať pôvod”. 
Pred-Mendelovské idey o dedičnosti.
Človek si už od pradávna uvedomoval podobnosť na svojich rodičov. Ľudia boli schopní výberom a krížením vhodných jedincov tvoriť rôzne plemená, ktoré mali požadované vlastnosti. Dedičnosť nadobudnutých čŕt bola tiež súčasťou skorých Lamarckových názorov na evolúciu. 
Mendel.
V roku 1865 rakúsky kňaz Gregor Mendel, nazývaný aj „ otec genetiky“, publikoval svoju prácu s krížením hrachových sadeníc. Vytvoril súhrn zákonov o dedičnosti nazývaných ako Mendelovská dedičnosť. Podľa svojich štatistických analýz Mendel definoval alelu ako základnú jednotku dedičnosti. V Mendelových časoch bola alela synonymom pre gén, no dnes slovo alela označuje špeciálnu časť génu.
Objavy po Mendelovi.
Mendelova práca bola uverejnená v prestížnych vedeckých časopisoch, no zo strany vedeckej komunity sa nedočkala žiadnej odozvy. Namiesto toho sa začali diskusie o dedičnosti, ktoré by dopĺňali Darwinovu evolučnú teóriu. Stará Darwinova teória dedičnosti (pangenesis) nebola veľmi vyhovujúca. Neskôr bola zdokonalená na biometrickej (biometrika – používanie metód matematickej štatistiky pri štúdiu premenlivosti živých organizmov, bioštatistika) škole dedičnosti Darwinovým bratrancom Fracisom Galtonom. Galtonov nástupca Karl Pearson sa snažil vytvoriť štatistické modely dedičnosti a evolúcie, ale nemal veľký úspech.
Klasická genetika.
Mendelova práca našla pochopenie až v 20. storočí. Vedci začali vychádzať z jeho výskumu a pracovali na podobných problémoch ako predtým on. Boli to: Hugo de Vries, Carl Correns a Erich von Tschermak.

</doc>
<doc id="125196" url="https://sk.wikipedia.org/wiki?curid=125196" title="História genetiky">
História genetiky



</doc>
<doc id="125205" url="https://sk.wikipedia.org/wiki?curid=125205" title="Zemplín (slovenský región)">
Zemplín (slovenský región)

Zemplín je slovenský región zodpovedajúci územiu Zemplínskej župy spred roku 1918, ktoré pripadlo Česko-Slovensku, alebo častejšie územiu Zemplínskej župy z rokov 19181922.
Dejiny.
Ako samostatný administratívny útvar vznikol Zemplín v 11. storočí. Jeho centrom bol sprvu Zemplínsky hrad, neskôr mestečko Zemplín a od polovice 18. storočia Nové Mesto pod Šiatrom. Osídlenie sa do 14. storočia sústreďovalo do Východoslovenskej nížiny. Hornaté oblasti boli osídlené prevažne rusínskym obyvateľstvom v rámci valaskej kolonizácie. Negatívne poznačila obyvateľstvo osmanská okupácia v 16. a 17. storočí, stavovské protihabsburské povstania a hromadná emigrácia chudobného obyvateľstva v priebehu 18. a 19. storočia na Dolnú zem a do zámoria. Najviac sa emigrácia dotkla miest Trebišov, Michalovce, Sečovce, Kráľovský Chlmec, Snina a Zemplín. Niektoré obce boli úplne opustené.
V roku 1918 (potvrdené Trianonskou zmluvou roku 1920) sa územie Zemplína rozdelilo medzi Česko-Slovensko a Maďarsko. Zemplínska župa sa na Slovensku spojila so slovenskou časťou Užskej župy. Súčasťou Užskej župy na Slovensku bol takmer celý okres Sobrance a východná polovica okresu Michalovce. V súčasnosti sa teda aj toto územie bývalej Užskej župy pokladá za súčasť Zemplína a označuje sa niekedy ako mikroregión Sobrance.
Táto rozšírená Zemplínska župa 1. 1. 1923 zanikla a stala sa súčasťou Košickej (veľ)župy. Roku 1928 bolo župné zriadenie na Slovensku zrušené.
Počas 2. svetovej vojny sa južná časť slovenského Zemplína stala súčasťou Maďarska a bola pripojená k maďarskej Zemplínskej ("Zemplén") a Užskej ("Ung") župe. Po skončení vojny boli obnovené predvojnové hranice medzi ČSR a Maďarskom. Na Slovensku je územie Zemplína rozdelené medzi Prešovský kraj a Košický kraj.
Obyvateľstvo.
V regióne Zemplína (na Slovensku) dnes žije asi 430 000 obyvateľov. Z etnického hľadiska tvoria obyvateľstvo Zemplína: Slováci, Maďari, Rusíni, Ukrajinci a Rómovia. Rusínske a ukrajinské obyvateľstvo obýva predovšetkým Nízke Beskydy od Stropkova, cez Papín až po Sninu. Ako „rusnácke“ sa zvyknú označovať aj obce v Slanských vrchoch (od obce Hlinné až po obec Brezina a Byšta) s obyvateľstvom gréckokatolíckeho a pravoslávneho vyznania, ktoré sa však hlási prevažne k slovenskej národnosti. Rusínske obyvateľstvo Zemplína sa delí na dve etnografické skupiny: Lemkov a Pujďakov, alebo Bojkovia. Lemkovia obývajú severnú časť Slovenska od zemplínskej Vyšnej Jablonky na východe až po spišský Veľký Lipník na západe; zatiaľ čo Pujďaci alebo inak nazývaní Bojkovia, obývajú územie od rieky Pčolinky, horného toku Cirochy až k hraniciam s Poľskom a Ukrajinou. Kvôli výstavbe vodného diela Starina v 80. rokoch 20. storočia zaniklo sedem pujďackých obcí.
V juhovýchodnej časti Zemplína sa nachádza viac ako 20 obcí (Veľký a Malý Kamenec, Strážne, Malý Horeš, Beša, Čičarovce, Krišovská Liesková atď.) so zastúpením obyvateľov maďarskej národnosti väčším ako 80 %. Mestskými centrami východoslovenských Maďarov sú Veľké Kapušany (59,6 % Maďarov) a Kráľovský Chlmec (73,6 % Maďarov).
Silné zastúpenie má na Zemplíne aj rómske obyvateľstvo, ktoré je koncentrované najmä v obciach stredného Zemplína. Podľa Atlasu rómskych komunít z roku 2013 majú majoritné zastúpenie Rómovia v 27 zemplínskych obciach – Pavlovce nad Uhom (67,0 %), Vechec (50,9 %), Hlinné (56,5 %), Trhovište (51,0 %), Malčice (63,6 %), Drahňov (65,0 %), Kamenná Poruba (57,5 %) Číčava (64,8 %), Nižný Žipov (50,3 %), Vŕbnica (75,1 %), Markovce (69,7 %), Lastovce (52,0 %), Blatné Remety (91,5 %) a ďalšie. Najviac Rómov žije v Trebišove (takmer 4-tisíc) a viac ako 2000 Rómov žije v Pavlovciach, Michalovciach a Vranove nad Topľou.
Významnou slovenskou etnografickou skupinou na Zemplíne sú Sotáci. Ich názov je odvodený od opytovacieho zámena „so“, ktoré v ich nárečí znamená „čo“. Ide o obyvateľov obcí medzi Humenným a Sninou, v oblasti prítokov riek Udava a Ciroha do Laborca a obcí ležiacich južne od mesta Humenné. Druhá skupina Sotákov sú tzv. sobranskí Sotáci, ktorí obývajú 8 obcí juhovýchodne od Sobraniec.
Z náboženského hľadiska tvorí územie Zemplína hranicu medzi katolíckym západom a pravoslávnym východom. V dôsledku etnicky a konfesionálne zmiešaných manželstiev nemožno jednoznačne odvodzovať náboženskú príslušnosť od etnickej. Vo všeobecnosti však platí, že prevažná časť Rusínov a Ukrajincov sa hlási ku gréckokatolíckej a pravoslávnej cirkvi, kým Maďari sú príslušníci kalvínskej reformácie. Obyvateľstvo evanjelického vyznania je koncentrované do okolia Vranova nad Topľou. V minulosti sa na Zemplíne nachádzali významné židovské komunity, predovšetkým v Stropkove, Michalovciach (31 % – rok 1939), Humennom (32 % – rok 1939), Kráľovskom Chlmci, Mrázovciach, Sečovciach, Somotore a Vranove nad Topľou.
Jazykové a etnické zloženie obyvateľstva.
Sčítanie 1880.
Horný Zemplín
Dnešné administratívne územie okresov: Humenné, Medzilaborce, Snina, Stropkov, Vranov nad Topľou.
Údaje: "Štatistický úrad Slovenskej republiky"
Dolný Zemplín
Dnešné administratívne územie okresov: Michalovce, Sobrance a Trebišov.
Údaje: "Štatistický úrad Slovenskej republiky"
Sčítanie 1910.
Horný Zemplín
Dnešné administratívne územie okresov: Humenné, Medzilaborce, Snina, Stropkov, Vranov nad Topľou
Údaje: "Štatistický úrad Slovenskej republiky"
Dolný Zemplín
Dnešné administratívne územie okresov: Michalovce, Sobrance a Trebišov
Údaje: "Štatistický úrad Slovenskej republiky"
Sčítanie 1930.
Horný Zemplín
Dnešné administratívne územie okresov: Humenné, Medzilaborce, Snina, Stropkov, Vranov nad Topľou
Údaje: "Štatistický úrad Slovenskej republiky"
Dolný Zemplín
Dnešné administratívne územie okresov: Michalovce, Sobrance a Trebišov
Údaje: "Štatistický úrad Slovenskej republiky"
Sčítanie 1991.
Horný Zemplín
Dnešné administratívne územie okresov: Humenné, Medzilaborce, Snina, Stropkov, Vranov nad Topľou
Údaje: "Štatistický úrad Slovenskej republiky"
Dolný Zemplín
Dnešné administratívne územie okresov: Michalovce, Sobrance a Trebišov
Údaje: "Štatistický úrad Slovenskej republiky"
Sčítanie 2001.
Horný Zemplín
Dnešné administratívne územie okresov: Humenné, Medzilaborce, Snina, Stropkov, Vranov nad Topľou
Údaje: "Štatistický úrad Slovenskej republiky"
Dolný Zemplín
Dnešné administratívne územie okresov: Michalovce, Sobrance a Trebišov
Údaje: "Štatistický úrad Slovenskej republiky"
Náboženské zloženie obyvateľstva.
Sčítanie 1880.
Horný Zemplín
Dnešné administratívne územie okresov: Humenné, Medzilaborce, Snina, Stropkov, Vranov nad Topľou
Údaje: "Štatistický úrad Slovenskej republiky"
Dolný Zemplín
Dnešné administratívne územie okresov: Michalovce, Sobrance a Trebišov
Údaje: "Štatistický úrad Slovenskej republiky"
Sčítanie 1910.
Horný Zemplín
Dnešné administratívne územie okresov: Humenné, Medzilaborce, Snina, Stropkov, Vranov nad Topľou
Údaje: "Štatistický úrad Slovenskej republiky"
Dolný Zemplín
Dnešné administratívne územie okresov: Michalovce, Sobrance a Trebišov
Údaje: "Štatistický úrad Slovenskej republiky"
Sčítanie 1930.
Horný Zemplín
Dnešné administratívne územie okresov: Humenné, Medzilaborce, Snina, Stropkov, Vranov nad Topľou
Údaje: "Štatistický úrad Slovenskej republiky"
Dolný Zemplín
Dnešné administratívne územie okresov: Michalovce, Sobrance a Trebišov
Údaje: "Štatistický úrad Slovenskej republiky"
Sčítanie 1991.
Horný Zemplín
Dnešné administratívne územie okresov: Humenné, Medzilaborce, Snina, Stropkov, Vranov nad Topľou
Údaje: "Štatistický úrad Slovenskej republiky"
Dolný Zemplín
Dnešné administratívne územie okresov: Michalovce, Sobrance a Trebišov
Údaje: "Štatistický úrad Slovenskej republiky"
Sčítanie 2001.
Horný Zemplín
Dnešné administratívne územie okresov: Humenné, Medzilaborce, Snina, Stropkov, Vranov nad Topľou
Údaje: "Štatistický úrad Slovenskej republiky"
Dolný Zemplín
Dnešné administratívne územie okresov: Michalovce, Sobrance a Trebišov
Údaje: "Štatistický úrad Slovenskej republiky"
Horný a Dolný Zemplín.
Zemplín býva v turistických materiáloch a mapách často rozdelený na Horný Zemplín a Dolný Zemplín. Do Horného Zemplína patria okresy Humenné, Medzilaborce, Snina, Stropkov a Vranov nad Topľou, do Dolného Zemplína okresy Michalovce, Sobrance a Trebišov.
Ekonomika.
Slovenský Zemplín patrí medzi najchudobnejšie regióny na Slovensku, s vysokou mierou nezamestnanosti a nízkou podpriemernou mzdou. Najvýznamnejšími centrami zamestnanosti sú Humenné, Michalovce, Trebišov a Vranov nad Topľou.

</doc>
<doc id="125206" url="https://sk.wikipedia.org/wiki?curid=125206" title="Zoznam obcí Zemplínskej župy">
Zoznam obcí Zemplínskej župy

Toto je zoznam obcí ležiacich na území slovenskej časti bývalej uhorskej Zemplínskej župy. Obce sú rozdelené podľa súčasných okresov a uvedené pod súčasným menom. 
Okres Humenné
Okres Medzilaborce
Okres Michalovce
Okres Snina
Okres Sobrance
Okres Stropkov
Okres Trebišov
Okres Vranov nad Topľou
Zemplínska župa z rokov 19181923 zahŕňala aj slovenskú časť Užskej župy, pozri Zoznam obcí Užskej župy.

</doc>
<doc id="125207" url="https://sk.wikipedia.org/wiki?curid=125207" title="Zoznam obcí Užskej župy">
Zoznam obcí Užskej župy

Toto je zoznam obcí ležiacich na území slovenskej časti bývalej Užskej župy. Obce sú rozdelené podľa súčasných okresov a uvedené pod súčasným menom.
Okres Michalovce
Okres Sobrance

</doc>
<doc id="125208" url="https://sk.wikipedia.org/wiki?curid=125208" title="Zoznam obcí Ostrihomskej župy">
Zoznam obcí Ostrihomskej župy

Toto je zoznam obcí ležiacich na území slovenskej časti bývalej Ostrihomskej župy. Obce sú rozdelené podľa súčasných okresov a uvedené pod súčasným menom.
Okres Levice
Okres Komárno
Okres Nové Zámky

</doc>
<doc id="125209" url="https://sk.wikipedia.org/wiki?curid=125209" title="Zemplín (maďarský región)">
Zemplín (maďarský región)

Zemplín () je maďarský región zodpovedajúci časti uhorskej Zemplínskej župy, ktorá pripadla roku 1918 Maďarsku.
V roku 1918 sa územie Zemplína rozdelilo medzi Česko-Slovensko a Maďarsko. V Maďarsku spočiatku naďalej existovala „Zemplínska župa“ (len časť, ktorá pripadla Maďarsku), neskôr bola spojením Boršodskej a častí Zemplínskej a Abovskej župy založená Boršodsko-abovsko-zemplínska župa.

</doc>
<doc id="125210" url="https://sk.wikipedia.org/wiki?curid=125210" title="Zoznam obcí Rábskej župy">
Zoznam obcí Rábskej župy



</doc>
<doc id="125213" url="https://sk.wikipedia.org/wiki?curid=125213" title="Ostrihom">
Ostrihom

Ostrihom môže byť:

</doc>
<doc id="125215" url="https://sk.wikipedia.org/wiki?curid=125215" title="Zoznam obcí Mošonskej župy">
Zoznam obcí Mošonskej župy

Toto je zoznam obcí ležiacich na území slovenskej časti bývalej Mošonskej župy. Obce sú rozdelené podľa súčasných okresov a uvedené pod súčasným menom.
Okres Bratislava V, mestské časti Bratislavy:
Okresy Bratislava II,Senec, Dunajská Streda
Malé časti obcí ležiacich na pravej strane Dunaja, ktoré sa po roku 1918 stali súčasťou obcí v Česko-Slovenska.

</doc>
<doc id="125217" url="https://sk.wikipedia.org/wiki?curid=125217" title="Ambientná hudba">
Ambientná hudba

Ambientná hudba alebo ambient (z latinčiny pochádzajúci výraz, znamenajúci "prostredie", "okolie") je hudobný žáner, vychádzajúci z predpokladu, že všetky zvuky, ktoré nás obklopujú môžu byť za istých okolností hudbou.
Druhým predpokladom je skutočnosť, že rovnako ako primárne hudobný zvuk či skladba môže byť prostredím, teda zvukovým priestorom, ktorý utvára našu pocitovú orientáciu.
Obe tieto skutočnosti sa prelínajú a poňatie hudobnej tvorby tohto typu v sebe preto môže zahrňovať tak sofistikovanú muzikálnosť primárne nehudobných prvkov (hlukov, šumu, atď.) tak demuzikalizáciu prvkov, primárne hudobných, rovnako ako prostú reprodukciu počutého alebo kombináciu oboch.
Spôsob práce je druhotný, základným poslaním je vytvoriť "akustické prostredie" či "zvukovú krajinu" určitého charakteru a navodiť tým atmosféru či vnem, ktorý poslucháč spracuje ako istú náladu, pocit, atď. Hoci môže byť tiež skladaná i s praktickou účelnosťou ako prostriedok k vytvoreniu psychického komfortu poslucháča, nie je to jej základným účelom.
Vzhľadom na širokú škálu prostriedkov má ambientná hudba mnoho vlastných odnoží. V zásade vyžaduje poslucháča sústredeného, schopného stať sa jej súčasťou, často by inak (ale nie vždy) mohla byť považovaná iba za kulisu.
Ambientná hudba tiež využíva možnosť vstrebávať prvky celého radu iných hudobných smerov či štýlov (elektronická hudba, súčasná vážna hudba, rock, džez atď.). Rovnako však prijímajú prvky ambientu najrôznejšie hudobné štýly a žánre.
Dejiny.
Za zakladateľa ambientnej hudby je považovaný francúzsky skladateľ Erik Satie. Experimentoval s hudbou, ktorú volal „"furniture musique"“, čim myslel zvuky pozadia či prostredia. Skladal ju tak, aby bola počúvaná napr. z rôznych uhlov, preto navzájom veľmi podobné skladby delil do jednotlivých častí podľa priestorového hľadiska ("„Furniture musique 1-3“"). Jeho experimenty boli natoľko nekonvenčné pre vtedajšiu i bezprostredne nasledujúcu dobu, že bol objavený až v päťdesiatych rokoch a stal sa inšpirátorom širokého okruhu modernej hudby ambientného typu. Ešte predtým možno prvky ambientnej hudby nájsť u Edgara Varèseho (skladba „Ecuatorial“ z roku 1934) či Karola Heinza Stockhausena.
Predstaviteľom základov čisto ambientnej hudby súčasnosti je Brian Eno, ktorého cyklus nahrávok tohto typu odštartoval albumom "Music For Airports" (1978), ktorého cieľom bolo navodiť pokoj pasažierov pred letom. V poznámkach k tomuto albumu napísal: ""ambientná hudba musí byť schopná prispôsobiť sa na mnohých úrovniach sluchových vnemov poslucháčovi bez použitia akéhokoľvek nátlaku – musí byť rovnako tak ignorovateľná ako zaujímavá“." Toto tvrdenie ale už dávno neplatí, v súčasnosti je mnoho druhov ambientnej hudby, ktorú možno považovať za veľmi agresívny nátlak.
Ambientom sa zaoberali a jeho prvky možno nájsť v dielach skladateľov Jean Ven Robert Hal, Johna Caga, Vangelis či minimalistov (Steve Reich, Philip Glass, aď.).
Ambientné prvky do rockovej hudby priniesli v šesťdesiatych rokoch Pink Floyd vo svojich „"kozmických"“ experimentoch na svojich albumoch "A Saucerful of Secrets" či "Meddle" (skladby „Interstellar Overdrive“, „Echoes“ atď.) a v tradícii významnej úlohy týchto zvukov vo svojich skladbách pokračovali aj v ďalších obdobiach svojej tvorby.
V džezovej hudbe ich uplatnil Miles Davis na albume "In A Silent Way" z roku (1969).
Súčasná ambientná hudba.
Od konca sedemdesiatych rokov minulého storočia prenikol ambient pevne do štruktúr avantgardnej hudby vrátane súčasnej vážnej hudby a stal sa substrátom pre vznik najrôznejších subžánrov, z nich najrozšírenejšími sú 
Menej známym typom je napr. tzv. izolacionistický ambient, ktorý je veľmi príbuzný ambientu industriálnemu, prelína sa však s prvkami techna.
Existuje dokonca aj tzv. ambient politický, ktorý však neoznačuje hudobný subžáner ako taký, ale jeho ideovú náplň. V súčasnej dobe funguje ambientná hudba v mnohých podobách a aplikáciach ako veľmi rozvinutý a rozšírený fenomén a okrem množstva skladateľov, ktorí sa ňou zaoberajú, sú jej prvky už dávno bežnou súčasťou najrôznejších foriem popu.

</doc>
<doc id="125218" url="https://sk.wikipedia.org/wiki?curid=125218" title="Zoznam obcí Komárňanskej župy">
Zoznam obcí Komárňanskej župy

Toto je zoznam obcí ležiacich na území slovenskej časti bývalej Komárňanskej župy. Obce sú rozdelené podľa súčasných okresov a uvedené pod súčasným menom.
Okres Dunajská Streda
Okres Komárno
Okres Nové Zámky

</doc>
<doc id="125220" url="https://sk.wikipedia.org/wiki?curid=125220" title="Ambient">
Ambient

Ambient môže byť:

</doc>
<doc id="125221" url="https://sk.wikipedia.org/wiki?curid=125221" title="Joomla">
Joomla

Joomla! je redakčný systém určený pre vytváranie webstránok a ďalších online aplikácií. Joomla! je Open Source riešenie, ktoré voľne dostupné pre každého. Joomla! sa používaná na tvorbu jednoduchých osobných webových stránok po komplexné webovské aplikácie.
Joomla! pre používateľov.
Základný balík Joomla! je vytvorený pre jednoduchú inštaláciu aj pre bežného užívateľa. Vďaka tomu väčšina ľudí nemá problémy s inštaláciou a spustením software, spolu s tým je dostupná široká miera podpory pre začiatočníkov. Vďaka rastúcej aktívnej komunite desiatok tisíc užívateľov a vývojárov nie je problém kedykoľvek vyhľadať riešenia problémov a otázok.
Po inštalácii a spustení Joomla! je aj pre netechnicky založených užívateľov jednoduché pridávať a spravovať obsah, súbory, kritické údaje pre chod spoločnosti alebo organizácie. Ktokoľvek so základnými znalosťami office riešení je schopný naučiť sa jednoducho spravovať stránku pod Joomla!.
Cez jednoduché, na prehliadači založené rozhranie budete schopný pridávať novinky, správy, spravovať obsah, pracovné ponuky, obrázky produktov, neobmedzené množstvá sekcíí a stránok, obsahov a pod. na vašej webstránke.
Joomla! na druhej úrovni.
Mimo rámca, Joomla! je výkonná aplikácia na správu obsahu bežiacej stránky, ale skutočné možnosti poskytuje práve jej aplikačný framework. Tento dáva možnosť tisíckam vývojárov vo svete vytvárať neobmedzené množstvo doplnkov a rozšírení systému čo umožnuje Joomla! nasadenie v akejkoľvek oblasti. Tu je len niekoľko príkladov nasadenia stoviek dostupných rozšírení systému:
Joomla! pre vývojárov.
Mnoho spoločností a orgánizácií má taktiež požiadavky, ktoré niekedy idú za hranice toho čo je dostupné v základnom balíku alebo ako rozšírenie. Našťastie, Joomla! poskytuje v takom prípade svoj aplikačný framework, ktorý poskytuje vývojárom možnosť jednoducho vytvárať sofistikované doplnky a rozšírenia neobmedzených zameraní. Využitím core framework, vývojári môžu vytvárať:

</doc>
<doc id="125227" url="https://sk.wikipedia.org/wiki?curid=125227" title="Tatra T7B5">
Tatra T7B5

Tatra T7B5 (podtyp električky T7) je model električky vyrábaný spoločnosťou ČKD Praha, závod Tatra Smíchov na prelome 80. rokov a 90. rokov 20. storočia.
Konštrukcia.
T7B5 je jednosmerný štvornápravový motorový električkový vozeň, ktorý koncepčne vychádzal z vozňov Tatra T6B5; obidva typy mali aj podobné rozmery vozovej skrine. Hmotnosť celého vozu sa ale zväčšila, priblížila sa 20 tonám, čo bolo veľkou nevýhodou tohto typu. Boli aj použité podvozky s dvojitým zavesením. Električka je vybavená elektrickou výzbrojou typu TV3 s tyristorovou reguláciou.
Prototypy.
Prvé dva prototypy (čísiel 0024 a 0025) sa v Prahe objavili v roku 1988. Po rade skúšok bol vozeň č. 0024 odstavený v pražskej vozovni Hloubětín. Tu zostal až do 7. októbra roku 2001, kedy bol správcom konkurznej podstaty skrachovanej spoločnosti ČKD Dopravní systémy predaný firme, ktorá vozeň rozobrala, niektoré diely využila a zvyšok vozňa zošrotovala.
Vozeň č. 0025 bol v roku 1991 zrekonštruovaný a predaný do nórskeho Osla, kde dostal evidenčné číslo 200. V roku 1995 dostal nové evidenčné číslo 321 a bol používaný pre vyhliadkové jazdy. V roku 1998 bol pre nedostatok zamestnancov odstavený a ešte toho istého roku sa dostal do švédskeho mesta Göteborg, kde pod číslom 100 jazdí dodnes ako vyhliadkový vozeň.
Ďalšie dva prototypy električky T7B5 (čísla 0026 a 0027 vyrobené 1989) jazdili krátky čas aj v Prahe, ale čoskoro boli odovzdané ku skúškam do Moskvy, kde už zostali. V roku 1990 boli označené ev. č. 7001 a 7002 a nasadené do pravidelnej prevádzky. V roku 1994 boli vozy opäť prečíslované na 3321 a 3322. Vozeň ev. č. 3322 bol odstavený roku 2002 a slúžil ako zdroj náhradných dielov a sklad. Tretí prototyp si v roku 2003 vymenil evidenčné číslo so sériovým vozňom č. 3326 (pôv. č. 7006) a s týmto označením bol v prevádzke do roku 2005, kedy sa stal exponátom moskovského električkového múzea.
Dodávky električiek.
V rokoch 1988 až 1993 bolo vyrobených celkom osem vozňov.

</doc>
<doc id="125228" url="https://sk.wikipedia.org/wiki?curid=125228" title="T7B5">
T7B5



</doc>
<doc id="125233" url="https://sk.wikipedia.org/wiki?curid=125233" title="Psychická porucha">
Psychická porucha



</doc>
<doc id="125234" url="https://sk.wikipedia.org/wiki?curid=125234" title="Duševná choroba">
Duševná choroba



</doc>
<doc id="125236" url="https://sk.wikipedia.org/wiki?curid=125236" title="Kritika a asertivita">
Kritika a asertivita



</doc>
<doc id="125238" url="https://sk.wikipedia.org/wiki?curid=125238" title="Mogán">
Mogán

Mogán je obec v provincii Las Palmas na juhu ostrova Gran Canaria na Kanárskych ostrovoch. Patrí do nej prístav Puerto de Mógan a sídlo Arguineguin.

</doc>
<doc id="125240" url="https://sk.wikipedia.org/wiki?curid=125240" title="Gabriela Beňačková">
Gabriela Beňačková

Gabriela Beňačková (* 25. marec 1947, Bratislava) je slovenská operná speváčka.
Kariéra.
Kariéru začala v Slovenskom národnom divadle, po krátkom čase prešla do Národného divadla v Prahe, kde sa stala sólistkou prvého zboru. Už v roku 1971 stvárnila pod Krombholcovým vedením "Mařenku" v Smetanovej Prodanej nevěste. Túto postavu stvárnila viac než päťstokrát v niekoľkých európskych jazykoch. Tisíckrát spievala úlohu "Jenůfy" Leoša Janáčka.
V Prahe spievala 11 sezón, počas ktorých sa začali jej hosťovania vo významných operných domoch sveta – vo Viedni (vo Wiener Staatsoper sa stala sólistkou v roku 1974), Mníchove, v londýnskej Covent Garden, v Madride, Barcelone a napokon aj v MET v New Yorku.
Do pražského Národného divadla sa vrátila v roku 1983 pri znovuotvorení historickej budovy ako Smetanova "Libuša". Jej stvárnenie "Rusalky" je považované za najlepšie vôbec. Medzi jej ďalšie úlohy patrili "Jenůfa", "Margaréta", hrdinky Pucciniho opier, "Mařenka", "Káťa Kabanová" a iné.
Od 15. júla 2008 do 8. decembra 2008 bola riaditeľkou Opery SND. Vystupuje aj ako koncertná umelkyňa.

</doc>
<doc id="125248" url="https://sk.wikipedia.org/wiki?curid=125248" title="Clancy Wiggum">
Clancy Wiggum

Clancy Wiggum je fiktívna postava v seriáli Simpsonovci. Je policajný šéf v meste Springfield. V originálnom znení jeho postavu nahovoril Hank Azaria. Jeho synom je Ralph Wiggum, spolužiak Lisy.

</doc>
<doc id="125265" url="https://sk.wikipedia.org/wiki?curid=125265" title="Drsnosť (materiál)">
Drsnosť (materiál)

Drsnosť je stredná hodnota nerovností povrchu. Je jemnejšia ako tolerancia a udáva sa v mikrometroch. Značka je Ra.
Meranie.
Meria sa drsnometrom. 

</doc>
<doc id="125267" url="https://sk.wikipedia.org/wiki?curid=125267" title="Tatra KT4">
Tatra KT4

Tatra KT4 je typ dvojčlánkovej električky, vyrábanej od 70. do 90. rokov 20. storočia spoločnosťou ČKD Tatra Smíchov.
Konštrukcia.
Električka KT4 je jednosmerný štvornápravový motorový električkový vozeň skladajúci sa z dvoch článkov navzájom spojených kĺbom a krycím mechom. Pretože bola spočiatku určená prevažne pre prevádzku v nemeckých mestách, v ktorých historických centrách často vedú električkové trate úzkymi krivolakými uličkami, bol z konštrukcie vypustený stredný podvozok – vozeň tak môže lepšie prechádzať ostrými oblúkmi. KT4 má štvoro skladacích dverí, dvoje v každom článku. Vybavená je elektrickou výzbrojou typu UA 15P (akcelerátor) alebo UA 17P (TV 3) a trakčnými motormi TE 022 s cudzou ventiláciou alebo TE 023 s vlastnou ventiláciou, a spojenými do série.
Do tohto typu električky je možné montovať podvozky ako pre normálny rozchod koľaje 1435 mm, ako aj pre rozchod 1000 mm resp. 1067 mm (Tallinn).
Prototypy.
Prvý vozeň KT4 (ev.č. 7000) bol prestavaný z prototypu električky K1 ev. č. 7000. Tento vozeň, ktorý sa líšil od ostatných električiek KT4, vznikol v roku 1969 skrátením vozňovej skrine električky K1 o tretinu a vypustením stredného podvozku. Vozeň bol testovaný najprv v Prahe, potom v rokoch 1972 až 1973 v Liberci. Následne sa dostal späť do Prahy. Výrobca do vozňa namontoval novú tyristorovú výzbroj, električka bola prečíslovaná na ev. č. 8004 a skúšobne jazdila až do roku 1977, kedy bola zrušená.
Dva prototypy električky KT4 boli postavené v roku 1973 (dostali ev. č. 8001 a 8002). Po skúšobných jazdách v Prahe boli o rok neskôr predané do Postupimu. Tam pod ev. č. 001 a 002 jazdili do roku 1989. Vozeň č. 002 bol zlikvidovaný, prvý prototyp bol preradený do múzea.
O električky KT4 prejavili záujem aj dopravné podniky v ZSSR. Preto boli v roku 1976 postavené dva prototypy KT4SU (ev.č. 8007 a 8008), ktoré boli po skúškach v Prahe dodané do Ľvova, kde dostali ev.č. 1 a 2. O štyri roky neskôr boli prečíslované na 1001 a 1002. V roku 1998 boli ešte v prevádzke.
V roku 1983 boli postavené dva prototypy (ev.č. 0014 a 0015) električky KT4t (voz KT4 s novou tyristorovou výzbrojou TV3). Po skúškach v Prahe boli odovzdané do Berlína, kde dostali čísla 219 303 a 219 302. V roku 1992 boli prečíslované na ev. č. 9702 a 9703. O tri roky neskôr boli oba vozne zmodernizované na typ KT4M, pričom zároveň obdržali ev.č. 7011 a 7012. Obe električky sú zrejme doteraz v prevádzke.
Do Ľvova bol v roku 1986 dodaný vozeň ev.č. 0023 k výskumným a meracím účelom. Ďalšie osudy vozňa nie sú známe.
Prevádzka.
V rokoch 1973 až 1997 bolo postavených celkom 1748 vozňov. Prehľad dodaných nových vozňov (priamo z výroby):

</doc>
<doc id="125268" url="https://sk.wikipedia.org/wiki?curid=125268" title="KT4">
KT4



</doc>
<doc id="125272" url="https://sk.wikipedia.org/wiki?curid=125272" title="T-72">
T-72

T-72 Ural niekedy tiež označovaný ako Objekt 172M je sovietsky a ruský hlavný bojový tank používaný od prvej polovice 70. rokov 20. storočia dodnes. S približne 20 000 vyrobenými kusmi je jedným z najrozšírenejších hlavných bojových tankov na svete. Boli vyvážané do krajín Varšavskej zmluvy, Fínska, Juhoslávie, Indie a na Blízky východ.
Základná konštrukcia (T-72 a T-72A) predstavuje hlavný bojový tank 2. generácie. Vzniklo veľa verzií T-72 a neskôr bol z tohto typu vyvinutý ruský hlavný bojový tank T-90. 
T-72 je na rozdiel od najnovších tankov NATO dosť ľahký a celkovo menší. Dôvodom je najmä iná koncepcia vývoja tankov, ktorú zaviedli sovietski a pokračujú v nej i ruskí konštruktéri. Menšie rozmery tankov, najmä ich menšia výška, totiž výrazne zvyšujú maskovanie tankov a tým aj šancu prežiť v boji. Jeho kanón má omnoho kratší účinný dostrel ako západné tanky, ale na menšie vzdialenosti je schopný prebiť aj najmodernejšie pancierovanie tankov NATO. Na rozdiel od techniky NATO má tank stále pasívnu ochranu pred rádioaktívnym žiarením.
Vznik a vývoj.
Vývoj tanku začal vo fabrike UralVagonZavod v Nižnom Tagile. Cieľom konštruktérov bolo vyrobiť efektívny ale jednoduchý a na výrobu nenáročný tank. Vyvíjaný bol súčasne s typom T-64A, ktorého výroba sa začala v Charkovskom traktorovom závode. T-64A bol do výzbroje zavedený v roku 1968 a predstavoval jeden z najmodernejších tankov svojej doby. Jeho výroba bola plánovaná v Charkove, Leningrade, Omsku a Nižnom Tagile. Zavedenie výroby moderného tanku, hlavne jeho nového motoru 5TDF, ktorý si vyžadoval rad nových postupov, však nebolo v tomto období vo všetkých týchto továrňach možné. V prípade vojny nebolo možné produkovať vo všetkých týchto továrňach dostatočné množstvo T-64A. Ministerstvo priemyslu preto navrhlo vývoj tanku T-64 s motorom V-45, ktorý bol vyvíjaný v tankovej konštrukčnej kancelárii v Nižnom Tagile pod vedením L. N. Karceva. Pôvodný T-64 s novým motorom (pod označením Objekt 172 bol ďalej upravovaný a dostal označenie Objekt 172M.
Konštrukcia.
T-72 Ural.
Začal sa vyrábať v roku 1971, do výzbroje sovietskych ozbrojených síl sa stroj dostal v roku 1973 pod označením T-72 Ural. Tank bol rovnocenný stroju T-64, bol však jednoduchší a lacnejší na výrobu. Vážil 41 ton, pohonnú jednotku predstavoval dieslový motor V-45 o výkone 780 koní. Stroj dosahoval najvyššiu rýchlosť na ceste . Vďaka automatickému nabíjaču, ktorý bol jednoduchší ako v stroji T-64, mal len troch členov posádky. Hlavnú výzbroj tvorí kanón kalibru 125 mm s hladkým vývrtom. Nedostatkom však bola nekvalitná munícia, ktorá má za následok neefektivitu kanóna na vzdialenosť väčšiu ako . Za nedostatočnú je tiež považovaná automatická stabilizácia kanóna.
Vedľajšia výzbroj pozostávala zo spriahnutého guľometu kalibru 7,62 mm a guľometu kalibru 12,7 mm umiestneného na veliteľskej vežičke, ktorý slúžil na obranu pred vrtuľníkmi či k paľbe po ľahko pancierovaných cieľoch.
T-72A.
Tento modernizovaný variant bol do výzbroje zavedený v roku 1979. T-72A disponoval dokonalejšou pancierovou ochranou hlavne na prednej strane veže. Pôvodný optický zameriavač bola nahradený zameriavačom TPD-K1 s laserovým diaľkomerom, čím sa zvýšila pravdepodobnosť zásahu cieľa hneď pri prvom výstrele. Pôvodný kanón 2A26M bol nahradený novým 125 mm kanónom 2A46. Tank bol tiež vybavený vrhačom dymových granátov a nočným pozorovacím systémom pre vodiča. Tank poháňal motor V-46-6 s výkonom 582 kW (780 koní).
T-72B.
Bol zavedený do služby v sovietskej armáde v roku 1984. Vyznačoval sa zosilneným čelným pancierom veže, vylepšeným motorom V84-1 s výkonom 840 k (626 kW). Bol vyzbrojený vylepšeným kanónom 2A46M, ktorý je stabilizovaný v oboch rovinách. Tank dokázal odpaľovať protitankové riadené strely 9M119 Svir využívajúce navedenie pomocou laserového lúča. 
T-72AV.
T-72AV je modernizovaná verzia hlavného bojového tanku T-72B. Tento tank je chránený výbušným reaktívnym pancierom (ERA) Kontakt-1. T-72AV je vybavený novým zameriavacím systémom 1A40-1 namiesto zameriavača TPD-2. T-72AV vstúpil do výzbroje ruských ozbrojených síl v roku 1985.
T-72BA.
Toto označenie sa používa pre T-72B, ktoré boli v rokoch 1998-2005 v Uralvagonzavod zmodernizované a vylepšené o určité základné komponenty. Pretože modernizácia bola vykonaná na rôznych ročníkoch T-72B s rôznymi úrovňami ochrany ERA, medzi vozidlami T-72BA existujú značné rozdiely. 
Existuje však niekoľko prvkov, ktoré sú spoločné pre všetky modernizované T-72BA: 
Tanky modernizované po roku 2000 dostali vylepšený systém riadenia paľby 1A40-01M, ktorý využíva digitálny balistický počítač TBV. Tanky môžu tiež strieľať laserom navádzanú protitankovú strelu 9M119M Refleks pomocou zameriavača 1K13-19. Zatiaľ čo modernizované tanky si zachovali pôvodný kanón 2A46M, dostali vylepšený stabilizačný systém 2E42-4, ktorý výrazne zlepšil presnosť - najmä pri streľbe za pohybu. Na štandard T-72BA bolo modernizovaných približne 750 tankov.
T-72B3.
Toto je hĺbkovo modernizovaná verzia tanku T-72B/B1, ktorá sa údajne približuje schopnostiam tanku T-90A. Hlavnou odlišnosťou T-72B3 od predchádzajúcej verzie je najnovší systém riadenia paľby Sosna-U s optickým a tepelným kanálom druhej generácie, ktorý poskytuje v noci zvýšený dosah identifikácie cieľov. Analógový balistický počítač nahradil digitálny. Tank získal najnovší komunikačný systém R-168-25U-2 „Akvedukt“, ktorý umožňuje prijímať a posielať zašifrované správy. Tank dostal nové pásy, ktoré zlepšujú prevádzkové vlastnosti a jazdnú dynamiku tanku. Balistickú ochranu podstatným spôsobom zvyšuje reaktívne pancierovanie tretej generácie Kontakt-5, ktoré je schopné odraziť modernú muníciu APFSDS. Kanón 2A46M5 získal lepšiu stabilizáciu a systém automatického nabíjania bol upravený tak, aby vyhovoval novšej generácii protitankovej munície Sviniec, schopnej na dva kilometre prebiť ekvivalent 740–800 mm RHAe. Prvé jednotky ruskej armády získali T-72B3 v roku 2013 a v súčasnosti je v prevádzke približne 2 000 takto zmodernizovaných tankov.
T-72B3M.
Modernizovaná verzia tanku T-72, ktorú ruské jednotky začali dostávať od roku 2017. Na základe zmluvy z marca 2016 malo byť na túto úroveň zmodernizovaných 150 tankov T-72. V rokoch 2016 až 2021 sa podarilo ruskej armáde dodať 465 tankov zmodernizovaných na úroveň T-72B3M (pričom len v roku 2021 to bolo 93 kusov). T-72B3M je chránený novým výbušným reaktívnym pancierom Relikt. Je poháňaný novým motorom V-92S2F s výkonom 1 130 koní. Ďalším dôležitým vylepšením je panoramatické pozorovacie puzdro veliteľa s termovíziou a laserovým diaľkomerom, ktoré zásadným spôsobom zvyšuje situačné povedomie veliteľa o okolí tanku. 
T-72M2.
Slovenská verzia, ktorá je vybavená jedným protilietadlovým kanónom kalibru 2A42 s dostrelom .
Bojové nasadenie.
Stroje boli nasadené vo viacerých ozbrojených konfliktoch. Najvýznamnejšie stretnutie so západnými tankmi M1 Abrams a Challenger 1 počas vojny v Perzskom zálive a operácie Iracká sloboda skončilo pre iracké tanky T-72 veľkým neúspechom. Z hľadiska doktríny nasadenia je však potrebné poznamenať, že T-72 nie je hlavný bojový tank, ktorý sa mal aktívne podieľať na stíhaní a boji s tankovými zväzmi vyzbrojených najnovšími tankmi západnej konštrukcie, táto úloha bola ponechaná typom T-64 a T-80. Konštrukcia T-72 bola koncipovaná ako relatívne lacný hlavný bojový tank, ktorý by bol spoľahlivý a nenáročný na údržbu a mohol byť široko exportovaný do spriatelených zemí.
Iracké T-72 boli počas oboch konfliktov s krajinami NATO porazené. Bolo to jednak pre nižšiu úroveň výcviku irackých vojsk a nepriateľskú drvivú leteckú a početnú prevahu ako aj pre zastaranosť tankov T-72. Iracké T-72 boli menej výkonné exportné verzie, ktoré už dlhšiu dobu neprešli modernizáciou, dôležitým faktom bola aj nedostatočná priebojnosť ich menej kvalitnej munície.
Ruská invázia na Ukrajinu.
Pri okupácii Ukrajiny nasadilo Rusko do bojov tanky T-72A, T-72AV,T-72B a T-72B3 a Ukrajina tanky T-72AV, T-72B a T-72AMT. V priebehu prvých troch rokov vojny stratilo Rusko minimálne 1653 týchto tankov a Ukrajina 291 tankov.

</doc>
<doc id="125274" url="https://sk.wikipedia.org/wiki?curid=125274" title="Emppu Vuorinen">
Emppu Vuorinen

Erno "Emppu" Matti Juhanni Vuorinen (* 24. jún 1978, Kitee, Fínsko) je fínsky gitarista, zakladajúci člen a občasný skladateľ symphonic metalovej skupiny Nightwish. 
Je najstarším z piatich detí, má brata-dvojča a tri sestry. Na gitaru začal hrať ako dvanásťročný so súkromným učiteľom a počas svojej hudobnej kariéry hral v rôznych kapelách ako napríklad Nightwish, Brother Firetribe, Barilari, Almah a Altaria.
Je najmä rytmickým hráčom, často sprevádzajúc keyboard či orchestrálne party v piesňach Nightwish, avšak hráva aj hlavné melódie a sóla. Jeho sólové techniky zvyčajne zahŕňajú alternatívny picking, bottleneck, legato a minor až extrémnemu tremolovaniu, výnimočne i sweep picking. Jeho sóla sú viac melodické ako u väčšiny metalových kapiel, ale občas využíva taktiež shredding (napríklad v "Nightquest," "The Pharaoh Sails to Orion," "Romanticide," a "Gethsemane" od Nightwish, či v "Traitor" od Tarot, kde nahral sólo). Prvé tri albumy Nightwish obsahujú viac gitár od Emppua ako neskoršie nahrávky. Od albumu Century Child má svoje gitary naladené na D tuning, predtým ich mal naladené v štandarde. Počas koncertov používa dve gitary - jednu pre každé ladenie.
Je taktiež kreatívnou zložkou Nightwish - spolu s Tuomasom Holopainenom písal piesne pre Nightwish od albumu Oceanborn až po album Dark Passion Play a jednu pieseň z Dark Passion Play, "Whoever Brings The Night", napísal on sám. 
Nahral viacero gitár pre kapelu Almah, brazílsku metalovú kapelu, keďže chcel pomôcť svojmu kamarátovi a spevákovi 
kapely Edu Falaschimu, avšak v kapele nezostal kvôli svojim záväzkom v Nightwish. Okrem toho je členom AOR kapely Brother Firetribe, ktorá od roku 2008 vydala celosvetovo tri albumy: "False Metal" (znovu vydané ako "Break Out"), "Heart Full Of Fire" "Diamond In The Firepit".
Gitary.
Používal Washburn N4 Nuno Bettencourt gitaru na živých vystúpeniach s Nightwish v rokoch 1997 - 1999. Následne bol najčastejšie vídaný s Washburn CS-780 gitarami (jednou bielou a jednou metalickou fialovou). Najčastejšie používal bielu CS-780, a to až do nahrávania albumy Century Child, keď kapela začala ladiť o celý jeden tón nižšie (DGCFAD miesto EADGBE). V dokumente End of Inocennce môžeme vidieť Emppua s jeho fialovou CS-780 nahrávajúc gitarové časti k piesni Slaying the Dreamer (avšak skúšal taktiež i bielu Tokai Les Paul pre tú istú pieseň). Po vydaní Century Child začal naživo používať obe CS-780, pričom biela bola naladená v štandarde a fialová v D štandarde. Biela CS má Duncan Designed prenosky a fialová má Seymour Duncan humbucker snímač na krku a DiMarzio humbucker snímač na kobylke.
V roku 2004 začal používať ESP zákaznícku verziu gitary Horizon známu ako EV-1. EV-1 má jelšové telo, javorový krk a ebenový hmatník, Seymour Duncan prenosky (Duncan Custom TB-5 na kobylke, SHR-1n Hot Rails v strede a SH2-n Jazz na krku), 5 - smerný prepínač, kontrolu hlasitosti a zlatý Floyd Rose tremolo systém. Po vydaní albumu Dark Passion Play v roku 2007 začal Emppu koncertovať s gitarou EV-2. EV-2 je veľmi podobná EV-1, avšak narozdiel od nej má kontrolu tónu a veľký obtisk na tele známy ako "Harem Girl". S treťou verziou série - EV-3 - sa objavil prvýkrát na promo fotkách k albumu Imaginaerum. Na nasledujúcom turné používal gitary EV-1 a EV-3. Počas nahrávacích skúšok k ôsmemu albumu Nightwish používal novú Ruokanagas gitaru.
Vo videoklipoch k albumu "Dark Passion Play" použil ESP Eclipse gitaru vo vintage čiernej farbe. Po tom čo si fanúšikovia všimli, že jeho typická fialová gitara je náhle preč, začalo ich zaujímať prečo; Emppu na túto otázku odpovedal cez Nightmail: 
Zosilňovače.
Používal Messa/Boogie trojité usmerňovače od roku 2002 a sú to pre neho najväčšmi typické zosilňovače, avšak počas svojej kariéry v Nightwish používal viacero rôznych zosilňovačov. Počas Summer of Wilderness Tour v roku 1999 používal Laney VH100R zosilňovač, ktorý použil taktiež v štúdiu pri nahrávaní albumu Century Child. Počas tohto obdobia používal i rack systém. Systém sa počas rokov menil a nie je veľmi dobre zdokumentovaný, ale niektoré zo zariadení o ktorých sa vie že ich používal sú:

</doc>
<doc id="125275" url="https://sk.wikipedia.org/wiki?curid=125275" title="Tuomas Holopainen">
Tuomas Holopainen

Tuomas Lauri Johannes Holopainen (* 25. december 1976, Kitee, Fínsko) je fínsky hudobný skladateľ, textár, multi-inštrumentálny hudobník (ale hlavne keyboardista) a producent, najväčšmi známy ako zakladateľ, líder, keyboardista, skladateľ a textár symphonic metalovej kapely Nightwish. Tuomas taktiež študoval jazz a klasické štýly, ale preferuje vplyvy harmonickej filmovej hudby.
Hral taktiež v kapelách Nattvindens Gråt a Darkwoods My Betrothed a je členom gothic metalovej superkapely For My Pain... a sprievodnej kapely sólového umelca Tima Rautiainena.
Tuomas napísal veľa piesní, ktoré boli neskôr použité ako soundtrack k filmu, ale prvou piesňou ktorú písal priamo pre film bola skladba While Your Lips Are Still Red pre fínsky film Lieksa! z roku 2007, na ktorej spolupracoval s basgitaristom a mužským vokalistom Nightwish Marcom Hietalom. Je taktiež spoluautorom hudby pre vlastný film Nightwish Imaginaerum, ktorý vyšiel v novembri 2012.
V roku 2014 Tuomas vydal svoj prvý sólový album s názvom Music Inspired by the Life and Times of Scrooge.
Skorý a osobný život.
Narodil sa ako najmladší syn podnikateľa Penttiho Holopainena a učiteľky angličtiny a klavíra na základnej škole Kirsti Nortie-Holopainen. Má staršiu sestru menom Susanna, ktorá pracuje ako chirurgická urologička a staršieho brata Petriho, ktorý pracuje ako asistent patológa. Jeho hudobné nadanie a zručnosť v textovom vyjadrovaní sa prejavili už skorom školskom veku. Keď mal sedem rokov, jeho mama ho prihlásila na hodiny klavíra. Neskôr študoval klarinet, saxofón, klavír a hudobnú teóriu po dobu 12 rokov na hudobnej škole. Avšak na klarinet a na saxofón nehral od polovice deväťdesiatych rokov. Tuomas sa chcel pôvodne stať biológom a nemal žiaden záujem o metalovú hudbu až do doby, keď ho na výmennom pobyte v USA vzal jeho kamarát na koncert Metallicy a Guns N' Roses, a on si tento štýl hudby zamiloval.
Tuomas je veľkým fanúšikom Disneyho, J.R.R. Tolkiena a Dragonlance. V roku 2006 sa vyjadril že "nie je nábožensky založený, ale s otvorenou mysľou, mysliaci individuálne". Taktiež povedal, že sa nedomnieva že " by náboženstvo bolo zlé, ale jeho ľudská interpretácia".
28.októbra 2015 sa Tuomas oženil s fínskou popovou speváčkou Johannou Kurkelou. S Johannou tvorili pár od roku 2009, a zasnúbili sa v roku 2014.
Hudobná kariéra.
Prvé kapely, formácia Nigtwish a prvé nahrávky.
Tuomas sa pripojil k svojim prvým kapelám v roku 1993. Hrával v rôznych kapelách, zahŕňajúc nahrávanie keyboardov pre tri albumy blackmetalovej kapely Darkwoods My Betrothed, a hranie s kapelami Dismal Silence, Nattvindens Gråt a Sethian. Neskôr bol odvedený do fínskej armády, kde hral na klarinet vo vojenskej kapele.
V júli 1996 začal devätnásťročný Tuomas premýšľať o založení vlastnej kapely, kde by písal hudbu a hral na keyboard. Pri kempovom ohni sa mu v hlave zrodil nápad Nightwish. Spýtal sa svojho kamaráta Erna "Emppu" Vuorinena (hlavná gitara) a spolužiačky Tarji Turunen (vokály), či by sa chceli pripojiť k jeho novému akustickému projektu, a obaja súhlasili. Neskôr sa k nim pripojil bubeník Jukka Nevalainen. Po tom, čo Tuomas počul Tarjin silný hlas, a taktiež kvôli metalovým vplyvom Emppua a Jukku sa Tuomas po nahratí prvého dema rozhodol urobiť z Nigtwish metalovú kapelu.
V roku 1997 vyšiel prvý album Nightwish s názvom Angels Fall First, nasledovaný albumom Oceanborn v roku 1998. V roku 1999 Tuomas a ostatní členovia fínskych metalových kapiel ako Embraze, Eternal Tears of Sorrow, Charon a Reflexion založili gothic metalovú superkapelu For My Pain... Avšak všetci členovia kapely boli vyťažení svojimi vlastnými kapelami, a preto bol projekt pozastavený na dobu neurčitú.
V roku 2000 bol vydaný tretí album Nightwish Wishmaster. Album získal veľký komerčný úspech, ale sám Tuomas o ňom hovorí že je to najmenej osobný album aký kedy zložil. V roku 2001 bol obnovený nápad For My Pain... a členovia začali plánovať debut.
Svetová sláva.
Na štvrtom albume Nightwish Century Child vydanom v roku 2002 začal Tuomas spolupracovať so symfonickými orchestrami z Fínska a Veľkej Británie, čo znamenalo zmenu v hudbe kapely a v štýle Tuomasovho komponovania, a taktiež umožnilo väčšiu slobodu v použití ďalších nástrojov. Orchestrálne elementy boli neskôr použité na každom ďalšom albume Nigtwish.
V roku 2003 For My Pain... vydali svoj debut s názvom Fallen. Album bol hodnotený naozaj dobre, ale skupina postupne stratila fanúšikov kvôli tomu že dlho nebol vydaný žiaden nový album. V roku 2004 For My Pain vydali Killing Romance, fínsky singel s tromi dosiaľ nevydanými piesňami: "Killing Romance", "Joutsenlaulu" a "Too Sad to Live".
V roku 2004 Nightwish vydali svoj piaty štúdiový album Once, ktorým prerazili v USA. Single "Nemo" a "Wish I Had An Angel" boli hrané na MTV. Nightwish odštartovali svoje najrozsiahlejšie turné do tej doby, Once World Tour, počas ktorého navštívili veľa krajín - ako napríklad Japonsko - po prvý raz. Po poslednom koncerte v Hartwall Arene v Helsinkách (záznam z koncertu bol vydaný na DVD End of an Era z roku 2006) kapela odovzdala speváčke Tarji Turunen otvorený list, v ktorom jej oznámili že Nightwish budú ďalej pokračovať bez nej.
Súčasná kariéra.
V roku 2006 si Tuomas prešiel temným obdobím, sprevádzaným úzkosťou a depresiou, ktoré sa stávali horšími kvôli bulvárnym klebetám o jeho osobe a Nightwish. Táto skúsenosť ho neskôr inšpirovala pri písaní albumu Dark Passion Play, šiesteho albumu Nightwish.
Potom, čo heavymetalový spevák Timo Rautiainen rozpustil Trio Niskalakaus, sa rozhodol vydať svoj prvý sólový album s názvom Sarvivuori, na ktorom sa podieľalo viacero hudobníkov z rôznych iných kapiel, vrátane Tuomasa ako keyboardistu. Tuomas taktiež napísal jednu pieseň na album. Začiatkom nasledujúceho roku For My Pain... oznámili, že čoskoro začnú nahrávať svoj druhý album, ale na jeseň toho istého roku bolo oznámené že nahrávanie albumu sa pozastavuje na dobu neurčitú.
V apríli 2007 Tuomas spolupracoval s členom Nightwish Marcom Hietalom pri písaní soundtracku pre fínsky film Lieksa!. Spomínaná pieseň, While Your Lips Are Still Red, je prvou piesňou ktorú Tuomas napísal špecificky pre film, aj napriek tomu že množstvo piesní Nightwish ( "Wish I Had An Angel", "Nemo", "Amaranth") boli neskôr použité ako filmový soundtrack. Tuomas sa vyjadril, že písanie soundtrackov je niečo čo by chcel robiť v budúcnosti. Na "While Your Lips Are Still Red" hrá Tuomas na klavíri, Marco Hietala zastáva pozíciu vokalistu a hrá na akustickej basovej gitare a Jukka Nevalainen hrá na bicie.
V roku 2007 Tuomas hral na keyboardy s fínskou punkovou kapelou Kylähullut na ich EP Lisää persettä rättipäille. Neskôr sa vrátil nahrať keyboardy pre ich nasledujúci album Peräaukko sivistyksessä. Na oboch nahrávkach môžeme počuť Tuomasa spievať spolu s chórom.
V máji 2007 bola odhalená identita novej speváčky Nightwish. Stala sa ňou Švédka Anette Olzon. Na konci augusta toho istého roku bol vydaný album "Dark Passion Play", prvý album Nightwish na ktorom Anette spieva. 8. mája 2008 bolo oznámené, že sa Tuomas stane producentom nasledujúceho albumu fínskej pop-rockovej kapely Indica s názvom Valoissa. Album bol vydaný na konci roku 2008. V tom istom roku Tuomas taktiež pomohol fínskemu trance umelcovi Orkideovi pri vytváraní jeho tretieho albumu Metaverse, na ktorom sa nachádza aj Orkideom zremixovaná verzia piesne Bye Bye Beautiful od Nightwish.
Siedmy štúdiový album Nigtwish, Imagenaerum, bol vydaný 30. novembra 2011 vo Fínsku a 10. januára 2012 v Severnej Amerike.
V roku 2013 sa Tuomas podieľal na skladaní piesne "Why So Lonely ?" od Kari Rueslatten. V tom istom roku bolo oznámené, že novou speváčkou Nigtwish sa stáva Holanďanka Floor Jansen, ktorá nahradila Anette už v polovici Imagenaerum World Tour ako hosťujúca speváčka po tom čo Anette vyhodili. V roku 2015 bol vydaný ôsmy štúdiový album Nigtwish Endless Forms Most Beautiful, ktorý je zároveň prvý album na ktorom Floor spieva.
Sólový projekt.
V roku 2012 Tuomas prvýkrát oficiálne oznámil že chystá vlastný sólový projekt. Tuomas taktiež oznámil na jeho webstránke, The Escapist, že po ukončení Imagenaerum World Tour v období februára - apríla 2013 plánuje svoj čas venovať kompletne iba skladaniu piesní pre jeho sólový projekt. V roku 2014 bol vydaný jeho prvý sólový album Music Inspired by the Life and Times of Scrooge založený na komiksovej knižnej sérii "The Life and Times of Scrooge McDuck" od Dona Rosu. Na nahrávke sa okrem iného podieľal aj člen Nightwish Troy Donockley a Londýnski sezónni hudobníci, ktorý spolupracovali s Tuomasom aj na predchádzajúcich nahrávkach Nightwish.
Hudba.
Komponovanie.
Tuomas je zdrojom inšpirácie pre množstvo ostatných kapiel, najmä pre kapely hrajúce symphonic, gothic a power metal. Simone Simons, speváčka kapely Epica, povedala, že začala spievať vďaka Nightwish. Ex-speváčka Visions of Atlantis, Nicole Bogner, sa vyjadrila, že Nightwish skvelo inšpirovali kapelu, najmä na ich prvom albume.
Sander Gommans z After Forever povedal že Nightwish "pre nás boli hlavnou inšpiráciou pri vytváraní nových piesní." Spevák fínskej powermetalovej kapely Sonata Arctica Tony Kakko, ktorý s Nightwish spolupracoval aj na duete "Beauty and the Beast" sa viackrát vyjadril akou veľkou inšpiráciou preňho Nightwish je.
Spev.
V skorých dňoch Nightwish bol Tuomas mužským vokalistom kapely a nahral všetky mužské vokály na albume Angels Fall First. Neskôr, na nasledujúcich nahrávkach Tuomas už nespieval a až do príchodu basgitaristu a mužského vokalistu Marca Hietalu si kapela pozývala rôznych sezónnych mužských vokalistov, takže Tuomas sa mohol sústrediť len na jeho keyboardy. No napriek tomu Tuomas spieval pieseň Beauty and the Beast naživo, keď kapela práve nemala žiadneho dostupného mužského vokalistu, podieľal sa na vokáloch ku piesni The Carpenter z albumu Angels Fall First a skandoval na piesňach Moondance z albumu Oceanborn a Master Passion Greed z albumu Dark Passion Play. Tieto piesne však nikdy neboli hrané naživo (s výnimkou "The Carpenter", ktorú kapela zahrala v Tavastia Club v Helsinkách v roku 1998). Tuomas taktiež nahral šepkanie v pozadí na piesni While Your Lips Are Still Red, avšak nerobí to naživo.
Na svojom profile na Nightwish.com Tuomas ako svoj najčudnejší zážitok na pódiu opisuje "spievanie pred 20 000 ľuďmi" a ako jeho najhoršiu nočnú moru "musieť spievať znova".
Koncertné vybavenie.
Tuomas preferuje Korg syntetizátory a pracovné stanice ako jeho vybavenie v štúdiu a naživo. Vo svojich začiatkoch najskôr používal M1, ktorý si požičal zo školy. Neskôr si kúpil Korg N364 za peniaze ktoré si požičal od svojho otca a používal ho až do konca Once Upon a Tour. Potom do svojho vybavenia pridal Korg Trinity, ktorý čoskoro nahradil Tritonom. V roku 2004 bol pridaný vtedy nový Korg Karma. V roku 2007, na Dark Passion Play Tour, bol N364 nahradený dvomi Korg TR kvôli tomu aby bola údržba a oprava ľahšia. Tuomas používa K&amp;M Spider stojany.
Tuomas si dáva veľmi záležať aj na vizuálnej stránke jeho koncertného vybavenia. Na pár posledných koncertov Once Tour mal všetky svoje keyboardy natreté nabielo, a na Dark Passion Play Tour prešiel na fialovú. Navyše má na svojom keyboarde pripevnenú figúrku Nožnicovorukého Edwarda a Jacka Sparrowa. Počas niektorých koncertov na konci Imaginaerum Tour má ako podperu svojich keyboardov veľkú loď nazvanú Ocean Soul.
V štúdiu používa Korg Oasys.

</doc>
<doc id="125276" url="https://sk.wikipedia.org/wiki?curid=125276" title="Jukka Nevalainen">
Jukka Nevalainen

Jukka "Julius" Antero Nevalainen (* 21. apríl 1978, Kitee, Fínsko) je fínsky bubeník, bývalý člen symphonic metalovej kapely Nightwish a progressive metalovej kapely Sethian.
Životopis.
Detstvo a mladosť prežil v rodnom meste. Na bicie začal hrať ako jedenásťročný, keď mu jeho učiteľ hudby zo školy oznámil, že otvára nový vzdelávací hudobný program a podľa jeho názoru by Jukka skvelo zapadol ako bubeník. Zo začiatku nemal vhodné miesto na nacvičovanie, a tak väčšinou cvičil doma. K svojej prvej kapele pod názvom "The Highway" sa pripojil ako 15-16 ročný. Kapela mala vlastnú skúšobňu, avšak prístupná im bola len pár dní v týždni. Neskôr, keď z kapely odišiel sa zoznámil s gitaristom Emppu Vuorinenom a spoločne našli miesto na skúšanie. 
Keď mali sedemnásť, Emppua kontaktoval kamarát Tuomas Holopainen, ktorý práve zakladal nový akustický projekt, z ktorého sa neskôr vyvinuli Nightwish a ponúkol mu miesto gitaristu, s čím Emppu súhlasil. Po tom ako sa z projektu stala metalová kapela, potrebovali bubeníka a Emppu Tuomasovi odporučil Jukku, ktorý sa k nim a speváčke Tarji čoskoro pripojil. 
Po pár rokoch hrania v kapele si Jukka kúpil prvú vlastnú biciu súpravu. Predtým si bicie požičiaval zo školy. Túto súpravu používal od nahrávania albumu Wishmaster až do konca Once Tour v roku 2005. V súčasnosti používa bicie Tama, činely Paiste a paličky Pro-Mark. V minulosti používal taktiež Drum Workshop a Premier Percussion bicie. Medzi fanúšikmi je známy obliekaním si charakteristickej bandany, a to dokonca aj na koncertoch, a svojim energickým bubnovaním. Popri Nightwish má i vedľajší projekt, kapelu Sethian, avšak podľa vyjadrenia samotného Jukku je kapela takmer neaktívna, keďže svoj prvý a zároveň i posledný album vydali v roku 2003.
6. augusta 2014 bolo oznámené, že sa kvôli zdravotným problémom - trpí insomniou vo vážnom štádiu - nemôže zúčastniť nahrávania nasledujúceho albumu, čím sa ôsmy album kapely "Endless Forms Most Beautiful" stal prvou nahrávkou v histórii Nightwish na ktorom sa Jukka hráčsky nepodieľa. Na albume a promo turné ho nahradil jeho dobrý kamarát Kai Hahto z kapely Wintersun, pričom jeho návrat ako bubeníka zostal otvorený. V roku 2019 však Nevalainen potvrdil, že jeho odchod z Nightwish je definitívny, a Hahto sa stal jeho trvalou náhradou. V súčasnosti sa stále angažuje v kapele v záležitostiach manažmentu. 
Súkromný život.
S manželkou Satu a tromi deťmi (dve dcéry a syn) žije v Joensuu. Je vegetarián.

</doc>
<doc id="125293" url="https://sk.wikipedia.org/wiki?curid=125293" title="Notová osnova">
Notová osnova

Notová osnova je systém zložený z 5 hlavných čiar a 4 medzier určený na zápis nôt (Notáciu): 
Okrem piatich hlavných linajok môže obsahovať ešte pomocné čiary, ktoré majú dĺžku len mierne presahujúcu samotnú notu. Nota môže byť umiestnená na linajke aj v medzere. Noty v notovej osnove sa čítajú z ľava do prava. 
Hlavné čiary notovej osnovy sa počítajú zdola nahor, pomocné čiary sa počítajú v smere od hlavných čiar (ak sú pod osnovou počítajú sa smerom nadol, ak sú nad osnovou tak nahor).
Na presné určenie noty je potrebný kľúč, ktorý sa nachádza na začiatku každého riadku. Kľúč určuje tvz. referenčnú notu od ktorej sa potom počítajú všetky ostatné noty. Kľúče sa zvyknú voliť tak, aby notový zápis obsahoval čo najmenej pomocných čiar.
Do notovej osnovy sa zapisujú jednotlivé tóny tak, ako za sebou nasledujú v diatonickej stupnici v smere zdola nahor a to striedavo na čiary aj do medzier (ak je prvý tón stupnice na čiare, druhý je v medzere, tretí zase na čiare …). Napr. pre stupnica C-dur v husľovom kľúči je „jednočiarkové c“ na prvej pomocnej čiare, nasledujúci tón „d“ je pod prvou linajkou, „e“ je na prvej linajke, „f“ v prvej medzere, „g“ na druhej linajke, „a“ v druhej medzere a „h“ je na tretej linajke:

</doc>
<doc id="125294" url="https://sk.wikipedia.org/wiki?curid=125294" title="Halogenid">
Halogenid

Halogenidy sú anióny halogénov (F, Cl, Br, I, At, Ts) s oxidačným číslom -1. Najčastejšie sa vyskytujú ako dvojprvkové anorganické zlúčeniny (môžu byť aj trojprvkové, ak sa spájajú s dvojprvkovým katiónom, napr. NH4F) s iným prvkom alebo radikálom, ktorý je viac elektropozitívny než daný halogenid. Ak je protiiónom vodíkový katión (H+), vznikajú halogenovodíky. Ich vodný roztok potom dáva bezkyslíkaté halogenovodíkové kyseliny, od ktorých sú halogenidy formálne odvodené. Ak je protiiónom halogénu organická zlúčenina, vznikajú organohalogenidy.
Názvoslovie.
Podobne ako u ostatných jednoprvkových aniónov, názvy halogenidov sa tvoria príponou -id, takže existuje fluorid, chlorid, bromid a jodid. Okrem toho existujú teoreticky i astatid a tenesid. Prídavné meno tvorí iný prvok z periodickej sústavy prvkov, často kov, a má koncovku podľa daného oxidačného čísla. Vo vzorci sa zapisujú v opačnom poradí, najprv prvok s kladným oxidačným číslom a potom halogenid. Napríklad v chloride sodnom má chlór oxidačné číslo -1, takže jeho názov je "chlorid", sodík má oxidačné číslo +1, ktorému prislúcha koncovka -ný. Pretože súčet oxidačných čísel sa vždy musí rovnať 0 (aby bola dodržaná elektroneutralita zlúčeniny), nie je potrebné meniť počet akéhokoľvek z prvkov zlúčeniny. Vzorec chloridu sodného je teda NaCl.
Príprava.
Halogenidy je možné pripraviť:
 2 Na + Cl2 → 2NaCl
 Mg + 2 HCl → H2 + MgCl2
 AgNO3 + HCl → AgCl + HNO3
 NaOH + HCl → NaCl + H2O
 Pb(NO3)2 + 2 KI → PbI2 + 2 KNO3
Skúška na halogenidy.
Rozpustné halogenidy je možné identifikovat pomocou zrážacieho testu s dusičnanom strieborným. Rozpustený anión halogenidu vytvorí nerozpustnú soľ so strieborným katiónom, ktorej farba sa mení podľa prítomného aniónu:
Zrážanie halogenidov sa dá takisto využiť na ich stanovenie v argentometrickej titrácii. Na identifikáciu organických halogenidov možno použiť Beilsteinov test.
Použitie.
Najznámejšou soľou s halogenidom je NaCl (chlorid sodný). Je to biela tuhá látka, rozpustná vo vode. V prírode sa vyskytuje ako minerál kamenná soľ (halit). Je hlavnou zložkou jedlej soli. Kuchynská soľ je zdrojom prvku dôležitého pre zdravie a funkciu celého organizmu - jódu. Do solí sa jód pridáva v malom množstve. Morská soľ sa získava kryštalizáciou morskej vody. Jej hlavnou zložkou je NaCl a používa sa tak isto na dochucovanie jedál.
Kovové halogény sa používajú v halogenidových výbojkách, napríklad v pouličnom osvetlení. Vyžadujú menej energie oproti napríklad ortuťovým výbojkám a lepšie zobrazujú farby v porovnaní s oranžovou sodíkovou výbojkou.
Halogenidy striebra, konkrétne bromid a jodid strieborný, sa používajú vo fotografických filmoch a papieroch. Keď sa film vyvolá, strieborné halogenidy sa po vystavení svetlu redukujú na kovové striebro, čím vznikne obrázok.
Halogenidy sa používajú i v spájkovacích pastách, ktoré obsahujú konkrétne chlorid zinočnatý.
Príklady.
Medzi príklady halogenidov patria:

</doc>
<doc id="125295" url="https://sk.wikipedia.org/wiki?curid=125295" title="Halogenidy">
Halogenidy



</doc>
<doc id="125296" url="https://sk.wikipedia.org/wiki?curid=125296" title="Kúh-e Sahand">
Kúh-e Sahand

Kúh-e Sahand alebo Kúhe Sahand alebo Sahand je vyhasnutý stratovulkán, nachádzajúci sa v severnom Iráne, asi 40 km južne od mesta Tabríz. S výškou 3 707 m je to navyšší vrch regiónu Ázarbájdžán. Stavba sopky je tvorená prevažne andezitmi, vek poslednej erupcie je odhadovaný na holocén.

</doc>
<doc id="125301" url="https://sk.wikipedia.org/wiki?curid=125301" title="High Data Rate Digital Subscriber Line">
High Data Rate Digital Subscriber Line

High Data Rate Digital Subscriber Line (HDSL) bola prvá DSL technológia používajúca širšie frekvenčné spektrum medeného vedenia, krútenej dvojlinky. HDSL bola vyvinutá v USA ako lepšia technológia pre vysokorýchlostné synchrónne obvody, ktoré sa zvyčajne používali na prepájanie systémov miestnych ústrední a ako nosič pre vysokorýchlostné firemné dátové a hlasové kanály použitím liniek T1 (európsky ekvivalentný štandard je E1).
Okruhy T1 fungujú na 1.544 Mbit/s. Tieto okruhy boli pôvodne kódované bipolárnym AMI kódom. AMI nemalo dostatočný rozsah a vyžadovalo si nasadenie opakovačov na dlhých okruhoch, čím tieto spotrebúvali množstvo energie.
Prvé pokusy použiť DSL technológiu na vyriešenie tohto problému boli vykonané v USA za použitia kódovania 2B1Q. Táto modulácia umožnňovala prenosovú rýchlosť 784 kbit/s po jedinej krútenej dvojlinke. Nová technológia pritiahla pozornosť priemyslu, ale nebola celosvetovo nasaditeľná kvôli rozdielom medzi štandardmi T1 a E1. ITU vtedy vyvinula nový štandard pre HDSL použitím modulácie CAP (Carrierless Amplitude Phase Modulation), ktorá dosahovala maximálnu šírku pásma 2.0 Mbps použitím dvoch prárov medených vedení.
HDSL umožnila telekomunikačným spoločnostiam nasadzovať T1 na väčšie okruhy. Pôvodné marketingové označenie bolo Non Repeated T-1, s dĺžkou kábla 12 000 stôp po feet po kábli s hrúbkou 24 gauge. Hrúbka kábla má vplyv na vzdialenosť. Predĺžiť vzdialenosť je možné pomocou opakovača. Je možné použiť najviac štyri opakovače, čim sa dosiahne dĺžka 60 000 stôp (asi 20 km). To znížilo údržbové náklady v porovnaní s použitím AMI kódu, kde bolo treba použiť opakovače pri každom útlme o 35 dB (približne každú míľu).
HDSL je možné použiť buď na rýchlosti T1 (1.544 Mbps) alebo E1 (2 Mbps). Nižšie rýchlosti sa dosahujú použitím násobkov kanálov 64 kbps v rámci T1/E1. Označuje sa zvyčajne ako kanalizovné T1/E1 a poskytuje zákazníkom nízke dátové rýchlosti. V tomto prípade je rýchlosť linky stále plná rýchlosť T1/E1 rate, ale zákazník dostane iba čiastočnú (násobky 64) rýchlosť lokálnym sériovým rozhraním.
HDSL vydláždilo cestu dvom novým techlológiam nazývaným HDSL2 a SDSL. HDSL2 ponúka rovnakú dátovú rýchlosť po jedinom medenom páre; tiež má dlhší dosah a je schopná fungovať na kábli nižšej hrúbky alebo kvality. SDSL je technológia s viacerými rýchlosťami, od 192 kbps do 2.3 Mbps po jedinom medenom páre. SDSL sa používa ako náhrada (a niekedy ako všeobecné určenie) celej HDSL rodiny protokolov.

</doc>
<doc id="125311" url="https://sk.wikipedia.org/wiki?curid=125311" title="Warren Buffett">
Warren Buffett

Warren Edward Buffett, prezývaný "Veštec z Omahy" alebo "Zázrak z Omahy" (* 30. august 1930, Omaha, Nebraska, USA), je americký miliardár, investor, obchodník a filantrop. V roku 2007 ho časopis Time uviedol na zozname 100 najvplyvnejších ľudí sveta. V roku 2008 bol podľa rebríčku, ktorý zostavuje časopis Forbes, najbohatšou osobou na svete. V roku 2014 mu jeho majetok zaistil 2. miesto medzi najbohatšími ľudmi sveta. Prevažnú časť svojho majetku získal z investícii, ktoré uskutočnil prostredníctvom holdingovej spoločnosti Berkshire Hathaway, v ktorej je najväčším akcionárom a CEO. Jeho súčasný majetok (marec 2023) je odhadovaný na približne 105 miliárd USD a robí ho 6. najbohatšou osobou na svete.
Životopis.
Narodil sa 30. augusta 1930 v americkom štáte Nebraska, je známy pod prezývkou "Veštec z Omahy", podľa mesta svojho pôvodu. Veštec preto, lebo vo svojich investičných a obchodných aktivitách bol presný, často dokázal predpovedať vývoj trhu i nové trendy a tiež preto, že sa nenašlo žiadne obvinenie zo sprenevery, insider tradingu a podobných neférových a nezákonných praktík. V roku 2022 ovládal viac než 948 miliárd USD pomocou svojej investičnej firmy Bershire Hathaway, napriek tomu ale žije veľmi striedmym životom. 
S obchodom začal na konci 30. rokov 20. storočia, keď sa americká ekonomika začala dostávať z Veľkej hospodárskej krízy. Je synom burzového makléra a neskôr amerického kongresmana a od útleho detstva má obchodný talent. Vo veku šiestich rokov začal predávať plechovky so známym nealkoholickým nápojom. V meste nakúpil balenie šiestich plechoviek za 25 centov a potom ich rozvážal po okolí a predával každú za 5 centov za kus, teda so ziskom takmer 20%. Tento obchodný model potom aplikoval vo veľkom svete financií, keď mal 11 rokov a kúpil si svoje prvé tri akcie. Vtedy sa jednalo o spoločnosť Cities Services, ktorej akcie sa obchodovali za 38 USD. Akcie najskôr klesli, ale potom ich predal keď stúpli na 40 USD. Dostal vtedy svoju prvú lekciu, pretože akcie hneď potom raketovo stúpli na 200 USD. Zistil, že hodnota akcie nemusí reflektovať pravú cenu spoločnosti. K obchodnému nadaniu mu tiež dopomohol Benjamin Graham, autor nadčasovej knihy "Inteligentný investor", ktorý vtedy vo Washingtone usporadúval investičné semináre. 
Vo svojich 14 rokoch objavil obchod s nehnuteľnosťami, keď si za viac než tisíc dolárov kúpil zopár hektárov poľnohospodárskej pôdy v rodnej Nebraske, aby ju následne prenajal miestnym farmárom. Začal s roznášaním novín, kde čoskoro riadil viac než 50 zamestnancov. So svojim kamarátom umiestňovali herné automaty po baroch a herniach a na tieto účely si už založili vlastnú firmu. V 17 rokoch sa dostal na univerzitu v Pensylvánii, potom prestúpil na univerzitu v Nebraske. Ani tú však nedokončil, avšak nástup na Columbia Business School v New Yorku pre neho znamenal obrat v chápaní burzy a investovaní do akcií. Oboje totiž vyučoval Benjamin Graham, vtedajší veľmi úspešný manažér akciového fondu. Naučil ho oceňovať majetok, akcie a predovšetkým hľadať podhodnotené firmy, ktoré majú veľký potenciál rastu. Následne tieto teórie začal zavádzať do praxe, keď pre Grahama pracoval na pozícií analytika.
Svoju vlastnú investičnú kariéru naštartoval so založením firmy Buffett Partnership. Na rozdiel od všetkých iných brokerov fungoval tak, že si provízie nebral z objemu zaobchodovaných akcií, ale iba zo zisku. Zisk vykazoval takmer stále. Dokázal odhadnúť budúci vývoj trhu a nájsť podhodnotené firmy s veľkým potenciálom. Príkladom jeho stratégie je spoločnosť American Express, ktorá podľa Wall Streetu mala skrachovať. Všimol si ale, že ľudia stále platia kreditnými kartami tejto firmy, bez ohľadu na pokles hodnoty akcií. Nakúpil preto 5% akcií, ktoré sa mu v nasledujúcich rokoch zhodnotily takmer o 400 percent. Jeho cieľom bolo vždy o 10 % vyššie zhodnotenie, než ktoré urobil Dow Jonesov index, priemerne však dosahoval trojnásobku tohto cieľa. 
Zlomový rok bol 1962, keď začal investovať do vtedajšej textilnej firmy Berkshire Hathaway. Následne nad ňou v roku 1965 prevzal kontrolu a prebudoval podľa svojich predstáv. Vytvoril z nej investičnú kapitálovú spoločnosť, ktorej akcie od tej doby vystúpali z nuly až na 370 tisíc USD za jednu akciu. V dobe keď boli tieto akcie najznámejšie sa kupovali čo by exkluzívna vstupenka na Valnú hromadu akcionárov, kde každoročne prednášal svoju reč a predstavoval hospodárske výsledky firmy.
Osobný život.
Napriek svojmu veľkému bohatstvu je známy neokázalým a striedmym životným štýlom. Je ženatý, má tri deti, Howard, Peter a Susan, a jeho najväčšou radosťou je filantropia, väčšina jeho majetku je určená pre Nadáciu Billa a Melindy Gatesových, ktorú spravuje Bill Gates so svojou ženou. Má aj vlastnú dobročinnú organizáciu Buffett Foundation. Na večere chodí do reštaurácie na svojej ulici. Býva stále v tom istom dome v Nebraske za 30 tisíc dolárov. 

</doc>
<doc id="125316" url="https://sk.wikipedia.org/wiki?curid=125316" title="Tatra RT6N1">
Tatra RT6N1

Tatra RT6N1 je trojčlánková jednosmerná, čiastočne nízkopodlažná električka, ktorú vyrábala v polovici 90. rokov 20. storočia spoločnosť ČKD Tatra, pričom päť neskompletovaných vozňov bolo dokončených v poľskom podniku H. Cegielski - Poznań (HCP). Električky sa vyznačovali značnou poruchovosťou, v Česku nemali až do konca roku 2008 povolenie Železničného úradu k pravidelnej prevádzke s cestujúcimi. Celkovo bolo vyrobených 19 električiek RT6N1, z ktorých prototyp zostal v majetku výrobcu a neskôr bol zošrotovaný, štyri vozne boli dodané do Prahy (od roku 1999 všetky odstavené a po roku 2009 odpredané do Poznane), štyri do Brna (tri vozne odpredané v rokoch 2015 a 2018 do Poznane, jeden od roku 2018 v majetku Technického múzea v Brne) a desať do Poznane (bežne v prevádzke v modernizovanej podobe).
Historické pozadie.
V 80. rokoch 20. storočia sa začali vo svete objavovať prvé nízkopodlažné električky, k vývoju tej prvej česko-slovenskej prikročil podnik ČKD Tatra v roku 1990. Jej priamym vzorom (konštrukčným i dizajnovým) sa stali električky spoločnosti GEC Alsthom prevádzkované v Grenobli. Prototyp českého vozňa RT6N1 bol verejnosti prvýkrát predstavený na veľtrhu Autotec v Brne v roku 1993, výroba overovacej série prebehla v roku 1996, ďalších 10 vozňov bolo v rokoch 1997 a 1998 vyrobených pre poľskú Poznaň. Vo vývoji bola zároveň s typom RT6N1 aj obojsmerný variant označená ako RT6N2, na jej výrobu ale nedošlo. Označenie RT6N2 bolo neskôr použité pre jeden z modernizovaných jednosmerných variantov.
Konštrukcia.
Pre električku RT6N1 bola zvolená koncepcia jednosmerného, ​​trojčlánkového, čiastočne nízkopodlažného vozňa s dvoma hnacími podvozkami. Nad nimi sa nachádza podlaha v štandardnej výške (900 mm nad temenom koľajnice). Stredná časť, tvoriaca 63 % dĺžky vozňa, je nízkopodlažná s výškou podlahy 350 mm nad TK. V krátkom prostrednom článku sú sedačky umiestnené pozdĺžne, tu umiestnený nehnaný podvozok je tvorený štyrmi samostatne uloženými kolesami bez náprav. V nízkopodlažnej časti sú v pravom boku električky umiestnené štvoro dvojkrídlových dverí, prvé a posledné dvere vedú do vysokopodlažných časti a sú jednokrídlové. Dizajn električky vytvoril architekt Patrik Kotas.
Rám a bočnice vozňa sú vytvorené zo zváraných oceľových profilov, predné i zadné čelo (sú zhodné) sú vyrobené z laminátu. Na streche krajných článkov, na ich priestorovom oceľovom rošte, sa nachádza elektrická výzbroj, ktorá je zhora zakrytá strešnými plechmi. Dostupná je laminátovými panelmi z bočných strán. Na streche stredného článku je umiestnený polopantograf, odpojovač a kompresor. V každom hnacím podvozku sa nachádzajú dva trakčné motory (s výkonom 104 kW, u prototypu 90 kW) umiestnené priečne, ktoré cez čelnú spojku a čelnú prevodovku poháňa každý jednu nápravu. Elektrická výzbroj je typu TV14D s tranzistorovou reguláciou z podniku ČKD Trakce. Prototyp mal odlišnú elektrickú výzbroj TV10 (rovnako z ČKD Trakcia) na báze GTO tyristorov. Pomocné obvody sú napájané statickým meničom a akumulátorovú batériu.
Rekonštrukcia a modernizácia.
Rekonštrukciu prešla väčšina električiek RT6N1 v Prahe a Brne, typové označenie však bolo zachované. Iba jeden pražský vozeň bol modernizovaný výraznejšie ako ostatné a označený bol ako typ RT6N2.
Poznanské vozne sú od roku 2011 modernizované na typ RT6 MF 06 AC.
Dodávky električiek.
V rokoch 1993 až 1998 bolo vyrobených celkom 19 vozňov RT6N1. Osem vozňov overovacej série bolo dodaných do Prahy a Brna, 10 vozňov zakúpil poznanský dopravný podnik, prototyp zostal v majetku výrobcu, hoci bol skúšobne prevádzkovaný v Česku i Poľsku.
Prevádzka.
Prototyp.
Prototyp električky RT6N1 ako skúšobný vozeň dostal evidenčné číslo 0028. Svetovú premiéru si odbil na brnianskom veľtrhu Autotec v júni 1993 ešte ako nepojazdný exponát. Po dokončení (posledná električka kompletne vyrobená v starom závode ČKD Tatra na Smíchove) bol vozeň následne bez cestujúcich skúšaný na pražskej koľajovej sieti a potom predvádzaný v Brne, Liberci, Moste a Poznani. Na jeseň 1996 bol vozeň v Prahe v prevádzke s cestujúcimi pod ev. č. 9051 (stále však bol majetkom výrobcu), v prvej polovici roka 1997 bol skúšaný v poľskom Krakove, potom sa vrátil späť do ČKD. Od novembra 1998 do mája 1999 jazdil v Liberci s ev. č. 84, potom bol odstavený, pričom povolenie pre skúšobnú prevádzku trvalo až do konca roka 2000. Kvôli neschopnosti výrobcu zabezpečiť nové obruče bol prototyp v novembri 1999 odvezený späť k výrobcovi, kde prežil vyhlásenie konkurzu na ČKD v roku 2000. Bol ponúkaný rôznym dopravným podnikom k odpredaju za zostatkovú cenu 75 000 Čk, tie však záujem nemali. Zošrotovaný bol v roku 2002.
Česko.
Brno.
Už pri premiére električky RT6N1 na veľtrhu Autotec v roku 1993 začal Dopravní podnik města Brna (DPMB) rokovať s ČKD na dodanie takýchto nízkopodlažných vozňov (električky mali byť obstarávané formou lízingu), pričom v roku 1994 objednal DPMB šesť obojsmerných vozňov RT6N2 (neboli nikdy dodané), hoci žiadny takýto vozeň ešte nebol vyrobený a aj skúšky prototypu RT6N1 boli ešte len v začiatkoch. Po prevádzkových skúškach prototypu v septembri 1994 bola v roku 1996 uzavretá zmluva na štyri vozne RT6N1, pre ktoré bola využitá 50 % dotácie na nákup nízkopodlažných vozňov. Električky boli vyrobené v druhej polovici roka 1996, do Brna boli tri vozne dodané v marci a štvrtý vozeň v máji nasledujúceho roka, označené boli číslami 1801-1804. Po rôznych prevádzkových a bezpečnostných skúškach bola prvá električka zaradená do prevádzky 8. septembra 1997. Vozne boli iba v skúšobnej prevádzke (výrobca nedokončil na prototype typové skúšky), vzhľadom k častým poruchám (išlo o problémy s brzdami, sklzovú ochranou, statickým meničom, dverami a mnohými ďalšími prvkami), ktoré opravovali v Brne priamo pracovníci ČKD. Vozne boli odstavené 1. mája 1998, pretože Železničný úrad nariadil výrobcovi odstrániť všetky závady, vozne museli znovu absolvovať technicko-bezpečnostné skúšky a v lete toho istého roku boli opätovne zaradené do prevádzky. V roku 1998 podpísal DPMB s ČKD zmluvu o dodaní desiatich električiek RT6N1 s opciou na ďalších 50 vozňov (neboli však nikdy dodané), išlo aj o obojsmerné varianty.
Ďalšie úpravy boli výrobcom vykonané na podvozkoch vozňov č. 1802 a 1803 na prelome rokov 1998 a 1999. Vozeň ev. č. 1804 nebol rekonštruovaný a preto musel byť z rozhodnutia Železničného úradu v apríli 1999 definitívne odstavený (odvtedy slúži ako zdroj náhradných dielov pre ostatné električky RT6N1). Električky č. 1802 a 1803 boli po skúšobných jazdách zaradené do prevádzky s cestujúcimi, ktorá bola ukončená vypršaním povolenia na skúšobnú prevádzku v januári 2000 (v období január-marec 2000 a marec 2001 slúžili ako nepojazdné predajne cestovných lístkov v centre mesta). Podvozky vozňa č. 1801 boli síce do Prahy odoslané na rekonštrukciu, tá však nebola v ČKD vzhľadom k uvaleniu konkurzu dokončená a skriňa električky tak bola od začiatku roku 1999 odstavená. Karoséria bola do Prahy odoslaná vo februári 2001, kedy spoločnosťou ČKD Dopravné systémy viedol konkurzný správca, a kompletný a opravený vozeň č. 1801 aj s rekonštruovanými podvozkami sa do Brna vrátil v júni toho istého roku. Potom nasledovala skúšobná prevádzka a prevádzka s cestujúcimi. V pravidelnej prevádzke bol vozeň s väčšími či menšími prestávkami do mája 2004, kedy bol odstavený kvôli problémom s nastavením protišmykovej ochrany a zároveň s vypršaním povolenia na skúšobnú prevádzku. V rokoch 2002 a 2003 bol po vzore opravy električky č. 1801 z roku 2001 (v ČKD) rekonštruovaný voz č. 1803, tentoraz však už v Pars nova v Šumperku. Hoci vozeň úspešne vykonal technicko-bezpečnostnú skúšku, bol po štvordňovej prevádzke s cestujúcimi odstavený kvôli poruche meniča.
Nová éra sa pre brnianske vozne RT6N1 začala písať v roku 2007, kedy Železničný úrad opäť vydal povolenie pre skúšobné jazdy bez cestujúcich už rekonštruovaných električiek (ev. č. 1801 a 1803). Dopravný podnik opravoval prvý z nich, ten v januári 2008 opätovne úspešne vykonal technicko-bezpečnostné skúšky. Pre typové schválenie Železničným úradom ale bolo treba vykonanie mnohých ďalších testov, ktoré väčšinou vykonáva výrobca na svojich skúšobných vozňoch. Na konci júla 2008 bol vozeň č. 1801 zaradený do skúšobnej prevádzky s cestujúcimi, ktorá bola ukončená na konci októbra 2008. Pri tejto príležitosti dostala električka č. 1801 meno "Žofinka" (obdobne ako nové dodávané vozne Škoda 13 T). 18. decembra 2008 vydal Železničný úrad Rozhodnutie o schválení typu dráhového vozňa (po 15 rokoch od výroby prototypu), nasledujúci deň získal brniansky vozeň ev. č. 1801 Preukaz spôsobilosti. Do pravidelnej prevádzky bola električka ev. č. 1801 zaradená 24. januára 2009, dva dni predtým sa konal slávnostný krst "Žofinky". 26. septembra 2009 vyšiel do bežnej prevádzky, po niekoľkých mesiacoch sprevádzkovania a po šiestich rokoch odstávky, aj druhý brniansky vozeň RT6N1 č. 1803, ktorý dostal meno "Žanetka". V priebehu roka 2010 bola po čiastočnej montáži po dlhodobej odstávke a výmene (problémový brzdový systém nehnaného stredného podvozku) niektorých súčiastok sprevádzkovaná aj električka č. 1802 s prezývkou "Tretia sestra". Jej prvá skúšobná jazda mimo vozovňu prebehla 2. novembra toho roku, do skúšobnej prevádzky s cestujúcimi bola zaradená po viac ako 10 rokoch odstávky 17. februára 2011. Po schválení bŕzd jazdila od júna 2011 v bežnej prevádzke, pričom jej spoľahlivosť bola porovnateľná s ostatnými typmi električiek, ktoré DPMB prevádzkuje.
Električka č. 1803 bola v decembri 2012 pristavená na strednú prehliadku; tá však kvôli vyťaženosti dielní a dlhej dodacej dobe náhradných dielov trvala nezvyčajne dlho a bola dokončená až v auguste 2014, kedy sa vozeň na čas vrátil do bežnej prevádzky. Medzitým v máji 2014 vozeň č. 1801 zostal odstavený.
V roku 2015 sa Dopravní podnik města Brna rozhodol do vozňov RT6N1 ďalej už neinvestovať. Vozeň č. 1803 zasiahol do prevádzky naposledy v auguste 2015. Na jeseň 2015 bola dlhodobo odstavená električka č. 1804 odpredaná poznanskému dopravnému podniku. Vozeň, ktorý nejazdil od roku 1999, bol z brnianskej vozovne Medlánky odvezený 26. októbra 2015. Poslednou nasadzovanou električkou RT6N1 do pravidelnej prevádzky tak zostal vozeň č. 1802, ktorý takisto absolvoval niekoľko rôznych dlhých odstávok (napr. v rokoch 2014-2015 kvôli poruche trakčného motora). Naposledy bol vypravený na linku v januári 2016, kedy bol odstavený. Na prelome rokov 2017 a 2018 ponúkol DPMB vozne č. 1801 a 1802 k predaju, pričom tejto ponuky využila poznanská spoločnosť Modertrans, ktorá si je odviezla vo februári 2018. Poslednú električku RT6N1 č. 1803 kúpilo od DPMB v apríli 2018 pre svoju zbierku vozidiel MHD Technické múzeum v Brne.
Praha.
Dejiny pražských vozňov sú do roku 2001 veľmi podobné osudom brnianskych električiek RT6N1. Pražské električky RT6N1 boli vyrobené v druhej polovici roka 1996, Dopravní podnik hl. m. Prahy je dostal na prelome rokov 1996 a 1997 (prvá električka už v novembri 1996, dve v januári a posledná vo februári 1997) a označil evidenčnými číslami 9101-9104. Po skúšobných jazdách boli do skúšobnej prevádzky s cestujúcimi zaradené 25. augusta 1997. Kvôli poruchám boli často odstavené, v prevádzke jazdili kvôli tomu na tzv. vložených poradiach. V roku 1998 boli všetkým vozňom v ČKD rekonštruované podvozky z dôvodu požiadavky Železničného úradu. Skúšobná prevádzka bola ukončená v júni 1999 (vtedy jediný prevádzkový vozeň č. 9103 mal na trati závadu), všetky štyri vozne boli odstavené vo vozovni Pankrác, navyše na konci roku 1999 skončilo povolenie na skúšobnú prevádzku s cestujúcimi. Prvý pokus o opätovné uvedenie do prevádzky prebehol v roku 2001, kedy bol vozeň č. 9104 spoločne s brnianskou električkou č. 1801 opravený v ČKD. Cesta z prekladacej vlečky výrobcu späť do vozovne ale skončila poruchou. Po oprave a niekoľkých skúšobných jazdách začiatkom roka 2002 bol opäť odstavený.
V rokoch 2004-2005 pristúpil pražský dopravný podnik k inému spôsobu rekonštrukcie električiek RT6N1. V podniku Pars nova v Šumperku bola električka č. 9101 zložito zrekonštruovaná na typ Tatra Rt6n2, skúšobné jazdy však rovnako skončili rôznymi poruchami.
V roku 2009 boli všetky pražské električky RT6 (3 × RT6N1, 1 × RT6N2) odpredané spoločnosti SKD Trade a v septembri toho istého roku odvezené z Prahy do areálu podniku ŽOS Nymburk. Vozne RT6N1 č. 9102 a 9103, ktoré boli odstavené od roku 1998, respektíve 1999, a ktoré slúžili ako zdroj náhradných dielov pre zvyšné dve električky, boli v roku 2010 predané poľskej spoločnosti Modertrans, ktorá je v júli a septembri toho roku previezla do Poznane. V Poznani nakoniec skončili aj vozne č. 9101 a 9104.
Poľsko.
Poznaň.
Do Poznane bolo v roku 1997 dodaných päť električiek RT6N1 (označené číslami 401-405) a roku 1998 ďalších päť (č. 406-410), ktoré ale boli zostavené v miestnom podniku H. Cegielski - Poznań (HCP) s využitím dielov odoslaných z ČKD. Nasledovať mala licenčná výroba v HCP, ktorá však nebola nikdy uskutočnená. Prevádzka električiek RT6N1 v Poznani sa začala 27. septembra 1997, vozne ale boli podobne poruchové ako té prevádzkované v Česku, však poľský koľajový úrad netrval na extrémne spoľahlivosti, navyše problémové súčiastky (brzda stredného podvozku, rôzne elektrické zariadenia) boli poznanským dopravným podnikom z električiek odmontované, čo bolo umožnené prevádzkou v rovinatom teréne mesta. Ďalšie potrebné rekonštrukcie vykonala spoločnosť HCP.
Spoločnosť Modertrans zakúpila v roku 2010 pôvodom pražskú električku č. 9102 a 9103, ktorú začala celkovo modernizovať na typ RT6 MF 06 AC. Ako prvý bol v novembri 2011 dokončený vozeň č. 9102, ktorý v Poznani dostal nové číslo 405. Po vykonaných skúškach vydal Modertrans aj zvyšné dva pražské vozne č. 9101 a 9104 a začal ich modernizáciu. Rekonštruované električky č. 404 (ex 9103), 402 (ex 9101) a 401 (ex 9104) boli do prevádzky zaradené počas jari 2014. Odvtedy prebiehali obdobné modernizácie pôvodných poznanských vozňov RT6 výmenným spôsobom, kedy napr. stará električka č. 404 bola po modernizácii zaradená do prevádzky pod číslom 408. Počas roka 2014 boli takto rekonštruované vozne nových čísel 406 (ex 402), 407 (ex 401), 408 (ex 404) a 410 (ex 405) a v roku 2015 vozne nových čísel 403 (ex 410) a 409 (ex 408), čím bol dokončený súvislý rad čísel 401-410. Medzitým prebiehala modernizácia aj zvyšných vozňov pôvodných čísel 403, 406, 407 a 409, ktoré následne obdržali nové čísla 411-414. Posledná nerekonštruovaná električka č. 409 bola do prevádzky vypravená 9. januára 2015.
Na jeseň 2015 zakúpil poznanský dopravný podnik brniansku električku č. 1804, ktorá bola dlhodobo odstavená od roku 1999 a ktorá odvtedy slúžila v Brne ako zdroj náhradných dielov. Vozeň by mal byť, podobne ako pôvodom pražské vozne, kompletne zrekonštruovaný a sprevádzkovaný vo spoločnosti Modertrans. Táto spoločnosť mala zmodernizovať aj brnianske električky č. 1801 a 1802, ktoré boli poľskou stranou odkúpené začiatkom roka 2018.

</doc>
<doc id="125317" url="https://sk.wikipedia.org/wiki?curid=125317" title="RT6N1">
RT6N1



</doc>
<doc id="125318" url="https://sk.wikipedia.org/wiki?curid=125318" title="Heaven and Hell (skupina)">
Heaven and Hell (skupina)

Heaven and Hell bola heavy metalová hudobná formácia zložená z bývalej zostavy britskej heavy metalovej skupiny Black Sabbath, ktorú tvoria Tony Iommi (gitara), Geezer Butler (basová gitara), Vinny Appice (bicie) a Ronnie James Dio (spev). 
Skupina sa rozhodla nevystupovať pod pôvodným názvom, s ohľadom na neúčasť speváka Ozzyho Osbournea na tomto projekte. Názov zvolili podľa prvého albumu skupiny Black Sabbath "Heaven and Hell" (1980), na ktorom po Osbornovom odchode účinkoval ako spevák Ronnie James Dio.

</doc>
<doc id="125320" url="https://sk.wikipedia.org/wiki?curid=125320" title="Tatra RT6N2">
Tatra RT6N2

Tatra RT6N2 je typ električkového vozidla, ktorý vznikol modernizáciou českej električky Tatra RT6N1.
Dejiny.
Pretože električky RT6N1 neboli kvôli technickým častým závadám nikdy schválené Drážnym úradom, museli od prelomu tisícročí zostať všetky vozidlá tohto typu vo vozovniach. Pražský dopravný podnik sa po niekoľkých rokoch rozhodol vykonať zásadnú modernizáciu, ktorej cieľom malo byť sprevádzkovanie pražských električiek RT6N1. Rekonštrukcia prvého vozidla prebehla v šumperskej firme "Pars nova" v rokoch 2004 a 2005. Po dodaní modernizovaného vozidla do Prahy začali skúšobné jazdy. Počas nich sa však opäť začali vyskytovať rôzne problémy. V súčasnosti (2006) je jediné vozidlo RT2N2 odstavené. Je teda na mieste otázka, či získa povolenie od Drážneho úradu. Ak by ho nezískal, uvažuje sa o predaji všetkých pražských vozodiel RT6N (3x RT6N1, 1x RT6N2) do Brna, prípadne do Poznane.
Modernizácie.
Veľké problémy mali pôvodné električky RT6N1 s brzdami stredného podvozku. Tie boli preto pri modernizácii vymenené. Rovnako boli repasované oba krajné podvozky. Pôvodný elektrický výzbroj bol nahradený novým typu TV Progress. Došlo aj k rôznym úpravám vozňovej skrine, ktoré boli vyvolané skúsenosťami z predchádzajúcej prevádzky. Pražský dopravný podnik vzniesol aj niekoľko špecifických požiadaviek, ktoré priamo nesúviseli so sprevádzkovaním vozňov RT6N. Išlo napríklad o premiestnenie polopantografu zo stredu nad prvý podvozok, úpravu ovládacieho pultu vodiča, výmenu informačného systému pre cestujúcich a pod.
Prevádzka.
Modernizácia na typ RT6N2 prebehla v rokoch 2004 a 2005.

</doc>
<doc id="125321" url="https://sk.wikipedia.org/wiki?curid=125321" title="RT6N2">
RT6N2



</doc>
<doc id="125322" url="https://sk.wikipedia.org/wiki?curid=125322" title="Tatra RT6S">
Tatra RT6S

Tatra RT6S je typ čiastočne nízkopodlažnej električky, ktorá bola vyrobená v ČKD Tatra ako prototyp v roku 1996. Sériová výroba tohto modelu nebola zahájená, jediný vozeň bol v prevádzke v Liberci.
Historické pozadie.
Prvá česká nízkopodlažná električka bola vyrobená v ČKD Tatra v roku 1993, išlo o prototyp vozňa Tatra RT6N1, ktorý počas nasledujúcich rokov prekonal rôzne skúšobné jazdy po celom Česku a v Poľsku. Na tento model nadviazala električka RT6S, ktorá sa mala stať modernejším pokračovateľom RT6N1. Prototyp bol vyrobený v roku 1996, vzhľadom na ťažkosti výrobcu, na ktorého bol v roku 2000 vyhlásený konkurz, ale ďalšie vozne RT6S už nevznikli.
Konštrukcia.
Mechanická časť električky RT6S vychádza z predchádzajúceho typu RT6N. Ide o jednosmerný šesťnápravový, čiastočne nízkopodlažný motorový električkový vozeň. Vozeň je usadený na troch podvozkoch, obaja krajné sú hnacie. Vyrobila je nemecká firma Duewag a vďaka kolesám s menším priemerom bolo možné znížiť výšku podlahy z 900 mm nad temenom koľajnice (TK; hodnota u RT6N1) na 560 mm nad TK. Stredný podvozok je tvorený štyrmi samostatnými kolesami na výkyvných ramenách. Krátky prostredný článok (so sedačkami umiestnenými pozdĺžne) spoločne s časťami krajných článkov sú nízkopodlažné s výškou podlahy 370 mm nad TK. Do nízkopodlažnej časti, ktorá zaberá približne 2/3 dĺžky vozňa, vedú štvoro dvojkrídlových dverí (dvoje v prednom a dvoje v zadnom článku), stredná časť električky je prístupná jednak cez schodík v interiéri, jednak jednokrídlovými dverami, ktoré sú umiestnené v prednej aj zadnej časti vozňa. Predné aj zadné čelá električky sú totožné. Dizajn vozňa (rovnako ako u RT6N1) navrhol Ing. arch. Patrik Kotas.
V oboch krajných podvozkoch sa nachádzajú dva asynchrónne trakčné motory, každý poháňa jednu nápravu. Bezkontaktná elektrická výzbroj založená na IGBT tranzistoroch pochádza od spoločnosti Siemens AG. Motory v podvozku sú spojené paralelne a sú napájané z trakčného meniča s digitálnym riadením.
Prevádzka.
Vozeň bol dokončený v septembri 1996 (vystavený na Medzinárodnom strojárskom veľtrhu v Brne), sprevádzkovaný bol vzhľadom na problémy v auguste 1997. V rokoch 19971998 pod číslom 0031 absolvoval skúšobné jazdy v Prahe. Následne bol predaný do Liberca (pozri článok Električková doprava v Liberci), kde dostal evidenčné číslo 85. Po skúšobnej prevádzke bez cestujúcich v decembri 1998 bol do prevádzky s cestujúcimi zaradený 31. decembra 1998. Vzhľadom k rôznym problémom (brzda stredného podvozku, elektrická výzbroj) bol často odstavený, kvôli čomu nebol úradom schválený do pravidelnej prevádzky. Kvôli poruchám bol v novembri 2003 definitívne odstavený v libereckej vozovni.
V roku 1998 objednal liberecký dopravný podnik šesť upravených električiek RT6SM (neskôr označených ako LT36), ktoré však neboli vzhľadom na problémy výrobcu ČKD Dopravné systémy vyrobené ani dodané.
Prototypový vozeň mal byť podľa plánov z 2. desaťročí 21. storočia využitý ako exponát pre chystané liberecké električkové múzeum, ku ktorého realizácii ale nedošlo. Nakoniec bol na konci roka 2013 odpredaný a 13. decembra toho roku opustil na železničných vagónoch Liberec. Prevezený bol do Herlíkovic, kde stal pod holým nebom na krátkom kusu položenej koľaje. Električka mala byť v interiéri upravená a mala slúžiť ako bar a požičovňa lyží, pretože sa nachádza v blízkosti lyžiarskeho areálu. Tento zámer sa ale neuskutočnil a začiatkom roku 2018 bol vozeň RT6S ponúkaný na odpredaj.

</doc>
<doc id="125323" url="https://sk.wikipedia.org/wiki?curid=125323" title="RT6S">
RT6S



</doc>
<doc id="125324" url="https://sk.wikipedia.org/wiki?curid=125324" title="RT6N">
RT6N



</doc>
<doc id="125325" url="https://sk.wikipedia.org/wiki?curid=125325" title="Tatra RT6N">
Tatra RT6N



</doc>
<doc id="125330" url="https://sk.wikipedia.org/wiki?curid=125330" title="Tatra RT8D5">
Tatra RT8D5

Tatra RT8D5 je rychlodrážná trojčlánková električka, ktorú v rokoch 1997 až 1999 vyrábala spoločnosť ČKD Dopravné systémy pre rychlodrážný systém v hlavnom filipínskom meste Manile.
Historické pozadie.
Už od polovice 80. rokov 20. storočia bola plánovaná v hlavnom meste Filipín, Manile, výstavba rychlodrážnej električkovej trate nadväzujúcej na trať LRT 1 sprevádzkovanú v roku 1982. V roku 1988 došlo k prvému kontaktu medzi česko-slovenským Pragoinvestem a filipínskou spoločnosťou EL Enterprises. O štyri roky neskôr potom bola podpísaná zmluva, podľa ktorej mala ČKD Tatra dodať pre túto novú linku 84 električiek Tatra KT8D5 v podobnom prevedení, v akom boli dodávané českým a slovenským dopravným podnikom. V roku 1995 bol preto vyrobený prototypový vozeň, ktorý vzhľadovo veľmi pripomínal typ KT8D5. Nasledujúceho roku však došlo k zmene zloženia akcionárov filipínskej spoločnosti, ktorá bola premenovaná na Metro Rail Transit Corporation (MRTC), a takisto boli pozmenené technické požiadavky na vozne. Ešte toho istého roku bola podpísaná nová zmluva na dodávku 73 električiek.
Konštrukcia.
Tatra RT8D5 je jednosmerný trojčlánkový motorový električkový vozeň. Vozová skriňa je usadená na štyroch dvojnápravových podvozkoch so všetkými hnacími nápravami. Skriňa električky je vyrobená z navzájom zvarených oceľových častí, podlaha je z preglejok potiahnutých protišmykovým materiálom. Kabína vodiča sa nachádza v jednom čele vozňa, v zadnom čele sa nachádza iba malý manipulačný panel. Električky sú ale vybavené dverami z oboch strán, takže po spojení vozňov zadnými časťami k sebe sú prevádzkované ako obojsmerné vratné súpravy. V krajných článkoch sa nachádzajú na každej strane vždy dvoje dvojkrídlové predsuvné dvere, v strednej článku jedny. Vzhľadom k veľkej výške manilských nástupíšť je celá podlaha električky v jednej rovine (925 mm na temenom koľajnice) a nie sú pri dverách potrebné schody. Kabína vodiča i priestor pre cestujúcich sú vybavené klimatizáciou, vodič vozeň ovláda ručným radičom. Sedačky pre cestujúcich sú riešené ako pozdĺžne lavice.
RT8D5 poháňa osem jednosmerných trakčných motorov (každý vždy jednu nápravu), vozeň je vybavený elektrickou výzbrojou TV14Z s pulznými meničmi vybavenými IGBT tranzistormi. Tá umožňuje prevádzku súprav tvorených až štyrmi posuvnými vozňami RT8D5 riadenými z čelného stanovišťa. Vozeň je vybavený jedným polopantografom a tromi druhmi bŕzd: elektrodynamickou, mechanickou kotúčovou a koľajovou.
Prototyp sa od vyššie popísaných sériových vozňov čiastočne odlišoval. Okrem dizajnu pripomínajúceho električky typu KT8D5 išlo o klasickú obojsmernost (kabíny vodiča sa nachádzali v oboch čelách vozňa) či ovládanie vozňa nožnými pedálmi.
Prototyp.
Prototyp električky RT8D5 bol dokončený zrejme začiatkom roku 1995 a v marci toho roku vyšiel na prvé skúšobné jazdy po pražskej električkovej sieti s evidenčným číslom výrobcu 0029. Po ich ukončení bol odstavený a vzhľadom k nepoužiteľnosti pre bežnú prevádzku v Prahe bol na objednávku MRTC podrobený crash testom, ktoré sa uskutočnili 3. novembra 1998 v areáli Ústredných dielní Dopravného podniku hl. m. Prahy. Prototypový vozeň nebol v hlavných nosných častiach výraznejšie poškodený. Potom bola električka RT8D5 niekoľko rokov odstavená v areáli Ústredných dielní než došlo k jej zošrotovaniu.
Prevádzka.
Pre manilskú trať MRT 3 bolo v rokoch 1997 až 1999 vyrobených celkom 73 električiek označovaných ako RT8D5M. Výstavba linky sa začala na jeseň roku 1996 a 27. apríla 1998 bola uskutočnená prvá slávnostná jazda na 800 m dlhom úseku. Pre túto príležitosť bola na Filipíny letecky prepravená prvá električka RT8D5M. Postupne nasledovali ďalšie vozne, ktoré už boli prepravované na lodiach po 12 kusoch, tak, aby sa v júli 1999 mohla začať skúšobná prevádzka na hlavnom úseku trate medzi stanicami North Avenue a Buendía. Plná prevádzka na tomto úseku sa začala 15. decembra 1999, zvyšok trate medzi Buendía a Taft Avenue bol sprevádzkovaný 20. júla 2000. Električky sú typicky prevádzkované vo trojvozňových vlakoch, denne býva vypravených až 60 vozňov (teda 20 vlakov).

</doc>
<doc id="125331" url="https://sk.wikipedia.org/wiki?curid=125331" title="RT8D5">
RT8D5



</doc>
<doc id="125332" url="https://sk.wikipedia.org/wiki?curid=125332" title="Knaančina">
Knaančina



</doc>
<doc id="125339" url="https://sk.wikipedia.org/wiki?curid=125339" title="Ázijské hry">
Ázijské hry

Ázijské hry sú medzinárodné viacšportové podujatie, usporadúvané každé 4 roky v Ázii, pod dohľadom Ázijského olympijského výboru ("Olympic Council of Asia, OCA"). Účastnia sa ho športovci zo všetkých 45 ázijských krajín, ktoré sú členmi OCA. Iba 7 krajín sa zúčastnilo všetkých ázijských hier.
Dejiny.
Predchodcom Ázijských hier boli Hry Ďalekého východu. Vznikli na prezentovanie jednoty a spolupráce medzi Japonskom, Filipínami a Čínou. Prvé hry boli usporiadané v Manile roku 1913. Zanikli roku 1938 po tom čo Japonsko napadlo Čínu. 
Po druhej svetovej vojne niektoré ázijské štáty získali nezávislosť. Viacero týchto krajín chcelo nový druh podujatia, v ktorom by prevládalo vzájomné porozumenie. Počas 14. olympijských hier roku 1948 bol medzi ázijskými účastníkmi presadený názor o zorganizovaní Ázijských hier. Tieto krajiny v roku 1949 založili Federáciu Ázijských hier ("Asian Games Federation"). Bolo rozhodnuté, že prvé Ázijské hry budú usporiadané v Naí Dillí, v Indii, v roku 1951. Ďalšie hry sa konali o tri roky neskôr roku 1954 v Manile na Filipínach a odvtedy sa konajú každé štyri roky.
Roku 1982 sa po sporoch medzi jednotlivými účastnickými krajinami rozhodlo o reorganizácii Federácie Ázijských hier a vznikla nová inštitúcia, Ázijský olympijský výbor.
Roku 1994 aj napriek odporu zo strany niektorých krajín boli do Ázijského olympijského výboru prijaté bývalé sovietske republiky Kazachstan, Kirgizsko, Uzbekistan, Turkmenistan a Tadžikistan. Naopak, od hier 1976 nie je Izrael členom OCA (kvôli incidentu na Olympiáde v Mníchove 1972) a nemôže sa zúčastňovat ázijských hier.
Športy.
V celej histórii Arabských hier sa predstavilo 45 športov.
Aktívne športy
Bývalé športy
Historická medailová tabuľka (19512010).
Krajiny bez medailí:

</doc>
<doc id="125344" url="https://sk.wikipedia.org/wiki?curid=125344" title="Tatra B3">
Tatra B3

Tatra B3 je typ česko-slovenského vlečného električkového vozňu, ktorý vyrábala spoločnosť ČKD v 70. a 80. rokoch 20. storočia.
Konštrukcia.
Ide o jednosmerný štvornápravový bežný vlečný električkový vozeň. Konštrukčne vychádza z električky Tatra T3. Odstránené bolo stanovisko vodiča, jeho miesto zaujali sedadlá. Môže byť spriahaný nielen s jedným motorovým vozňom (MV+W), ale dokonca aj s dvoma električkami T3 (MV+MV+VV).
Prevádzka.
V rokoch 1973 až 1988 bolo vyrobených celkom 125 vozňov.

</doc>
<doc id="125345" url="https://sk.wikipedia.org/wiki?curid=125345" title="B3">
B3

B3 môže byť:

</doc>
<doc id="125347" url="https://sk.wikipedia.org/wiki?curid=125347" title="Tatra B4">
Tatra B4

Tatra B4 je model električkového vozňa vyrábaného česko-slovenskou spoločnosťou ČKD od 60. do 80. rokov 20. storočia.
Konštrukcia.
Ide o jednosmerný štvornápravový bežný vlečný električkový vozeň. Konštrukčne vychádza z električky Tatra T4. Odstránené bolo stanovisko vodiča, jeho miesto zaujali sedadlá pre cestujúcich. Je možné ho spriahať s vozidlami typu T4 do tzv. malých vlakov (MV+VV) alebo do tzv. veľkých vlakov (MV+MV+VV).
Prototypy.
Prvý vozeň B4 vznikol v roku 1967 z košickej električky Tatra T1 ev.č. 211, ktorú firma Tatra Smíchov, neskôr ČKD, odkúpila späť. Z vozňa bolo odstránené stanovisko vodiča a elektrická výzbroj. Potom bol pod ev.č. 3000 skúšaný v Prahe. O rok neskôr skúšobne jazdil aj v Drážďanoch. V tom istom roku sa vrátil do Prahy, následne bol využitý ako sklad a potom zrejme zošrotovaný.
Prototyp B4 bol vyrobený v roku 1967. Spolu s prototypom električky Tatra T4 bol na konci toho istého roku dodaný do Drážďan. Potom bol už bez T4 testovaný v Belehrade. Následne sa vrátil naspäť výrobcovi, ktorý ho predal do nemeckého Halle. Tu bol v prevádzke do roku 1986, kedy bol preradený medzi historické vozne.
Prevádzka.
V rokoch 1967 až 1987 bolo vyrobených celkom 874 vozňov.

</doc>
<doc id="125349" url="https://sk.wikipedia.org/wiki?curid=125349" title="Tatra B6A2">
Tatra B6A2

Tatra B6A2 je typ česko-slovenského vlečného električkového vozňa, ktorý vyrábala spoločnosť ČKD v 2. polovici 80. rokov 20. storočia.
Konštrukcia.
Ide o jednosmerný štvornápravový bežný vlečný električkový vozeň. Konštrukčne vychádza z električky T6A2. Stanovisko vodiča bolo nahradené sedadlami. Vlečný vozeň je spriahaný s jedným (MV+VV) alebo s dvomi (MV+MV+VV) električkami T6A2.
Prototyp.
Prototyp B6A2 ev.č. 0022 bol vyrobený súčasne s dvomi prototypmi električky Tatra T6A2 v roku 1985. Skúšobné jazdy sa konali v Prahe, nasledujúci rok bola súprava predaná do Drážďan, kde vlečný vozeň dostal ev.č. 276 001. Medzi rokmi 1990 a 2001 slúžila prototypová súprava na vyhliadkové jazdy po meste. Potom bol prototypový vozeň B6A2 spolu s jedným prototypovým vozňom T6A2 zošrotovaný.
Prevádzka.
V rokoch 1985 až 1990 bolo vyrobených celkom 92 vozňov.
Poznámka: Ide o prehľad dodaných nových vozňov priamo z výroby. V súčasnosti (2006) sa vozne B6A2 pôvodom z Rostocku nachádzajú ešte v maďarskom Szegede.

</doc>
<doc id="125350" url="https://sk.wikipedia.org/wiki?curid=125350" title="B6A2">
B6A2



</doc>
<doc id="125353" url="https://sk.wikipedia.org/wiki?curid=125353" title="Segedín">
Segedín

Segedín () je s rozlohou a 160 tisíc obyvateľmi tretím najväčším mestom Maďarska. Je hospodárskym a administratívnym centrom juhovýchodného Maďarska a sídlom Čongrádsko-čanádskej župy.
Segedínska univerzita je považovaná za najlepšiu vysokoškolskú inštitúciu v Maďarsku.
Podľa sčítania obyvateľstva z roku 2001 tu žilo 93,5 % Maďarov, 0,7 % Rómov, 0,5 % Nemcov, 0,2 % Srbov, 0,2 % Rumunov, 0,1 % Chorvátov, 0,1 % Slovákov a 5,9 % iných národností. Slovenskú komunitu tu reprezentuje Spolok segedínskych Slovákov a volená Segedínska slovenská samospráva.
Poloha.
Mesto je situované od Budapešti na juhu krajiny v tesnej blízkosti hraníc so Srbskom a Rumunskom. Leží južne od sútoku riek Tisa a Mureš vo Veľkej dunajskej kotline, pričom sa rozprestiera na oboch brehoch ohybu rieky Tisa.
Dejiny.
Územie prvýkrát spomína už Ptolemaios v 2. polovici 2. storočia pod označením "Partiscus" ako významný riečny brod. Striedalo sa tu osídlenie Slovanov (Slovenov) Húnov, Gepidov, Avarov a Bulharov, až sa tu na konci 9. storočia usídlili Maďari, ktorí tu podľa kronikára Anonyma pri dnešnej obci "Ópusztaszer" držali prvé „národné zhromaždenie“. Ich vodca Arpád pridelil spravovanie okolitej krajiny náčelníkovi "Ondovi".
Prvá písomná zmienka o meste je z roku 1183. Ide o listinu kráľa Bela III., kde sa spomína ako prístav lodí prepravujúcich po Dunaji soľ do Nitry. Mesto prosperovalo za vlády Anjuovcov a na slobodné kráľovské mesto bolo povýšené Žigmundom Luxemburským v roku 1498, kedy sa v súvislosti s tureckou hrozbou stalo pevnosťou a zhromaždiskom vojska. V rokoch 1543 až 1686 bolo súčasťou Osmanskej ríše, kedy tu bola zavedená tradícia pestovania papriky.
V roku 1719 sa opäť zaradilo medzi uhorské slobodné kráľovské mestá s privilégiami a novoudeleným mestským erbom. V roku 1728 sa tu odohral najväčší súdny proces s bosoráctvom v celom Uhorsku vôbec. Rada mesta dala spáliť 13 podozrivých na "Bosoráckom ostrove" ("Boszorkánysziget"). Segedín mal začiatkom 19. storočia ešte početné slovenské obyvateľstvo.
Počas Uhorskej revolúcie 1848 – 1849 mesto hralo významnú úlohu ako posledná bašta ustupujúcich revolucionárov, za čo bolo po potlačení povstania potrestané. S dorazením prvej železnice v roku 1854 sa prosperita vrátila. Do roku 1869 siahajú korene známej továrne na výrobu miestnej salámy – "Pick Salámy". V roku 1879 došlo k veľkej povodni, ktorá zničila celé mesto. Panovník František Jozef I. Segedín navštívil a sľúbil jeho skorú obnovu. Tá sa uskutočnila za medzinárodnej pomoci skutočne veľkorysým spôsobom. Široké okružné triedy lemované najmódnejšími palácovými budovami rakúsko-uhorskej secesie kladú Segedín medzi najvýstavnejšie a najorganizovanejšie maďarské mestá.
Po prvej svetovej vojne stratil Segedín veľkú časť svojho prirodzeného zázemia, keď rozsiahle územia na juhu boli pripojené k Rumunsku a Juhoslávii. V roku 1921 sa sem presťahovala univerzita z Kluža a v roku 1923 tu bolo premiestnené sídlo arcibiskupa z Temešváru.
Za druhej svetovej vojny bolo zavraždených okolo 6 000 obyvateľov. Po roku 1945 sa mesto stalo strediskom poľnohodpodárskeho a ľahkého priemyslu južného Maďarska. V roku 1965 boli v jeho blízkosti nájdené ropné ložiská. Výstavbou sídlisk (najväčšie "Tarján" na severovýchode) sa populácia zvyšovala do roku 1989, kedy mesto dosiahlo rekordných 189 tisíc obyvateľov. Následne obyvateľstva ubúdalo. Segedín je v súčasnosti atraktívnou turistickou destináciou s tradíciou "Festivalu drámy", konaným od roku 1931 každé leto pod holým nebom na "Katedrálnom námestí".
Doprava.
Miestne letisko je upravené pre prijímanie menších a stredne veľkých lietadiel, ale pravidelné letecké linky tu nesmerujú. Železnica dorazila do mesta už v roku 1854 z Budapešti, vlaky smerujú aj na srbskú Suboticu a do Békešskej Čaby. Zo separovanej malej železničnej stanice v mestskej časti "Újszeged" na druhom brehu Tisy odchádzajú regionálne vlaky do východnej časti Čongrádskej župy.
Od roku 2005 je mesto spojené s Budapešťou diaľnicou M5 smerujúcej ďalej na Srbsko. Od roku 2015 je mesto spojené s Rumunskom odbočkou diaľnicou M43 smerom na Arad, tam je pripojená na dialnicu A1 smerom na Bukurešť. Cez rieku Tisu vedú na druhý breh dva mosty: "Stredomestský most" do centra mesta a "Most sv.Bernarda" po vonkajšom mestskom okruhu. Mestská hromadná doprava začala premávať v roku 1884 v podobe konskej dráhy, ktorá bola elektrifikovaná v roku 1908. Mestská sieť, na niektorých úsekoch stále jednokoľajná, pozostáva z troch frekventovaných liniek. V roku 1979 boli zavedené aj trolejbusy, ktorých sieť sa rozširovala v 80. aj 90. rokoch. Dnes je v obehu päť liniek.
V súčasnosti prebieha výstavba nových úsekov električkovej a trolejbusovej dopravy v meste, financovaná z fondov EU. Autobusová doprava začala v meste jazdiť od roku 1955 a je prevádzkovaná samostatným dopravným podnikom, spoločným s prímestskou autobusovou dopravou.

</doc>
<doc id="125354" url="https://sk.wikipedia.org/wiki?curid=125354" title="Szeged">
Szeged



</doc>
<doc id="125355" url="https://sk.wikipedia.org/wiki?curid=125355" title="Škoda 16 T">
Škoda 16 T

Škoda 16 T je česká päťčlánková nízkopodlažná električka, ktorá vychádza z typu Škoda 05 T. Dizajn vozňa podobne ako pri type Škoda 14 T pre Prahu navrhla spoločnosť "Porsche Design Group", dcérska firma automobilky Porsche.
Konštrukcia.
Ide o jednosmerný šesťnápravový motorový čiastočne nízkopodlažný električkový vozeň. Skladá sa z piatich článkov, ktoré sú spojené kĺbmi a harmonikami. Na pravej strane vozňovej skrine sa nachádza šesť predsuvných dverí, z toho štyri dvojkrídlové a dvoje jednokrídlové.
Konštrukčne vychádza predovšetkým z typu 05 T. Niektoré prvky, napríklad dizajn, sú odvodené od typu Škoda 14 T. Prvý, tretí a piaty článok je posadený na podvozkoch, druhý a štvrtý je zavesený medzi okolité články. Podiel nízkej podlahy, nad temenom koľajnice, dosahuje 65 percent. Rozdiel vo výške nízkopodlažnej a vysokopodlažnej časti vyrovnáva jeden schod. Elektrická výzbroj je umiestnená na streche.
Prevádzka.
Zmluva medzi prevádzkovateľom MHD v poľskom Vroclave a firmou Škoda Škoda Transportation na dodávku ôsmich vozňov 16 T bola podpísaná na jar 2005, na jeseň toho roku bol počet električiek zvýšený o 10. Prvé vozidlá 16 T sa mali vo Vroclave objaviť na jeseň 2006.

</doc>
<doc id="125356" url="https://sk.wikipedia.org/wiki?curid=125356" title="Škoda Transportation">
Škoda Transportation



</doc>
<doc id="125357" url="https://sk.wikipedia.org/wiki?curid=125357" title="Škoda 14 T">
Škoda 14 T

Škoda 14 T je česká nízkopodlažná električka, ktorá je od roku 2006 v premávke v Prahe. Výrobcom vozidla je spoločnosť Škoda Transportation z Plzne, dizajn navrhla firma Porsche Design Group, dcérska spoločnosť automobilky Porsche. Medzi nadšencami je prezývaná "Porschetra" (vďaka dizajnérskej spoločnosti) či "saranča" (kvôli zvuku elektrickej výzbroje).
Konštrukcia.
14 T je jednosmerný šesťnápravový motorový čiastočne nízkopodlažný električkový vozeň. Skladá sa z piatich článkov navzájom spojených kĺbmi a harmonikami. Na pravej strane vozňovej skrine sa nachádza celkovo šestoro dverí. Z toho pätoro je určené pre cestujúcich (štvoro dvojkrídlych a jedny jednokrídlové) a jedny jednokrídlové pre vodiča.
Je čiastočne nízkopodlažná a čiastočne so zníženou podlahou, prechod medzi časťami je riešený schodom. Kabína vodiča je oddelená kompletne od priestoru pre cestujúcich. Hlavným prístrojom v kabíne vodiča je multifunkčný zobrazovač s farebnou obrazovkou, ktorého základom je český programový systém Control Web.
Vozidlo je vybavené tromi hnacími podvozkami, dokáže vyjsť stúpanie až 85 promile. Rovnako ako vozidlá Tatra KT8D5R.N2P (modernizované KT8D5) je aj 14 T vybavená kamerovým systémom, vďaka ktorému môže vodič sledovať, čo sa deje vnútri vozidla aj v jeho okolí. Kamerový systém je používaný najmä na sledovanie dverných priestorov počas výstupu a nástupu cestujúcich ako aj ku kontrole prejazdnového profilu okolo vozňa. Vozidlo má tri typy bŕzd, elektrohydraulickú, elektromagnetickú (koľajnicovú) a hlavnou je elektrodynamická, ktorá umožňuje rekuperáciu pri brzdení a tým úsporu elektrickej energie. Električka je vybavená vonkajšími digitálnymi orientáciami zobrazujúcimi linku a ciel ako aj vnútorným informačným systémom.
Prototypy.
Prvé dva vozne typu Škoda 14 T boli vyrobené v roku 2005. Prvá električka vykonala technicko-bezpečnostnú skúšku na konci novembra v Plzni. Na prelome novembra a decembra prebiehali v Plzni aj skúšobné jazdy pod ev.č. 113. Potom bola prevezená do Prahy a 13. decembra 2005 bola s ev. č. 9111 slávnostne predaná primátorovi a zástupcom mesta. Nasledovali rôzne skúšky, prví cestujúci sa mohli odviezť až 28. januára 2006.
Druhý prototyp bol do Prahy privezený na konci roku 2005. Dostal ev.č. 9112. Počas roka 2006 prebiehali skúšky s cieľom doladiť softvérové vybavenie a využíval sa aj na zaškoľovanie vodičov. Pri skúškach skratom 6. septembra 2006 vozidlo 9112 v areálu dielní dopravného podniku v rýchlosti cca /h havarovalo a ťažko zranilo technický pracovník stojací mimo vozidlo. Po nehode a následnej oprave bolo vozidlo opäť nasadené do pravidelnej prevádzky.
Prevádzka.
Výroba električiek prebiehala od roku 2005. Vozeň bol vystavený aj na veľtrhu InnoTrans 2006 v Berlíne. Dodávky vozidiel tejto rady sa ukončili v roku 2009 dodaním posledného, šesťdesiateho kusu. V apríli je v prevádzke 57 vozidiel, ktoré sú deponované do vozovne v Motole. Tri vozidlá sú v rôznom štádiu kanibalizácie dlhodobo odstavené z dôvodu vyčkávania na dodanie náhradných dielov.

</doc>
<doc id="125359" url="https://sk.wikipedia.org/wiki?curid=125359" title="Českomoravská Kolben Daněk">
Českomoravská Kolben Daněk

Českomoravská Kolben Daněk alebo ČKD bola jedna zo slávnych priemyselných firiem predvojnového Česko-Slovenska vzniknutých z priemyslu Rakúsko-Uhorska druhej polovice 19. storočia. 
V súčasnosti pod značkou ČKD v názve pôsobí v Česku viacero menších firiem.

</doc>
<doc id="125360" url="https://sk.wikipedia.org/wiki?curid=125360" title="ČKD">
ČKD



</doc>
<doc id="125362" url="https://sk.wikipedia.org/wiki?curid=125362" title="Tatra Smíchov">
Tatra Smíchov



</doc>
<doc id="125365" url="https://sk.wikipedia.org/wiki?curid=125365" title="Kúh-e Taftán">
Kúh-e Taftán

Kúh-e Taftán alebo Kúhe Taftán alebo Taftán (z per. "horúce miesto") je v súčasnosti neaktívny stratovulkán, nachádzajúci sa v juhovýchodnom Iráne, asi 120 km južne od mesta Záhedán. Sopka je súčasťou vulkanického masívu, ktorý sa tiahne až do Pakistanu. Kúh-e Taftán má dve vulkanické centrá, severný kráter vyzerá viac zvetralo, kým južný, vyšší kráter je mladší, tiež sa v ňom nachádzajú aktívne fumaroly sírnych plynov (SO2, H2S). Hlásená erupcia z roku 1993 nebola potvrdená, pretože išlo len o výron roztavenej síry.

</doc>
<doc id="125367" url="https://sk.wikipedia.org/wiki?curid=125367" title="Cchuk-Qarqar">
Cchuk-Qarqar

Cchuk-Qarqar (iný prepis: Cghuk-Qarqar) je menšie vulkanické pole pozostávajúce z niekoľkých pyroklastických kužeľov, nachádzajúce sa na arménsko-azerbajdžanskej hranici, asi 60 km juhovýchodne od jazera Sevan. 
Pole je tvorené ôsmimi menšími troskovými kužeľmi. Vek poslednej erupcie bol stanovený na základe datovania archeologických nálezov prekrytých lávovým prúdom. Ich vek bol stanovený na začiatok 3. tisícročia pred Kr. ± 300 rokov.

</doc>
<doc id="125368" url="https://sk.wikipedia.org/wiki?curid=125368" title="Boomerang">
Boomerang

Boomerang je názov podmorského aktívneho vulkánu, nachádzajúceho sa severovýchodne od ostrova Nový Amsterdam, objaveného v roku 1996. Sopka leží na juhoindickom rifte, neďaleko horúcej škvrny "Nový Amsterdam". Nachádza sa asi 650  pod hladinou mora a jej vrchol tvorí kaldera sa priemerom . Sopka je tvorená prevažne bazaltami a jej posledná erupcia sa odohrala pár mesiacov pred jej objavením. V kaldere je stále prítomná hydrotermálna aktivita, čo dokladá zvýšený tepelný tok nad ňou.

</doc>
<doc id="125371" url="https://sk.wikipedia.org/wiki?curid=125371" title="Vražda">
Vražda

Vražda je úmyselné usmrtenie inej osoby.
V právnom poriadku Slovenska sa podľa Trestného zákona vražda pokladá za trestný čin a trestá sa odňatím slobody na 15 až 20 rokov. Zvláštnym prípadom je vražda novonarodeného dieťaťa matkou, ktoré sa trestá odňatím slobody na 4 až 8 rokov. Od úmyselnej vraždy treba odlišovať neúmyselné spôsobenie smrti, ktoré sa považuje za usmrtenie.
Právna analýza vraždy.
Vo všeobecnom (rímskom, kontinentálnom) práve je vražda definovaná ako protizákonné zabitie iného človeka v stave mysle známom ako „zlý úmysel“.
Koncept „zlého úmyslu“ však nemusí nevyhnutne znamenať predbežnú úvahu. Ako formy "zlého úmyslu" sa totiž celkovo rozlišujú následovné stavy mysle:
V stave mysle (4), doktríny zločin-vražda, musí ísť v prípade spáchaného „podkladového“ zločinu o principiálne nebezpečný zločin ako napríklad únos, podpaľačstvo, znásilnenie či lúpež. Za takýto podkladový zločin však nemožno považovať menej závažný kriminálny skutok, akým je napríklad napadnutie.
Posudzovanie vraždy v rôznych krajinách.
Slovensko.
Slovenská polícia paušálne rozdeľuje vraždy len na úkladné a "spáchané v afekte". (Polícia zaevidovala v roku 2018 celkovo 67 nových prípadov vrážd. Okrem úkladných, boli ďalšie dve desiatky spáchané v afekte. Tie sa polícii podarilo objasniť takmer všetky, okrem jednej.)
Rakúsky trestný zákon (1852-1950).
Rakúsky trestný zákon z roku 1852 (zhodné aj v Česko - Slovensku do r. 1950) rozlišoval štyri druhy vrážd (§ 135); tieto druhy vrážd sa v bežnom jazyku užívajú čoraz:
Český trestný zákonník (2009).
Podľa § 140 trestného zákonníka z roku 2009 je vraždou úmyselné usmrtenie iného, ​​za čo hrozí trest odňatia slobody v základnej trestnej sadzbe na desať až osemnásť rokov. Kvalifikované skutkovej podstaty spočívajú napr. vo vražde viac ľudí, tehotnej ženy, dieťaťa mladšieho 15 rokov, vražde vykonanej obzvlášť surovým alebo trýznivým spôsobom a pod., pričom tu sa už hranica trestnej sadzby pohybuje od najmenej pätnástich až do dvadsiatich rokov, možno ale tiež uložiť výnimočný trest (od roku 1990 doživotný trest odňatia slobody). Aj samotná príprava vraždy je trestná.
Okrem tohto trestného činu pozná trestný zákonník aj trestné činy zabitie (§ 141), vražda novonarodeného dieťaťa matkou (§ 142) a usmrtenie z nedbanlivosti (§ 143), kde sú hranice trestných sadzieb vzhľadom na okolnosti nižšie.
Vražda v kánonickom práve.
Vražda je trestná aj podľa noriem kánonického práva (kán. 1397). Zvláštne tresty sú stanovené za vraždu pápeža a biskupa (kán. 1370). V Kódexu kánonického práva je ustanovenie o vražde spojené s ustanovením o interrupciu. Podľa kán. 1090 je prekážkou manželstva vražda alebo účasť na vražde predchádzajúceho manžela osoby, s ktorou chce páchateľ uzavrieť manželstvo.

</doc>
<doc id="125372" url="https://sk.wikipedia.org/wiki?curid=125372" title="Stíhacie lietadlo">
Stíhacie lietadlo

Stíhacie lietadlo (hovorovo aj "stíhačka") je druh vojenského lietadla, ktoré je určené predovšetkým na boj proti iným lietadlám. Posádku tvorí väčšinou jeden pilot, zriedkavejšie dvaja. Stíhacie lietadlá sú zväčša menšie, rýchlejšie a obratnejšie, ako väčšina ostatných vojenských lietadiel, mávajú lepší pomer ťahu/výkonu a hmotnosti. Ich vývoj bol reakcia na narastajúce používanie lietadiel, vzducholodí a balónov na prieskum, pozorovanie a útoky na pozemné ciele počas prvej svetovej vojny.
Hodnotenie výkonov.
Úvod.
Požadované údaje lietadla ako typu určeného predovšetkým na ničenie iných lietadiel sa značne odlišujú od ostatných typov strojov. Technické údaje a najmä výkon sa v priebehu času menili v závislosti od vývoja techniky, záviseli aj od jednotlivého bojiska, na ktorom sa nasadzovali. Pred druhou svetovou vojnou neexistovali riadené strely (objavili sa až na jej sklonku, no veľmi sa nerozšírili), stíhačky viedli paľbu z pevných palubných zbraní (spravidla guľometov alebo malokalibrových, rýchlopalných kanónov), ktoré sa zameriavali natáčaním celého lietadla, takže uprednostňovaný takticko-technický údaj bola maximálna rýchlosť, obratnosť a stúpavosť.
S nástupom riadených striel sa požiadavky radikálne zmenili, keďže nijaké lietadlo pilotované živým pilotom nedokázalo ani teoreticky uniknúť riadenej strele. V období obmedzených vojnových konfliktov proti relatívne slabému súperovi sa oceňuje predovšetkým stúpavosť, pričom rýchlosť sa uprednostňuje menej a rýchlosť väčšina lietadiel sa ustálila na 2 Machoch. Viac, ako do výkonov samotného lietadla sa investuje do riadených rakiet a elektroniky, aj obrany proti nim.
Výkony.
Pri každom stíhacom lietadle sa udávajú rozličné výkony. Z nasledujúcich sa dajú vyčítať manévrovacie schopnosti lietadla:
No aj tieto výkony môžu vyjsť navnivoč pri zlej konštrukcii lietadla, slabej výstupnej kontrole pri výrobe a chabej údržbe. 
Príklad:
Ak porovnáme plošné zaťaženie lietadiel P-51 Mustang a Fw 190D:
tak nám vyjde, že "P-51" bol obratnejší ako "Fw 190D", keďže výkony motorov oboch strojov boli podobné.
Ak porovnáme ich výkon/hmotnosť:
z toho vyplýva, že "Fw 190D" mal od "P-51" výrazne lepšiu stúpavosť.
Ďalšie výkony sú:
História.
Prvá svetová vojna.
Prvé stíhačky sa objavili v prvej svetovej vojne. Boli to väčšinou dvojplošníky prípadne trojplošníky s drevenou kostrou potiahnutou plátnom, vyzbrojené ľahkými guľometmi a s maximálnou rýchlosťou okolo 200 km/h. Konfigurácia dvojplošníka bola v tej dobe preferovaná kvôli menšiemu plošnému zaťaženiu a tým pádom i lepšej obratnosti. Výroba jednoplošníkov s dostatočne veľkou nosnou plochou bola v tej dobe problémom, ktorý konštruktéri nedokázali celkom úspešne vyriešiť. 
Medzivojnové obdobie.
Letectvo v tomto období prekonalo značný pokrok, postupne sa začalo prechádzať na kovové stroje. Zvyšovala sa aerodynamika, bolo použité čoraz zložitejšie vybavenie, upúšťalo sa od dvojplošnej koncepcie. Objavili sa vysielačky, či uzavretá pilotná kabína.
Druhá svetová vojna.
V období druhej svetovej vojny už väčšina vyspelých letectiev používala celokovové jednoplošníky so zakrytým kokpitom, zaklápateľným podvozkom, nastaviteľnou najmenej trojlistou vrtuľou a kanónovou výzbrojou a maximálnou rýchlosťou 500 (na začiatku vojny) až 700 km/h (na konci vojny). Ich dostup bol bežne do 12 000 m. Počas vojny boli nasadené aj prvé prúdové a raketové stíhacie lietadlá. Na niektorých stíhacích lietadlách boli inštalované aj prvé ešte pomerne primitívne radary.
Povojnové obdobie.
Po vojne boli piestové i hviezdicové motory celkom vytlačené prúdovými. Výzbroj bola doplnená o riadené strely, ktoré v niektorých prípadoch aj paľné zbrane celkom vytlačili. Z historických dôvodov sa prúdové stíhacie lietadlá rozlišujú do tzv. generácií. Toto delenie je však iba orientačné a často sa líši podľa názorov autora, krajiny pôvodu, doby atď. Moderné prúdové stíhacie stroje sú poháňané jedným alebo dvomi dvojprúdovými motormi, ich primárnou výzbrojou sú riadené strely, ktoré sú na cieľ navádzané palubným radarom, prípadne reagujú na teplo, či infračervené žiarenie. Sekundárna výzbroj je tvorená jedným alebo dvoma (len zriedkavo viacerými) kanónmi. Dosahujú maximálnu rýchlosť okolo 2 M.

</doc>
<doc id="125375" url="https://sk.wikipedia.org/wiki?curid=125375" title="Stíhačka">
Stíhačka



</doc>
<doc id="125377" url="https://sk.wikipedia.org/wiki?curid=125377" title="Gabriela Dudeková">
Gabriela Dudeková

Gabriela Dudeková (* 1968, Hurbanovo) je slovenská historička.
Žije a pracuje v Bratislave a Nitre. Študovala históriu a archívnictvo na Filozofickej fakulte Univerzity Komenského (1991). Doktorský titul obhájila v roku 2001 dizertačnou prácou "Sociálna politika Uhorska na rozhraní 19. a 20. storočia a sociálno-reformná činnosť Juraja Schulpeho". Je vedúcou projektu VEGA na HÚ SAV „Možnosti profesijnej a spoločenskej realizácie žien v moderných dejinách“.
Pracuje v Historickom ústave SAV. Je autorkou článkov, príspevkov na vedeckých konferenciách doma aj v zahraničí, autorkou a spoluautorkou viacerých kníh.
V roku 2005 získala cenu Móritza Csákyho, udeľovanú Rakúskou akadémiou vied.
Jej vedecká práca sa sústreďuje na témy sociálnej politiky v Uhorsku v rokoch 18681918, situáciu vojnových zajatcov, život v zázemí a propagandu počas 1. svetovej vojny, sociálnu situáciu a starostlivosť na Slovensku v 19. storočí do roku 1918. Venuje sa tiež štúdiu ženských hnutí a „gender studies“. V roku 2011 zostavila rozsiahlu publikáciu o rodových vzťahoch na Slovensku.

</doc>
<doc id="125378" url="https://sk.wikipedia.org/wiki?curid=125378" title="Sibírsky husky">
Sibírsky husky

Sibírsky husky je plemeno psa uznané v 5. kategórii FCI pod číslom 270.
Vzhľad.
Sibírsky husky je pes strednej veľkosti. Hlava je primeraná k telu. Mozgová časť je mierne klenutá, zužuje sa smerom k očiam. Je výrazný. Stredne dlhý, rovný nos je ukončený ňufákom. Ňufák je čiernej farby. Má stredne veľké, trojuholníkovité uši. Oči sú modré mandľového tvaru. Telo je obdĺžnikového rámu so silným, ale nie veľmi širokým hrudníkom. Chrbát je stredne dlhý. Hrudné končatiny sú rovné a panvové končatiny sú rovnobežné so stehnami. Labky sú oválne. Chvost je stredne dlhý a osrstený. Má stredne dlhú srsť. Husky sa pohybuje elegantne.
Temperament.
Sibírsky husky je priateľský pes. Nikdy nie je agresívny voči ľuďom a ostatným zvieratám. Je veľmi inteligentný, prispôsobivý, hravý, prítulný, milý, priateľský, učenlivý, spoločenský, oddaný, aktívny, usilovný, vytrvalý, verný, temperamentný, pozorný pes. Keďže ide o inteligentné psie plemeno, treba ho vychovávať. Môže sa aj hravo uraziť. Je vhodný rovnako do bytu , ako aj do domu. Jeho výchova vzhľadom na jeho intelekt nie je náročná. Dorastá do strednej veľkosti.
Využitie.
Sibírsky husky patrí medzi saňové psy. Využitie nachádza na pretekoch psích záprahov, aj na výstavách psov, ale aj ako domáci maznáčik. Okrem Sibírskych husky chodia na preteky psích záprahov aj Aljašskí malamuti, Západosibírske lajky, Východosibírske lajky a Európske saňové psy, ktorým záprahy viac vyhovujú, lebo majú omnoho hrubšiu srsť ako Sibírsky husky.

</doc>
<doc id="125379" url="https://sk.wikipedia.org/wiki?curid=125379" title="Ambre-Bobaomby">
Ambre-Bobaomby

Ambre-Bobaomby je vulkanické pole, tvorené niekoľkými troskovými kužeľmi, nachádzajúce sa na severnom okraji Madagaskaru. Vulkanické formy ležia na staršom, miocénnom masíve, tvorenom bazaltovými horninami. Mladšie produkty sa nachádzajú v centrálnej časti a na južnom okraji masívu. Ich petrologické zloženie je pestrejšie - tvorené su bazaltami, andezitmi, ryolitmi, trachytmi a fonolitmi.

</doc>
<doc id="125382" url="https://sk.wikipedia.org/wiki?curid=125382" title="Viktor A. Dombrovskij">
Viktor A. Dombrovskij



</doc>
<doc id="125383" url="https://sk.wikipedia.org/wiki?curid=125383" title="Ankaizina">
Ankaizina

Ankaizina je vulkanické pole, nachádzajúce sa v severnom Madagaskare, tvorené troskovými kužeľmi. Počiatočná fáza dacitového vulkanizmu bola nasledovaná dvoma bazaltovými fázami, z ktorých mladšia tvorí dnešné dno údolia regiónu Bealanana. Záver vulkanickej aktivity sa datuje na štvrtohory, presnejšie údaje nie sú známe.

</doc>
<doc id="125384" url="https://sk.wikipedia.org/wiki?curid=125384" title="Francesco Mancini">
Francesco Mancini

Francesco Mancini (* 16. január 1672, Neapol, Taliansko – † 22. september 1737, Neapol) bol taliansky hudobný skladateľ, predstaviteľ neapolskej opernej školy.
Životopis.
Narodil sa v Neapole. Hudobne sa začal vzdelávať už v ranom veku a ako šestnásťročného ho prijali na konzervatórium Conservatorio di Maria della Pietà dei Turchini, kde študoval hru na orgán u Francesca Provenzaleho. Šesť rokov sa živil ako organista. V roku 1704 sa stal hlavným organistom kráľovskej kaplnky. Jeho kariéra operného skladateľa sa rozvíjala zo začiatku pomaly. Jeho prvou známou operou je „Il nodo sciolto“ (1692). Ďalšia opera „Ariovisto“ bola uvedená s veľkým úspechom až v roku 1702. 
Od úspešnej premiéry opery „Ariovisto“ bol celkom zamestnaný uvádzaním svojich ďalších opier, takže trocha zanedbal iné ambície. Keď v roku 1703 Alessandro Scarlatti uvoľnil miesto maestra di capella na konzervatóriu, bol vymenovaný za jeho zástupcu, ale Scarlatti sa o rok vrátil a Mancini sa stal znova druhým v poradí. V čase rakúsko-španielskej vojny o nástupníctvo (1707) sa pokúsil získať vedúcu pozíciu aj pomocou politických intríg. Skomponoval a uviedol slávnostné Te Deum na počesť rakúskeho víťazstva a zdalo sa, že dosiahne svoj cieľ. Po roku sa však Scarlatti vrátil z Ríma a opäť sa ujal svojej funkcie. Manciniho vymenovali za riaditeľa konzervatória (teda stupienok pod funkciou maestra) a dostal prísľub, že hneď ako sa miesto maestra uvoľní bude vymenovaný on. Musel však čakať až na Scarlattiho smrť v roku 1725. Z vysneného miesta sa netešil príliš dlho. V roku 1735 utrpel záchvat mŕtvice, ktorý ho čiastočne paralyzoval a o dva roky neskôr zomrel.
Dielo.
Francesco Mancini bol posledný veľký barokový skladateľ, aj keď jeho dielo je dnes trocha nedocenené. Vo svojej dobe bol druhým najslávnejším skladateľom po Alessandrovi Scarlatim. Jeho hudba reprezentuje prechodné obdobie medzi barokovou a klasickou érou. Mancini bol hlavne operný skladateľ, ktorý slúžil potrebám nenásytného neapolského trhu. Skomponoval cez tridsať javiskových diel, 12 oratórií, viac než 200 svetských kantát a mnoho sakrálnej vokálnej hudby.
Inštrumentálne dielo Francesca Manciniho nie je príliš rozsiahle. Pravdepodobne najznámejšími sú jeho čembalové sonáty, koncerty pre dychové nástroje a zvlášť celý rad flautových sonát, ktoré sú stále považované za dôležitú súčasť barokového repertoáru pre tento nástroj.

</doc>
<doc id="125390" url="https://sk.wikipedia.org/wiki?curid=125390" title="Notácia (hudba)">
Notácia (hudba)

Notácia (iné názvy: notový zápis; najmä pre jednotlivé symboly notové písmo, notopis; ľudovo noty) je systém záznamu skladieb pomocou grafických symbolov (nôt) a slov (prípadne ich skratiek), ktorý umožňuje jednoznačnú interpretáciu hudobného diela.
Súčasná notácia má svoj pôvod v zápise náboženských piesní (gregoriánskych chorálov) gréckej ortodoxnej cirkvi v 8. storočí (tvz. neum systém). Západný systém notácie sa začal vyvíjať v 11. storočí zavedením c a f kľúčov a ustálil sa v 17. storočí.
Spôsob notácie.
Základom notácie sú
Príklad notácie.
Ako príklad notácie poslúži niekoľko začiatočných taktov valčíka „Na krásnom modrom Dunaji“ od Johanna Straussa: 
Čítanie notácie.
V princípe sa noty čítajú zľava doprava po riadkoch. Pre klávesové nástroje sa ale čítajú naraz dva riadky. Horný riadok je pre pravú ruku a píše sa v husľovom kľúči. Dolný riadok je pre ľavú ruku a píše sa v basovom kľúči. 
Iná možnosť je, že noty nie sú len pre jediný hudobný nástroj (alebo len pre samotného speváka). Príklad môžu predstavovať noty pre spev s doprovodom. V takom prípade je horný riadok pre speváka, jeden alebo dva spodné riadky (v závislosti od typu hudobného nástroja) sú pre sprevádzajúci hudobný nástroj. Hudobná notácia určená pre viacero nástrojov sa nazýva partitúra.

</doc>
<doc id="125400" url="https://sk.wikipedia.org/wiki?curid=125400" title="Viktor Aleksejevič Dombrovskij">
Viktor Aleksejevič Dombrovskij



</doc>
<doc id="125401" url="https://sk.wikipedia.org/wiki?curid=125401" title="Ulysses">
Ulysses

Ulysses môže byť:

</doc>
<doc id="125402" url="https://sk.wikipedia.org/wiki?curid=125402" title="Ankaratra">
Ankaratra

Ankaratra je vulkanický masív, nachádzajúci sa v centrálnom Madagaskare, asi juhozápadne od hlavného mesta Antananarivo. Vulkanická aktivita pohoria sa začala už v miocéne a trvala až do štvrtohôr. Rané zloženie láv bolo prevažne trachytické, neskoršia fáza priniesla viac bázické horniny - bazalty a bazanity.

</doc>
<doc id="125403" url="https://sk.wikipedia.org/wiki?curid=125403" title="Itasy">
Itasy

Itasy je vulkanické pole v centrálnom Madagaskare, pozostávajúce z viacerých troskových kužeľov, lávových dómov a maarov. Oblasť je vulkanicky aktívna od pliocénu, posledné erupcie boli datované na holocén (6050 rokov pre našim letopočtom). Prvotné erupcie produkovali skôr bazanitické lávy, neskoršia činnosť produkovala skôr trachyty. V rámci poľa Itasy sa stále vyskytujú termálne pramene.

</doc>
<doc id="125406" url="https://sk.wikipedia.org/wiki?curid=125406" title="Nosy-Be">
Nosy-Be

Nosy-Be je ostrov vulkanického pôvodu, nachádzajúci sa pri severozápadnom pobreží Madagaskaru. Jeho rozloha je asi 300 km2 a najvyšší vrch je "Lokone" (450 m). Názov ostrova v malg. jazyku znamená "veľký ostrov". Nosy-Be je turisticky najvyťaženejšia lokalita v Madagaskare. Nachádza sa tu prírodná rezervácia "Lokobe Nature Reserve".
Geológia.
Ostrov je tvorený pomerne zachovanými, nezvetranými bazaltovými lávovými prúdmi a troskovými kužeľmi. Sopečné produkty ležia na starších druhohorných vápencoch a iných sedimentoch. V zložení prevládajú zriedkavé horniny s nižším obsahom kremeňa s foidami, tzv.- foidity.

</doc>
<doc id="125409" url="https://sk.wikipedia.org/wiki?curid=125409" title="Novodevičný cintorín">
Novodevičný cintorín



</doc>
<doc id="125410" url="https://sk.wikipedia.org/wiki?curid=125410" title="Felice de Giardini">
Felice de Giardini

Felice de Giardini (Degiardino) (* 12. apríl 1716, Turín, Taliansko – † 8. jún 1796, Moskva, Rusko) bol taliansky huslista a hudobný skladateľ, predstaviteľ neapolskej opernej školy.
Životopis.
Hudobnú kariéru začal ako spevák v chlapčenskom zbore v Miláne. Hudbu študoval v Turíne. V roku 1730 začal hrať na husle v divadelných orchestroch Neapola a Ríma. 
V divadle San Carlo sa dostal do vážneho sporu so skladateľom Niccolò Jommellim, keď údajne nevhodne upravoval melodickými ozdobami husľové party v jeho operách.
V päťdesiatych rokoch očaroval publikum v hlavných európskych mestách ako sólový huslista. Jeho slávu prekonal až o päťdesiat rokov neskôr Nicolò Paganini. Koncertná dráha ho priviedla v roku 1750 do Londýna, kde účinkoval na spoločných koncertoch s Johannom Christianom Bachom, Carlom Friedrichom Abelom a Johannom Christianom Fischerom. Štyridsať rokov viedol v Londýne taliansku opernú scénu a komponoval pre ňu svoje opery. Stal sa aj priateľom a hudobným radcom vojvodu z Gloucesteru.
Po návrate do Talianska sa bez veľkého úspechu pokúsil založiť opernú spoločnosť. 
V roku 1796 prijal angažmán v Rusku. Krátko po príchode do Moskvy ochorel a zomrel.

</doc>
<doc id="125412" url="https://sk.wikipedia.org/wiki?curid=125412" title="Systémové myslenie">
Systémové myslenie

Systémové myslenie je myslenie založené na chápaní systému ako celku, ktorý sa skladá z navzájom prepojených a ovplyvňujúcich sa častí. Dôležité sú vzťahy medzi nimi a prípadné spätné väzby. Je iné ako tzv. príčinne-dôsledkové myslenie, prípadne redukcionalistické myslenie. V prípade príčinne-dôsledkového myslenia chápeme svoje okolie ako reťazec príčin a ich následkov, v prípade redukcionalistického veríme, že poznáme systém, celok, keď ho rozoberieme na čo najmenšie časti, ktoré podrobne analyzujeme. Samozrejme, málokto myslí len tým alebo oným spôsobom. 
Myslenie, modely a simulácie.
Keď myslíme, premýšľame priamo alebo nepriamo o niečom, čo poznáme z reality okolo nás. Lenže objekt, o ktorom premýšľame je väčšinou veľmi zložitý a "veľký" na to, aby sa vošiel do mysle. Preto si z neho vezmeme len určité časti, vytvoríme si jeho model, zjednodušenie. Pracujeme s týmto modelom a premýšľame o tom, ako sa správa, čo robí, simulujeme jeho činnosť. 
Existujú rôzne spôsoby vytváranie mentálnych modelov a simulovanie, ich činností, ktoré sa často navzájom prelínajú.
Čo sa snažíme robiť, keď myslíme systémovo.
Vytváranie modelov.
Pri vytváraní modelu je dôležité si uvedomiť, o akom systéme premýšľame a prečo sa mu zrovna venujeme, čo sa o ňom snažíme zistiť. Na začiatku sa pozeráme na systém takpovediac zvrchu, ako keď hľadíte na krajinu pred sebou z vysokej hory. Nerozoberáte systém do najmenších podrobností, ale sledujete jeho jednotlivé zložky (stromy, zvieratá, pracovníkov, žiakov, banky...), ich vzťahy a prúdenie tokov (informácií, vody, živín, peňazí) v systéme. Nezabúdame na to, že existencia systému je často aj príčinou toho, čo sa s ním a v ňom deje. Keď knihu pustíme z ruky na zem, padne, ale nemôže za to len gravitácia, ak by tam kniha nebola, nemôže padnúť. Systém považujeme za dynamický, meniaci sa v čase, neskladá sa len z množiny nejakých výnimočných bodov, ako sú napríklad dôležité historické udalosti, ale aj z maličkostí, čo k nim viedli. Toto všetko nám pomôže správne určiť, ktoré časti systému sú pre nás v tej chvíli dôležité a na ktoré vzťahy sa máme zamerať.
Je zaujímavé si uvedomiť, že existujú veľké podobnosti medzi modelmi systémov z rozličných vied, či už prírodnych alebo sociálnych. Jeden model sa dá zovšeobecniť a používať viackrát.
Simulovanie činnosti modelov.
Tak už sme sa na systém pozreli, vybrali si vzťahy a jeho zložky, ktoré sú pre nás potrebné, teraz ideme premýšľať o tom, ako funguje, simulovať jeho činnosť. Väčšinou nás zaujíma, čo sa stane, keď nejakú časť systému zmeníme, alebo ako máme zmeniť nejakú jeho časť aby sa celý systém zmenil tak, ako my chceme. Či je treba niekde niečo pridať, odobrať, zmeniť prúdenie niektorého toku... Keď hľadáme odpovede na tieto otázky, musíme myslieť na to, že systém:

</doc>
<doc id="125413" url="https://sk.wikipedia.org/wiki?curid=125413" title="Fiodor Ivanovič Šaľapin">
Fiodor Ivanovič Šaľapin

Fiodor Ivanovič Šaľapin (; * 13. február 1873, Kazaň, Rusko – † 12. apríl 1938, Paríž, Francúzsko) bol ruský basbarytonista a herec, jeden z najvýznamnejších operných spevákov prvej polovice 20. storočia. 
Životopis.
Šaľapin sa narodil v Kazani na Rybárskej ulici vo veľmi chudobnej rodine. Pochádzal z troch súrodencov. Keď mal jedenásť rokov, začal sa učiť za obuvníka, neskôr za kováča a truhlára. Viac ako učenie ho však bavilo ustavične si spievať, spieval aj v kostole. Prvý raz vystupoval ako dvanásťročný v divadelnom zbore. Vyhľadával rušný divadelný život, chodil na divadelné predstavenia a keď mal sedemnásť rokov, pripojil sa ku kočovnej hereckej spoločnosti ako tanečník a spevák. 
Jeho operným debutom sa stalo účinkovanie v Glinkovej opere "Život pre cára".
V roku 1896 začal spievať v Mamontovovej opere v Moskve, neskôr spieval v opere Veľkého divadla. Od roku 1922 žil v Paríži.
Najobľúbenejšími a najúspešnejšími úlohami Fiodora Ivanoviča Šaľapina boli Don Basilio v Barbierovi zo Sevilly a Leporelo v Donovi Giovannim.
Zomrel 12. apríla 1938 na leukémiu vo svojom dome v Paríži, pochovali ho na parížskom cintoríne Batignolles. 29. októbra 1984 jeho pozostatky podľa želania jeho detí uložili v urne na Novodievčom cintoríne v Moskve.
Jeho umenie má veľa podôb - spieval ľudové piesne, ako aj umelú piesňovú tvorbu a árie svetového operného repertoáru, väčšinou v pôvodnom jazyku. 
Spolu s Enricom Carusom prispel veľkou mierou k rozvoju gramofónového priemyslu.

</doc>
<doc id="125420" url="https://sk.wikipedia.org/wiki?curid=125420" title="Ulysses (sonda)">
Ulysses (sonda)

Ulysses bola kozmická sonda určená na výskum Slnka. Meno sondy „Ulysses“ je rímske meno Odyssea.
Sonda bola spoločným projektom ESA a NASA. Na obežnú dráhu ju vyniesol 6. októbra 1990 raketoplán Discovery pri misii STS-41. Potom sa sonda vydala na dva roky trvajúcu cestu k Jupiteru. Tam objavila, trochu nad rámec svojich povinností, prekvapivo veľký únik prachu z Jupiterovho systému. Zároveň však Jupiter využila ako gravitačný prak, ktorý ju vyhodil na obežnú dráhu so sklonom 79° k rovine ekliptiky. Sonda preto neobieha v rovine, v ktorej obiehajú takmer všetky ostatné sondy, ale takmer kolmo k rovine ekliptiky a tým aj k rovníku Slnka. Sonda obieha po eliptickej dráhe nad pólmi Slnka, vďaka čomu môže pozorovať Slnko tak, ako to nie je možné zo Zeme alebo z roviny ekliptiky. Prvýkrát sa nad južný pól dostala v roku 1994, nad severný o rok neskôr. Okolo Slnka obieha s periodicitou šiestich rokov. Takže druhý prelet nad pólmi Slnka vykonala v rokoch 2000 a 2001. 
Sonda nesie veľa prístrojov na pozorovanie častíc a žiarenia vychádzajúceho zo Slnka. Má tiež výhodný obežný cyklus. Hneď počas prvého preletu si astronómovia všimli zreteľné rozdiely v počte častíc medzi pólom a rovníkom. Bol ale oveľa menší, ako sa čakalo. Ďalším veľkým prekvapením bolo, že magnetosféra je na juhu silnejšia ako na severe. Počas rokov 2000 – 2001 prechádzalo Slnko búrlivejšou časťou svojho jedenásťročného cyklu, takže nebolo možné vykonať množstvo citlivých pozorovaní. Sondu však zasiahla jedna z obrovitých erupcií a bolo tak možné študovať čo sa stane so slnečnou erupciou vo vzdialenosti 300 miliónov km od Slnka. V roku 2006 bolo Slnko síce opäť v minime svojej aktivity, ale okrem jedenásťročného cyklu má Slnko aj cyklus dvadsaťdvaročný, počas ktorého vždy dôjde k prepólovaniu. Práve preto bol tento prelet z vedeckého hľadiska taký zaujímavý. Mohli sme totiž pomocou rovnakých prístrojov sledovať dve slnečné obdobia a rozdiely medzi nimi.
30. júna 2009 bola činnosť sondy ukončená. Povel na ukončenie práce dostala sonda zo Zeme. Ulysses naďalej obieha Slnko ako neaktívne teleso.

</doc>
<doc id="125421" url="https://sk.wikipedia.org/wiki?curid=125421" title="Windstruck">
Windstruck

Windstruck ("Nae yeojachingureul sogae habnida", preložený ekvivalentne do slovenčiny "Dovoľ mi predstaviť ti moju priateľku") je fantasticko-romantická komédia z produkcie Južnej Kórei režírovaná Kwakom Jae-yongom. Film sa dostal do kín 3. júna 2004.

</doc>
<doc id="125424" url="https://sk.wikipedia.org/wiki?curid=125424" title="Bianka">
Bianka

Bianka je pôvodom talianske meno ("bianca" – biela) a významovo je blízkou príbuznou Blanky. Meniny na Slovensku má 16. júna.

</doc>
<doc id="125425" url="https://sk.wikipedia.org/wiki?curid=125425" title="HDSL">
HDSL



</doc>
<doc id="125426" url="https://sk.wikipedia.org/wiki?curid=125426" title="Listovka zelená">
Listovka zelená

Listovka zelená ("Phyllium siccifolium") je pakobylka z čeľade "Phylliidae".
Výskyt.
Vyskytuje sa v Indonézii na súostroví Moluky.

</doc>
<doc id="125428" url="https://sk.wikipedia.org/wiki?curid=125428" title="Richard A. Knaak">
Richard A. Knaak

Richard A. Knaak (* 28. máj 1961, Chicago) je americký autor fantasy. Publikuje od roku 1987 a jeho práce boli preložené do nemčiny, taliančiny, francúzštiny, dánčiny, japončiny, španielčiny, poľštiny, fínčiny, maďarčiny, ruštiny, češtiny a mnohých ďalších jazykov. Prvýkrát sa začal zaujímať o fantasy po prečítaní Rogera Zelazneho a série Kroniky Amberu.

</doc>
<doc id="125429" url="https://sk.wikipedia.org/wiki?curid=125429" title="Stepník červený">
Stepník červený

Stepník červený ("Eresus kollari")" "je pavúk z čeľade stepníkovité. Jeho starší latinský názov je "Eresus" "cinnaberinus" resp." Eresus niger". So svojím červeným sfarbením patrí medzi najkrajšie v Európe.
Z čeľade stepníkovité, je to najhojnejší druh, ktorý sa vyskytuje na Slovensku. Možno ho nájsť prevažne na teplých lokalitách stepného a lesostepného charakteru. Častejšie ako samičku, žijúcu skryto pod kameňmi a v zemných norách, možno pozorovať samčeka s charakteristickým červeným sfarbením a najčastejšie so 4, zriedkavejšie aj 6 čiernymi škvrnami.
Na Slovensku sa nachádza napríklad v Bratislave, v okolí Detvy, Púchova, Kopaníc v Štiavnických vrchoch, Hiadľa atď.

</doc>
<doc id="125430" url="https://sk.wikipedia.org/wiki?curid=125430" title="Strehúň škvrnitý">
Strehúň škvrnitý

Strehúň škvrnitý (lat. "Lycosa singoriensis") je najväčší pavúk vyskytujúci sa na Slovensku. Dĺžka tela dosahuje 3,2 cm, rozpätie nôh približne 7 cm, žije v pomerne teplých oblastiach. Cez deň sa ukrýva pod zemou v chodbičkách vystlaných pavučinou. Netká si pavučinu na lapanie koristi, loví skokom. Je to nočný tvor. Gravidita trvá pár týždňov. Samicu a samca vieme rozoznať podľa toho že samica je väčšia a má tmavé telo, samec ma bledo-šedé telo. Vajcia má v klbku ktoré má stále na sebe. Brucho sa jej potom výrazne zmenší. Aj keď sa mláďatá narodia stále ich nosí na sebe.

</doc>
<doc id="125433" url="https://sk.wikipedia.org/wiki?curid=125433" title="Richard Alenn Knaak">
Richard Alenn Knaak



</doc>
<doc id="125434" url="https://sk.wikipedia.org/wiki?curid=125434" title="Fjodor Ivanovič Šaljapin">
Fjodor Ivanovič Šaljapin



</doc>
<doc id="125440" url="https://sk.wikipedia.org/wiki?curid=125440" title="Pietro Filippo Scarlatti">
Pietro Filippo Scarlatti

Pietro Filippo Scarlatti (* 5. január 1679, Rím, Taliansko – † 22. február 1750, Neapol) bol taliansky hudobný skladateľ, zbormajster a organista.
Pietro Filippo Scarlatti bol najstarším synom Alessandra Scarlattiho a bratom rovnako slávneho barokového skladateľa Domenica Scarlattiho. 
Hudobné vzdelanie mu poskytol otec. V roku 1705 sa stal zbormajstrom katedrály v Urbine. O tri roky neskôr ho otec priviedol do Neapola a Pietro sa stal organistom kráľovského dvora. Toto angažmán bolo na prvý pohľad významné, ale po prehranej vojne o španielske dedičstvo sa neapolské kráľovstvo stalo súčasťou habsburskej monarchie a cisár Jozef I. ani neskôr Karol VI. sa tu prakticky nezdržiavali.
Ako skladateľ nedosiahol slávu svojho otca a brata. Verejne bola uvedená len jeho jediná opera, "Clitar", v roku 1728 v divadle San Bartolomeo. Partitúra sa do dnešnej doby nedochovala. 
Väčší úspech mal so svojimi kantátami, ale najmä s drobnými skladbami pre čembalo, z ktorých niektoré sa občas objavujú aj v repertoári súdobých klaviristov.
Po pokojnom živote zomrel v Neapole 22. februára 1750.

</doc>
<doc id="125446" url="https://sk.wikipedia.org/wiki?curid=125446" title="Ozzy Osbourne">
Ozzy Osbourne

Ozzy Osbourne, narodený ako John Michael Osbourne (* 3. december 1948, Marston Green, Warwickshire, Spojené kráľovstvo – † 22. júl 2025, Jordans, Buckinghamshire), bol spevák heavy metalovej skupiny Black Sabbath, odkiaľ ho v roku 1979 vyhodili, ale v roku 1997 sa do nej vrátil a skupina začala hrať opäť v pôvodnej zostave, ktorú tvorí Ozzy, Tony Iommi, Geezer Butler a Bill Ward. Bol jeden z najznámejších, ale aj najkontroverznejších rockových spevákov. Spolu s manželkou Sharon každoročne organizoval heavymetalový festival Ozzfest. Ozzy a jeho rodina boli hlavní protagonisti reality show "The Osbournes", ktorú vysielala MTV. Bol druhý raz ženatý a má šesť detí (Jessica, Louis, Elliot, Aimee, Kelly a Jack).
Žijúca legenda rocku.
Dňa 3. novembra 2008 pridelil britský hudobný časopis Classic Rock Ozzymu titul "žijúca legenda rocku". V minulých rokoch sa legendami rocku stali Alice Cooper, Lemmy a Jimmy Page. 
God Bless Ozzy Osbourne.
Dňa 24. apríla 2011 mal na filmovom festivale Tribeca premiéru celovečerný dokument "God Bless Ozzy Osbourne" o Ozzyho živote a kariére. Dokument produkoval Ozzyho syn Jack Osbourne.
Osobný život.
V januári 2020 oznámil, že má Parkinsonovu chorobu, ktorú mu diagnostikovali vo februári 2019. Zomrel 22. júla 2025, niekoľko týždňov po rozlúčkovom koncerte na futbalovom štadióne Villa Park v Birminghame.

</doc>
<doc id="125447" url="https://sk.wikipedia.org/wiki?curid=125447" title="Phyllium siccifolium">
Phyllium siccifolium



</doc>
<doc id="125448" url="https://sk.wikipedia.org/wiki?curid=125448" title="Lycosa singoriensis">
Lycosa singoriensis



</doc>
<doc id="125449" url="https://sk.wikipedia.org/wiki?curid=125449" title="Eresus niger">
Eresus niger



</doc>
<doc id="125450" url="https://sk.wikipedia.org/wiki?curid=125450" title="Francesco Durante">
Francesco Durante

Francesco Durante (* 31. marec 1684, Frattamaggiore, Taliansko - † 30. september 1755, Neapol) bol taliansky hudobný skladateľ a pedagóg prvej polovice 18. storočia. Koncentroval sa prevažne na duchovnú hudbu a pedagogickú činnosť, patrí k popredným predstaviteľom neapolskej opernej školy.
Život.
Durante bol siedmy z jedenástich detí Gaetana Durante a Orsoly Capasso. Narodil sa vo Frattamaggiore v Neapolskom kráľovstve oboch Sicílií. Už v útlom veku ho prijali na konzervatórium Conservatorio dei poveri di Gesù Cristo, kde jeho učiteľom bol Gaetano Greco. Ďalšie vzdelanie získal na konzervatóriu sv. Onofria Kapuánskeho (Neapolitan Conservatorio di S Onofrio a Capuana), kde bol jeho strýc Don Angelo Durante riaditeľom. Tu študoval okrem iného u Alessandra Scarlattiho a u huslistu Gaetana Francone.
Prvým jeho verejne uvedeným dielom bolo v roku 1705 scherzo drammatico na cirkevný námet nazvané „Prodigii della divina misericordia verso i divoti del glorioso S Antonio di Padova“, ktoré sa však nezachovalo. 
Málo vieme o jeho činnosti medzi rokmi 1705 a 1728, kedy bol vymenovaný za riaditeľa konzervatória Conservatorio delle Poveri di Gesu Cristo. Zdá sa, že pobýval v Ríme a študoval u Giuseppe Pitoniho a Bernarda Pasquiniho a že jeho omša „ Missa S Ildefonsi per S Giacomo degli Spagnuoli“ bola písaná pre Rím. Rovnako dobre to ale mohlo byť pre Španielsky chrám v Neapole. Celkom určite bol v roku 1710 späť v Neapole a učil na strýkovom konzervatóriu, ktoré opustil roku 1711. Jeho meno je rovnako uvedené na zozname majstrov a profesorov prestížnej Congregatione e Accademia di S Cecilia in Rome pre rok 1718. Jeho pobyt v Ríme mal zrejme veľký vplyv na to, že sa ako skladateľ venoval skôr duchovnej hudbe než opere, na rozdiel od väčšiny neapolských kolegov tých čias. 
Duchovná dráma „La cerva assetata avero l'anima nelle fiamme“ mala premiéru v Neapole vo februári 1719 a v tom čase tu celkom iste Durante aj žil.
Prvý raz sa oženil v roku 1714. Manželstvo s o dvanásť rokov staršou Orsolou di Laurentis nebolo šťastné. Orsola bola údajne hašterivá a neprejavovala o prácu svojho manžela žiadny záujem.
V roku 1728 bol vymenovaný za riaditeľa konzervatória Conservatorio delle Poveri di Gesu Cristo, keď dovtedajší riaditeľ a jeho bývalý učiteľ Gaetano Greco odišiel na odpočinok. Dá sa to považovať za významnú poctu jeho pedagogickým a tvorivým schopnostiam. Medzi jeho študentov na tejto škole patril okrem iných aj Giovanni Battista Pergolesi. 
Toto konzervatórium z neznámych dôvodov opustil roku 1739 a v roku 1742 bol zvolený za riaditeľa konzervatória Conservatorio della S Maria di Loreto, kde nahradil Porporu, ktorý rok predtým odišiel do Benátok. Na tejto škole bol učiteľom takých neskorších hviezd neapolského neba, ako boli Pasquale Anfossi, Fedele Fenaroli, Pietro Alessandro Guglielmi, Antonio Sacchini a Tommaso Traetta.
Po smrti Leonarda Lea sa stal roku 1745 riaditeľom na škole v ktorej sám získal základy hudobného vzdelania, na Conservatorio di S Onofrio a Capuana. Jeho žiakom tu bol Nicolo Piccini, neskôr jeden z najslávnejších neapolských operných skladateľov. Piccini bol vraj pre Duranteho dokonca viac synom než žiakom. Uchádzal sa aj o uvoľnené miesto prvého kapelníka Kráľovskej kaplnky, ale neuspel napriek vysokému oceneniu svojich prác, ktoré k žiadosti priložil.
Prvá manželka Orsola zomrel roku 1741. O tri roky neskôr sa znovu oženil s Annou Furano z Neapola. Aj ona zomrela po niekoľkých rokoch a tak sa Durante vo veku šesťdesiat tri rokov oženil tretí raz s dvadsaťdva ročnou Angelou Annou Carminou Giacobbe.
Francesco Durante zomrel v Neapole 13. augusta 1755 vo veku sedemdesiat jeden rokov a pochovaný je v chráme sv. Lorenza.
Dobové pramene o ňom hovoria ako o mužovi jednoduchého vystupovania, ale hlbokých vedomostí v oblasti hudby a ako o rešpektovanom arbitrovi v otázkach harmónie a kontrapunktu. Jeho študenti na neho spomínali s hlbokou úctou a láskou.
Dielo.
Durante bol riaditeľom dvoch najslávnejších neapolských konzervatórií a vychoval celý rad popredných skladateľov tých čias od Antonia Sacchini až po Niccolò Piccinniho, a Giovanniho Paisiella. Je považovaný za jedného z najväčších skladateľov duchovnej hudby. Počas svojho života nenapísal žiadne javiskové dielo na svetské motívy a aj jeho inštrumentálna tvorba je relatívne malá. Jeho sakrálne skladby sa však vyznačujú vysokou invenciou, dokonalým prepracovaním a zmyslom pre dramatický účinok. Zvlášť sa cení jeho pedagogické pôsobenie. Inštruktívne skladby pre čembalo a solfeggia (hlasové cvičenie) sú dodnes používané v hudobnom školstve celého sveta.

</doc>
<doc id="125456" url="https://sk.wikipedia.org/wiki?curid=125456" title="Wilamowičtina">
Wilamowičtina

Wilamowičtina (miestny názov "Wymysiöeryś", poľský názov "dialekt wilamowski/wilamowicki"; po anglicky "Wilamowicean") je ohrozený germánsky jazyk, považovaný zároveň za najmenší germánsky jazyk. Hovorí ním asi 70-100 obyvateľov poľského mestečka Wilamowice

</doc>
<doc id="125458" url="https://sk.wikipedia.org/wiki?curid=125458" title="Veleé de Mai">
Veleé de Mai

Valeé de Mai je národný park na ostrove Praslin v Seychelách, zapísaný do UNESCO. Je to jediné miesto na svete, kde vo voľnej prírode rastú nadmierne veľké kokosové orechy, ktoré majú tvár ženskej postavy. Kokosové palmy majú listy až 6 metrov široké a 14 metrov dlhé. Park je jedinečný tiež svojou faunou, medzi ktorú patria endemické vtáky, cicavce, kôrovce, slimáky a plazy.

</doc>
<doc id="125459" url="https://sk.wikipedia.org/wiki?curid=125459" title="La Digue">
La Digue

La Digue je štvrtý najväčší ostrov Seychel a najmenší z troch hlavných obývaných ostrovov súostrovia. Na ploche 9,81 km² žilo v roku 2008 približne 2 200 obyvateľov, ktorí sa označujú ako "Diquois". V roku 2021 žilo na ostrove 2 973 obyvateľov.
La Digue patrí medzi ostrovy s málo porušenou prírodou a je vyhľadávanou turistickou destináciou. Najznámejšia pláž na ostrove je "Anse Source d'Argent" s granitovými formáciami. La Digue je zároveň administratívnym centrom seychelského okresu La Digue and Inner Islands, jedného z 25 samosprávnych území krajiny, kam spadá aj druhý najväčší ostrov Silhouette. Na ostrove nie je letisko, najbližšie sa nachádza na Prasline, odkiaľ premáva lodná doprava.

</doc>
<doc id="125460" url="https://sk.wikipedia.org/wiki?curid=125460" title="Diairesis">
Diairesis



</doc>
<doc id="125464" url="https://sk.wikipedia.org/wiki?curid=125464" title="Diakritické znamienko">
Diakritické znamienko

Diakritické znamienka (z gr. διακριτικός "diakritikós", "rozlišujúci") alebo rozlišovacie znamienka, diakritické značky, rozlišovacie značky, ľudovo diakritika, sú zvláštne znamienka, ktoré sa píšu v okolí písmena (nad, pod, alebo vedľa), a ktoré menia jeho výslovnosť alebo spĺňajú inú rozlišovaciu funkciu. 
Okrem zmeny výslovnosti písmena môže diakritické znamienko meniť výslovnosť celého slova, vyznačovať tón reči, rozlišovať homonymá, upozorňovať na skratky a číslovky.
Nie každá značka v okolí písmena je diakritickým znamienkom, napr. bodka v písmenách "i" a "j" je vo väčšine jazykov neoddeliteľnou súčasťou znaku (ale napr. v turečtine je "i" považované za písmeno "ı" s diakritikou).
Diakritické znamienka.
V ďalších jazykoch napr.:

</doc>
<doc id="125466" url="https://sk.wikipedia.org/wiki?curid=125466" title="La Grille">
La Grille

La Grille je názov v súčasnosti neaktívneho štítového vulkánu, nachádzajúceho sa na severnom konci ostrova Grande Comore, patriaceho Komorskému zväzu. Sopka je tvorená prevažne bazaltovými horninami, ich vek nie je presne stanovený.

</doc>
<doc id="125468" url="https://sk.wikipedia.org/wiki?curid=125468" title="Diakritika">
Diakritika



</doc>
<doc id="125469" url="https://sk.wikipedia.org/wiki?curid=125469" title="Rozlišovacie znamienko">
Rozlišovacie znamienko



</doc>
<doc id="125470" url="https://sk.wikipedia.org/wiki?curid=125470" title="Diakritická značka">
Diakritická značka



</doc>
<doc id="125471" url="https://sk.wikipedia.org/wiki?curid=125471" title="Rozlišovacia značka">
Rozlišovacia značka



</doc>
<doc id="125475" url="https://sk.wikipedia.org/wiki?curid=125475" title="Karthala">
Karthala

Karthala je štítový vulkán, nachádzajúci sa na ostrove Grande Comore, patriacom Komorskému zväzu, juhovýchodne od hlavného mesta Moroni. Je to jeden z dvoch štítových vulkánov na ostrove, ale iba tento je aktívny v historickej dobe. Sopka má podobný tvar ako havajské sopky, taktiež aj podobné horninové zloženie - prevládajúce bazalty.
Vrchol sopky je tvorený kalderou s priemerom 3 ×, ktorej morfológiu zmenili početné erupcie (od začiatku 19. storočia ich bolo viac ako 20). Erupcie sú dosť nebezpečné kvôli blízkosti ľudských sídel, v roku 2005 dosiahol lávový prúd západný okraj hlavného mesta (vyše 40 000 ľudí muselo byť evakuovaných).

</doc>
<doc id="125484" url="https://sk.wikipedia.org/wiki?curid=125484" title="Wymysöryś">
Wymysöryś



</doc>
<doc id="125489" url="https://sk.wikipedia.org/wiki?curid=125489" title="Leonardo Vinci">
Leonardo Vinci

Leonardo Vinci (* 1690 alebo 1696, Strongoli – † 28. máj 1730, Neapol) bol taliansky barokovýoperný skladateľ, predstaviteľ neapolskej opernej školy.
Život.
Leonarda Vinciho prijali na konzervatórium Conservatorio dei Poveri di Gesù Cristo v roku 1708. Jeho učiteľom bol pravdepodobne Gaetano Greco. Prvý raz sa ako skladateľ predstavil v roku 1719 v divadle Teatro de Fiorentini operou buffa „Lo Cecato fauzo“, ktorú skomponoval na text v neapolskom dialekte. Začnúc rokom 1722 napísal pre toto divadlo celý rad komických opier, z ktorých väčšina sa stratila. Úspech na poli buffo opery mu pripravil pôdu na uvedenie vážnych opier a už prvá opera seria "Publio Cornelio Scipione" znamenala uznanie nielen v Neapole, ale aj v Ríme a Benátkach.
Po smrti Alessandra Scarlattiho v roku 1725 sa Vinci stal zástupcom hlavného kapelníka Kráľovského dvorného orchestra v Neapole. Jeho meno bolo známe aj za hranicami Talianska a Georg Friedrich Händel v tom istom roku uviedol v Londýne Pasticio zostavené z árií Leonarda Vinci.
V roku 1728 sa stal kapelníkom na konzervatóriu Conservatorio dei Poveri di Gesù Cristo. Túto pozíciu po niekoľkých mesiacoch prepustil Francescovi Durantemu, aby sa mohol viac venovať opernej skladateľskej činnosti. Spriatelil sa so známym básnikom a libretistom tých čias Pietrom Metastasiom, ktorý ho zásoboval kvalitnými textami pre celý rad opier.
4. februára 1730 sa konala v rímskom divadle Teatro delle Dame premiéra opery „Artaserse“, ktorá je považovaná za skladateľove majstrovské dielo. onedlho potom za nevyjasnených okolností zomrel. Predpokladá sa, že bol zavraždený v dôsledku akejsi nepodstatnej milostnej aféry.
Dielo.
Leonardo Vinci je typickým predstaviteľom neapolskej opernej školy. Okrem niekoľkých oratórií, kantát a jednej serenády ("La contesa dei Numi" – 1729) komponoval prevažne opery. Inštrumentálnej hudbe sa venoval len príležitostne.

</doc>
<doc id="125492" url="https://sk.wikipedia.org/wiki?curid=125492" title="Gustav Klimt">
Gustav Klimt

Gustav Klimt (* 14. júl 1862, Baumgarten, Rakúsko – † 6. február 1918, Viedeň) bol rakúsky maliar a grafik, symbolista, jeden z najvýznamnejších predstaviteľov secesie, vedúca osobnosť viedenského modernizmu.
Životopis.
Narodil sa v Baumgartene neďaleko Viedne chudobnému rytcovi Ernstovi Klimtovi a jeho žene Anne, rodenej Finsterovej, ako druhý zo siedmich detí. Ako štrnásťročný úspešne absolvoval prijímacie skúšky na Kunstwerbeschule, viedenskú umeleckopriemyselnú školu. Zároveň študoval maliarstvo v ateliéri Ferdinanda Laufbergera a po jeho smrti pokračoval u profesora Juliusa Victora Bergera. Bol obľúbeným portrétistom viedenskej spoločnosti. V roku 1917 bol menovaný čestným členom Akadémie výtvarných umení vo Viedni a v Mníchove..
11. januára 1918 ho v jeho ateliéri ranila mŕtvica, ochrnul na polovicu tela a bol prevezený do viedenského sanatória. Tam 6. februára zomrel na zápal pľúc spôsobený epidémiou španielskej chrípky. Do márnice Všeobecnej viedenskej nemocnice o deň neskôr prišiel Egon Schiele, aby nakreslil jeho posmrtný portrét. 9. februára bol pochovaný na cintoríne v Hietzingu.
Na jeho pamiatku je pomenovaný expresný vlak rakúskych spolkových dráh (ÖBB) "EC 78/79 Gustav Klimt", ktorý jazdí na trase Graz – Viedeň – Břeclav – Brno, Česká Třebová – Praha hlavní nádraží.
Obraz "Portrét Adele Bloch-Bauer I" (nazývaný "Zlatá Adela") kúpil v roku 2006 Ronald Lauder za 135 miliónov amerických dolárov, čím sa stal najdrahším zobchodovaným obrazom. Neskôr v roku 2006 tento rekord prekonali diela Willema de Kooninga a Jacksona Pollocka, ale i tak tento portrét zostáva na treťom mieste.

</doc>
<doc id="125497" url="https://sk.wikipedia.org/wiki?curid=125497" title="Marion Zimmer Bradleyová">
Marion Zimmer Bradleyová

 
Marion Eleanor Zimmer Bradley (pseudonymy Morgan Ives, Miriam Gardner, John Dexter alebo Lee Chapman) (* 3. jún 1930, Albany, New York – † 25. september 1999, Berkeley, Kalifornia) bola americká spisovateľka prevažne feministických fantasy románov.
Životopis.
Narodila sa na farme uprostred veľkej hospodárskej krízy. V 50. rokov 20. storočia bola predstavená lesbickej skupine Daughters of Bilitis. 26. októbra 1949 sa vydala za Roberta Aldena Bradleyho, s ktorým sa rozviedla 19. mája 1964. Po rozvode sa veľmi rýchlo vydala, tentoraz za Waltera Breena. Vzali sa 3. júna 1964, od roku 1979 žili oddelene, no rozviedli sa až 9. mája 1990. Po Breenovom uväznení o rok neskôr za nezákonný sex s mladistvým na súde vypovedala, že vedela o jeho pomere s párom neplnoletých chlapcov. Žalobcovia Breena jej však neskôr vyčítali utajovanie skutočností v snahe ochrániť manžela. V roku 1965 skončila Bradleyová školu Hardin-Simmons University v Abilene, Texas, s titulom bakalár umení. Potom sa presťahovala do Berkeley v Kalifornii, kde pokračovala v štúdiu na University of California v Berkeley v rokoch 1965 – 1967. Jej prvé dieťa David Bradley a brat Paul Edwin Zimmer publikovali autorov science fiction a fantasy. Jej dcéra Moira Sternová, je profesionálna harfistka a speváčka.
Po mnohoročnom zápase s ubúdajúcim zdravím Marion Zimmer Bradleyová 25. septembra 1999 zomrela v Alta Bates Medical Center v Berkeley, len štyri dni po vysiľujúcom infarkte. Jej popol bol rozptýlený v Glastonbury Tor v Somersete v Anglicku o dva mesiace neskôr.
Tvorba.
Písať začala v roku 1949 a svoje prvé dielo "Vortex" predala v roku 1952. Jej prvé vydané dielo v rozsahu románu bola kniha "Falcons of Narabedla", prvý raz vydaná v máji 1957 v časopise "Other Worlds". Keď bola dieťa, rada čítala dobrodružné fantasy príbehy autorov ako Henry Kuttner, Edmond Hamilton a Leigh Brackett, najmä keď písali o „zábleskoch cudzích sĺnk vo svetoch, ktoré nikdy neboli a nikdy nebudú.“ Jej prvý román a mnoho z jej nasledujúcich prác ukazovali na ich silný vplyv.
V začiatkoch svojej kariéry, keď písala pod rôznymi pseudonymami, ako napr. "Morgan Ives", "Miriam Gardner", "John Dexter" alebo "Lee Chapman", Bradleyová vydala niekoľko prác nepatriacich do beletrie, vrátane niekoľkých románov s tematikou gayov a lesbičiek, napr."I Am a Lesbian" z 1962. Hoci bola relatívne krotká podľa dnešných merítok, v čase vydania boli tieto diela považované za pornografické, a dlho odmietala zverejniť tieto diela. V roku 1966 sa Bradleyová stala spoluzakladateľkou "Society for Creative Anachronism".
Jej pravdepodobne najznámejším dielom je román "The Mists of Avalon (Hmly Avalonu)". Návrat k legende o Kamelote z pohľadu Morgan Le Fay a Gwenhwyfar, vyústilo do vzniku série kníh. Okrem románov vydávala aj dlhodobo vychádzajúcu antológiu "Sword and Sorceress", ktorej posledný diel vydala len týždeň pred svojou smrťou. Vytvorila tiež planétu Darkover ako prostredie pre svoju vlastnú zbierku, a napísala veľké množstvo príbehov z Darkoveru ako samostatný autor a neskôr tiež v spolupráci s ďalšími autormi, vďaka čomu vznikli Darkoverské antológie, kde opäť poskytla šancu podporiť príbehy nepublikovaných autorov. Mercedes Lackeyová bola prvou, no len jednou z mnohých autoriek, ktoré sa objavili v antológiách. Mercedes sa tiež priatelila s veľkou rodinou spisovateľov v Bradleyovej dome v Berkeley. A hoci Bradleyová podporovala najmä mladé autorky, nepociťovala nechuť k zahŕňaniu mužov do svojich antológií.
V roku 2000 bola nominovaná na cenu World Fantasy Award za celoživotný prínos.

</doc>
<doc id="125501" url="https://sk.wikipedia.org/wiki?curid=125501" title="Tatra KT3UA">
Tatra KT3UA

Tatra KT3UA je projekt modernizácie ukrajinských električiek česko-slovenskej výroby.
Modernizácia.
Električka KT3UA je rovnako ako plzenská Tatra K3R-NT zostavená z dvoch starších vozňov Tatra T3. Vozové skrine boli skrátené a medzi ne bol vložený nový stredný nízkopodlažný článok. Dosadená bola nová elektrická výzbroj typu TV Progress, zmodernizovaný bol interiér a stanovisko vodiča. Pantograf zostal pôvodný. Boli nainštalované aj nové čelá vozňa podľa návrhu Ing. arch. Patrika Kotasa.
Modernizácie boli vykonané v šumperskej spoločnosti Pars nova v rokoch 2004 a 2005. Prestavané boli dva vozne, resp. 4 električky T3, prvý prototyp bol určený pre Kyjev, druhý bol dodaný do Krivého Rogu. V modernizáciách sa zatiaľ v roku 2006 nepokračuje.

</doc>
<doc id="125502" url="https://sk.wikipedia.org/wiki?curid=125502" title="KT3UA">
KT3UA



</doc>
<doc id="125504" url="https://sk.wikipedia.org/wiki?curid=125504" title="Tatra K3R-NT">
Tatra K3R-NT

Tatra K3R-NT (používa sa aj označenie Tatra K3R.NT) je typ električky, ktorý vznikol modernizáciou československej električky Tatra T3.
Dejiny.
Plzenský dopravný podnik sa kvôli nedostatku veľkokapacitných električiek rozhodol modernizovať svoje vozidlá Tatra T3 spojením dvoch vozových skriní, medzi ktoré by bol osadený nový stredný nízkopodlažný článok, obdoba električiek Tatra KT3UA. Výberové konanie vyhrala šumperská firma Pars nova. Prvé dve dvojice vozňov T3 boli v Šumperku zmodernizované na dve električky K3R-NT v rokoch 2005 a 2006. Do pravidelnej prevádzky boli v Plzni zaradené 21. júna 2006. Pretože na základe zmluvy mali byť dodané štyri vozne K3R-NT, boli do spoločnosti Pars v prvom štvrťroku 2006 odoslané ďalšie dve dvojice električiek T3SUCS.
Modernizácia.
Jedna trojčlánková električka K3R-NT pozostáva z dvoch vozových skriní vozňov Tatra T3. Neboli však použité celé, predná skriňa bola zrezaná za prvým oknom za strednými dverami, zadná časť bola zošrotovaná, zadná bol zrezaná za prvým oknom za prednými dverami a zošrotovaná bola predná časť. Medzi tieto dve použité skrine bol vložený nový stredný nízkopodlažný článok. Vozne dostali novú elektrickú výzbroj TV Progres, zmodernizovaný bol aj interiér a stanovisko vodiča.
Prevádzka.
Modernizácie na typ K3R-NT prebiehajú od roku 2005.

</doc>
<doc id="125505" url="https://sk.wikipedia.org/wiki?curid=125505" title="K3R-NT">
K3R-NT



</doc>
<doc id="125506" url="https://sk.wikipedia.org/wiki?curid=125506" title="Tatra K3R.NT">
Tatra K3R.NT



</doc>
<doc id="125507" url="https://sk.wikipedia.org/wiki?curid=125507" title="K3R.NT">
K3R.NT



</doc>
<doc id="125508" url="https://sk.wikipedia.org/wiki?curid=125508" title="Tatra T3S">
Tatra T3S

Tatra T3S je typ električky, ktorý vznikol modernizáciou česko-slovenskej električky Tatra T3.
Dejiny.
Ďalším typom modernizovanej T3 sa stal typ T3S. Dopravný podnik Bratislava nechal zmodernizovať dva vozne typu T3 podľa vzoru električiek Tatra K2S v šumperskej firme Pars nova. Prestavba prebehla v rokoch 1998 a 1999. V ďalších rekonštrukciách na typ T3S sa ďalej nepokračovalo.
Modernizácia.
Hlavnou zmenou bola výmena pôvodnej odporovej elektrickej výzbroje za nový typ TV14 s IGBT tranzistormi. Pri tejto príležitosti bola kompletne opravená vozňová skriňa, zmodernizovaný bol interiér a stanovisko vodiča. Boli inštalované nové čelá vozidiel podľa návrhu Ing. arch. Patrika Kotasa. Električky dostali nový polopantograf. Vozidlám bola vďaka rekonštrukcii predĺžená životnosť minimálne o 10 až 15 rokov.
Prevádzka.
Modernizácie na typ T3S prebiehali v rokoch 1998 a 1999.
Premáva na linke ako ranný posilový spoj.

</doc>
<doc id="125509" url="https://sk.wikipedia.org/wiki?curid=125509" title="T3S">
T3S



</doc>
<doc id="125510" url="https://sk.wikipedia.org/wiki?curid=125510" title="Tatra K2S">
Tatra K2S

Tatra K2S je typ dvojčlánkovej kĺbovej električky prevádzkovanej Dopravným podnikom Bratislava (DPB). Typ vznikol modernizáciou starších električiek česko-slovenskej výroby Tatra K2, niektoré vozne boli úplne novo postavené na dokladoch pôvodných električiek. Prestavby na typ K2S prebiehali postupne medzi rokmi 1998 a 2009, od septembra 2009 má DPB k dispozícii 35 električiek tohto typu.
Historické pozadie.
Po úspešných modernizáciách brnianskych vozňov K2 na typ K2R sa v druhej polovici 90. rokov 20. storočia rozhodol k tejto forme omladeniu svojho vozňového parku aj Dopravný podnik Bratislava. Vzhľadom na nedostatok finančných prostriedkov na nákup úplne nových vozňov pristúpil DPB k rekonštrukciám starších električiek K2, ktoré už boli na hranici životnosti, ktorá bola vďaka modernizácii predĺžená minimálne o 10 až 15 rokov.
Deväť električiek K2S bolo úplne novo vyrobených v rokoch 2007 až 2009, pretože články pôvodných vozňov už boli značne skorodované. Zo starších električiek teda boli použité len podvozky.
Modernizácia.
Vozňová skriňa električky bola pri modernizácii kompletne opravená, rám bol opieskovaný a ošetrený proti korózii, boli osadené čelá s novým dizajnom od architekta Patrika Kotasa. V priestore pre cestujúcich došlo k výmene okien s vyklápacou hornou časťou, nové sú aj dvere s dopytovým otváraním cestujúcimi – u vozňov č. 7101–7106 sú dvojkrídlové výklopné, ostatné električky majú dvere štvorkrídlové skladacie. Pôvodné laminátové sedačky boli nahradené polstrovanými, bola položená protišmyková podlahová krytina, interiér bol novo obložený, nové je aj žiarivkové osvetlenie, kúrenie bolo presunuté do bočníc. Novinkou je elektronický akustický a optický informačný systém. Kabína vodiča je klimatizovaná, nový je ovládací pult, pedále pre riadenie električky boli nahradené ručným radičom.
Električky majú opravené podvozky, motorgenerátor bol nahradený statickým meničom, odber elektrického prúdu je zabezpečený novým polopantografom. Dôležitou zmenou je náhrada pôvodnej nehospodárnej odporovej elektrickej výzbroje UA12 za novú tranzistorovú na báze IGBT tranzistorov s rekuperáciou. Do prvých vozňov č. 7101–7106 bola inštalovaná výzbroj ČKD TV14, po krachu jej výrobcu prešiel od električky č. 7107 bratislavský dopravný podnik na výzbroj TV Progress od spoločnosti Alstom (teraz Cegelec).
Vozne č. 7126–7134 majú úplne novo vyrobenú vozňovú skriňu, ich podvozky pochádzajú zo starších električiek K2.
Električka č. 7121 bola pri modernizácii prestavaná na školský (cvičný) vozeň, ktorý môže jazdiť v bežnej prevádzke s cestujúcimi. Jedinou väčšou úpravou oproti ostatným vozňom K2S bolo zväčšenie kabíny vodiča, za vodičovým sedadlom bola inštalovaná bokom k smeru jazdy sedačka pre inštruktora, ktorý môže pomocou špeciálneho ovládača simulovať poruchy električky. Kapacita vozňa je znížená o jedno miesto na sedenie.
Prevádzka.
Momentálne (november 2025) premávajú len na linke , cez voľné dni na linke .
Prvá električka K2 bola na typ K2S zmodernizovaná v roku 1998, premiéra vozňa č. 7101 (pri prestavbe sú električky prečíslované na súvislý rad) pre verejnosť prebehla 31. júla toho roku, keď bola vystavená pri príležitosti otvorenia zrekonštruovaného Kamenného námestia. Skúšobné jazdy sa začali na jeseň 1998. Ešte v tom istom roku boli modernizované ďalšie dve električky, v roku 1999 ďalšie dve. Posledný vozeň s výzbrojou TV14 (č. 7106) bol rekonštruovaný v roku 2000. Prestavby na typ K2S prebiehali v počte dvoch až štyroch vozňov ročne do roku 2006 (posledná električka č. 7125). Vozeň č. 7121 (modernizovaný v roku 2005) bol pri modernizácii upravený na školský.
V roku 2007 bola vyrobená prvá električka K2S s novou skriňou vozňa (č. 7126), ďalšie vozne nasledovali v rokoch 2008 a 2009 (do č. 7134). Posledným vozňom K2S je električka č. 7135 (prestavba v roku 2009), pri ktorej modernizácii bola opäť využitá aj pôvodná karoséria.
Modernizácia starších vozňov K2 na typ K2S a takisto aj novostavby vozňov K2S prebiehali vo spoločnosti Pars nova s Šumperku.
Vozidlo č. 7101 bolo v roku 2024 odpredané na Košickú detskú železnicu, voz č. 7103 bol preradený medzi historické vozidlá DPB a voz 7105 je od októbra 2024 vystavený na Miletičovej ul. v Bratislave. Vozy č. 7102, 7106-7109, 7112-7114, 7118-7120, 7135 boli v roku 2024 vyradené a následne zošrotované. 

</doc>
<doc id="125511" url="https://sk.wikipedia.org/wiki?curid=125511" title="K2S">
K2S



</doc>
<doc id="125512" url="https://sk.wikipedia.org/wiki?curid=125512" title="Klaus Mann">
Klaus Mann

Klaus Mann (* 18. november 1906, Mníchov, Nemecká ríša – † 21. máj 1949, Cannes, Francúzsko) bol nemecký spisovateľ, dramatik a novinár, syn spisovateľa Thomasa Manna.
Po nástupe nacizmu v Nemecku (1933) emigroval do Amsterdamu, kde vydával časopis "Die Sammlung". Od roku 1935 sa zdržiaval na mnohých miestach (Zürich, Paríž, Praha, a iné). V tom istom roku získal československé štátne občianstvo, ale roku 1936 sa rozhodol emigrovať do USA.
Roku 1938 sa zúčastnil na bojoch v španielskej občianskej vojne. Po roku 1941 ako vojak americkej armády bojoval na fronte v Európe.
Povojnový vývoj predstavoval pre neho sklamanie, ktoré dával všade najavo a veľmi ťažko ho niesol. Toto sklamanie sa často uvádza aj ako dôvod jeho samovraždy.

</doc>
<doc id="125513" url="https://sk.wikipedia.org/wiki?curid=125513" title="Tatra K2R">
Tatra K2R

Tatra K2R a Tatra K2R.03 sú typy modernizovaných česko-slovenských električiek Tatra K2.
Dejiny.
Zatiaľ čo Ostrava začala v polovici 90. rokov modernizovať svoje električky Tatra K2, resp. Tatra K2G, Brno, najväčší prevádzkovateľ týchto vozidiel v Česku, rekonštrukcie iba chystalo. Malo ísť o zásadnejšie modernizácie v štýle električiek Tatra T3R. Prvé dva vozne boli odoslané do Královopolskej strojárne počas roku 1995. Pretože vi firme nebola dostatočná podpora tohto projektu a prestavba na typ K2R sa preťahovala, boli tieto dva prvé vozne prevezené do ústredných dielní Dopravného podniku mesta Brna, kde boli počas roku 1997 dokončené. Ďalších 5 električiek bolo modernizovaných šumperskou spoločnosťou Pars nova.
Z dôvodu nedostatku finančných prostriedkov sa od roku 1998 pristúpilo k obmedzenejším modernizáciám. Tak vznikol typ K2R.03. Vzhľadom aj technicky je takmer totožný so svojim predchodcom, odlišuje sa v niekoľkých detailoch. Rekonštrukcia 7 vozňov prebehla v šumperskom Parse.
Modernizácia.
Na rozdiel od typu K2 modernizovaný vozeň K2R disponuje elektrickou výzbrojou TV8 s GTO tyristormi, moderným interiérom s informačným systémom pre cestujúcich, dvojkrídlovými vyklápacími dverami a odlišnými čelami, rovnako ako pri type Tatra T3R podľa návrhu Ing. arch. Patrika Kotasa, nový je aj polopantograf. Koncepcia celkovej modernizácie vychádza z typu T3R.
Typ K2R.03 je takmer totožný s K2R. Odlišné sú iba dvere (boli ponechané pôvodné), pôvodné sú aj laminátové sedadlá (doplnené o čalúnenie) a niekoľko ďalších detailov predovšetkým v interiéri vozidla, čím sa cena za modernizáciu znížila.
Prevádzka.
Modernizácie na typ K2R prebiehali v rokoch 1995 až 1998.
Modernizácie na typ K2R.03 prebiehali v rokoch 1998 až 1999.

</doc>
<doc id="125514" url="https://sk.wikipedia.org/wiki?curid=125514" title="K2R">
K2R



</doc>
<doc id="125515" url="https://sk.wikipedia.org/wiki?curid=125515" title="K2R.03">
K2R.03



</doc>
<doc id="125516" url="https://sk.wikipedia.org/wiki?curid=125516" title="Tatra K2R.03">
Tatra K2R.03



</doc>
<doc id="125520" url="https://sk.wikipedia.org/wiki?curid=125520" title="Tatra K2G">
Tatra K2G

Tatra K2G je typ električkového vozidla, ktoré vzniklo modernizáciou Československej električky Tatra K2.
Dejiny.
Zatiaľ čo v polovici 90. rokov boli modernizácie vozidiel Tatra T3 v plnom prúde, električky K2 aj vzhľadom na menší počet prevádzkovateľov ostávali prakticky v rovnakej podobe, v akej boli vyrábané v polovici 60. rokov. Prvou lastovičkou pri K2 sa stali ostravské rekonštrukcie na typ K2G. Jedným z dôvodov bola vysoká energetická náročnosť elektrickej výzbroje. Modernizácie boli ukončené v roku 1998.
Jedno vozidlo po ťažkej dopravnej nehode bolo modernizované v rokoch 1998 až 2004 aj v Bratislave, dĺžka prestavby bola spôsobená predovšetkým krachom spoločnosti ČKD. V pravidelnej prevádzke začalo jazdiť až počas roku 2005.
Modernizácia.
V električkách bola kompletne opravená vozňová skriňa, bola dosadená nová elektrická výzbroj TV8 s GTO tyristormi. Modernizácia sa týkala aj interiéru a stanoviska vodiča. Boli inštalované napríklad čalúnené sedadlá, protišmyková podlaha a informačný systém pre cestujúcich.
Prevádzka.
Modernizácie na typ K2G prebiehali v rokoch 1995 až 2004.
V Bratislave premáva na linke a na linke ako Vianočná električka

</doc>
<doc id="125521" url="https://sk.wikipedia.org/wiki?curid=125521" title="K2G">
K2G



</doc>
<doc id="125524" url="https://sk.wikipedia.org/wiki?curid=125524" title="Ext4">
Ext4

ext4 alebo fourth extended filesystem (štvrtý rozšírený súborový systém) je žurnálovací súborový systém vyvíjaný pre jadro Linuxu
Ako vývojová verzia ("ext4dev") bol pridaný do linuxového jadra verzie 2.6.19. Za stabilný a určený na bežné používanie bol označený vo verzii 2.6.28.
Ext4 bol vyvíjaný ako spätne kompatibilný s ext3, avšak používa rozšírenia (), ktoré, ak sú použité, znemožňujú pripojenie ako ext3.
Hlavné vlastnosti.
Systém ext4 môže byť na oddieli veľkom až 1 EB (približne 1018 bytov). Maximálna veľkosť súboru je 16 TB. Zároveň odstraňuje obmedzenie ext3, že v jednom adresári môže byť maximálne 32768 podadresárov. Ext4 obsahuje nástroje, ktoré majú obmedziť fragmentáciu pri zápise dát na disk. Zároveň však umožňuje aj použitie defragmentačného programu. Nástroje pre kontrolu integrity súborového systému môžu pracovať rýchlejšie vďaka označovaniu nepoužitých častí disku.

</doc>
<doc id="125529" url="https://sk.wikipedia.org/wiki?curid=125529" title="Radonova transformácia">
Radonova transformácia

Radonova transformácia je integrálna transformácia ktorá reálnej funkcii formula_1 definovanej na formula_2-rozmernom reálnom priestore priradí inú funkciu nesúcu informáciu o integráloch funkcie formula_1 cez všetky afinné nadroviny priestoru na ktorom je definovaná. Tejto novej funkcii sa niekedy hovorí Radonov obraz funkcie formula_1. Transformácia, ktorá Radonovmu obrazu priradí pôvodnú funkciu sa nazýva inverzná Radonova transformácia.
Napríklad, ak je formula_1 funkcia dvoch premenných, teda ak formula_6, afinné nadroviny priestoru na ktorom je definovaná sú všetky priamky ležiace v rovine. Každá rovinná priamka je jednoznačne určená uhlom formula_7 ktorý zviera jej normála s formula_8-ovou osou a jej vzdialenosťou formula_9 od počiatku v smere normály. Radonov obraz funkcie formula_1 sa dá potom definovať ako funkcia týchto dvoch parametrov takto:
formula_11
Koncepcia Radonovej transformácie je nesmierne dôležitá v teórii tomografie. Výstupom z tomografu totiž nie je priamo obrázok prierezu snímaného objektu, ale jeho zjednodušený Radonov obraz. Teória Radonovej transformácie sa tu uplatňuje obzvlášť pri tomografickej rekonštrukcii kedy sa na nameraný Radonov obraz aplikuje inverzná Radonova transformácia a získava sa snímka prierezu študovaného objektu. V tomografickej praxi sa Radonovmu obrazu niekedy hovori sinogram pretože Radonove obrazy jednoduchších funkcií zonázornené ako obrázok, napríklad v stupňoch šedi, pripomínajú množstvo navzájom sa prelínajúcich vzájomne posunutých a preškálovaných sínusoviek.
História.
Radonova transformácia je pomenovaná po rakúskom matematikovi českého pôvodu, Johannovi Radonovi. V roku 1917 publikoval prácu v ktorej vyriešil otázku inverznej Radonovej transformácie pre prípad formula_6. Neskôr vyvsvitlo, že Hendrik Lorentz poznal vzťah pre inverznú Radonovu transformáciu už na prelome 19. a 20. storočia.
Všeobecná definícia.
Afinné nadroviny formula_2-rozmerného priestoru, sú všetky jeho formula_14-rozmerné afinné podpriestory. Tie sú úplne určené svojim jednotkovým normálovým vektorom formula_15 a vzdialenosťou od počiatku formula_16 rátanou v smere vektora formula_17. Radonov obraz funkcie formula_2-premenných formula_1 sa preto najčastejšie definuje ako funkcia
definovaná ako funkcia
formula_20
daná vzťahom
formula_21
kde formula_22 je afinná nadrovina určená dvojicou parametrov formula_17 a formula_9 v zmysle uvedenom vyššie a formula_25 je formula_14-rozmerná Lebesgueova miera na tejto nadrovine.

</doc>
<doc id="125532" url="https://sk.wikipedia.org/wiki?curid=125532" title="Dolná Maríková">
Dolná Maríková



</doc>
<doc id="125536" url="https://sk.wikipedia.org/wiki?curid=125536" title="Síran meďnatý">
Síran meďnatý

Síran meďnatý alebo sulfát meďnatý (CuSO4) je anorganická zlúčenina. 
Patrí k najbežnejším zlúčeninám medi. 
V bezvodom stave tvorí biely prášok, ktorý prijímaním vody sa stáva modrým. Preto sa používa na dôkaz vody v organických kvapalinách alebo ako sušidlo.
Chalkantit.
Pentahydrát síranu meďnatého, CuSO4·5 H2O, sa ako minerál nazýva chalkantit alebo modrá skalica. Kryštalizuje z vodného roztoku v azúrovo modrých, priehľadných, trojklonných kryštáloch, ktoré na vzduchu na povrchu vetrajú. Modrá skalica je technicky najdôležitejšou soľou medi.
Výroba.
Síran meďnatý sa vyrába rozpúšťaním medených odpadkov v horúcej koncentrovanej kyseline sírovej:
 formula_1
Alebo lepšie a hospodárnejšie rozpúšťaním v teplej, zriedenej kyseline sírovej za prístupu vzduchu:
 formula_2
Ďalším spôsobom prípravy je rozpúšťanie oxidu meďnatého, získaného napr. pražením sulfidových rúd, v kyseline sírovej:
 formula_3
Síran meďnatý sa vyskytuje aj v prírode, najmä v Čile (chalkantit). Okrem toho nachádzame brochantit, zásaditý síran meďnatý, CuSO4·3 Cu(OH)2. Z týchto prírodných síranových rúd môžeme síran meďnatý získať rozpúšťaním v zriedenej kyseline sírovej.
Ak sa pentahydrát síranu meďnatého zahrieva, odštepuje sa z neho voda v dvoch krokoch. Pri teplote 110 °C vzniká monohydrát (CuSO4 · H2O) a po zahriatí na 150 °C dôjde k úplnej dehydratácii za vzniku bezvodného (anhydrát) síranu meďnatého (CuSO4). Pri zahrievaní na teplotu 650 °C sa rozkladá, podľa rovnice:
 formula_4
Pri reakcii vzniká oxid meďnatý a oxid sírový, ktorý sa však z podstatnej časti ďalej rozpadá na kyslík a oxid siričitý.
Toxicita.
Pri požití síranu meďnatého dochádza k silnému zvracaniu a vodnatým hnačkám s prímesou krvi. Postihnutý môže s príznakmi ťažkého šoku zomrieť v priebehu niekoľkých hodín. Ako protijed podáme mlieko alebo jednu lyžičku hexakyanoželeznatanu draselného rozpusteného v pol litri vody. Predtým vyvoláme zvracanie, ale maximálne desať minút po intoxikácii. Pri postriekaní pokožky vodným roztokom síranu meďnatého umyjeme pokožku vodou a mydlom.
Zvlášť nebezpečný je pre vodné organizmy, najmä vodné bezstavovce.

</doc>
<doc id="125537" url="https://sk.wikipedia.org/wiki?curid=125537" title="Andrzej Sapkowski">
Andrzej Sapkowski

Andrzej Sapkowski (* 21. jún 1948, Lodž) je poľský fantasy spisovateľ, známy najmä vďaka poviedkam a románovej ságe o zaklínačovi Geraltovi z Rivie.
Biografia.
Narodil sa 21. júna 1948 v Lodži. Vyštudoval ekonómiu na Lodžskej univerzite, pracoval v zahraničnom obchode. Debutoval v roku 1986 v poviedkovej súťaži magazínu Fantastyka so svojou poviedkou "Wiedźmin" (slov. Zaklínač), v ktorej predstavil postavu bielovlasého nájomného zabijaka mýtických príšer, Geralta z Rivie, ktorý sa neskôr stal jeho najpopulárnejšou postavou. Poviedka sa v súťaži umiestnila na treťom mieste, ale získala si vysoký záujem čitateľov.
Sapkowski pokračoval v tvorbe ďalšími šiestimi poviedkami, ktoré naďalej publikoval vo Fantastyke "("neskôr pokračoval v obnovenom magazíne pod názvom Nowa Fantastyka")". Tieto príbehy následne vyšli v roku 1990 v zbierke poviedok "Wiedźmin" a v roku 1993 ako zbierky poviedok "Ostatnie życzenie" a "Miecz przeznaczenia" (v slovenskom vydaní Zaklínač I: Posledné želanie, Plus 2015 a Zaklínač II: Meč osudu, Plus 2015).
V roku 1994 Sapkowski uverejnil prvý román o Geraltovi "Krew elfów", ktorým začal 5-dielny zaklínačský cyklus, známy ako Sága o Zaklínačovi, kde posledný diel "Pani Jeziora" vyšiel v roku 1999.
V roku 2002 vydal prvý diel Husitskej trilógie, Narrenturm (v slovenčine vyšlo ako Veža bláznov, Slovart 2003). V roku 2013 vydal zatiaľ poslednú knihu o Geraltovi, "Sezon burz" (v slovenčine Zaklínač: Búrková sezóna, Plus 2018). Okrem sérií o zaklínačovi a husitoch sa Sapkowski zaoberá esejistikou a literárnou teóriou.

</doc>
<doc id="125538" url="https://sk.wikipedia.org/wiki?curid=125538" title="Modrá skalica">
Modrá skalica



</doc>
<doc id="125543" url="https://sk.wikipedia.org/wiki?curid=125543" title="Robert Anthony Salvatore">
Robert Anthony Salvatore

Robert Anthony Salvatore (* 20. január 1959, Leominster, Massachusetts, USA) je americký spisovateľ fantasy, známy svojimi knihami z cyklu "Forgotten Realms" (Zabudnuté ríše) a ságe "Demon Wars".
Narodil sa ako najmladší zo siedmich detí, študoval na Fitchburg State University.
O fantasy sa začal zaujímať po prečítaní knihy "Pán prsteňov" od J. R. R. Tolkiena, ktorú dostal ako vianočný darček.&lt;br&gt;
V roku 1982 napísal prvý román "Echoes of the Fourth Magic" (Ozveny štvrtej mágie), potom začal písať knihy pre svet "Forgotten Realms", ságu "DemonWars" a Hviezdne vojny.
Jednou z jeho najpopulárnejších postáv je temný elf "Drizzt Do'Urden", ktorý bojuje za spravodlivosť napriek temnému odkazu jeho rasy. Napísal aj príbeh pre hernú adaptáciu jeho kníh. Bolo to k hre "Forgotten Realms:Demon Stone" (2004), ktorá vyšla na PS2, Xbox a PC.

</doc>
<doc id="125545" url="https://sk.wikipedia.org/wiki?curid=125545" title="Tatra K2YU">
Tatra K2YU



</doc>
<doc id="125546" url="https://sk.wikipedia.org/wiki?curid=125546" title="K2YU">
K2YU



</doc>
<doc id="125547" url="https://sk.wikipedia.org/wiki?curid=125547" title="Radonova Transformácia">
Radonova Transformácia



</doc>
<doc id="125549" url="https://sk.wikipedia.org/wiki?curid=125549" title="R.A. Salvatore">
R.A. Salvatore



</doc>
<doc id="125555" url="https://sk.wikipedia.org/wiki?curid=125555" title="Sinogram">
Sinogram



</doc>
<doc id="125556" url="https://sk.wikipedia.org/wiki?curid=125556" title="Radonov obraz">
Radonov obraz



</doc>
<doc id="125558" url="https://sk.wikipedia.org/wiki?curid=125558" title="Zuzana Fialová">
Zuzana Fialová

Mgr. art. Zuzana Fialová (* 17. máj 1974, Bratislava) je slovenská filmová a divadelná herečka.
Životopis.
Vyštudovala hudobno-dramatický odbor na konzervatóriu v Bratislave a následne pokračovala na VŠMU, kde absolvovala v roku 1998 herectvo. Od toho istého roku je členkou súboru Činohry SND. Pravidelne v ňom však hosťovala už od roku 1992. Jej prvou postavou v SND bola Júlia v inscenácii Shakespearovho textu "Romeo a Júlia", no pokračovala pestrým radom ďalších úloh tak v SND, ako i v iných divadlách.
Divákom sa predstavila tiež napríklad v divadlách Štúdio L + S, Aréna, Mestské divadlo P. O. Hviezdoslava. Pravidelne účinkuje v televíznych i vo filmových projektoch na Slovensku i v Česku, kde účinkovala i v pražskom Činohernom klube v inscenácii Molièrovho "Mizantropa". Je držiteľkou viacerých ocenení či nominácií (tiež na Cenu Alfréda Radoka) a má i režijnú skúsenosť.
Jej otec bol významný slovenský horolezc Ivan Fiala. 
Je rozvedená a má syna Davida (* 1997).
24. januára 2011 utrpela spolu s hercom Ľubošom Kostelným zranenia pri samovražednom teroristickom útoku na moskovskom letisku Domodedovo, v dôsledku ktorých strávila týždeň v moskovskej nemocnici.
V roku 2022 sa prihlásila k LGBT komunite "ako rodinný príslušník, ako dobrý priateľ".

</doc>
<doc id="125561" url="https://sk.wikipedia.org/wiki?curid=125561" title="Ladislav Fatura">
Ladislav Fatura

Mgr. Ladislav Fatura (* 11. jún 1969, Ilava) je slovenský komunálny politik. V rokoch 2006-2010 pôsobil ako starosta mestskej časti Bratislava - Vrakuňa. Je ženatý, s manželkou Katarínou majú dcéru. Je držiteľom zlatej Janského plakety.

</doc>
<doc id="125566" url="https://sk.wikipedia.org/wiki?curid=125566" title="Wilamowice">
Wilamowice

Wilamowice sú mesto v južnom Poľsku v Sliezskom vojvodstve (od roku 1999), predtým v Bielskom vojvodstve (1975-1998). Žije v ňom 2 900 obyvateľov (2005).

</doc>
<doc id="125567" url="https://sk.wikipedia.org/wiki?curid=125567" title="Jarmová kosť">
Jarmová kosť

Jarmová kosť alebo lícna kosť (lat. os zygomaticum) je kosť, ktorá ohraničuje zospodu a čiastočne aj zvonku očnicovú dutinu a spolu s veľkými krídlami klinovej kosti ju oddeľuje od spánkovej jamy. Vyvinutie a postavenie jarmovej kosti má vplyv na konfiguráciu tváre. 
Na kosti rozoznávame strednú časť - telo "corpus", a tri výbežky: čelový, čeľustný a spánkový. 
Na jarmovej kosti rozoznávame tri plochy: "facies orbitalis", "facies lateralis" a "facies temporalis." Facies lateralis je mierne vypuknutá a na dolnom okraji býva drsná. Facies orbitalis je mierne vyhĺbená a má otvor "foramen zygomaticoorbitale", ktorý prechádza do kanálika; kanálik sa vnútri kosti vetví a vyúsťuje jednak do facies lateralis ako "foramen zygomaticofaciale", jednak do spánkovej plochy ako "foramen zygomaticotemporale". Prebiehajú v nich rovnomenné nervy z 2. vetvy trojklaného nervu.

</doc>
<doc id="125569" url="https://sk.wikipedia.org/wiki?curid=125569" title="Mikcia">
Mikcia



</doc>
<doc id="125571" url="https://sk.wikipedia.org/wiki?curid=125571" title="Prefix">
Prefix



</doc>
<doc id="125572" url="https://sk.wikipedia.org/wiki?curid=125572" title="Dolná nosová mušľa">
Dolná nosová mušľa

Dolná nosová mušľa (lat. "Concha nasalis inferior") je tenučká podlhovastá kostička priložená k bočnej nosovej stene. Horný okraj dolnej mušle sa ventrálne pripája k slznej kosti pomocou slzného výbežku ("processus lacrimalis"), vzadu k zvislej platni podnebnej kosti a k čeľusti. Dolná nosová mušľa vysiela smerom nahor kratučký čuchový výbežok ("processus ethmoidalis"), ktorý nasadá na "processus uncinatus" strednej nosovej mušle. Okrem toho je dolná nosová mušľa prostredníctvom tiahnutého čeľustného výbežku ("processus maxillaris") zavesená na okraj otvoru, ktorý vedie z nosovej do čeľustnej dutiny.

</doc>
<doc id="125573" url="https://sk.wikipedia.org/wiki?curid=125573" title="Kockovitá kosť">
Kockovitá kosť

Kockovitá kosť (lat. "os cuboideum") je jedna z priehlavkových kostí. 
Má dosť nepravidelný tvar. Proximálne má prehnutú kĺbovú plôšku pre pätovú kosť, distálne dve ploché a laterálne mierne odklonené plôšky pre IV. a V. predpriehlavok (metatarzus), na mediálnom okraji plôšky pre klinovitú kosť (os cuneiforme) III. Na laterálnej strane sa začína brázda, ktorá sa prehlbuje na plantárnej ploche do "sulcus tendinis musculi peronei longi", proximálne od nej je drsnatina "tuberositas ossis cuboidei".

</doc>
<doc id="125574" url="https://sk.wikipedia.org/wiki?curid=125574" title="Ihlica (kosť)">
Ihlica (kosť)

Ihlica alebo fibula (lat. "fibula") je kosť dolnej končatiny. Skladá sa z hlavy - "caput fibulae", tela - "corpus fibulae" a distálne tvorí bočný členok - "malleolus lateralis". 
"Caput fibulae" sa prikladá ku "condylus lateralis tibiae" a na proximálnom konci vybieha do "apex" "capitis fibulae", na ktorý sa upína ligamentum collaterale fibulare a šľacha musculus bicipitis femoris. "Facies articularis capitis fibulae" je šikmo orientovaná. Takmer v celom rozsahu corpus fibulae prebiehajú štyri pozdĺžne hrany. Z nich "margo anterior" a "margo posterior" sú podmienené úponmi medzisvalových priehradiek septum intermusculare anterius a septum intermusculare posterius, "margo medialis" priehradkou medzi musculus flexor hallucis longus a musculus tibialis posterior a "margo interossea" slúži na úpon membrana interossea cruris. Foramen nutricum je na zadnej ploche fibuly a smeruje distálne. 
"Malleolus lateralis" má "facies articularis malleoli" pre členkovú kosť a za ňou jamku "fossa malleoli lateralis" pre ligamentum talofibulare posterius. Na zadnom okraji bočného členka je brázda pre šľachy musculi peronei. Od hrotu malleolus lateralis sa začína ligamentum calcaneofibulare. 
Fibula slúži len ako odstup pre svaly. Ako funkčná opora je celkom bezvýznamná, preto sa využíva na náhrady pri transplantáciách.

</doc>
<doc id="125575" url="https://sk.wikipedia.org/wiki?curid=125575" title="Juan Crisóstomo de Arriaga">
Juan Crisóstomo de Arriaga

Juan Crisóstomo Jacobo Antonio de Arriaga y Balzola (* 27. január 1806, Bilbao, Španielsko – † 17. január 1826, Paríž, Francúzsko) bol španielsky hudobný skladateľ začiatku 19. storočia.
Život.
Juan Crisóstomo de Arriaga sa narodil v Bilbau. Hudobné základy mu dali jeho otec a starší brat. Už v ranom detstve sa prejavilo jeho mimoriadne hudobné nadanie. Ako jedenásťročný skomponoval "Pokus o oktet". O rok neskôr už svojej "Predohre pre malý orchester" pridelil opusové číslo 1 a nasledovali ďalšie inštrumentálne diela (napr. "Vojenský pochod" a "Vlastenecké hymny"). V roku 1818 mala premiéru jeho opera "Šťastní otroci (Los esclavos felices)", ktorá bola veľmi úspešná.
V pätnástich rokoch odišiel na parížske konzervatórium (École Royale de Musique et Déclamation), ktoré v tom čase viedol Luigi Cherubini. Študoval hru na husle u Pierre Baillota a harmóniu a kontrapunkt u Josepha Fétisa. V tom čase vznikli aj jeho najslávnejšie diela: "Tri kvartety" a "Symfónia pre veľký orchester".
Jeho organizmus však nevydržal vražedné pracovné tempo a tesne pred dosiahnutím dvadsiatich rokov zomrel zrejme na zápal pľúc. Vzhľadom na krátku životnú dráhu a charakter svojej hravej hudby býva Juan Crisóstomo de Arriaga nazývaný španielsky Mozartom.
Juanov predok Rodrigo de Arriaga (1592 – † 1667) prišiel v roku 1625 zo Španielska na pražskú univerzitu, kde pôsobil ako profesor, dekan teologickej fakulty a prefekt generálnych štúdií.

</doc>
<doc id="125576" url="https://sk.wikipedia.org/wiki?curid=125576" title="Concha nasalis inferior">
Concha nasalis inferior



</doc>
<doc id="125577" url="https://sk.wikipedia.org/wiki?curid=125577" title="Os cuboideum">
Os cuboideum



</doc>
<doc id="125579" url="https://sk.wikipedia.org/wiki?curid=125579" title="Ihlica">
Ihlica

Ihlica môže byť:

</doc>
<doc id="125588" url="https://sk.wikipedia.org/wiki?curid=125588" title="Lícna kosť">
Lícna kosť



</doc>
<doc id="125591" url="https://sk.wikipedia.org/wiki?curid=125591" title="Genus">
Genus

Genus (po latinsky rod, pôvod, potomok, pohlavie, kmeň, národ, typ, spôsob, vec, ohľad) môže byť:

</doc>
<doc id="125601" url="https://sk.wikipedia.org/wiki?curid=125601" title="Bonaire">
Bonaire

Bonaire je ostrov pri pobreží Venezuely, jedna z tzv. osobitných obcí Holandska (Ostrovy BES). Spolu s ostrovmi Aruba a Curaçao tvorí geograficky tzv. Ostrovy ABC Záveterných ostrovov. Hoci sa bežne hovorí papiamentom, po anglicky a španielsky, úradným jazykom je holandčina.

</doc>
<doc id="125602" url="https://sk.wikipedia.org/wiki?curid=125602" title="Curaçao">
Curaçao

Curaçao je ostrov pri pobreží Venezuely, jedna z krajín Holandského kráľovstva. Spolu s ostrovmi Aruba a Bonaire tvorí tzv. ABC ostrovy Záveterných ostrovov a je súčasťou Malých Antíl.
Hoci sa tu bežne hovorí papiamentom, po anglicky a španielsky, úradným jazykom je holandčina.
Ostrov je známy svojimi rezerváciami, kde sú k videniu jedny z najväčších kaktusov na svete (kadushi), najrozličnejšie druhy živočíchov - žaby, vtáky, nejedovaté hady a jašterice. Urbanizmus Antíl a Curaçao je taký preslávený, že sa niektoré miesta dostali i na listinu svetových chránených pamiatok UNESCO. Vo Willemstade sa dá vidieť starý, drevený pontónový most, alebo jedna z najstarších synagóg na americkom kontinente. Zachované stavby sú zmesou z počiatku 18. storočia.
Dejiny.
Pôvodní obyvatelia Curaçao boli americkí Indiáni menom Arawak. Prví Európania, ktorí videli ostrov, patrili k posádke španielskej výpravy vedenej Alonsom de Ojeda v roku 1499. Arawakov (miestnych Indiánov) zdecimovali choroby ako kiahne a osýpky zavedené Španielmi. Ostrov obsadili Holanďania v roku 1634. Holandská západoindická spoločnosť založila hlavné mesto Willemstad na brehu zátoky nazvanej Schottegat. Curaçao bolo v tom čase na okraji záujmu, pretože na ňom nebolo mnoho vecí, o ktoré sa kolonisti zaujímali. Nielenže na ňom nebolo žiadne zlato, ale ani dostatok potravín či vody. Ale prirodzený prístav Willemstad sa ukázal byť ideálnym miestom pre obchod. Obchod a plavba - ale aj pirátstvo - sa stali na Curaçao najdôležitejšími ekonomickými činnosťami. Navyše Curaçao začal zohrávať kľúčové postavenie v atlantickom obchode s otrokmi. Holandská západoindická spoločnosť urobila v roku 1662 z ostrova centrum pre obchodovanie s otrokmi. Holandskí veľkoobchodníci priviedli otrokov z Afriky do obchodnej oblasti nazývanej Asiento. Odtiaľ boli otroci predávaní a naloďovaní do rôznych cieľov v južnej Amerike a Karibiku.
Obchod s otrokmi urobil ostrov bohatším a viedol k pôsobivému koloniálnemu budovaniu stavieb, ktoré tu stoja dodnes. Curaçao má rysy architektúry, v ktorej sa miešajú rôzne holandské a španielske koloniálne štýly. Široký okruh rôznych historických budov vo Willemstade je zapísaný v zozname svetového kultúrneho dedičstva UNESCO. Vidiecke domy (plantážnické domy) a domy v západoafrickom štýle (obydlia otrokov) sú roztrúsené po celom ostrove. Mnohé z nich sú reštaurované a prístupné návštevníkom.
Referendá o nezávislosti.
Od júna 2000 do apríla 2005 mal každý ostrov Holandských Antíl svoje referendum o ďalšom politickom smerovaní. Obyvatelia vyberali jednu zo štyroch možností:
Výsledky referend:
Dňa 26. novembra 2005 sa konala konferencia medzi vládami Holandska, Aruby, Holandských Antil, a každého nástupníckeho ostrova v Holandských Antilách. Záverečná reč uvádzala, že sa vytvorí samospráva pre Curaçao a Sint Maarten (podobná Arube), plus nový stav pre Bonaire, Saba, a Sint Eustatius (tesné zväzky s Holandskom) a nadobudnú platnosť 1. júla 2007.
V roku 2008 sa na základe predchádzajúceho referenda rozpúšťajú Holandské Antily na jednotlivé ostrovy. Po Arube aj Curaçao získa plne autonómny štatút a má vlastnú vlajku, znak, vládu a samosprávu vo všetkých otázkach okrem zahraničnej politiky a obrany, ktoré zostávajú v kompetencii Holandska. Curaçao má právo vyhlásiť referendum s otázkou o úplnej nezávislosti od Holandska, ak bude chcieť.

</doc>
<doc id="125607" url="https://sk.wikipedia.org/wiki?curid=125607" title="Johannes Gutenberg">
Johannes Gutenberg



</doc>
<doc id="125608" url="https://sk.wikipedia.org/wiki?curid=125608" title="Elektronická aktívna súčiastka">
Elektronická aktívna súčiastka



</doc>
<doc id="125613" url="https://sk.wikipedia.org/wiki?curid=125613" title="Ulysses S. Grant">
Ulysses S. Grant

Ulysses S. Grant, narodený ako Hiram Ulysses Grant (* 27. apríl 1822 – † 23. júl 1885) bol generálom Únie v americkej občianskej vojne a v rokoch 18691877 18. prezidentom USA.
Všeobecné hodnotenie.
Grant bol vojenským historikom J. F. C. Fullerom označený za „najväčšieho generála svojej doby a jedného z najväčších stratégov všetkých dôb“. Vyhral mnoho dôležitých bitiek, stal sa nakoniec najvyšším veliacim generálom všetkých armád Únie a je mu pripisovaná rozhodujúca úloha na víťazstve Únie v občianskej vojne.
Napriek kritickému pohľadu mnohých historikov, ktorí považujú jeho volebné obdobie za jedno z najslabších v amerických dejinách, jeho prítomnosť v Bielom dome mala bezpochyby stabilizujúci vplyv v kritickom období tzv. rekonštrukcie. Na rozdiel od mnohých významných verejne pôsobiacich súčasníkov bol uznávaný ako v severných, tak v južných štátoch a to v dobe, kedy necitlivosť zo strany vlády a akékoľvek vzbudenie pocitu, že sa Sever mstí, by mohlo vyvolať nové povstanie. Navyše sa vtedy celá federácia vyrovnávala so zákazom otroctva, ktorý nastolil nové problémy týkajúce sa rovnoprávnosti rás, ktoré nakoniec vyvrcholili v dobe hnutia za americké občianske práva v 60. rokoch 20. storočia.
Napriek tomu, že bola Grantova administratíva zamorená korupciou a častými škandálmi, sám Grant bol zrejme v tomto ohľade bezúhonný. Historikmi je mu skôr vyčítané, že sa proti korupcii razantnejšie nepostavil.
Novšie štúdie zdôrazňujú to, čo jeho administratíva v rámci rekonštrukcie dosiahla. Jeho podpora volebného práva černochov a ich možností obsadzovať verejné miesta boli vo svojej dobe predovšetkým na juhu veľmi nepopulárne, ale neskôr mu získali rešpekt.
Rané roky.
Grant sa narodil ako Hiram Ulysses Grant v Point Pleasant v Clermontskom okrese v štáte Ohio, od Cincinnati na rieke Ohio.
Jeho otec Jesse Root Grant (17941893) bol garbiarom a rovnako ako Grantova matka Hannah, rodená Simpson (17981883) pochádzal z Pensylvánie. Na jeseň roku 1823 sa rodina presťahovala do dediny Georgetown v okrese Brown v Ohiu, kde Grant strávil väčšinu svojho detstva do sedemnástich rokov.
V sedemnástich, potom čo sa ledva dostal na United States Military Academy vo West Pointe (len tesne sa vošiel do požiadavky na výšku), sa stal za pomoci kongresmana Thomasa L. Hamera kadetom tejto vojenskej akadémie. Hamer ho chybne menoval pod menom Ulysses Simpson Grant, a napriek tomu, že Grant proti tejto zmene mena protestoval, nedokázal poraziť štátnu byrokraciu. Po skončení štúdií ďalej vystupoval pod týmto menom, ale používal len strednú iniciálu S.
Grant West Point ukončil v roku 1843 na 21. mieste spomedzi 39 spolužiakov. Na akadémii získal reputáciu nebojácneho a skúseného jazdca. Už v tejto dobe si Grant zvykol piť alkohol, počas vojny začal aj fajčiť obrovské množstvo cigár (usudzuje sa, že počas 5 rokov dokázal vyfajčiť viac ako 10 000 cigár). Tento zvyk pravdepodobne prispel k rakovine hrdla, ktorá ho postihla v neskorších rokoch jeho života.
22. augusta 1848 sa Grant oženil s Juliou Boggs Dentovou (18261902) s ktorou mal štyri deti: Fredericka Dent Granta, Ulysses S. (Buck) Granta, Jr., Ellen (Nellie) Grantovú a Jesse Root Granta.
Vojenská kariéra.
Mexicko-americká vojna.
Grant slúžil v mexicko-americkej vojne pod generálmi Zachary Taylorom a Winfieldom Scottom, zúčastnil sa bitiek pri Resaca de la Palma, Palo Alta, Monterrey a Veracruze. Bol dvakrát vyznamenaný za statočnosť: pri Molina del Rey a Chapultepecu.
Medzi vojnami.
Keď v roku 1848 skončila vojna s Mexikom, zostal Grant v armáde a bol niekoľkokrát preložený na nové posty. V roku 1853 bol poslaný do Fort Vencouveru na Washington Territory, kde slúžil ako proviantný dôstojník pri 4. jazdnom regimente. Jeho žena ho nemohla doprevádzať, pretože jeho plat by nedokázal uživiť rodinu (v dobe jeho odchodu bola v 8. mesiaci tehotenstva s ich druhým dieťaťom). V roku 1854 bol povýšený na kapitána a poverený velením stotiny F 4. pešieho pluku vo Fort Humbolte v Kalifornii. Napriek tomu, že jeho plat vzrástol, stále nebolo možné, aby jeho rodina prišla za ním na západ. Skúšal obchodne podnikať, aby nejako zvýšil svoje príjmy, ale neúspešne. Začal piť, čo viedlo k zhoršeniu jeho výkonu v službe. Nakoniec bol postavený pred možnosť buď čeliť súdu alebo rezignovať. 31. júla 1854 teda rezignoval a 7 rokov viedol civilný život ako farmár, realitný agent v St. Louis a nakoniec ako pomocník v obchode s koženým tovarom vlastneným jeho otcom a bratom v Galene v Illinois. V tejto dobe sa veľmi zadĺžil.
Americká občianska vojna.
Začiatok občianskej vojny.
24. apríla 1861, 10 dní po páde Fort Sumteru, kapitán Grant dorazil so skupinou mužov, ktorých naverboval, do Springfieldu v Illinois. Guvernér dospel k záveru, že bývalý žiak z West Pointu by mal dostať dôležitejšie úlohy a povýšil ho na plukovníka 21. pešieho pluku (od 17. júna 1861). 7. augusta bol povýšený na brigádneho generála dobrovoľníkov.
Vo februári 1862 získal Grant pre Úniu jej prvé veľké víťazstvo, keď dobyl Fort Henry a Fort Donelson v Tennessee. Grant 16. februára nielenže zajal posádku Fort Donelsonu o sile 12 000 mužov, ale taktiež požadoval „okamžitú a bezpodmienečnú kapituláciu“, ktorá ho na Severu rýchle spopularizovala medzi verejnosťou, pre ktorú sa nakrátko stal hrdinom.
Na začiatku apríla 1862 bol prekvapený generálom Albertom Sidneym Johnstonom a prinútený k bitke pri Shilohu. Grantovi sa podarilo udržať počas južanského útoku svoje pozície, na druhý deň prevziať iniciatívu a nakoniec zvíťaziť. Bitka pri Shilohu sa s 25 000 obeťami na obidvoch stranách stala najkrvavejšou bitkou celej vojny a celých doterajších amerických dejín (počet obetí prekonal celkové množstvo mŕtvych v revolúcii, vojne z roku 1812 a mexicko–americkej vojne). Henry W. Halleck, Grantov nadriadený generál, ho zbavil na niekoľko mesiacov velenia a prevzal velenie v poli sám. Iba pod vplyvom svojho priateľa generála Williama T. Shermana, zostal Grant naďalej v armáde a nerezignoval. Na svoju pozíciu sa vrátil potom, čo bol Halleck menovaný vrchným veliteľom všetkých unionistických armád.
Bitka pri Vicksburgu.
Počas kampane v zime 18621863 sa Grant pokúšal získať pevnosť Vicksburg na rieke Mississippi, jeden z dvoch zostávajúcich oporných bodov Konfederácie na rieke (ďalším bol Port Hudson). Vicksburg bola pevnosť postavená na riečnom výbežku a obklopená mŕtvymi ramenami rieky; cez zložitý terén bolo takmer nemožné sa k mestu dostať a zároveň zásobovať vojsko. Konečne na jar 1863 Grant prišiel na spôsob, ako mesto získať. Táto operácia je považovaná za jednu z najdokonalejších v celej vojenskej histórii.
Grant viedol svoje oddiely pozdĺž západného brehu a na vhodnom mieste Mississippi prekročil za pomoci amerického námorníctva, ktoré priviezlo k Vicksburgu zbrane. (Toto bola do operácie Overlord v roku 1944 najväčšia obojživelná operácia v americkej vojenskej histórii). Potom so svojimi mužmi pokračoval do vnútrozemia, čím sa odrezal od zásobovacích oddielov. Presúval sa čo najrýchlejšie, aby nedal veliteľovi Južanov Johnovi C. Pembertonovi príležitosť sústrediť svoje sily a zaútočiť. Smerom na východ Grant obsadil mesto Jackson, čím sa mu podarilo odrezať železničné spojenie do Vicksburgu.
Potom sa obrátil na západ a obsadil Champion Hill, potom čo tu porazil vicksburské oddiely, ktoré sa museli stiahnuť za opevnenie mesta. Šesť týždňov obliehal mesto, 4. júla 1863 sa Pemberton vzdal. Pre Konfederáciu to (spolu s bitkou pri Gettysburgu, ktorá prebehla o deň skôr) znamenalo zásadný obrat, juh bol územne rozdelený na dve časti a tak výrazne oslabený.
Bitka pri Chattanooge.
V septembri 1863 Konfederácia vyhrala bitku pri Chickamauge. Potom sa porazené unionistické vojsko pod vedením Williama Rosencransa stiahlo do mesta Chattanooga v Tennessee – končila tu železnica vo východnej Tennessee a zároveň to bola brána do severnej Georgie. Mesto bolo rýchlo obkľúčené víťaznými konfederačnými vojskami pod vedením Braxtona Bragga. 16. októbra bol Grant poverený velením obkľúčeného vojska, okamžite nahradil Rosencransa Georgeom H. Thomasom. Ešte predtým Grantov hlavný stratég (chief engineer) William F. „Baldy“ Smith začal realizovať plán známy ako „Cracker Line“. 28. a 29. októbera 1863 porazil v bitke pri Wauhatchie južné oddiely a ovládol rieku Tennessee, po ktorej do Chattanoogy priplávali zásoby a posily. Toto otvorenie obkľúčenia zdvihlo morálku obkľúčeného vojska, na konci novembra prešiel Grant do protiútoku.
Bitka pri Chattanooge nezačala pre severnú armádu dobre. William T. Sherman nedokázal úspešne zaútočiť na pravé krídlo konfederačných vojsk. Zaútočil nielen na zlom mieste, ale nechal sa poraziť jedinou južnou divíziou. Grant reagoval na tento zlý štart predstieraným útokom na stred (pod vedením Thomasa), čo malo odviesť pozornosť od Shermana na pravom krídle. Thomas čakal, dokiaľ si nebol istý, že Hooker posilnený potomackou armádou nenapadol konfederačné sily na ľavom krídle. Hookerovi sa podarilo prelomiť južanské ľavé krídlo, zatiaľ čo Thomasovi muži boli rovnako úspešní v centre, kde sa predstieraný útok zmenil na skutočný. Thomasovi muži mali zaujať pozície na úpätí Misionárskeho hrebeňa, ale vojaci rozpálení porážkou pri Chickamauge sa začali driapať na pozície na vrchole kopca a bolo ich veľkým šťastím, že sa konfederačným vojakom nepodarilo skloniť delá natoľko, aby ich mohli zasiahnuť; keď unionistickí vojaci dosiahli vrchol kopca, dávali sa Južania okamžite na útek. Grant sa síce na Thomasa spočiatku hneval, že prekročil daný rozkaz, ale toto víťazstvo spôsobilo ústup južanských vojsk a zároveň otvorilo Únii možnosť napadnúť Atlantu v Georgii – srdce Konfederácie.
Grantova vôľa k boju a schopnosť víťaziť presvedčila Lincolna a Grant bol povýšený 2. marca 1864 na „lieutenant general“ (nová hodnosť schválená kongresom priamo pre Granta). O 10 dní neskôr sa Grant stal vrchným veliteľom všetkých severských armád Spojených štátov amerických.
Vrchným veliteľom armád a víťazná stratégia vojny.
Grantov bojový štýl nazval jeden spolugenerál „buldočím“. Napriek tomu Grant patril k vynikajúcim stratégom, ako sa ukázalo pri Vicksburgu a v záverečnom ťažení proti generálovi Robertovi E. Leeovi, nebál sa priamych útokov alebo tesného obliehania, často v dobe, kedy proti nemu južanské sily sami spúšťali útok. V okamihu, kedy útok alebo obliehanie začalo, Grant odmietal ustúpiť alebo sa nechať vytlačiť z poľa. Táto taktika často viedla k vysokým stratám ako na jeho strane, tak aj na strane protivníka. Pre túto stratégiu bol Grant popisovaný (hlavne v roku 1864) ako „mäsiar“, je ale pravda, že ostatní generáli mali vo svojich oddieloch podobne veľké straty, úspech však omnoho slabší.
V marci 1864 Grant poveril bezprostredným velením západných armád generálmajora Williama T. Shermana a svoje veliteľstvo presunul do Virgínie, kde sa zameral na už dlho bezúspešne prebiehajúcu snahu zničiť Leeovu armádu. Jeho ďalším bezprostredným cieľom, podmieneným však splnením toho prvého, bolo obsadenie Richmonde, hlavného mesta Konfederácie. K dosiahnutiu týchto cieľov použil zložitú koordinovanú stratégiu, ktorej cieľom bolo zaútočiť na centrum Konfederácie z viacerých smerov: Grant, George G. Meade a Benjamin Franklin Butler proti Leeovi blízko Richmondu; Franz Sigel v údolí Shenandoahu; Sherman mal napadnúť Georgiu, poraziť Josepha E. Jonhstona a získať Atlantu; George Crook a William W. Averell mali prerušiť železničné spojenie zo Západnej Virgínie; úlohou Nathaniela Banksa bolo získanie Mobile v Alabame. Grant bol prvým generálom, ktorý sa pokúsil o tak komplexnú koordinovanú stratégiu a zároveň aj prvý, kto pochopil dôležitosť protivníkovej vnútornej ekonomickej infraštruktúry – použil tak koncept totálnej vojny.
Pozemná kampaň.
Pozemná kampaň začala 4. mája 1864, keď potomacká armáda o sile 115 000 mužov (oproti asi 65 000 mužom generála Leeho) prekročila rieku Rapidan a vstúpila do oblasti dosiaľ známej ako Divočina (Wilderness), naopak Lee poslal do tejto oblasti Armádu Severnej Virgínie, ktorá mala za úlohu oslabiť Grantovu početnú prevahu. Bitka v Divočine ("Battle of Wilderness") prebiehala dva dni, 7. mája došlo k prestávke v bojoch a taktiež k jednému z rozhodujúcich rozhodnutí vo vojne. Lee sa rozhodol stiahnuť z pozícií, aby Grantovi umožnil to, čo dosiaľ robili všetci veliaci generáli severných armád – ústup. Grant namiesto rozkazu k ústupu nariadil obísť Leeho na východe a smerovať ďalej na juh.
Siegelova kampaň v Shenandoahu aj Butlerova kampaň pri rieke James neuspeli a preto bol generál Lee schopný doplniť svoje jednotky vojakmi z týchto oblastí.
8. mája 1864 sa Lee s Grantom stretli znovu, tentoraz v bitke pri Spotsylvanskom dvore (Battle of Spotsylvania Court House), ktorá trvala 5 dní. 11. mája Grant napísal slávnu správu obsahujúcu vetu: „Navrhujem bojovať na tejto línii, aj keby to malo trvať celé leto“. Na druhý deň, 11. mája, nariadil hromadný útok, ktorý takmer prelomil Leeov front, nakoniec sa zase stočil a pokračoval smerom na juh.
Aj napriek rastúcej strate unionistických armád, sa situácia menila ku Grantovmu prospechu. Väčšina Leeových úspechov bola založená na ofenzíve obsahujúcej prekvapivé presuny a náhle útoky. Teraz bol prinútený bojovať dlhodobo v defenzíve. Dokonca aj po strašnej bitke pri Cold Harbor (1.– 3. júna) Grant dokázal stupňovať tlak a prekročiť rieku James. K Petersburgu vo Virgínii dorazil ako prvý Grant a jeho hlavnou úlohou bolo zaistiť túto významnú železničnú križovatku. To sa však vinou prehnane opatrného podriadeného Williama F. „Baldy“ Smitha nepodarilo. Ďalšie tri dni strávilo vojsko márnymi útokmi, a o tri dni neskôr dorazili aj Leeove oddiely, ktoré posilnili obrancov mesta. Grantovi neostalo nič iné, ako začať s obliehaním.
Grant sa priklonil k plánu navrhnutému Ambrosom Burnsideom. Pred svitaním 30. júla nechal vyhodiť do vzduchu bane pod konfederačnými jednotkami. Vzhľadom na zmeny prevádzané na poslednú chvíľu (okrem iného sa Grant a Meade do poslednej chvíle ubezpečovali, aby jednotky zložené z čiernych Američanov neviedli útok), bol nasledujúci útok chabý a zle koordinovaný. Konfederačné jednotky využili možnosť preskupiť sa a zahájiť protiútok. Zvíťazili v bitke o kráter a unionisti tak stratili ďalšiu príležitosť s konečnou platnosťou rozhodnúť o konci vojny.
Ako postupovalo leto a Shermanove armády nedokázali postúpiť, predovšetkým vo Virgínii a Georgii, začala nastávajúce udalosti ovládať politika. Na jeseň totiž pripadali prezidentské voľby. Pre Úniu sa veci ešte zhoršili, keď sa Leeovi podarilo oddeliť malú armádu pod velením generálmajora Jubala A. Earlyho, ktorá mala za úlohu odlákať Granta. Early cez Shenandoahské údolie prešiel na sever do bezprostrednej blízkosti Washingtonu. Nebol síce schopný obsadiť mesto, ale samotná jeho prítomnosť zrejme znamenala ďalšie zníženie šancí na Lincolnove znovuzvolenie.
Až na začiatku septembra prinieslo Grantove úsilie prvé ovocie, keď Sherman obsadil Atlantu. Vtedy Grant poslal Philipa Sheridana do Shenandoahského údolia vysporiadať sa s Earlym. Ľudia na severu si čím ďalej jasnejšie začali uvedomovať, že vojna sa obracia k ich víťazstvu a Lincoln vo voľbách zvíťazil. Neskôr v novembri Sherman začal svoj pochod k moru. On aj Sheridan pokračovali v Grantovej stratégii totálnej vojny.
Na začiatku apríla 1865 konečne Grantov neustávajúci tlak donútil Leeho evakuovať Richmond a po deväťdňovom ústupe sa Lee vzdal pri Appomattoxe – 9. apríla 1865. Grant mu ponúkol veľkorysé podmienky kapitulácie, ktoré uvoľnili napätie medzi obidvomi armádami a umožnili južanským vojakom uchovať si aspoň zdanie hrdosti. Do niekoľkých týždňov bolo po vojne, napriek tomu menšie akcie pokračovali až do doby, keď sa Kirby Smith vzdal pri Trans-Mississippi Department 2. júna 1865.
Okamžite po Leeovej kapitulácii bol Grant poctený kráčať vedľa truhly na pohrebe Abrahama Lincolna. Lincoln bol známy svojou podporou Grantovi. Po bitke pri Shilohu povedal: „Nemôžeme ho prepustiť. On totiž bojuje“.
Po vojne mu Kongres udelil hodnosť „General of the Army“ (odpovedá dnešnému štvorhviezdičkovému generálovi). Do hodnosti ho menoval nový prezident Andrew Johnson 25. júla 1866.
Prezident.
Grant bol 18. prezidentom USA a slúžil počas dvoch volebných období od 4. marca 1869 do 3. marca 1877. Bol vybraný ako republikánsky prezidentský kandidát na republikánskom národnom zhromaždení v Chicagu 20. mája 1868 bez skutočnej konkurencie – odporcovia otroctva a republikáni na Granta pozerali ako na víťaza od Vicksburgu a vojnového hrdinu. Počas volieb získal proti svojmu demokratickému protihráčovi Horatiovi Seymourovi väčšinu 3 012 833 z celkového počtu 5 716 082 hlasov. Zároveň si ale do svojho prezidentského úradu priniesol len minimálne politické skúsenosti a podľa mnohých kritikov aj malý talent politické záležitosti riešiť.
Škandály počas jeho pôsobenia v úrade prezidenta.
Grantovo volebné obdobie bolo zaplavené škandálmi (ako napr. Sanbornský incident v Treasury a problémy s U.S. zástupcom Cyrus I. Scofieldom). Najslávnejším sa stal škandál nazvaný Whiskey Ring, kedy vláda prišla o viac ako 3 milióny dolárov vybraných daní. Orville E. Babcock, sekretár prezidenta, bol označený za člena tejto kliky a unikol usvedčeniu iba vďaka prezidentovmu pardonu. Neskôr prezidentov minister vojny William W. Belknap podstúpil vyšetrovanie, ktoré odhalilo, že bral úplatky pri predaji Native American trading posts.
Napriek tomu neexistujú dôkazy, že by sa Grant sám podieľal na korupcii svojich podriadených, nezaujal proti ich činnosti jasné a pevné stanovisko ani keď boli usvedčení. Nemal dobrú ruku pri výbere svojich spolupracovníkov. Znepriatelil si vodcov politických strán, keď príliš mnoho úradov dal svojim priateľom a politickým podporovateľom, za ktorými stál aj keď sa neosvedčili či proti nim bolo vznesené závažné obvinenia, ktoré sa ukázali založené na pravde. (Jednou z výnimiek bol na post ministra zahraničia vybraný Hamilton Fish z New Yorku). Jeho neschopnosť zaistiť si politických spojencov pôsobila ako jeden z najdôležitejších faktorov, prečo sa mu škandály dostali mimo kontrolu.
Priebeh jeho pôsobenia v úrade prezidenta.
Aj napriek týmto škandálom, dokázal Spojené štáty preniesť cez citlivé obdobie Rekonštrukcie. Podporoval len obmedzenú prítomnosť severných jednotiek na území južných štátov – tie mali zaistiť dodržovanie práv južanských černochov a zamedziť násilným činom Ku Klux Klanu. V rokoch 1869 a 1871 Grant podpísal zákony, ktoré zaručovali volebné právo černochom a potierali vodcov Ku Klux Klanu. Pätnásty dodatok Ústavy USA, ktorý zaručoval volebné právo černochom, bol schválený v roku 1870.
V roku 1876 bolo do Únie prijaté Colorado.
V oblasti zahraničnej politiky bola najväčším úspechom Grantovej administratívy Washingtonská zmluva (bola vyjednaná jednou z mála Grantových dobrých volieb pri obsadzovaní úradov, ministrom zahraničia Hamiltonom Fishom) z roku 1871.
Kongres neschválil kúpu Santo Dominga.
Grant sa pôvodne chcel o prezidentskú funkciu usilovať po tretíkrát, nakoniec však od tohto zámeru upustil (proti sa napr. vyslovil aj Kongres).
V roku 1876 Grant počas pravdepodobne zmanipulovaných prezidentských volieb (rozhodovalo sa medzi Hayesom a Tildenom) upokojil národ tým, že zvolal federálnu komisiu.
O Grantovi bolo známe, že často navštevoval Willardský hotel, aby unikol stresu Bieleho domu. Vo foyer (angl. lobby) sa ho obvykle snažilo zastihnúť veľké množstvo ľudí, ktorých nazýval „tými zatratenými lobistami“ ("those damn lobbysts"), tak snáď vznikol moderný pojem "lobista".
Život po prezidentskom období.
Po vypršaní svojho prezidentského obdobia okrem iného veľa cestoval a napísal svoje pamäti.

</doc>
<doc id="125619" url="https://sk.wikipedia.org/wiki?curid=125619" title="December 2006">
December 2006



</doc>
<doc id="125621" url="https://sk.wikipedia.org/wiki?curid=125621" title="North Shore City">
North Shore City

North Shore City (niekedy neformálne aj North Shore) je jedno zo štyroch miest na Novom Zélande, ktoré tvoria metropolitnú oblasť Auckland. Je to najhustejšie zaľudnené mesto v krajine, pretože na rozdiel od iných miest na Novom Zélande, väčšina mesta je tvorená urbanizovanými oblasťami alebo predmestiami.
V roku 2006 tu žilo 215 300 obyvateľov, čím je to štvrté najľudnatejšie novozélandské mesto. Je to štvrté najväčšie mesto v krajine aj čo sa týka rozlohy, pričom má rozlohu okolo 12 979 hektárov.

</doc>
<doc id="125622" url="https://sk.wikipedia.org/wiki?curid=125622" title="North Shore">
North Shore

North Shore môže byť:

</doc>
<doc id="125629" url="https://sk.wikipedia.org/wiki?curid=125629" title="Hvezdáreň Vsetín">
Hvezdáreň Vsetín

Hvezdáreň Vsetín bola otvorená 30. júla 1950 z iniciatívy členov miestnej pobočky Československej astronomickej spoločnosti založenej v roku 1948. V roku 2005 sa stala súčasťou Múzea regiónu Valašsko vo Vsetíne. Jej činnosť je zameraná na vzdelávania a popularizáciu astronómie, kozmonautiky a iných prírodných vied najmä medzi mládežou. Vo hvezdárni sa usporiadavajú prednášky a besedy nielen pre verejnosť, ale najmä pre základné a stredné školy z východnej časti Zlínskeho kraja. Pre záujemcov sú zabezpečené astronomické pozorovania Slnka a nočnej oblohy hlavným ďalekohľadom s objektívom s priemerom 200 mm od firmy Zeiss, zo začiatku 60. rokov 20. storočia. 
Večerné astronomické pozorovania.
Astronomické pozorovania pre verejnosť sa konajú vo večerných hodinách za bezoblačnej oblohy a to v utorok a v piatok. V prípade záujmu väčšieho počtu návštevníkov (školské výlety, letné tábory, turistické zájazdy, …) je možné sa s pracovníkmi telefonicky dohodnúť na inom termíne. V letných mesiacoch je možné po dohode s organizátormi letných prímestských táborov v okolí Vsetína zabezpečiť astronomické pozorovania priamo v mieste tábora, kde sú mnohokrát lepšie podmienky pre sledovanie hviezdnej oblohy ako priamo vo Vsetíne.
Pozorovanie Slnka a exkurzie.
V pracovných dňoch prebiehajú za priaznivých podmienok od 9.00 do 15.00 pozorovania Slnka a slnečných škvŕn. V rovnakom čase sú pre verejnosť usporiadávané exkurzie na hvezdárni – prehliadka kopuly a prístrojového vybavenia, či prehliadka meteorologickej stanice v areáli hvezdárne.
Odborná činnosť.
Sledovanie aktivity meteorických rojov.
V súčasnosti je väčšina odbornej činnosti hvezdárny spojená s oblasťou výskumu medziplanetárnej hmoty. V rokoch 1995 – 2005 tu pracovala jedna z najaktívnejších skupín pozorovateľov meteoritických rojov v Česku, zložená z bývalých členov astronomických krúžkov. Skupina je stále aktívna a na hvezdárni je vedená ako Sekcia medziplanetárnej hmoty – BOLID.
CCD fotometria komét.
Po zakúpení CCD kamery SBIG-ST7 na konci deväťdesiatych rokov bol v roku 2003 na hvezdárni odštartovaný projekt „CCD fotometria komét“. Spracované merania jasností komét sú odosielané do databázy medzinárodnej organizácie ICQ (International Comet Quarterly) a tam aj publikované. Pozorovatelia meteorov a komét úzko spolupracujú so Spoločnosťou pre medziplanetárnu hmotu.
Detekcia bleskových výbojov.
Hvezdáreň tiež dlhodobo spolupracovala s Výskumným ústavom energetickým v Brne v oblasti sledovania bleskových výbojov. Aj keď Výskumný ústav už projekt ukončil, hvezdáreň v tejto činnosti pokračuje aj naďalej, hlavne z dôvodov občasného záujmu verejnosti o namerané údaje. V roku 1999 bola uskutočnená modernizácia prijímača bleskových výbojov a jeho prepojenie s pôvodným mechanickým registračným zariadením. O dva roky neskôr bolo toto zariadenie nahradené počítačovou registráciou s automatickým spracovaním dát.
Sledovanie silných búrok.
Okrem registrácie bleskových výbojov hvezdáreň v spolupráci s Českým hydrometeorologickým ústavom sleduje tiež javy sprevádzajúce silné búrky. Občas tiež uskutočňuje prehliadku škôd spôsobených búrkami, kde je cieľom určiť, aký jav tieto škody spôsobil. Takto sa podarilo v roku 2004 odhaliť výskyt slabého tornáda neďaleko obce Seninka alebo silný prepad studeného vzduchu (tzv. downburst), ktorý spôsobil škody v oblasti „Na Mezných“ medzi Bratřejovom a Pozděchovom.
INFORMÁTOR a ATHENA.
Koncom šesťdesiatych rokov začala hvezdáreň pravidelne vydávať astronomický spravodaj INFORMÁTOR, ktorý vychádzal až do roku 1982. Na tradíciu tohto periodika nadviazali v posledných rokoch členovia astronomických krúžkov. Na jar roku 2003 vyšlo prvé číslo štvrťročníka Hvezdárne Vsetín s názvom ATHENA, ktorý si kladie za cieľ poskytnúť záujemcom o astronómiu, kozmonautiku a meteorológiu materiály, ktoré sa inak objavujú v informačných skrinkách hvezdárne.

</doc>
<doc id="125632" url="https://sk.wikipedia.org/wiki?curid=125632" title="Transamerica Pyramid">
Transamerica Pyramid

Transamerica Pyramid je druhý najvyšší mrakodrap San Francisca (do roku 2018 najvyšší). Je 260 metrov vysoký a má 48 poschodí s predajnými a kancelárskymi priestormi.
Stavebné práce podľa projektu Williama Pereiry začali v roku 1969 a budova bola dokončená v roku 1972. Náklady na výstavbu boli 32 miliónov dolárov. Pôvodne bol stavaný ako sídlo investičnej a poisťovacej spoločnosti "Transamerica Corporation".
V budove je 3 678 okien a 18 výťahov. Mrakodrap má tvar pretiahnutej štvorbokej pyramídy s dvoma „krídelkami“ na protiľahlých stranách. Krídla hrajú dôležitú úlohu pri ochrane budovy pred následkami zemetrasenia. Vo východnom krídle sú výťahové šachty, zatiaľ čo v západnom je schodisko. Na vrchole 64,6 metrov vysokej špičke opláštenej hliníkom boli inštalované kamery, nasmerované do všetkých svetových strán. Vo vstupnej hale môžu návštevníci sledovať zábery z týchto kamier. 
V rokoch 1972 až 1974 bol Transamerica Pyramid najvyšším mrakodrapom západne od rieky Mississippi, potom bol prekonaný budovou Aon Center v Los Angeles.

</doc>
<doc id="125634" url="https://sk.wikipedia.org/wiki?curid=125634" title="Rossove závislé územie">
Rossove závislé územie



</doc>
<doc id="125635" url="https://sk.wikipedia.org/wiki?curid=125635" title="Tatra T3AS">
Tatra T3AS

Tatra T3AS je typ električky, ktorý vznikol modernizáciou československej električky Tatra T3.
Dejiny.
V rokoch 2000 a 2001 prebehla jedna z mnohých modernizácií električky T3. Bratislavský vozeň ev.č. 7707 vyrobený v roku 1976 bol v šumperskej spoločnosti Pars nova zrekonštruovaný na typ T3AS. Pritom bol prečíslovaný na ev.č. 7303. V ďalších modernizáciách sa nepokračuje.
Modernizácia.
Prestavba vozidla je veľmi blízka bratislavským modernizovaným vozidlám Tatra T3S. Vozňová skriňa bola kompletne opravená, zrekonštruovaný bol aj interiér a stanovisko vodiča. Električka dostala nový polopantograf, boli dosadené nové čelá podľa návrhu Ing. arch. Patrika Kotasa. Najväčším rozdielom oproti T3S je asynchrónna elektrická výbava z Elektrotechnického výskumného a projektového ústavu (EVPÚ) Nová Dubnica (podobne ako Tatra T3Mod). Rozhodnutie o inštalácii tejto výbavy bolo pomerne kontroverzným krokom. Dlhodobé problémy s vybavením neumožňovali prevádzku s cestujúcimi. Do pravidelnej prevádzky bola električka zaradená po dlhých skúšobných jazdách na jeseň roku 2004, teda 3,5 roka po ukončení modernizácie. S vozidlom sú dlhodobé problémy a preto nepremáva v bežnej premávke, ale ako záložné vozidlo.
Prevádzka.
Modernizácia na typ T3AS prebiehala v rokoch 2000 a 2001.

</doc>
<doc id="125636" url="https://sk.wikipedia.org/wiki?curid=125636" title="T3AS">
T3AS



</doc>
<doc id="125637" url="https://sk.wikipedia.org/wiki?curid=125637" title="Tatra T3Mod">
Tatra T3Mod

Tatra T3Mod je typ električky, ktorý vznikol modernizáciou československej električky Tatra T3.
Dejiny.
Dopravný podnik mesta Košice svoje električky nijako nemodernizovali okrem niekoľkých vozňov Tatra T3M, ktoré boli vyradené v 90. rokoch. Preto sa situácia ohľadom vozňového parku začala stávať závažnou. Ako prototyp celkovej modernizácie bol v roku 2000 vybraný vozeň T3SUCS evidenčné číslo 359. V ďalších prestavbách sa však nepokračovalo.
O rok neskôr bola takmer rovnaká modernizácia vykonaná aj na bratislavskej električke T3 ev.č. 7701, ktorá bola pri rekonštrukcii prečíslovaná na 7304. Obe modernizácie prebehli v Železničných opravovniach a strojárňach (ŽOS) Zvolen. Električky však boli rekonštruované nekvalitne, sprevádzkovanie bratislavského vozidla trvalo veľmi dlho a do premávky takmer nezasahuje. Košická električka je od roku 2005 odstavená vo vozovni DPMK, kvôli chybným brzdám a nedoladenej výzbroji.
Modernizácia.
Pri oboch električkách bola vykonaná generálna oprava vozňovej skrine, zmodernizovaný bol interiér a stanovisko vodiča. Boli nainštalované informačné panely pre cestujúcich, električky dostali polopantograf. Pri košickej električke boli vymenené aj pôvodné štvordielne dvere za nové dvojkrídlové výklopné. Pomerne veľké zmeny sa odohrali v elektrickej časti vozňov. Bola dosadená nová asynchrónna elektrická výbava z EVPÚ Nová Dubnica.
Prevádzka.
Modernizácie na typ T3Mod prebiehali v rokoch 2000 a 2001.
Slovensko:

</doc>
<doc id="125638" url="https://sk.wikipedia.org/wiki?curid=125638" title="T3Mod">
T3Mod



</doc>
<doc id="125645" url="https://sk.wikipedia.org/wiki?curid=125645" title="Tatra T3M">
Tatra T3M

Tatra T3M je typ električky, ktorý vznikol modernizáciou Česko-Slovenskej električky typu Tatra T3.
Dejiny.
Už od polovice 60. rokov 20. storočia sa podnik ČKD Trakce zaoberal vývojom modernej polovodičovej výbavy, ktorá mala byť určená novým vozidlám, ako aj na modernizáciu starších električiek. Nová výkonová elektronika umožňuje plynulejšiu a hlavne hospodárnejšiu prevádzku električkových vozňov. Niektoré komponenty novej výbavy označené ako TV1 boli skúšané od roku 1969 na košickej električke T3 ev.č. 263. Prototyp vozňa T3t (až neskôr boli vozidlá s výbavou TV1 označované ako T3M) bol vyrobený v roku 1971. Prototypy sériovej rekonštrukcie boli modernizované v roku 1976.
Sériová výroba elektrickej tyristorovej výbavy TV1 bola spustená v roku 1977. Dopravné podniky si ju montovali do električiek samy, prípadne modernizáciu nechali na iné dopravné podniky. Posledné dodávky výbavy TV1 boli uskutočnené v roku 1981.
V polovici 90. rokov 20. storočia nastal v Prahe problém. Životnosť vozových skriní niektorých vozňov T3M bola pri konci, podvozky a výbava však boli v pomerne dobrom stave. Preto pražský dopravný podnik zakúpil 18 nových vozových skriní. Tie zodpovedali vozňom T3SUCS. Takto modernizované vozne, de facto nové električky, dostali označenie T3M.2-DVC.
Prototypy.
Prvý prototypom T3M bol vozeň ev.č. 6000. Vyrobený bol v roku 1971. V roku 1973 bol prečíslovaný na 8003 a začal v Prahe skúšobne jazdiť aj s cestujúcimi. V roku 1980 bol odstavený vo vozovni Hloubětín. Po požiari električky ev.č. 8071 v roku 1992 nahradil vozeň ev.č. 8003 túto električku v bežnej prevádzke a dostal jej evidenčné číslo. Vyradený bol v roku 2005.
Za prototypy sériovej modernizácie boli vybrané pražské električky Tatra T3 ev.č. 6795 a 6798 vyrobené v roku 1970. Po rekonštrukcii na typ T3M v roku 1976 boli prečíslované na ev.č. 8005 a 8006. Oba vozne sú dosiaľ v prevádzke (2006).
Modernizácia.
Jedinou zmenou oproti T3 bola nová tyristorová výbava TV1, ktorá umožňuje hospodárnejšiu prevádzku ako pôvodná odporová výbava TR37. Vzhľadovo boli zmeny dve, nová skriňa s brzdovými odpormi na zadnej časti strechy a nová skriňa s ovládačmi za stanoviskom vodiča.
Prevádzka.
Modernizácie na typ T3M prebiehali v rokoch 1976 až 1981.
Nové vozové skrine pre typ T3M.2-DVC boli vyrobené v roku 1996.

</doc>
<doc id="125646" url="https://sk.wikipedia.org/wiki?curid=125646" title="T3M">
T3M



</doc>
<doc id="125647" url="https://sk.wikipedia.org/wiki?curid=125647" title="T3SUCS">
T3SUCS



</doc>
<doc id="125648" url="https://sk.wikipedia.org/wiki?curid=125648" title="Tatra T3SUCS">
Tatra T3SUCS



</doc>
<doc id="125650" url="https://sk.wikipedia.org/wiki?curid=125650" title="Gustáv Reuss">
Gustáv Reuss

Gustáv Reuss (* 4. január 1818, Revúca – † 12. január 1861, Revúca) bol slovenský lekár, botanik a polyhistor – spisovateľ, zakladateľ slovenskej vedeckej fantastiky, historik, etnograf, archeológ, geograf a astronóm.
Životopis.
Vyrastal na Gemeri v Revúcej v národne uvedomelej rodine. Jeho otec Samuel (* 1783† 1852) bol aktívnym členom Učenej spoločnosti malohontskej a Gustáv spolu s bratmi 
Júliusom Gustávom (* 1816 – † 1872), Ľudovítom Adolfom (* 1822 – † 1905) a Adolfom Titusom (* 1823 – † 1902) patrili do generácie štúrovskej mládeže.
Vyštudoval medicínu na univerzitách v Pešti a vo Viedni (18401844), následne pôsobil ako praktický lekár v Revúcej, od roku 1848 v Miškovci a od roku 1851 bol mestským a banským lekárom v Revúcej.
Popri lekárskej práci sa venoval botanike, už ako študent zozbieral viac než 4 000 rastlín, z nich vyše 2 000 utriedil a popísal v diele "Května Slovenska" (1853), ktorým sa zaradil medzi prvých tvorcov slovenskej botanickej terminológie a ktoré je historicky prvou ucelenou botanikou Slovenska. Veľkú pozornosť venoval využívaniu liečivých rastlín v lekárskej praxi. Spolu s otcom a bratmi bol zberateľom slovenských ľudových rozprávok a ako spisovateľ napísal diela z oblasti archeológie, histórie, filológie, astronómie a literatúry.
Gustáv Reuss a vedecká fantastika.
Gustávov otec Samuel Reuss ako jeden z prvých začal so zberom slovenských ľudových rozprávok. V tejto jeho činnosti pokračovali aj synovia Ľudovít a Gustáv, zostavovatelia "Codexu revúckeho", zbierky ľudových rozprávok, povrávok, porekadiel a prísloví, z ktorej čerpal neskôr i Pavol Dobšinský. Práve tu prišiel Reuss po prvýkrát do styku s fantastikou v podobe magických rozprávok. Keďže väčšina zápisov Codexe je, podobne ako u Dobšinského, upravená, môžeme Reussovcov označiť tiež ako jedných z prvých prinajmenšom spoluautorov slovenskej fantasy.
Do dejín slovenskej fantastiky sa zapísal alebo skôr písať ich začal v inom žánri. Gustáv Reuss vyštudoval medicínu. Záujem o prírodné vedy ho priviedol k štúdiu astronómie. V rámci snáh slovenského obrodeneckého hnutia považoval za svoju povinnosť rozšíriť čo najväčšie množstvo poznatkov medzi ľudí a tak ho vedomosťami pozdvihnúť. Na podklade náučného spisku astronóma J. Littrowa o vesmíre začal preto začiatkom päťdesiatych rokov koncipovať text, v ktorom sa populárnou formou snažil podať poznatky v príbehovej forme.
Takto vznikol text pod názvom "Hviezdoveda alebo Životopis Krutohlava", podľa záznamov v rukopise ukončený roku 1856. Gustáv Reuss v ňom, deväť rokov pred Julom Vernom, poslal svojho hrdinu gemerského učenca Krutohlava v balóne... rovno hneď na Mesiac. Pri návrate hrdina o balón prichádza, nestráca však chuť prezvedať sa a hlavne poučovať o vyzvedenom. A tak sa pustí s pomocou šikovných majstrov z celého Slovenska stavať veľkého šarkana (vlastne akýsi medzihviezdny koráb), na ktorom postavy prejdú celú vtedy známu slnečnú sústavu a na záver si obzrú tiež všetky krajiny Zeme.
Text "Hviezdovedy" nemá ucelený dej, postavy (Krutohlav s pomocníkmi) sa hýbu len preto, aby videli nové a nové javy na Mesiaci a neskôr i iných planétach slnečnej sústavy, ktoré autor ústami Krutohlava vysvetľuje. Zaujímavá je samotná metóda vysvetľovania. Autor tu použil modernou didaktikou propagovanú metódu dialógu, v ktorom pýtajúcimi sa sú Krutohlavovi pomocníci – prostí dedinčania. Rozloženia vysvetľujúcich pasáží do schémy "otázka odpoveď" informáciu drobí na prehľadnejšie kúsky a zároveň ju robí zaujímavejšou.
Reuss takto v "Hviezdovede" nadviazal na tradíciu traktátov a takouto formou písaných náučných knižiek pre ľud ("Piľní domajší a poľní hospodár" Juraja Fándlyho). Dialóg v "Hviezdovede" teda nemá dejotvornú, ale výlučne náučnú funkciu. V texte prvej slovenskej vedeckofantastickej prózy tak výrazne prevažuje vedeckosť nad fantastickosťou. Fiktívna zložka sa presadzuje jednak v domýšľaní viacerých hypotéz za hranice vtedajšieho poznania ako i v krátkych pasážach, ktorými autor prepája skúmanie jednotlivých objektov a v rámci ktorých potrebuje hrdinov premiestniť. Toto premiestňovanie sa deje vždy rýchlo, búrlivo bez ohľadu na logiku, v snahe oživiť text doň Reuss občas vkladá prvky hrubozrnnej komiky. Náznak dejového pásma sa potom na pozadí triezvych vysvetlení vyníma ako groteskné zveličenie, svojou atmosférou podobné napr. v tom čase na Slovensku veľmi populárnym príbehom baróna Münschhausena (alias baróna Prášila, alias baróna Bačkoroviča). Pre moderného čitateľa dnes len ťažko postihnuteľným prvkom fiktívnosti v texte je utopické ladenie okolností, za ktorého sa príbeh odvíja. Na stavbe balóna spolupracujú svorne všetci Slováci, majú k dispozícii obrovské materiálne zdroje... v dobovom kontexte takéto tvrdenia nesporne boli fantastikou... teda boli by, keby "Hviezdoveda" vyšla. To sa však nestalo, text ostal v rukopise takmer stotridsať rokov. Tým, ktorí si náhodou listovali jeho vydanie z osemdesiatych rokov 20. storočia a nedolistovali sa až na záver pripomíname, že originál bol písaný v gemerskom nárečí, lebo Reuss nikdy neprijal Štúrom navrhovanú slovenčinu. Azda aj preto tak dlho dýchal len archívny prach.
Tak či onak, vzhľadom na skutočnosti vyššie uvedené "Hviezdoveda" pri kolíske vedeckej fantastiky a zároveň i literatúry faktu stojí. Stojí tam, kde koreň sa ešte nerozvetvil do výhonkov a všeličo jedným bolo.
Keď začiatkom deväťdesiatych rokov Slovenský syndikát autorov fantastiky (SSAF) hľadal názov pre vznikajúcu súťaž o najlepšiu slovenskú poviedku v žánri vedeckej fantastiky, fantasy a hororu, zvíťazil návrh Jozefa Svíteka a súťaž bola nazvaná Cena Gustáva Reussa (CGR). Súťaž za trinásť rokov existencie dala slovenskej verejnosti dvanásť finálových zborníkov pod názvom "Krutohlav". V týchto publikáciách debutovali mnohí z dnes známych autorov slovenskej fantastiky (Alexandra Pavelková, Jozef Girovský, Marek Eliáš, Juraj Toman, Michal Hvorecký) i slovenskej literatúry vôbec a najmä zásluhou Ondreja Herca a jeho štúdií sa rozvinula tiež teória fantastickej literatúry.
Stretnutia finalistov súťaže sa zhruba od polovice deväťdesiatych rokov 20. storočia až do jej zániku odohrávali v rodisku Gustáva Reussa, Revúcej, kde si účastníci vždy tohto autora aspoň krátkou prechádzkou na miestny cintorín pripomenuli.

</doc>
<doc id="125651" url="https://sk.wikipedia.org/wiki?curid=125651" title="Anton Emanuel Timko">
Anton Emanuel Timko

Anton Emanuel Timko (* 27. jún 1843, Selce† 10. marec 1903, Podkriváň) bol autor slovenskej vedeckej fantastiky. Pseudonymy: A.E.T. Viridion, Perohryz, Strýk Bratomil, X.Y. Perohryz
Životopis.
Narodil sa v učiteľskej rodine a tomuto povolaniu ostal verný po celý život. Ľudovú školu navštevoval v Selciach, študoval na nižšom gymnáziu a na Učiteľskom ústave v Banskej Bystrici. Sprvu pomocný učiteľ v Banskej Bystrici-Radvani a v Haliči pri Lučenci, potom učiteľ v Bystrej a v Kline, 18691903 v Podkriváni. Redigoval časopis "Včielka", banskobystrický "Nowý" "i" "Starý Wlastenecký Kalendár" (18671868, 18701871, 18731875, 18771893).
Dielo.
Bol to plodný autor, v časopise Orol, v Grošovej knižnici pre slovenskú mládež a neskôr v Bežovej knižnici zábavného a užitočného čítania publikoval niekoľko desiatok próz.
Príslušník skupiny epigónskych postromantických prozaických spisovateľov, autor cestopisnej a humoristicky ladenej prózy, dobrodružných a sentimentálnych historiek z minulosti i prítomnosti, beletrizoval skutočné i neskutočné príbehy, anekdoty a náboženské poučenia, históriu i hospodárske rady. Písal príručky pre deti a mládež, časopisecky publikoval divadelné hry pre deti.
Do literárnej fantastiky môžeme zaradiť viaceré príbehy publikované bez presného vročenia v už spomenutej Bežovej knižnici v priebehu 90. rokov 
19. storočia. Timko v nich, inšpirovaný zrejme i Julom Vernom, posiela svojho hrdinu dr. Perohryza na krkolomné výpravy. Jeho hrdina tak absolvuje výlet do Ázie za vlasteneckým účelom, uzrie peklo (Prechádzka po pekle), severný pól (Výprava na severnú točnu), tajuplnú krajinu (Terra incognita) i Mesiac (Výskumy z mesiaca). V knižôčkach nájde čitateľ množstvo informácií o krajinách, ktorými sa hrdina uberá. Oproti Gustávovi Reussovi je zjavná vyššia miera beletrizácie, prózy majú síce pomerne jednoduchý, ale na udalosti bohatý dej. Dr. Perohryz je prazvláštnou kombináciou zapáleného národniara a roztržitého vedca. Nesúrodosť charakteru ústrednej postavy tvorí ustavičný zdroj komiky – i keď miestami nechcenej a autorom nepredpokladanej. Viaceré z Timkových próz sa dočkali v medzivojnovom období reedície a aktualizácie – hrdina "Výpravy na severnú točnu" v druhom, opäť, žiaľ, nedatovanom vydaní, zhora z balóna čulo komentuje politiku čechoslovakizmu. Kto dr. Perohryzovi tieto výroky do úst vložil, nevieme, pretože Timko bol v čase vzniku ČSR už 15 rokov mŕtvy.
Pronárodný pátos viaceré z Timkových príbehov redukuje na fantastické alegórie boja za rodnú hrudu. Tak vo "Výskumoch z mesiaca" táto planéta autora nezaujíma z vedeckého hľadiska, ale sa stáva javiskom, na ktorom rozprávač stretáva postavy zo slovenských národných dejín. Tieto striedavo kvília a nadávajú, čím sa snažia čitateľom osvetliť beh slovenských dejín. Próza vznikla ako polemický spis voči oslavám milénia príchodu Maďarov na čele s Arpádom na Panóniu. Zmienený údaj umožňuje spresniť jej datovanie na rok 1893.
Anton Emanuel Timko bol jediným predstaviteľom slovenskej literárnej fantastiky v období realizmu. Jeho neveľký talent viedol k predpokladaným výsledkom a ním publikované, didaktickosťou a národniarčením preťažené brožúrky, už v čase vzniku patrili na literárnu perifériu, odkiaľ sa potom slovenská fantastika dostávala len veľmi ťažko.

</doc>
<doc id="125652" url="https://sk.wikipedia.org/wiki?curid=125652" title="Sitno (vrch)">
Sitno (vrch)

Sitno () je najvyšší vrch pohoria Štiavnické vrchy. Nachádza sa neďaleko Banskej Štiavnice a je považovaný za kolísku európskej horskej turistiky. Steny z andezitu obklopujú z troch strán vrchol, na ktorom je rozhľadňa a Vysielač Sitno.
Poloha.
Nachádza sa v centrálnej časti pohoria, v geomorfologickom podcelku Sitnianska vrchovina a geomorfologickej časti Sitno. Leží v okrese Banská Štiavnica a v katastri obce Ilija. Masív patrí do povodia Hrona. Vrcholovú časť zaberá národná prírodná rezervácia Sitno, ktorá je súčasťou Chránenej krajinnej oblasti Štiavnické vrchy.
Opis.
Sitno predstavuje výraznú krajinnú dominantu. Vrcholová časť i viaceré svahy sú odlesnené a poskytujú výhľady najmä na okolité vrchy. Jedinečný výhľad je z rozhľadne na vrchole Sitna. Východnú a južnú časť masívu odvodňujú prítoky Štiavnice, smerujúcej do rieky Ipeľ, západné svahy odvádzajú vodu prítokmi Sikenice do rieky Hron.
Je vrchom opradeným mnohými bájami a povesťami - najznámejšia je o Sitnianskych rytieroch žijúcich v masíve Sitna, pripravených pomôcť národu, keď mu bude najhoršie.
Geológia.
Sitno je zvyšok utuhnutého lávového prúdu z andezitu, ktorý sa vylial v neogéne do pradoliny vytvorenej v mäkších sopečných horninách (tufy) a dnes tvorí najvyššiu časť pohoria. Vrcholová plošina Sitna je vypreparovaným sopúchom z odolnejšieho pyroxenického andezitu, ktorý sa vyznačuje lavicovitou až doskovitou odlučnosťou. 
Biológia.
Je miestom výskytu viacerých chránených druhov rastlinstva a živočíšstva:
História.
Sitno je vyhlásené ako archeologicky chránené územie. Samotný vrchol bol osídlený už v období praveku. Počas archeologických prác tu bolo odkryté mohutné lužické hradisko – areál hradiska má 16 hektárov a bol najvyššie položeným opevneným sídlom ľudu lužickej kultúry na území Slovenska. Toto osídlenie, ktoré tu bolo v rokoch 1200 až 800 pred naším letopočtom, potvrdzujú početné nálezy keramiky, pradiarenských pomôcok, kamenných žarnovov, ďalej celý rad bronzových nálezov, napríklad šálka, sekerka, kosák, dlátko, ihlica, spona a pod. Našla sa tu aj pieskovcová forma na odlievanie bronzových dlátok. S veľkou pravdepodobnosťou sa tu časť pôdy vedome poľnohospodársky obrábala (nálezy poľnohospodárskych nástrojov, kamenných žarnovov). Osídlenie Sitna trvalo cca do začiatku nášho letopočtu.
Opätovné osídlenie Sitna sa podľa archeologických nálezov začína znova až v 11. - 12. storočí nášho letopočtu. V tomto období začal vzrastať význam Banskej Štiavnice ako rudného revíru a išlo o zabezpečenie nerušenej ťažby rúd. Preto tu bol v 13. storočí vybudovaný kamenný hrad Sitno, ktorého pozostatky sa na východnom úbočí hory dodnes nachádzajú.
Pamiatky.
Hrad Sitno.
Hrad bol vybudovaný na jedinej prístupovej ceste z východnej strany Sitna, boli využité staré ochranné valy, ku ktorým bola vybudovaná aj priekopa. Hrad zohral významnú úlohu pri obrane stredoslovenských miest pred tureckým nebezpečenstvom v 16. storočí. Podľa tradície boli pod hradom porazené tatárske oddiely, ktoré bojovali v tureckých vojskách. K prestavbe hradu došlo v 16. až 17. storočí, keď sa uskutočnilo aj priame pripojenie vody na hrad prípojkou z prameňa vzdialeného 600 metrov. V 17. storočí boli majiteľmi hradu Koháryovci. Hrad bol zničený kuruckými vojskami v r. 1703 - 1710.
Rozhľadňa na Sitne.
Už v roku 1727 dal majiteľ kaštieľa vo Svätom Antone Andrej Jozef Koháry postaviť na Sitne filagóriu (besiedku). Táto bola prebudovaná a ako rozhľadňa (druhá najstaršia na Slovensku) je evidovaná ako pamiatkový objekt s rokom vzniku 1736 v katastri obce Ilija. Po vymretí rodu Koháryovcov po praslici v roku 1826 celé panstvo prešlo do rúk rodu Coburgovcov. Rozhľadňa na Sitne po zásahu blesku vyhorela v roku 1852, no v roku 1886 bola na podnet lekára Coburgovcov Dr. Edmunda Viliama Téryho obnovená. Slávnostné otvorenie sa uskutočnilo 8. septembra 1852. Na slávnosť bol pozvaný aj Dr. Téry, ktorý v tom čase už pôsobil v Budapešti.
Pamätník Exnárovi.
Na vrchole Sitna bola okolo roku 1950 odhalená pamätná tabuľa zakladateľovi partizánskeho oddielu (skupiny) Sitno Ladislavovi Exnárovi. Na tabuli sa nachádza nápis: "Hrdina Slovenského národného povstania /LADISLAV EXNÁR/ Zakladateľ partizánskej skupiny Sitno (1942–1945). Bojoval a zomrel za našu slobodu.”
Val obrov.
Val obrov podľa všetkého začínal práve na Sitne a tiahol sa na juh cez Štiavnické vrchy, Pečenice, Dudince, Dolné Semerovce až k rieke Ipeľ a jej ústia do Dunaja. Dodnes viditeľne sú stopy od Dunaja až po Sitno, čo je viac ako 60 kilometrov. Spisovateľ a populárny historik Pavel Dvořák považuje "dlhé valy" za jednu z najväčších slovenských záhad, ktorá spája Štiavnický stratovulkán so súčasnosťou.
Turistika.
Štiavnické vrchy a Sitno vôbec, sú považované za kolísku európskej pešej horskej turistiky - prvý turistický krúžok - Sitniansky klub tu vznikol v roku 1860. Syn jedného zo zakladateľov tohto spolku Rudolf Tirts píše, že v roku 1860 štiavnický "Szitnya club" už vykonával pravidelnú činnosť na Sitne. Prvý písomne ​​doložený turistický chodník na území vtedajšieho Uhorska vyznačil Sitniansky klub v roku 1874. Chodník viedol z Banskej Štiavnice k vtedy už opustenej štôlni Gedeon, ktorá je v lesoch pod vrchom Paradajs smerom na vrch Tanád, medzi šachtou Weiden (nad jazerom Klinger) a Hodrušou. Chodník bol vyznačený bielymi značkami na trase Starý zámok – Červená studňa – štôlňa Gedeon. Sklad pri tamojšej šachte totiž turisti dostali k dispozícii a zriadili tam útulňu. Útulňa "Gedeon-táró"už neexistuje ale pôvodný chodník je zachovaný aspoň čiastočne, aj keď nie je značený ako turistický. (Pôvodne to bola cesta, ktorou sa vozmi dovážala ruda zo štôlne Gedeon do Štiavnice a má preto skoro nulové prevýšenie po vystúpaní na Červená studňa a dá sa prejsť za menej ako dve hodiny). V rovnakom roku označkovali cesty k Počúvadelskému jazeru, na Sitno a do Sklenených Teplíc. Sitniansky klub nemal aj napriek intenzívnej a pravidelnej činnosti schválené stanovy. Stalo sa tak až 12. mája 1882, po jeho pričlenení do Uhorského karpatského spolku, ktorý bol založený v roku 1873.
Po roku 1880 (pravdepodobne 1882) bolo pod vedením Dr. Téryho v okolí Sitna vyznačených sto kilometrov turistických chodníkov, a stále sa budovali nové chodníky a horské studničky. 12. mája 1882 založil Téry Sitniansky spolok maďarsko-karpatskej jednoty, ktorý mal o tri roky už 194 členov. (Pokiaľ turistika vo forme púte bola samozrejme známa dávno predtým, Klub českých turistov, ktorý vznikol 1888 začal značkovať v roku v roku 1889. V Británii Commons Preservation Society a National Footpaths Society boli na tento účel zlúčené v roku 1899). Systém turistických značiek používaných na Sitne sa stal štandardom nie len vo všetkých okolitých krajinách (aj Česku) ale napríklad v Izraeli, Filipínach alebo Brazílii.
V roku 1929 bola horáreň na Sitne prestavaná na turistickú chatu Andreja Kmeťa. V auguste 2020 bola obnovená možnosť prespať na chate. Je tam 15 postelí v jednej miestnosti a poplatok je dobrovoľný. Od septembra 2020 bude potrebné si miesto rezervovať na Facebooku.
V historickej rozhľadni boli inštalované expozície archeologických nálezov z hradu (história tlmočená textom aj fotografiami) i artefakty sitnianskej fauny, flóry, minerálov ako aj skalolezectva.
Výhľady.
Vďaka nadmorskej výške, polohe a čiastočnému odlesneniu ponúka vrcholová časť kruhový výhľad. Z vhodných lokalít a rozhľadne je mimo okolitých vrchov dobre pozorovateľných viacero susedných pohorí (Pohronský Inovec, Tribeč, Vtáčnik, Kremnické vrchy, Poľana, Javorie). Pri vhodných podmienkach možno pozorovať viacero prihraničných vrchov na území Maďarska, no tiež Nízke Tatry a Veľkú Fatru. Z vrcholov tak možno zhliadnuť napr. Zobor, Chopok, Vepor, Poľanu, Stolicu či maďarskú Matru.

</doc>
<doc id="125654" url="https://sk.wikipedia.org/wiki?curid=125654" title="Tatra T3G">
Tatra T3G

Tatra T3G je typ električky, ktorý vznikol modernizáciou česko-slovenskej električky Tatra T3.
Dejiny.
Na úspešnú modernizáciu Tatra T3M z prelomu 70. a 80. rokov 20. storočia nadviazal v 90. rokoch typ T3G. Elektrickú výbavu TV8 s GTO tyristormi vyvíjala firma ČKD v spolupráci s pražským dopravným podnikom. Prvá výbava bola dokončená v roku 1991 a osadená do pražskej električky T3 ev.č. 6551. Neskôr bol vozeň prečíslovaný na 8201 a od roku 1994 jazdil v skúšobnej prevádzke s cestujúcimi. Odstavený bol v roku 1996, zošrotovaný v roku 2003.
Sériová výroba výbav TV8 prebiehala v rokoch 1992 až 1997. Najväčším odberateľom sa stal drážďanský dopravný podnik, kde sa výbava TV8 stala základom modernizácie električiek Tatra T4D. V polovici 90. rokov boli tieto výbavy dosadené do nových vozových skriní, ktoré boli dodané do Ostravy. Tieto de facto nové vozne neboli nijako zvlášť označené na rozdiel od pražských T3M a T3M.2-DVC.
Modernizácia.
Rozdiely v modernizáciách na typ T3G pri rôznych dopravných podnikoch sú značné, spoločným prvkom je výbava TV8. Niekde došlo iba k dosadeniu výbavy (Bratislava, Brno, Plzeň, Ostrava, pražský vozeň ev.č. 6551), niekde bola rekonštruovaná celá električka (Liberec, Ostrava, pražský vozeň ev.č. 8200), niekde bola postavená nová električka (Ostrava).
Prevádzka.
Modernizácie na typ T3G prebiehali v rokoch 1991 až 1998.
Nové vozové skrine boli vyrobené v rokoch 1996 a 1997.

</doc>
<doc id="125655" url="https://sk.wikipedia.org/wiki?curid=125655" title="T3G">
T3G



</doc>
<doc id="125656" url="https://sk.wikipedia.org/wiki?curid=125656" title="Počúvadlianske jazero">
Počúvadlianske jazero

Počúvadlianske jazero (do roku 1986: Počúvalské jazero; iné názvy: Počúvadlo, Počúvadlo-jazero) je jazero umelého pôvodu (tzv. tajch), nachádzajúce sa v Banskej Štiavnici, neďaleko obce Počúvadlo, kde patrí medzi najnavštevovanejšie lokality. Rozprestiera sa na ploche 12 ha a je obľúbeným letným ale aj zimným rekreačným strediskom chatárov, turistov, detských táborov a miestom kultúrnych podujatí. Zároveň je východiskom na najvyšší kopec Štiavnických vrchov Sitno.
K 1. júlu 1980 bolo územie rekreačnej oblasti Počúvadlianskeho jazera, pôvodne patriace obci Počúvadlo zlúčené s mestom Banská Štiavnica. Jazero je tak súčasťou mestskej čati Počúvadlianske Jazero.
Vznik tajchov.
V banskoštiavnickej oblasti bol vybudovaný od začiatku 16. stor. do polovice 19. stor. unikátny vodohospodársky systém umelých vodných nádrží. Systém pozostával zo 60 umelých vodných nádrží – tajchov – s celkovým objemom 7 mil. m³, ktoré boli navzájom pospájané zbernými (), náhonovými () a spojovacími jarkami. Vzhľadom na nedostatok prírodných vodných zdrojov v oblasti sa snehová a dažďová voda zachytávala v zberných jarkoch a kumulovala sa vo vodných nádržiach. Z nich sa voda náhonovými jarkami rozvádzala k banským zariadeniam. S vybudovaním tohoto systému sa spájajú mená Matej Kornel Hell, Jozef Karol Hell, ale predovšetkým významný vedec Samuel Mikovíni.
Do súčasnosti sa zachovalo 23 týchto vodných nádrží. Počúvadlianske jazero patrí medzi tie najväčšie a aj najchladnejšie. Najväčšia hĺbka je .

</doc>
<doc id="125660" url="https://sk.wikipedia.org/wiki?curid=125660" title="Václav Chlumecký Enšpenger">
Václav Chlumecký Enšpenger



</doc>
<doc id="125662" url="https://sk.wikipedia.org/wiki?curid=125662" title="Peter Suchanský">
Peter Suchanský

Peter Suchanský (* 18. február 1897, Nadlak† 2. jún 1979, Bratislava) bol slovenský spisovateľ, novinár a prekladateľ, autor dobrodružnej, cestopisnej a vedeckofantastickej prózy. Pseudonym: Dolnozemský, Such.
Životopis.
Narodil sa v meste Nadlak (dnes Nădlac/Nagylak na rumunsko-maďarských hraniciach). Študoval na gymnáziu v Szegede, kde maturoval, 1917-1918 medicínu na lekárskej a 1918-1919 právo na právnickej fakute univerzity v Budapešti, štúdia nedokončil.
Redaktor "Národných novín" v Martine, v roku 1926-1930 žil na viacerých miestach Brazílie. V roku 1934-1938 spisovateľ z povolania, 1938-1944 redaktor a šéfredaktor Slovenskej tlačovej agentúry, po oslobodení ČSTK v Bratislave. Roku 1944 účastník SNP, spoluzakladateľ a redaktor demokratického denníka "Čas" v Banskej Bystrici, od 15. novembra 1944 väznený na Krajskom súde v Bratislave, internovaný v koncentračnom tábore Mauthausen.
Viedol v roku 1947 delegáciu slovenských novinárov pri audiencií u nášho prezidenta Eduarda Beneša, ktorý napomáhal k normalizácií novinárskeho povolania po druhej svetovej vojne. 
V roku 1948 bol vylúčený zo Zväzu slovenských novinárov na základe nezmyselného obvinenia z rozvracania ľudovodemokratického zriadenia našej socialistickej republiky. Publikovanie mal zakázané až skoro do jeho smrti v roku 1979, keď mu vydali druhý náklad jeho románu "Zelené peklo" (1971).
Obe manželstvá Petra Suchanského boli bezdetné. Suchánsky sa ale staral o dve netere po Petrovej sestre (Eva Máziková) a bratovi Richardovi (Dagmar Legnerová, vydatá Marcinkovičová).
Dielo.
Značná časť jeho literárnej aktivity spadá do obdobia 20. – 30-tych rokov 20. storočia. V tom čase bol Suchanský dvakrát (v rokoch 1921 až 1925, potom 1931 až 1934) redaktorom Národných novín v Martine. Päťročnú prestávku mal na svedomí jeho pobyt v Brazílii, ktorý výrazne vplýval na autorovu tvorbu a to najmä na tú, ktorú možno zaradiť do žánra fantastickej literatúry. Spomedzi autorových próz sem patria romány "V Brazílii" (1928), "Záhadné lietadlo" (1931), "Diamantové údolie" (1933) a "Zlaté mesto v pralesoch" (1934), "Stratení ľudia"(1935), "Zelené peklo" (1946)a druhé vydanie v nakladateľstve Tatran (1971)
Knižne debutuje v roku 1922, keď mu vychádza zbierka poviedok "Sem tam a iné rozprávky" nákladom D. Ferenca v Spišskej Novej Vsi. Slovenských kritikov toto dielo zaujalo tak veľmi, že ho recenzoval v Slovenských pohľadoch Štefan Krčméry a kratku recenziu napísal aj Karol Sidor, čo bolo v tom čase brané ako veľká pocta.
Suchanský do slovenskej medzivojnovej literatúry priniesol dobrodružstvo a exotiku, väčšina jeho knižiek sa môže žánrovo zaradiť medzi dobrodružné cestopisy. Objavujú sa v nich príbehy o starých mestách uprostred pralesa, kde potomkovia Inkov chránia bohatstvo, tajomstvá, múdrosť a čistotu. Touto témou Suchanský napojil slovenský literárny kontext na „mýtus Eldoráda“, ktorý je vlastne svojskou transformáciou archetypu „strateného raja.“. Exotickosť prostredia a fantastické ozvláštnenie sa tu prelínajú a navzájom umocňujú, cestopis v týchto knižkách plynule prechádza do fantastiky, pretože podobne ako v románoch Julesa Vera alebo Haggarda, sa Suchanský zameriava na popis „bielych miest na mape“ (vnútrozemie Brazílie v tom čase ešte nebolo prebádané), v kontúrach ktorých môže načrtnúť svoje: „čo by bolo keby“. Azda aj preto je len veľmi ťažko určiteľné, či knižky z dobového hľadiska patria k vedeckej fantastike alebo fantasy. Súdobá literárna kritika vyčítala Suchanskému príliš jednoduchú kompozíciu a použitie rekvizít zošitovej produkcie. Práve tie mu však zabezpečili značnú popularitu, najmä medzi mládežou. Suchanského „jednoduchosť“ však neskĺzala do primitívnosti, skúsenosti novinára nedovoľujú autorovi písať inak ako svižne a hutne, i keď miestami povrchne. Popri schematickosti zápletiek však Suchanský dokázal do textu vložiť množstvo konkrétnych, počas pobytu v Brazílii odpozorovaných postrehov.
Osobitné miesto v Suchanského tvorbe patrí románu Záhadné lietadlo, ktorý témou i spracovaním veľmi pripomína Robura Dobyvateľa od Jula Verna, okoreneného špionážnou zápletkou s obligátnym „žltým nebezpečenstvom.“
Napísal aj divadelnú hru "Žena dvoch mužov", ktorú úspešne hrávali v Martinskom divadle v medzivojnovom období. Jeho divadelnú tvorbu prerušila druhá svetová vojna. 
Na Suchanského tvorbu vplývala zahraničná dobrodružná literatúra, nakoľko autor preložil viacero dobrodružných románov a cestopisov (knižky A. Dumasa, dobovo populárneho F. Bradocka a iných).
Suchanského dobrodružno-cestopisná próza s nádychom senzácií a tajomna nadchla a našla svojho pokračovateľa v trocha inej, naivnejšej podobe u ďalšieho autora slovenskej fantastiky Ján Makovník – Tónina. K téme tajomných Inkov a Južnej Ameriky sa potom slovenská fantastika vrátila ešte niekoľkokrát napr. v prózach Konkolových a Kalníkových.
Suchanský sa venoval okrem literatúry aj maľovaniu pod pseudonymom Peterský tesne po návrate z Brazílie až po začiatok 2. svetovej vojny. Vieme asi o približne štyroch až piatich jeho dielach. Na svojich obrazoch sa odrazila láska k Slovenským horám, ale vieme aj o dvoch veľmi vydarených portrétoch. Na škodu slovenskej kultúry sa maliarstvu nevenoval ani po druhej svetovej vojne.
Môžeme povedať, že Peter Suchanský patril k zakladateľom slovenskej dobrodružnej literatúry. Po druhej svetovej vojne mu zakázali písať a vydávať knihy, pretože jeho témy by boli nebezpečné pre myšlienky socializmu.

</doc>
<doc id="125666" url="https://sk.wikipedia.org/wiki?curid=125666" title="Molová stupnica">
Molová stupnica

Prehľad mólových stupníc.
Základnou molovou stupnicou je "aiolská" (alebo aj "prirodzená") a mol, ktorá sa skladá z tónov A,H,C,D,E,F,G,A.
Obsahuje rovnaké tóny ako základná durová stupnica C-dur, ale začína 6. stupňom stupnice C-dur. Poltóny má medzi 2. a 3., a medzi 5. a 6. stupňom. Ak ju rozdelíme na dve rovnaké časti, "tetrachordy", budú tieto na rozdiel od stupnice C-dur rôzne. Vzdialenosti medzi stupňami prvého tetrachordu budú: celý tón - poltón - celý tón, vzdialenosti druhého tetrachordu budú: poltón - celý tón - celý tón. Tento predpis platí pre všetky prirodzené molové stupnice. (V prípade durových stupníc sú oba tetrachordy rovnaké). 
Ďalšie molové stupnice.
Ďalšie molové stupnice vytvoríme najľahšie tak, že jednotlivé durové stupnice začneme vždy ich 6. stupňom. Takto môžeme ku každej durovej stupnici vytvoriť molovú stupnicu s rovnakým predznamenaním.
Ďalšou možnosťou je že použijeme podobné pravidlo, ako pri durových stupniciach.
V prípade molových stupníc s krížikmi postupujeme tak, že ďalšiu stupnicu začneme druhým tetrachordom predošlej stupnice (t. j. jej 5. stupňom) a pridáme krížik navyše. Krížik sa pridáva vždy k druhému stupňu novej stupnice. 
V prípade molových stupníc s béčkami postupujeme tak, že ďalšiu stupnicu začíname o štyri stupne nižšie a pridáme béčko navyše a to ku šiestemu stupňu novej stupnice.
Harmonická molová stupnica.
Harmonické molové stupnice sa vytvorili z prirodzených zvýšením 7. stupňa stupnice. Harmonické molové stupnice majú poltónové vzdialenosti medzi 2./3., 5./6. a 7./8. stupňom, kým medzi 6./7. je vzdialenosť až 1,5 tónu (nazývaná "hiatus").
Napr.:
Melodická molová stupnica.
Melodické molové stupnice sa vytvorili z harmonických molových stupníc tak, aby sa odstránila 1,5 tónová vzdialenosť ("hiatus") medzi 6./7. stupňom. To sa dosiahlo tak, že sa zvýšil o poltón 6. stupeň. Ak rozdelíme stupnicu na dva tetrachordy (po 4 stupne), potom prvý tetrachord bude typický molový (so vzdialenosťami celý tón - poltón - celý tón), kým druhý tetrachord bude typický durový (vzdialenosti celý tón - celý tón - poltón). Pri hre stupnice smerom nadol by sme preto začínali durovým tetrachordom a pokračovali molovým, čo neznie príliš melodicky. Preto sa melodická stupnica smerom nadol hrá rovnako ako prirodzená ( aiolská ), t. j. bez zvýšeného 6. a 7. stupňa.
Napr.:

</doc>
<doc id="125667" url="https://sk.wikipedia.org/wiki?curid=125667" title="Systém lovec-korisť">
Systém lovec-korisť

Systém lovec-korisť je jednoduchý biologický systém, v ktorom sa navzájom ovplyvňujú populácie dvoch druhov – lovca a koristi.
Model.
Dynamika tohto systému sa dá zjednodušene opísať sústavou dvoch diferenciálnych rovníc
formula_1
formula_2
V týchto rovniciach označuje "x" počet (populáciu) koristi a "y" počet lovcov. Parametre "A", "B", "C", "D" opisujú interakciu a vývoj týchto dvoch druhov. Parameter "t" predstavuje čas.
Tieto dve rovnice prvýkrát formulovali (nezávisle) Alfred J. Lotka (1925) a Vito Volterra (1926), často sa preto nazývajú rovnice Lotka-Volterra.
Interpretácia rovníc.
Pod lovcami si môžeme predstaviť bociany, pod obeťami žaby. Derivácie formula_3 a formula_4 na ľavých stranách rovníc predstavujú rýchlosť rastu (resp. poklesu) počtu lovcov a množstva koristi. Teda – koľko lovcov a koľko koristi pribudne (resp. ubudne) za jednotku času.
Pri obetiach sa predpokladá, že majú k dispozícii neobmedzné zdroje potravy (napr. veľký rybník pre žaby) a reprodukujú sa exponenciálne – každá obeť má za jednotku času "A" potomkov. Ak by neboli prítomní lovci, výsledkom rozmnožovania obete by bol exponenciálny nárast jej množstva podľa vzťahu
formula_5
kde formula_6 je veľkosť populácie obetí v čase formula_7. Ak sú však lovci prítomní, prírastok obetí je zmenšený o to množstvo, ktoré si lovci ulovia. Predpokladáme, že toto množstvo je pritom priamo úmerné tomu, ako často sa lovec a obeť stretávajú, teda súčinu ich počtov formula_8 (môžeme si všimnúť, že ak je počet lovcov alebo počet obetí nulový, nie sú možné žiadne ich stretnutia a lov neprebieha). Ak konštantu úmernosti medzi počtom ulovených obetí a počtom stretnutí formula_8 označíme "B", zmena počtu obetí vplyvom lovu je za jednotku času rovná formula_10. Toto je druhý člen vystupujúci v rovnici pre množstvo koristi.
Lovci na svoje živobytie potrebujú loviť korisť. Predpokladáme, že ich prírastok je priamo úmerný množstvu ulovenej koristi, v druhej rovnici preto vystupuje člen formula_11. Konštanty úmernosti "B" a "D" nemusia byť rovnaké, pretože jedna ulovená obeť nemusí znamenať narodenie jedného nového lovca. Člen formula_12 predstavuje prirodzený úbytok lovcov a vyplýva z jednoduchého pozorovania, že množstvo ich úmrtí za jednotku času je priamo úmerné ich celkovému množstvu formula_13.
Správanie systému.
Rovnice Lotka-Volterra majú periodické riešenia, sú teda príkladom biologického systému vykazujúceho kmity. Riešenia systému sa však vo všeobecnosti nedajú vyjadriť pomocou jednoduchých goniometrických funkcií tak ako napríklad pri malých kmitoch kyvadla.
Ak rovnice linearizujeme (pomocou predpokladu, že populácie oboch zúčastnených druhov sa menia iba málo okolo svojej ustálenej hodnoty), výsledkom sú jednoduché harmonické kmity, v ktorých sú výchylky populácie lovcov a koristi navzájom fázovo posunuté o 90 stupňov. Teda keď je najviac koristi, počet lovcov dosahuje priemernú hodnotu a naopak keď je počet lovcov maximálny, množstvo obetí dosahuje už iba priemernú hodnotu a klesá.
Rovnováha sústavy.
Rovnováha (nemennosť veľkosti oboch populácií) sa dosahuje vtedy, keď sú ich rýchlosti zmien nulové. Dosadením nuly namiesto derivácie na ľavých stranách oboch rovníc získavame sústavu dvoch rovníc s dvoma neznámymi (formula_14 a formula_13). Táto sústava má dve riešenia
formula_16
formula_17
Prvé riešenie je triviálne – počet lovcov i koristi sú nulové. Druhý prípad je zaujímavejší, v ňom prírastok obetí je kompenzovaný lovom dravcov. Tento lov je zároveň dostatočný na kompenzovanie prirodzeného úbytku dravcov.
Prvé rovnovážne riešenie (formula_18 a formula_19) nie je prirodzené. Systém sa doňho môže dostať iba tak, že umelo odstránime všetku korisť (formula_18) a dravci následne vymrú na vyhladovanie (ide o vymieranie exponenciálne, teda k hodnote formula_19 sa približujeme, nikdy ju však nedosiahneme). V malom okolí druhého nájdeného rovnovážneho riešenia sústava koná kmitavý pohyb.

</doc>
<doc id="125679" url="https://sk.wikipedia.org/wiki?curid=125679" title="Tróilos">
Tróilos

Tróilos alebo Troilos ("Tróilos", ) je v gréckej mytológii syn trójskeho kráľa Priama. Zahynul v trójskej vojne. Podľa Shakespearovej hry sa Troilos (syn boha Apolóna) zaľúbil do Kressidy, ale tá musela onedlho odísť ako zajatkyňa do achájskeho tábora, výmenou za zajatého Trójana Anténora, a tam sa stala milenkou kráľa Dioméda.

</doc>
<doc id="125680" url="https://sk.wikipedia.org/wiki?curid=125680" title="The Doors">
The Doors

The Doors bola legendárna americká rocková skupina, ktorá vznikla v roku 1965 v Los Angeles, preslávená tým, že vyniesla hudbu undergroundu z podzemia na výslnie. Ide o umelecky výnimočnú a jednu z historicky najvýznamnejších formácií rockovej hudby, ktorá svojou produkciou ovplyvnila mnoho umelcov v ďalšej histórii tejto hudobnej sféry.
História skupiny.
Pre vznik skupiny sa stalo základom stretnutie Jima Morrisona s Rayom Manzarekom v roku 1965. Názov "Doors" bol inšpirovaný esejou o drogách s názvom "Dvere vnímania" ("The Door Of Perception") od Aldousa Huxleyho. Toho inšpiroval výrok Williama Blakea: 
Debutový album nesúci prostý názov "The Doors", vyšiel v januári roku 1967. Dodnes je považovaný za najobjavnejší a umelecky najpresvedčivejší. Morrisonov sugestívny a charizmatický spev spolu s psychedelickou existenciálnou poéziou textov, oduševnený zvuk Manzarekových klávesov a jazzovo nápaditá kresba gitarových riffov Robbyho Kriegera okamžite zasiahla a ovplyvnila celú generáciu poslucháčov rockovej hudby a nemožno spochybniť aj istý vplyv na najrôznejšie hnutia, prelievajúce sa z amerického kontinentu na európsky. 
Štýl a zvuk skupiny bol od začiatku úplne originálny. Ďalšie albumy "Strange Days" a "Waiting For The Sun" iba potvrdili vyzretosť a jedinečnosť ich hudby. 
Problémy v skupine nastali potom, čo Jim Morrison prepadol alkoholu a neskôr tiež drogám. Výsledkom bol neúspešný album "The Soft Parade" vydaný v roku 1969. Nasledujúci titul "Morrison Hotel" renomé kapely napravil iba málo, ale predsa len znovu zacítili svoju šancu. Morrisonovi sa podarilo vymaniť z drogovej závislosti a v roku 1971 sa skupina opäť dostala na vrchol. Vydala vynikajúci album "L.A.Woman", so skladbami, medzi ktorými vyniká najmä „Riders On The Storm“.
Po tomto úspechu sa unavený Morrison uchýlil do Paríža, kde sa sústredil na písanie poézie. Tu však náhle 3. júla 1971 vo svojom byte umiera. Jeho smrť zostáva dosiaľ nevyjasnená, oficiálne bol ako príčina označený infarkt myokardu. Zvyšní členovia ešte stihli nahrať dva nie príliš úspešné albumy a potom sa rozpadli. Ray Manzarek vydal niekoľko sólových projektov, aby sa neskôr rozhodol pre producentskú dráhu, v ktorej pôsobil až do svojej smrti.
Vplyv The Doors.
The Doors boli jednou z najvýznamnejších amerických skupín 60.rokov a inšpirovali mnoho rockových umelcov: od Iggyho Popa v šesťdesiatych, cez Joy Division v sedemdesiatych až po Young Gods v osemdesiatych rokoch. 

</doc>
<doc id="125684" url="https://sk.wikipedia.org/wiki?curid=125684" title="Škoda 01 T">
Škoda 01 T

Škoda 01 T (niekedy aj T3M.0) je typ električky, ktorý vznikol modernizáciou česko-slovenskej električky Tatra T3.
Dejiny.
Okrem spoločnosti ČKD sa na modernizácii električiek v Česku v 90. rokoch 20. storočia podieľala aj plzenská firma Škoda. Plzenský dopravný podnik sa rozhodol nechať si zrekonštruovať svoje električky práve v Škodovke. Ako prvá bola na tento účel určená električka T3SUCS s evidenčným čislom 246. Tá bola v rokoch 1993 až 1995 celkovo zmodernizovaná. Následne bolo Škode dodaných na rekonštrukciu ďalších 25 vozidiel.
Modernizácia.
Všetky vozidlá dostali novú elektrickú výbavu Škoda s IGBT tranzistormi. Prvé zrekonštruované vozidlo ev.č. 246 bolo prvou električkou v Česku s týmito prvkami. Ďalej bola celkovo opravená vozňová skriňa, zmodernizovaný bol aj interiér a stanovisko vodiča. Električky dostali polopantograf a prvé dve vozidlá aj výklopné dvere.

</doc>
<doc id="125685" url="https://sk.wikipedia.org/wiki?curid=125685" title="Škoda 02 T">
Škoda 02 T

Škoda 02 T (niekedy aj T3M.04) je typ električky, ktorý vznikol modernizáciou česko-slovenskej električky Tatra T3.
Dejiny.
Pretože v Liberci v polovici 90. rokov 20. storočia by z dôvodu zanedbaného vozňového parku mohlo dôjsť až k zastaveniu električkovej dopravy, rozhodol sa dopravný podnik modernizovať svoje električky. Z dôvodu veľkej poruchovosti električky ev.č. 54 rekonštruované v ČKD na typ Tatra T3G bolo rozhodnuté nechať si ďalšie vozidlá modernizovať v plzenskej firme Škoda, ktorá v rovnakom čase vykonávala rekonštrukciu plzenských električiek.
Modernizácia.
Električky boli celkovo opravené, zmodernizovaný bol interiér aj stanovisko vodiča, bola dosadená nová elektrická výbava Škoda s IGBT tranzistormi. Vozidlá tak prakticky zodpovedali svojim plzenským náprotivkom. Sú tu však aj rozdiely, vodič neovláda vozidlo pedálmi ako v Plzni, ale ručným radičom, neboli vykonané výrezy v prednom čele pre transparenty, menšie rozdiely sú aj v elektrických obvodoch.

</doc>
<doc id="125686" url="https://sk.wikipedia.org/wiki?curid=125686" title="T3M.04">
T3M.04



</doc>
<doc id="125687" url="https://sk.wikipedia.org/wiki?curid=125687" title="Tatra T3M.04">
Tatra T3M.04



</doc>
<doc id="125688" url="https://sk.wikipedia.org/wiki?curid=125688" title="T3M.0">
T3M.0



</doc>
<doc id="125689" url="https://sk.wikipedia.org/wiki?curid=125689" title="Tatra T3M.0">
Tatra T3M.0



</doc>
<doc id="125690" url="https://sk.wikipedia.org/wiki?curid=125690" title="Tatra T3R.PV">
Tatra T3R.PV

Tatra T3R.PV je novostavba električky nahradzujúcej vozidlá Tatra T3, ktoré sú v zlom technickom stave.
Dejiny.
Niektoré električky T3 nebolo finančne výhodné modernizovať, predovšetkým z dôvodu zlého technického stavu. Preto bola vyvinutá nová vozňová skriňa VarCB3, ktorá bola už použitá na typ Tatra T3R.EV a typ s touto skriňou a elektrickou výbavou TV Progress bol označený ako T3R.PV. Prakticky ide o novú električku, vozidlá sú však evidované ako modernizované pôvodné T3.
Modernizácia.
Na novú vozovú skriňu sú prichytené klasické čelá električiek T3. Interiér a stanovisko vodiča je upravený podľa požiadaviek odberateľa, väčšinou však podľa posledných modernizovaných T3. V Bratislave a Prahe jazdia vozidlá T3R.PV s pantografom, v ostatných mestách sú osadené polopantografom. Nová elektrická výbava je typu TV Progress.
Prevádzka.
Vozne T3R.PV sú vyrábané od roku 2003.

</doc>
<doc id="125691" url="https://sk.wikipedia.org/wiki?curid=125691" title="T3R.PV">
T3R.PV



</doc>
<doc id="125692" url="https://sk.wikipedia.org/wiki?curid=125692" title="Tatra T3R.EV">
Tatra T3R.EV

Tatra T3R.EV je novostavba električky nahradzujúcej vozidlá Tatra T3, ktoré sú v zlom technickom stave.
Dejiny.
Pretože nie všetky električky je finančne výhodné modernizovať, či už z dôvodu zlého technického stavu alebo celkového veku vozidla, vyvinuli spoločne firmy "ČKD Pragoimex" a "Krnovské opravny a strojírny" (KOS) novú vozovú skriňu VarCB3, ktorá je určená aj pre typ Tatra T3R.PV. Na skriňu je možné prichytiť akékoľvek vyrábané čelo tak, aby električka vyzerala moderne.
Do električky T3R.EV bola zámerne zabudovaná asynchrónna elektrická výbava, pretože tento typ mal byť primárne určený na prevádzku s vlečným vozňom. Preto bol vyvinutý nový typ nízkopodlažného vlečného vozňa VV60LF.
Hoci prakticky ide o nové vozidlá, sú evidované ako modernizované pôvodné električky T3.
Modernizácia.
Vozidlá sú upravené podľa priania odberateľa. Interiér a stanovisko vodiča sú zhodné s poslednými modernizovanými vozňami T3. Sú vybavené polopantografom. Na brnianske vozidlá boli dosadené klasické čelá T3, na ostravskú električku nové čelo podľa návrhu arch. Pelikána. Nová elektrická asynchrónna výbava je typu TV Europulse.
Prevádzka.
Vozne T3R.EV boli vyrobené v rokoch 2002 až 2004.

</doc>
<doc id="125694" url="https://sk.wikipedia.org/wiki?curid=125694" title="T3R.EV">
T3R.EV



</doc>
<doc id="125704" url="https://sk.wikipedia.org/wiki?curid=125704" title="Bakteriofág">
Bakteriofág

Bakteriofág (názov zložený zo slov "baktéria" a gréckeho φᾰγεῖν - "phagein" = "jesť, požierať"; iné názvy: bakteriálny vírus, fág) je vírus, ktorý je schopný infikovať baktérie. Bakteriofágy patria medzi najrozšírenejšie organizmy planéty. 
Obyčajne sa bakteriofág skladá z vonkajšieho proteínového kapsidu, v ktorom je genetický materiál. Týmto genetickým materiálom môžu byť ssRNA, dsRNA, ssDNA, alebo dsDNA (predpony 'ss-' a 'ds-' označujú jednoduché a dvojité vlákno) okolo 5000 a 500 000 nukleotidov dlhé, s buď kruhovým alebo lineárnym usporiadaním. Bakteriofágy sú oveľa menšie ako nimi napádané baktérie. Obyčajne dosahujú veľkosť medzi 20 a 200 nm. V roku 1930 bola udelená Nobelová cena molekulárnemu biológovi Maxovi Delbrückovi za výskum bakteriofágov.
Predpokladá sa, že fágy sú najviac distribuovaná a rozmanitá entita v biosfére. Fágy sú všadeprítomné a možno ich nájsť vo všetkých rezervoároch bakteriálnych hostiteľov, ako je pôda alebo vnútornosti živočíchov. Jeden z najhustejších prírodných zdrojov pre fágy a ostatné vírusy je morská voda, kde bolo nájdených až 9×108 viriónov na mililiter v mikrobiálnom povlaku na hladine, a až 70% z morských baktérií môže byť nakazených fágmi.
Bakteriofágy boli využívané približne 60 rokov v Sovietskom zväze a Východnej Európe ako alternatíva k antibiotikám. Dnes ich vidíme ako možnú liečbu proti kmeňom multirezistentných baktérií.
História.
Od dávnych čias existovali doložené správy o riečnych vodách, ktoré mali schopnosť liečiť infekčné choroby ako je malomocenstvo. V roku 1896 Ernest Hankin Hanbury oznámil, že niečo vo vodách riek Gangy a Jumny v Indii bolo označené antibakteriálnym účinkom proti cholere a môže prechádzať cez veľmi jemný porcelánový filter. V roku 1915 britský bakteriológ Frederick Twort, vedúci Brownovho inštitútu v Londýne (Brown Institution of London), objavil malého pôvodcu, ktorý infikoval a zabíjal baktérie. Veril, že pôvodcom musí byť jedno z nasledovných: 
Twortová práca bola prerušená kvôli vypuknutiu Prvej svetovej vojny a z nedostatku finančných prostriedkov. 
Nezávisle, francúzsko-kanadský mikrobiológ Félix d'Herelle, ktorý pracoval v Pasteurovom inštitúte v Paríži, 3. septembra 1917 oznámil, že objavil "neviditeľné, protichodne pôsobiace mikróby ako bacil dyzentérie". Pre d'Herelleho, nebolo pochýb o povahe jeho objavu: "Bleskurýchle som pochopil: čo spôsobilo moje čisté škvrny bol v podstate neviditeľný mikrób ... vírus parazitujúci na baktérii." D'Herelle nazval vírus bakteriofágom alebo požieračom baktérii (z gréckeho "phagein" požierať). Taktiež zaznamenal dramatický prípad človeka trpiacého hnačkami, ktorý bol prinavrátený k dobrému zdraviu prostredníctvom bakteriofágov. 
V roku 1926 v románe "Arrowsmith" ocenenom Pulitzerovu cenou, Sinclair Lewis zbeletrizoval použitie bakteriofágov ako liečebný prostriedok. Navyše v roku 1920, bol v Tbilisi, Gruzínsko, otvorený Eliavov inštitút (Eliava Institute), pre výskum tejto novej vednej oblasti a vnášanie jej ho do praxe. 
V roku 2006 si Ministerstvo obrany Spojeného kráľovstva vzalo na starosť G8-financovaný Globálny partnerský prioritný Eliava projekt (Global Partnership Priority Eliava Project) ako retrospektívnu štúdiu na preskúmanie potenciálu bakteriofágov pre 21. storočie.
Štruktúra.
Základnými zložkami, ktoré tvoria bakteriofág sú nukleová kyselina a proteínový obal. To znamená, že obal - kapsid tvorený bielkovinou obklopuje genetickú informáciu v podobe nukleovej kyseliny. Niektoré vírusy majú aj ďalšiu obalovú vrstvu zloženú z lipidov a glykoproteínov.
Na základe štruktúry vieme rozlíšiť 3 základné typy kapsidov bakteriofágov:
Klasifikácia.
DsDNA fágy s chvostíkom alebo Caudovirales, tvoria 95% všetkých fágov uvádzaných v odbornej literatúre a možno tvoria väčšinu fágov na našej planéte. Avšak existujú aj ďalšie fágy, ktoré sa vyskytujú hojne v biosfére, fágy s rôznymi viriónmi, genómami a životným štýlom. Fágy sú triedené podľa Medzinárodného výboru pre taxonómiu vírusov (International Committee on Taxonomy of Viruses - ICTV), v závislosti od morfológie a nukleových kyselín.
Životný cyklus.
Rozmnožovanie bakteriofágov je špecifické tým, že kapsid nepreniká dovnútra bunky. Vírusová častica sa prichytí na bunkovú stenu. Po rozpoznaní receptora na povrchu baktérie vstrekne svoju nukleovú kyselinu (DNA alebo RNA) do hostiteľskej bunky, v ktorej sa počas životného cyklu vytvoria nové fágové častice.
Podľa životného cyklu rozlišujeme dve skupiny fágov:

</doc>
<doc id="125706" url="https://sk.wikipedia.org/wiki?curid=125706" title="David Nalbandian">
David Nalbandian

David Nalbandian (* 1. január 1982, Córdoba, Argentína) je argentínsky profesionálny tenisový hráč arménskeho a talianskeho pôvodu. Počas svojej kariéry získal 11 titulov v dvojhre na profesionálnom okruhu ATP.
Tenisová kariéra.
Tenis začal hrať ako päťročný. Ako juniorský hráč roku 1998 porazil vo finále turnaja juniorov v dvojhre na US Open Rogera Federera a v roku 1999 spolu s Guillermom Coriom zvíťazil vo finále štvorhier na juniorskom turnaji vo Wimbledone.
Na profesionálnu dráhu prešiel v roku 2000. V roku 2001 sa prvýkrát umiestnil v prvej päťdesiatke ATP, keď skončil ako 47. V tom roku sa taktiež prvýkrát prebojoval do finále ATP Tour v Palerme. O rok neskôr roku 2002 vyhral prvý turnaj série ATP Tour v Estorile. Ešte v tom roku získal druhý titul v ATP Tour v Bazileji a aj napriek kritike odborníkov sa prebojoval do finále Wimbledonu, kde ho porazil Lleyton Hewitt. Jeho celkové koncoročné postavenie bolo 12. miesto.
Roku 2003 sa dostal do semifinále US Open kde ho v kontroverznom zápase porazil Andy Roddick. Takmer obhájil aj titul v Bazileji no vo finále ho bez boja vyradil Guillermo Coria, kvôli problémom s ľavým zápästím. Skončil 8. v záverečnom celkovom koncoročnom hodnotení a kvalifikoval sa na koncoročné podujatie Tenisový pohár majstrov no nepostúpil zo základnej skupiny.
Roku 2004 sa prebojoval do štvrťfinále Australian Open, semifinále French Open, finále v Ríme na podujatí ATP Masters Series. Kvôli problémom so žalúdkom potom vynechal väčšinu tenisových podujatí no koncom roka sa prebojoval do štvrťfinále v Pekingu a Viedni a do finále podujatia ATP Masters Series v Madride a potom opäť do finále v Bazileji. Jeho celkové koncoročné hodnotenie bolo 9. miesto.
Na Australian Open roku 2005 sa po tretíkrát za sebou prebojoval do štvrťfinále. Ďalší titul si pridal po výhre v Mníchove. Prebojoval sa do osemfinále French Open a štvrť finále vo Wimbledone. Jeho koncoročné celkové hodnotenie bolo 6. miesto. V hodnotení iba roku 2005 skončil 11. takže sa do prvej osmičky, ktorá sa kvalifikovala na Tenisový pohár majstrov nedostal, no kvôli odstúpeniu Andyho Roddicka, bol Nalbandian povolaný ako náhradník a postúpil až do finále, kde zdolal Rogera Federera v 5-setovom súboji. Stal sa tak iba druhý Argentínčan po Guillermovi Vilasovi, ktorý zvíťazil na tomto podujatí.
V roku 2006 sa prebojoval do semifinále Australian Open, po druhýkrát vyhral turnaj v Estorile (čím sa stal iba jedným z troch mužov, ktorým sa to podarilo; pridal sa ku Carlosovi Costovi a Thomasovi Musterovi). Neskôr postúpil do semifinále French Open. Na Wimbledone a US Open vypadol v prvých kolách. Na koncoročnom turnaji Tennis Masters Cup ho porazil Roger Federer v prvom kole, Nalbandian však postúpil do semifinále, kde ho vyradil James Blake.
V prvej polovici roku 2007 nezaznamenal David Nalbandian žiadny väčší úspech, najvyššie sa prebojoval do štvrťfinále na turnaji v Barcelone a prvýkrát od roku 2003 vypadol z prvej 20. V júli oznámil nadviazanie spolupráce s argentínskym trénerom Martínom Jaite. Jeho štvrťfinálová účasť v Barcelone bola zároveň aj jeho jediná až do turnaja ATP Masters Series Madrid, kde David Nalbandian prekvapujúco ako nenasadený zvíťazil, pričom po ceste za ziskom trofeje porazil najprv svetovú dvojku Rafaela Nadala, svetovú trojku Novaka Đokovića a vo finále v troch setoch Rogera Federera. Na nasledujúcom podujatí v Bazileji však Nalbandian paradoxne vypadol hneď v prvom kole. Svoj triumf v Madride však zopakoval na ďalšom turnaji ATP Masters Series v Paríži, keď opäť zopakoval svoje víťazstvá nad svetovou jednotkou a dvojkou. Aj napriek neúspešnému vstupu do sezóny tak Nalbandian skončil rok 2007 v prvej desiatke, na 9. pozícii.
Rok 2008 začal Nalbandian turnajom Australian Open, avšak už po siedmykrát za sebou sa na grandslamovom turnaji neprebojoval ani do štvrťfinále, v treťom kole ho vyradil Juan Carlos Ferrero. 24. februára však Nalbandian získal titul z rodného Buenos Aires, keď vo finále porazil Josého Acasusa. Na svojom nasledujúcom turnaji sa Nalbandian taktisto prebojoval až do finále, tentoraz bol však porazený Nicolásom Almagrom. Do začiatku French Open sa v turnajoch série Masters dostal najdalej do štvrťfinále a to na turnaji Pacific Life Open, kde ho však zdolal Mardy Fish. Na samotnom antukovom grandslame vypadol prekvapujúco už v druhom kole, keď prehral s Francúzom Jérémym Chardym. Pri svojej premiérovej učasti na turnaji Queen’s Club Championships sa dostal až do semifinále, kde ho vyradil Novak Đoković. Na Wimbledone ho porazil už v prvom kole Frank Dancevic a na poslednom grandslame sezóny US Open sa dostal, podobne ako na Australian Open, do tretieho kola kde ho porazil Gaël Monfils.

</doc>
<doc id="125712" url="https://sk.wikipedia.org/wiki?curid=125712" title="VV60LF">
VV60LF

VV60LF je typ českého električkového nízkopodlažného vlečného vozňa, ktorý vyrábajú spoločne firmy "Pragoimex a. s." (predtým "ČKD Pragoimex"), "Krnovské opravny a strojírny s. r. o." (KOS) a "Cegelec a. s."
História.
Brniansky dopravný podnik pomerne dlho hľadal optimálny variant na obnovu svojho vozňového parku. Okrem iného sa uvažovalo aj o nákupe nových, moderných, čiastočne nízkopodlažných električkových vlekov. V roku 2001 si nechal dopravný podnik spracovať vo Výskumnom ústave koľajových vozidiel v Prahe štúdiu relizovateľnosti prevádzky modernizovaných električiek Tatra T3 s vlečnými vozňami. Štúdia potvrdila reálnosť týchto úvah. Preto bola do novostavieb vozňov Tatra T3R.EV zabudovaná asynchrónna elektrická výbava TV Europulse, ktorá vďaka vyššiemu výkonu ako pri obyčajnej výbave, umožňuje prevádzku vlečných vozňov. Podobne sa postupovalo aj v Ostrave.
Konštrukcia.
Ide o jednosmerný štvornápravový bežný vlečný električkový vozeň. Typové označenie VV60LF odkazuje na fakt, že je čiastočne nízkopodlažný (vlečný vozeň so 60% nízkej podlahy – anglicky low floor), podlaha vo výške 350 nad temenom koľajnice. Sedadlá nad podvozkami sú umiestnené na vyvýšených podestách, teda celé vozidlo je priechodné po nízkej podlahe. V pravej bočnici sa nachádzajú dvoje dvere. Interiér je zladený s električkami T3R.EV.
Vozeň je určený na prevádzku v súprave s električkou T3R.EV buď spriahnutý s jedným (MV+VV) alebo s dvoma (MV+MV+VV alebo MV+VV+MV) motorovými vozňami.

</doc>
<doc id="125713" url="https://sk.wikipedia.org/wiki?curid=125713" title="Vario LF">
Vario LF

Vario LF (niekedy aj Tatra T3R.EVN alebo Tatra T3RN.EV) je novostavba čiastočne nízkopodlažnej električky vychádzajúca z typu Tatra T3.
Dejiny.
Po úspešnom prezentovaní novej vozňovej skrine VarCB3 pre električky Tatra T3R.EV a Tatra T3R.PV vyvinuli spoločne firmy "ČKD Pragoimex" a "Krnovské opravny a strojírny" (KOS) nízkopodlažný variant tejto skrine ako "VarCB3LF" (LF = Low Floor = anglicky nízka podlaha), ktorá je však približne o dlhšia ako skriňa vozňov T3, ktoré má nahrádzať. Podobne ako pri vysokopodlažného typu je možné na skriňu električky Vario LF prichytiť rôzne čelá.
Niektoré vozne Vario LF sú vedené ako modernizácie vozňov T3, hoci s pôvodnými električkami nemajú fyzicky vôbec nič spoločné.
Modernizácia.
Električky vychádzajú z typu Tatra T3R.EV. Stredná časť vozidla je nízkopodlažná. Práve tá bola dôvodom na predĺženie celej električky, aby nízkopodlažná časť mala rozumnú veľkosť. Na vozidlá boli dosadené nové čelá podľa návrhu arch. Pelikána. Vozidlá dostali aj polopantograf, interiér a stanovisko vodiča je v štýle posledných modernizovaných električiek T3. Podobne ako vozne Tatra T3R.EV, dostali električky asynchrónnu elektrickú výbavu TV Europulse.
Prevádzka.
Vozne Vario LF sa vyrábajú od roku 2004.

</doc>
<doc id="125714" url="https://sk.wikipedia.org/wiki?curid=125714" title="Tatra T3R.EVN">
Tatra T3R.EVN



</doc>
<doc id="125715" url="https://sk.wikipedia.org/wiki?curid=125715" title="Tatra T3RN.EV">
Tatra T3RN.EV



</doc>
<doc id="125716" url="https://sk.wikipedia.org/wiki?curid=125716" title="T3R.EVN">
T3R.EVN



</doc>
<doc id="125717" url="https://sk.wikipedia.org/wiki?curid=125717" title="T3RN.EV">
T3RN.EV



</doc>
<doc id="125719" url="https://sk.wikipedia.org/wiki?curid=125719" title="Mascarin Peak">
Mascarin Peak

Mascarin Peak, do roku 2003 State President Swart, je sopka, nachádzajúca sa v Indickom oceáne na ostrove Marion, patriacom Južnej Afrike. Je to jediný vulkán Južnej Afriky s doloženou aktivitou v historickej dobe. Naposledy eruptoval v roku 2004.
Masív sopky pokrýva prakticky celý ostrov a je tvorený prevažne bazaltami a trachytmi, jej svahy sú pokryté početnými troskovými kužeľmi a parazitickými krátermi a vrchol permanentným ľadom. Počiatky sopečnej aktivity sa datujú na 450 000 rokov, no veľká väčšina lávových prúdov a kužeľov je omnoho mladšia, vyformovali sa počas holocénu.

</doc>
<doc id="125723" url="https://sk.wikipedia.org/wiki?curid=125723" title="Marion (ostrov)">
Marion (ostrov)

Marion je ostrov vulkanického pôvodu, pod správou Juhoafrickej republiky, nachádzajúci sa v Indickom oceáne 46°52'34" južne a 37°51'32" východne. Najbližšia pevnina je vzdialená – Port Elizabeth v Juhoafrickej republike.
Marion a ostrov princa Eduarda boli objavené v 17. storočí holandským moreplavcom Barentom Barentszoonom Lamom počas cesty do východnej Indie. Jeho polohu však posunul o pár stupňov severnejšie, preto ho následná holandská expedícia nenašla. Neskoršími pánmi ostrova sa stali Francúzi, koncom 19. storočia ich vystriedali Briti. Títo nakoniec prenechali správu ostrova Južnej Afrike.
Ostrov má rozmery 19 × , plocha . Jeho najvyšší vrchol je vysoký State President Swart. Na ostrove sa nenachádza prakticky žiadne rastlinstvo, zo živočíchov sa v hojnom pošte nachádzajú tučniaky kráľovské a slonie tulene.
Súčasťou ostrova je aj meteorologická stanica (založená v roku 1947), jej posádku tvorí celoročne 17 ľudí (v letných mesiacoch viac), od roku 1995 je súčasťou prírodnej rezervácie.

</doc>
<doc id="125724" url="https://sk.wikipedia.org/wiki?curid=125724" title="Ostrov princa Eduarda (Južná Afrika)">
Ostrov princa Eduarda (Južná Afrika)

Ostrov princa Eduarda je ostrov vulkanického pôvodu, patriaci Južnej Afrike a nachádzajúci sa v Indickom oceáne severovýchodne od ostrova Marion. Plocha ostrova je len a je celoročne neobývaný.
Ostrov predstavuje zvyšky staršieho erodovaného štítového vulkánu s centrom v severovýchodnej časti ostrova. Pozostatky vulkanickej stavby predstavujú aj malé bralá, nachádzajúce sa na pobreží ostrova. Sopka samotná je neaktívna geologicky dlhší čas, no erupcie satelitných kráterov sú omnoho mladšie.

</doc>
<doc id="125725" url="https://sk.wikipedia.org/wiki?curid=125725" title="Husto usporiadaná množina">
Husto usporiadaná množina

Husto usporiadaná množina je taká usporiadaná množina, v ktorej relácia usporiadania, v istom zmysle, nepripúšťa existenciu "medzier". Presne je husto usporiadaná množina definovaná ako taká usporiadaná množina
formula_1
v ktorej pre každé dva jej prvky formula_2 spĺňajúce formula_3 existuje prvok formula_4 taký, že formula_5. Relácii usporiadania formula_6 sa v takom prípade hovorí husté usporiadanie.

</doc>
<doc id="125734" url="https://sk.wikipedia.org/wiki?curid=125734" title="Gaston Lachaise">
Gaston Lachaise

Gaston Lachaise (* 8. máj 1882, Paríž – † 10. október 1935, New York) bol významný francúzsky sochár, pôsobiaci v USA.
Sochárstvo vyštudoval vo Francúzsku, kde aj začala jeho umelecká kariéra. V rokoch 18991903 vystavoval na parížskych Salónoch, väčšinu svojho tvorivého života ale prežil v Spojených štátoch.
Medzi rokmi 19011903 stretol Lachaise francúzsko-kanaďanku Isabel Dutaud Nagle, ktorá bola od neho o desať rokov staršia, v tom čase vydatá s jedným synom. Rozvinul sa medzi nimi hlboký milostný vzťah, Lachaise kvôli nej opustil Paríž, zriekol sa začínajúcej kariéry a nasledoval ju do USA. Počas celého života mu bola Isabel, s ktorou sa 25. júna 1917 v New Yorku oženil, hlavnou inšpiráciou.
Tvoril najmä ženské akty z lešteného bronzu alebo kameňa, ktoré mali monumentálne rozmery. Je však aj autorom plastík zvierat a reliéfov na verejných budovách v New Yorku (Rockefellerovo centrum).
Lachaisova najslávnejšia práca "Stojaca žena" (1932), zmyselný ženský akt s točitými, kužeľovitými končatinami, je typickým príkladom jeho tvorby. Bol tiež známy aj ako znamenitý maliar portétov. Je autorom búst slávnych umelcov a slávnych literárnych osobností, akými boli John Marin, Marianne Mooreová a E. E. Cummings.
V modernom sochárstve reprezentuje Lachaisova tvorba klasickú líniu, ktorou sa vyznačovala tvorba iného francúzskeho sochára A. Maillola.

</doc>
<doc id="125737" url="https://sk.wikipedia.org/wiki?curid=125737" title="Vario LF3">
Vario LF3

Vario LF3 je typ českej nízkopodlažnej električky. Bol vyvinutý spoločne firmami "Pragoimex, a. s.", "Krnovské opravny a strojírny, a. s." (KOS) a "VKV Praha, s. r. o.", ktoré ho vyrábajú v spolupráci s Dopravným podnikom Ostrava.
Konštrukcia.
Nároky na množstvo prepravených osôb v električkách sa každý rok zvyšujú. Preto vzrástla potreba veľkokapacitných vozidiel, ako napríklad Tatra KT8D5, ktoré sa v súčasnosti úspešne modernizujú. Súčasne je potrebné ich počet zvyšovať, čo pri KT8D5 nie je možné. Niektoré dopravné podniky sa rozhodli rekonštruovať staršie električky na veľkokapacitné trojčlánkové (Brno – Tatra K3R-N, Plzeň – Tatra K3R-NT). Druhú možnosť, dodávku nových vozidiel, využila Ostrava v podobe električky Vario LF3.
Ide o jednosmerný osemnápravový motorový električkový vozeň, pozostávajúci z troch článkov, ktoré sú spojené kĺbmi a harmonikou. V pravej bočnici sa nachádza pätoro dverí. V každom článku sa nachádza nízkopodlažná časť. Podiel nízkej podlahy na temenom koľajnice dosahuje 50 percent z celkovej plochy. Vysokopodlažné časti nad TK sa vyskytujú v prvej tretine prvého článku, tretej tretine posledného článku a v oboch kĺboch nad podvozkami.
Vario LF3 je vybavené asynchrónnou elektrickou výbavou TV Europulse, odpruženými podvozkami Komfort a polopantografom. Dizajn čiel navrhol Ing. arch. Pelikán. Jeden striedač je určený pre jeden podvozok. Na riadenie a diagnostiku elektrickej výbavy sa používa mikroprocesorový distribuovaný riadiaci systém CECOMM. Výbava je umiestnená na streche vozidla.

</doc>
<doc id="125738" url="https://sk.wikipedia.org/wiki?curid=125738" title="Tatra K3R-N">
Tatra K3R-N

Tatra K3R-N (niekedy aj Tatra K3R.N) je typ čiastočne nízkopodlažnej električky, ktorý vznikol modernizáciou česko-slovenskej električky Tatra K2.
Dejiny.
Z dôvodov nedostatočného počtu veľkokapacitných vozidiel sa brniansky dopravný podnik rozhodol zásadne modernizovať svoje električky K2. Prvé vozidlo ev.č. 1065 bolo najskôr predané šumperskej spoločnosti Pars nova, ktorá ho v rokoch 2002 a 2003 prestavala na typ K3R-N. V rokoch 2003 a 2004 bolo vozidlo pomerne dlho skúšané na brnianskej električkovej sieti aj s cestujúcimi. Nevyskytli sa žiadne vážne chyby, tak bola zrekonštruovaná električka odkúpená dopravným podnikom naspäť. Pri tejto príležitosti bola prečíslovaná na ev.č. 1751. Druhé vozidlo ev.č. 1752, pôvodne ev.č. 1115 bolo modernizované v roku 2004.
Od roku 2006 pokračujú dodávky električiek K3R-N kompletnými novostavbami (výrobcom je tiež "Pars"). S vyradenými vozňami, od ktorých dostanú technický preukaz, nemajú fyzicky vôbec nič spoločné. Aj tak sú z rôznych dôvodov evidované ako modernizované pôvodné električky K2.
Modernizácia.
K3R-N je osemnápravová trojčlánková električka, ktorá vznikla vložením nového stredného nízkopodlažného článku medzi pôvodné články električky K2 (pôvodné dve brnianske vozidlá) alebo ako úplná novostavba (ostatné). Boli nainštalované nové čelá známe napríklad z typu Tatra T3R alebo Tatra K2R podľa návrhu Patrika Kotasa. Dosadená bola nová hospodárnejšia elektrická výbava TV Progress od spoločnosti Cegelec. Modernizovaný bol aj interiér a stanovisko vodiča. Novým prvkom je stredný nízkopodlažný článok s výsuvnou nájazdovou plošinou.
Prevádzka.
Modernizácie na typ K3R-N prebiehali v rokoch 2002 – 2004.
Nové vozidlá sú vyrábané od roku 2006.

</doc>
<doc id="125739" url="https://sk.wikipedia.org/wiki?curid=125739" title="K3R-N">
K3R-N



</doc>
<doc id="125740" url="https://sk.wikipedia.org/wiki?curid=125740" title="Tatra K3R.N">
Tatra K3R.N



</doc>
<doc id="125741" url="https://sk.wikipedia.org/wiki?curid=125741" title="Problém dvoch telies">
Problém dvoch telies

Problém dvoch telies je úloha klasickej mechaniky, v ktorej je cieľom skúmať pohyb dvoch telies, ktoré navzájom interagujú. Príkladom môže byť obeh planét okolo Slnka alebo rozptyl elektrónu na atómovom jadre.
Pri probléme dvoch telies je možné rozdeliť pohyb tejto sústavy na pohyb ich spoločného ťažiska a vzájomný pohyb telies. V mnohých prípadoch je možné nájsť aj rovnice týchto pohybov, teda vyriešiť problém analyticky. Naproti tomu problém troch telies nie je možné riešiť podobným spôsobom a analytické výsledky sa dajú získať iba v niektorých špeciálnych prípadoch.
Pohyb, ktorý je výsledkom problému dvoch telies sa odohráva v jednej rovine. Je to tak kvôli tomu, že sily pôsobiace medzi telesami sú navzájom opačne orientované a obe ležia v tejto rovine. V sústave preto nie je žiadna sila, ktorá by telesá vyviedla von z roviny ich pohybu. Túto rovinu pohybu môžeme nájsť tak, že nájdeme moment hybnosti sústavy – rovina, v ktorej sa bude celý pohyb odohrávať je naň kolmá. (Dá sa ukázať aj to, že moment hybnosti sústavy sa v čase nemení, zachováva sa.)
Správanie systému.
Pri vzájomnom pôsobení telies sú dôležitými parametrami hmotnosti oboch telies formula_1 a formula_2. Pohyb sa totiž odohráva okolo ich spoločného ťažiska (pozri nižšie). Preto ak je jedna hmotnosť omnoho väčšia než druhá, ťažisko sústavy je prakticky totožné s polohou ťažšieho telesa a to sa potom takmer nehýbe – vnímame obeh ľahkého telesa okolo centrálneho telesa sústavy (pozri obrázok vpravo). Toto je prípad slnečnej sústavy, kde hmotnosť Slnka prevyšuje hmotnosť všetkých planét 745-násobne. Zjednodušenie planét obiehajúcich nehybné Slnko je preto pomerne presné. V prípade sústavy Zem-Mesiac je pomer hmotností 1:81. Výsledkom je ich obeh okolo spoločného ťažiska, ktoré sa nachádza pod povrchom Zeme v hĺbke približne 3000 kilometrov. Príkladom obehu dvoch telies podobnej hmotnosti je sústava Pluto-Charón (pomer hmotností približne 1:7) a mnoho dvojhviezd.
Ak je príťažlivá sila medzi telesami nepriamo úmerná štvorcu ich vzdialenosti (ako pri gravitačnom priťahovaní, resp. Coulombovom zákone), pohyb telies sa odohráva po eliptickej dráhe (v špeciálnom prípade kruhovej), parabolickej dráhe alebo hyperbolickej dráhe.
Na základe pozorovaní telies v slnečnej sústave boli formulované niektoré vlastnosti ich pohybov, ktoré sú zhrnuté v Keplerových zákonoch.
Riešenie úlohy.
Polohy telies v čase "t" označíme formula_3 a formula_4. Cieľom je nájsť tieto dve funkcie za predpokladu, že poznáme začiatočné (teda v čase formula_5) polohy a rýchlosti telies formula_6, formula_7, formula_8, formula_9,
ich hmotnosti formula_1, formula_2, ako aj sily pôsobiace na obe telesá ako funkcie ich polôh formula_12, formula_13.
Pritom podľa tretieho Newtonovho zákona (akcia-reakcia) z toho, že uvažujeme iba vzájomné pôsobenie telies vyplýva formula_14. Pomocou
druhého Newtonovho zákona (zákona sily) môžeme teraz zapísať pohybové rovnice telies v tvare
formula_15
formula_16
Tu formula_17 a formula_18 sú zrýchlenia prvého a druhého telesa.
Sčítanie týchto uvedených dvoch pohybových rovníc umožní skúmať pohyb ťažiska sústavy, zatiaľ čo ich odčítanie vedie k rovnici pre vzájomný pohyb telies.
Pohyb ťažiska sústavy.
Ak sčítame predchádzajúce pohybové rovnice telies, dostaneme
formula_19
Zrýchlenia telies sú pritom druhými deriváciami polohy podľa času, teda
formula_20
Ak teraz zapíšeme súradnice ťažiska sústavy
formula_21
derivovaním tohto výrazu ľahko zistíme, že
formula_22
Prvá rovnica tohto odseku sa preto dá prepísať do tvaru
formula_23
Povedané slovami: zrýchlenie ťažiska je nulové – pohybuje sa teda rovnomerným priamočiarym pohybom.
Vzájomný pohyb telies.
Odčítaním zrýchlení oboch telies dostávame
formula_24
Ak teraz označíme formula_25 a
formula_26
predošlá rovnica získa tvar
formula_27
Veličinu formula_28 nazývame redukovaná hmotnosť sústavy, vektor formula_29 je polohový vektor telesa 1 vzhľadom k telesu 2.
Z poslednej získanej rovnice vyplýva, že vzájomná poloha oboch telies (vektor formula_29) sa mení tak, ako keby sila medzi dvoma telesami pôsobila na jediné teleso s hmotnosťou formula_28. Problém dvoch telies sme tak zjednodušili na dva nezávislé pohyby – rovnomerný priamočiary pohyb ťažiska a zmenu vzájomného polohového vektora formula_29. Po nájdení rovníc pre formula_33 a formula_34 sa späť k polohám pôvodných telies dostaneme pomocou vzťahov
formula_35
formula_36
Riešenie rovnice pre vzájomný polohový vektor telies.
Pri riešení úlohy je použiť polárne súradnice formula_37 a formula_38 namiesto polohového vektora telies formula_29 (sférické súradnice nie sú nutné vďaka tomu, že pohyb sa odohráva v jednej rovine).
Sila medzi telesami v skutočnosti závisí iba od vzdialenosti telies, nie od ich presných polôh. Preto nám namiesto formula_40 stačí formula_41.
Ak teraz označíme veľkosť momentu hybnosti sústavy formula_42 (ako už bolo povedané, moment hybnosti sa zachováva), pre súradnicu formula_38 môžeme zapísať rovnicu (veľkosť momentu hybnosti je daná súčinom obežnej rýchlosti formula_44, hmotnosti obiehajúceho telesa formula_28 a vzdialenosti od stredu formula_37)
formula_47
Pohybová rovnica pre súradnicu formula_37 má teraz tvar
formula_49
Na pravej strane okrem pôsobiacej sily formula_41 vystupuje aj odstredivá sila formula_51. V tejto rovnici vystupujú zároveň čas formula_52 a uhol formula_38. Môžeme si ponechať iba závislosť vzdialenosti formula_37 od uhla formula_38 ak využijeme rovnicu pre veľkosť momentu hybnosti formula_56 na prepis časovej derivácie do tvaru
formula_57
Ak navyše použijeme substitúciu formula_58, dostaneme nakoniec pohybovú rovnicu v tvare
formula_59
Ak teraz predpokladáme silu nepriamo úmernú štvorcu vzdialenosti (ako v gravitačnom, resp. Coulombovom zákone), teda formula_60, dostávame
formula_61
Na pravej strane ostala konštanta. Získaná diferenciálna rovnica má tvar diferenciálnej rovnice harmonických kmitov. Aj jej riešenie preto zodpovedá harmonickým kmitom, má tvar
formula_62
Hodnoty nových konštánt formula_63 a formula_38 vyplývajú zo začiatočných podmienok nášho problému (tými sú polohy a rýchlosti telies v čase nula). Výsledkom je teda
formula_65
Ďalšími matematickými úpravami sa dá ukázať, že toto je skutočne parametrická rovnica elipsy, paraboly, resp. hyperboly v polárnych súradniciach.

</doc>
<doc id="125742" url="https://sk.wikipedia.org/wiki?curid=125742" title="K3R.N">
K3R.N



</doc>
<doc id="125743" url="https://sk.wikipedia.org/wiki?curid=125743" title="S.O.S. (televízna relácia)">
S.O.S. (televízna relácia)

S.O.S. bola humoristická skeč šou, vysielaná Slovenskou televíziou v rokoch 2004 – 2008. Stala sa jedným z najsledovanejších programov verejnoprávnej televízie za uplynulých niekoľko rokov. Posledná časť bola odvysielaná na jar roku 2008. Odvtedy sú vo vysielaní len reprízy starších vydaní.
Hlavným obsahom boli paródie rôznych televíznych relácií STV i komerčných televízií (správy, seriály, reality show) aj rôzne vtipné skeče. V relácii účinkovali herci bratislavského divadla GUnaGU Petra Polnišová, Daniel Dangl, Roman Pomajbo a Peter Sklár. Scenár mali na starosti Daniel Dangl a Petra Polnišová, režisérom bol Karol Vosátko.
Podobnú myšlienku ako S.O.S. na STV mala šou Haló na TV JOJ v roku 2012 a následne relácia Kredenc na TV Markíza.
Parodované osobnosti.
Zoznam parodovaných osobností (herci, speváci a ďalší)
Postavy.
Úspech si relácia získala najmä parodickými postavami, ktoré získali až kultový status. Patria medzi ne cvičiteľka "Edita Papeky", dvojica "Monsterovci" alebo postavička "Sup Všetrt".
Chruňo Monster (Daniel Dangl).
Je manželom Mory Monsterovej. Hrá na vidly - zvuk je akoby hral na gitare. Je hudobným umelcom, medzi jeho najznámejšie pesničky patrí paródia na pesničku Rihanny Umbrella, kde namiesto "ela,ela" spieva "eva,eva". V každom vydaní Monsterovcov má nejakú pesničku.
Mora Monster (Petra Polnišová).
Je manželkou Chruňa Monstera. Kupuje zásadne iba drahé veci a zakaždým niekoho skritizuje. Je silnou fajčiarkou.
Doktor Peter Koza (Peter Sklár).
Je primárom v Ordinácii pri zlatej žile (paródia na romantický seriál Ordinácia v ružovej záhrade).
Doktorka Elena Vypatlaná (Petra Polnišová).
Je doktorkou v Ordinácii pri zlatej žile. Je známe tým, že počas služby fajčí. Nemá rada sestričku Povoľnú, pretože zvádzala Topora. Viackrát mala pohlavný styk s Doktorom Toporom.
Doktor Žigmund Topor (Daniel Dangl).
Je doktorom a zároveň chirurgom v Ordinácii pri zlatej žile, ale "operoval" menej krát ako Doktor Koza
Sestrička Helena Povoľná (Roman Pomajbo).
Je sestričkou, ale vystupuje menej krát. V jednom diely vystupovala ako nový majiteľ - inžinier Sova, keď ho odhalili tak sa premenil na sovu a vyletel von oknom.
Veverica Eliška (Petra Polnišová).
Veverica Eliška je postava s hlbokým sociálnym cítením, sťažovaním sa takmer na všetko, a neustálou snahou dostať sa do telky. V seriáli rozpráva najmä o svojom ťažkom detstve a problémoch vo svojom živote. Jej obľúbené urážky sú "ty kozí bobek" a "baraní prd" a pod.
Medveď Fedor (Jozef Kanas).
Je postavou objavujúcou sa menej krát. Jeho obľúbené (jediné) slovo je "Nazdáár".
Sup Všetrt (Peter Sklár).
Objavuje sa menej krát, ale zakaždým keď sa ukáže začne spomínať "Džigá džigá" čo aj súvisí s jeho menom Vše(všetko) Trt(trtá). Jeho meno veverica Eliška často vysvetľuje ostatným.
Zajac Rudko (Roman Pomajbo).
Zajac sa objavuje iba v niektorých častiach, a najčastejšie panikári, váľa sa po zemi a sťažuje sa "ja som to vedel!!! ja som to vedel!!!"
Dr. Exol (Tony Pisár).
Je odborník na smrť a samovraždu. Vo svojej relácii "Byť či nebyť" poukazuje na rôzne spôsoby "odchodu z tohto sveta" a samozrejme hodnotí ich výhody a nevýhody...
DVD.
V roku 2004 vyšlo DVD "The Best of S.O.S. - Peťa Polnišová", na ktorom sa nachádza najlepší výber skečov z relácie s postavami hraných Petrou Polnišovou. 
Začiatkom roka 2006 vyšlo DVD "The Best of S.O.S.", na ktorom sa nachádzajú najlepšie skeče z relácie. 

</doc>
<doc id="125744" url="https://sk.wikipedia.org/wiki?curid=125744" title="Anne Brontëová">
Anne Brontëová

Anne Brontë(ová) (pseudonym Acton Bell) (* 17. január 1820, Thornton, Spojené kráľovstvo – † 28. máj 1849, Scarborough) bola anglická spisovateľka, sestra spisovateliek Charlotty, Emily a básnika a maliara Patricka Branwella Brontë.
Životopis.
Narodila sa v Thorntone v Yorkshire ako posledná zo šiestich detí Patricka Brontë a jeho manželky Marie Branwellovej Brontëovej. Jej matka zomrela na rakovinu o rok neskôr, v roku 1821, krátko po tom, čo sa rodina presťahovala do Haworthu, kde sa jej otec stal doživotným kaplánom. V roku 1825 dve z jej starších sestier – Maria a Elizabeth – zomreli na tuberkulózu, ktorou sa nakazili počas pobytu v škole pre dcéry duchovných "Clergy Daughters' boarding school" v Cowan Bridge v Lancashire. Vplyv ich smrti na Anne a jej súrodencov a na ich neskoršiu tvorbu sa v literatúre preberal pomerne intenzívne.
Anne navštevovala školu Miss Wooler's school na Roe Head v Huddersfielde a v rokoch 1839 – 1845 pracovala ako guvernantka a svoj voľný čas využívala na písanie, s ktorým začala už v detstve spolu so svojimi dvoma sestrami, Charlotte a Emily. Ich prvá publikácia, ktorou bol zväzok poézie, vyšla pod pseudonymami v roku 1846, rok po tom, ako začala písať svoj prvý román "Agnes Grey (Anges Greyová)", ktorý vydala spolu s troma zväzkami románu "Wuthering Heights (Búrlivé výšiny)" svojej sestry Emily len mesiac po tom, čo vyšiel román ich sestry Charlotte "Jane Eyre (Jane Eyrová)". Jej druhý a posledný román "The Tenant of Wildfell Hall ("v slovenčine vyšiel pod názvom "Tajomná pani Grahamová a Nájomníčka vo Wildfell Hall)" sa objavil v roku 1848, krátko pred smrťou jej brata Branwella a sestry Emily Brontëovej. Branwell zomrel v septembri a Emily v decembri roku 1848.
Zomrela v Scarborough, kam sa odišla liečiť z tuberkulózy. Tu je aj pochovaná na cintoríne pri kostole sv. Márie. V roku 2011 "Brontë Society" nainštalovala na jej hrobe novú pamätnú tabuľu.

</doc>
<doc id="125748" url="https://sk.wikipedia.org/wiki?curid=125748" title="Emily Brontëová">
Emily Brontëová

Emily Jane Brontëová (bez prechýlenia: Emily Jane Brontë; výslovnosť: , rozšírená výslovnosť: ; pseudonym: Ellis Bell; * 30. júl 1818, Thornton, Anglicko, Spojené kráľovstvo† 19. december 1848, Haworth, Anglicko, Spojené kráľovstvo) bola britská spisovateľka, poetka a učiteľka anglicko-írskeho pôvodu. V rokoch 18451846 napísala svoj jediný román, "Búrlivé výšiny" (angl. "Wuthering Heights"), ktorý sa stal jedným z klasických diel anglickej literatúry.
Život.
Narodila sa 30. júla 1818 v dedine Thornton na predmestí Bradfordu v Západnom Yorkshiri na severe Anglicka. Bola piatym zo šiestich detí írskeho anglikánskeho kňaza a spisovateľa Patricka Brontë a jeho manželky Marie Branwellovej. Jej staršími sestrami bola Maria (* 1814† 1825), Elizabeth (* 1815† 1825) a Charlotte (* 1816† 1855) a starším bratom Branwell (* 1817† 1848), pritom v januári 1820 sa do rodiny narodila ešte Anne (* 1820† 1849). Krátko na to sa rodina presťahovala do dediny Haworth, kde bol ich otec vymenovaný za doživotného kaplána.
Tu, obklopená literatúrou v otcovej knižnici, mohla Emily objavovať a rozvíjať svoj literárny talent. Ešte ako dieťa si s Charlottou, Annou a Branwellom po matkinej smrti vytvorili svoje vlastné fiktívne kráľovstvo ("Angria, Gondal, Gaaldine"), objavujúce sa v príbehoch, ktoré napísali neskôr. Z tohto obdobia sa zachovalo len málo z jej prác, s výnimkou básní.
V roku 1838 začala pracovať ako guvernantka v škole pre mladé dámy "Miss Patchett’s Ladies Academy" v Law Hill School, neďaleko Halifaxu. Neskôr spolu so sestrou Charlottou navštevovala súkromnú školu v Bruseli. Po návrate domov si spoločnými silami otvorili svoju vlastnú súkromnú školu, no pre nedostatok žiakov ich projekt stroskotal. Keď rodina objavila Emilin literárny talent, priviedlo to jej sestry Charlotte a Annu k tomu, aby vydali spoločnú zbierku básní, ktorá vyšla v roku 1846. Aby sa vyhli súdobým predsudkom voči spisovateľkám, prijali sestry Brontëové pseudonymy, v ktorých zachovali začiatočné písmená svojich krstných mien - z Charlotte sa stal "Currer Bell", z Emily "Ellis Bell" a z Anny "Acton Bell". 
V roku 1847 vydala Emily svoj jediný román "Wuthering Heights (Búrlivé výšiny)", ako dva diely z trojdielneho súboru (tretí diel tvoril román jej sestry Anny "Agnes Grey (Agnes Greyová)"). Inovačná štruktúra Emilinho románu zožala tak trochu zmätenú kritiku, no i napriek tomu sa kniha stala časom klasickým dielom anglickej literatúry. V roku 1850 vydala Charlotte Emilin román "Wuthering Heights (Búrlivé výšiny)" znovu, no tentoraz pod sestriným skutočným menom. 
Tak, ako jej sestry, i Emily mala veľmi krehké zdravie, podlomené drsným životom doma i v škole. V septembri 1848 na pohrebe svojho brata Branwella prechladla a po odmietnutí akejkoľvek lekárskej pomoci napokon 19. decembra 1848 zomrela na tuberkulózu. Pochovaná bola do rodinnej krypty v kostole "Church of St. Michael and All Angels" v Haworthe v Západnom Yorkshire.

</doc>
<doc id="125752" url="https://sk.wikipedia.org/wiki?curid=125752" title="Petra Brocková">
Petra Brocková

Mgr. art. Petra Brocková (rodená Polnišová; * 24. február 1976, Bratislava) je slovenská herečka a producentka.
Osobný život.
Tri roky bola vydatá za architekta Jaroslava Takáča. Od roku 2009 – 2017 tvorila pár s francúzskym publicistom Matthieusom Darrasom. 16. júna 2010 sa im narodil prvý syn Simon a 25. augusta 2012 ich druhý syn Félix. V roku 2022 sa vydala za filmového distribútora a producenta Juraja Brocka.
Štúdium a divadlo.
Vyštudovala bábkoherectvo na VŠMU. Predtým pôsobila v Spojenom kráľovstve a dva roky v milánskom divadle Teatro laboraotrio mangiafuoco.
Po návrate na Slovensko sa stala jedným z kľúčových členov divadla GUnaGU v Bratislave, pôsobí v Štúdiu L+S, spolupracovala s divadlami Nová scéna, Aréna, SND.
Televízia a improvizácia.
Do povedomia širšej verejnosti vstúpila účinkovaním v humoristickej relácii "S.O.S." na STV (spolu so svojimi kolegami z divadla), kde sa podieľala aj na scenári a dramaturgii. Počas účinkovania získala niekoľko ocenení. 
Účinkovala aj v známom sitkome "Hoď svišťom", kde bola autorkou scenára niekoľkých dielov.
Od roku 2014 rovnako pôsobila v humoristickej skečovej relácii "Kredenc", v televízii Markíza. V nej okrem iného vytvorila so Zuzanou Kubovčíkovou Šebovou známu komickú dvojicu CUKY LUKY. Tá sa stala predlohou na natočenie komédie "Cuky Luky Film".
Petra Polnišová účinkovala v televíznej humornej improvizačnej šou "Partička", kde spolu s hereckými kolegami Lukášom Latinákom, Mariánom Miezgom, Robom Jakabom, Jurajom Kemkom, Romanom Pomajbom a Danom Danglom improvizovali na vybrané témy.
Petra účinkovala aj v televíznom seriáli "Ordinácia v ružovej záhrade". Ďalej hrá v seriáli "Pán profesor" a v dobovom seriáli "Dunaj, k vašim službám".
Film.
Petra Polnišová sa venuje okrem divadla aj filmu. Nielen ako herečka, ale aj ako kreatívna producentka. Spolu so svojím manželom založili produkčnú spoločnosť Angry Tiger, ktorá sa venuje filmovej tvorbe. Stoja za filmami ako: "Známi Neznámi", "Vitaj doma, brate!", "Jedeme na teambuilding, Dream team"
Podcasty.
Od roku 2019 spolu s Evou „Evelyn“ Kramerovou nahrávajú jeden z najúspešnejších podcastov na Slovensku "jauuu, PS: to bolelo", v ktorom sa cez humornú optiku pozerajú na vzťahové témy. Ich podcast má od svojho vzniku viac ako 13 mil. vypočutí.
Ocenenia a nominácie.
Osobnosť televíznej obrazovky (OTO)

</doc>
<doc id="125753" url="https://sk.wikipedia.org/wiki?curid=125753" title="XFS">
XFS

XFS je žurnálovací súborový systém, ktorý vytvorila firma Silicon Graphics pre operačný systém IRIX.
Podpora.
Podpora XFS bola zabudovaná do linuxového kernelu 2.4 a 2.6, čím sa stal univerzálne dostupný pre linuxové distribúcie. Inštalačné programy systémov SuSE, Gentoo, Mandriva, Slackware, Zenwalk, Fedora, Ubuntu a Debian ponúkajú XFS ako jednu z možností súborového systému.
Podpora čítania XFS je k dispozícii aj pre FreeBSD (december 2005, vetva -CURRENT), podpora zápisu je experimentálna (7.0-CURRENT).

</doc>
<doc id="125755" url="https://sk.wikipedia.org/wiki?curid=125755" title="Divadlo GUnaGU">
Divadlo GUnaGU



</doc>
<doc id="125756" url="https://sk.wikipedia.org/wiki?curid=125756" title="Mansion House">
Mansion House

Mansion House je oficiálnou rezidenciou starostu City of London. Slúži ako miesto konania mnohých oficiálnych udalostí, ako je napríklad výročný prejav ministra financií o stave britskej ekonomiky. Mansion House sa nachádza v srdci londýnskeho City na križovatke ulíc Queen Victoria Street, Poultry, Princess Street a Threadneedle Street.
Dopravné spojenie.
V blízkosti sa nachádzajú tieto stanice londýnskeho metra:

</doc>
<doc id="125757" url="https://sk.wikipedia.org/wiki?curid=125757" title="7edem s.r.o">
7edem s.r.o



</doc>
<doc id="125758" url="https://sk.wikipedia.org/wiki?curid=125758" title="Matterhorn">
Matterhorn

Matterhorn (, ) () je jedným z najkrajších vrcholov Álp.
Známa skalná veža Matterhornu sa týči nad malebným švajčiarskym mestečkom Zermatt (najznámejší pohľad) a talianskym mestom Breuil-Cervinia vo Val Tournanche. Názov Matterhorn vznikol pravdepodobne z nemeckých slov „matt“ vo význame údolie, lúka a „horn“ – roh. Matterhorn má na každú svetovú stranu obrátenú jednu stenu, ktoré sú nezvyčajne strmé. Sú oddelené ostrými hranami (hrebeňmi). Najčastejšou výstupovou hranou je Hörnli, ktorý je v strede najznámejšieho pohľadu na Matterhorn od Zermattu.
Matterhorn bol poslednou z vysokých alpských štvortisícoviek, na ktorú vyliezli horolezci. Už pohľad na majestátnosť štítu vzbudzoval úctu. Práve preto sa jeho zdolanie stalo v polovici 19. storočia vecou prestíže.
Prvý výstup – veľká tragédia.
14. júla 1865 vystúpili na vrchol hory prví siedmi odvážni muži pod vedením jedného z najskúsenejších horských vodcov tých čias – Brita Edwarda Whympera, ktorý po niekoľkých neúspešných pokusoch zdolal Matterhorn cez hranu Hörnli. Prvý výstup bol poznačený tragédiou, keď sa pri návrate z vrcholu pravdepodobne pod dojmom víťazstva pošmykol jeden z členov výpravy Hadow a spolu so sebou do hĺbky 1400 metrov strhol ďalších troch svojich druhov. Ich telá boli neskôr nájdené na matterhornskom ľadovci. Horolezci sú pochovaní na cintoríne v Zermatte.
Prvolezcami boli:
Z prvovýstupu sa živí vrátili iba Taugwalderovci a Edward Whymper.
Súčasnosť.
V súčasnosti je Matterhorn veľmi frekventovaným vrcholom, ktorý zdolávajú skúsenejší vysokohorskí turisti. Na výstup je nevyhnutná základná horolezecká výbava (lano, cepín, mačky, prilba...). Výstup sa odporúča iba pri dobrom počasí a predchádzajúcej aklimatizácii (napr. na niektorej z okolitých štvortisícoviek Penninských Álp: Dom, Monte Rosa, Weisshorn). Obvyklou výstupovou cestou je trasa prvolezcov z Zermattu na chatu Hörnli-hütte () a na vrchol. Objektívne nebezpečenstvo pri výstupe predstavuje predovšetkým lámavá skala, padajúce kamene a množstvo nie vždy disciplinovaných sviatočných lezcov.
Pod švajčiarskym vrcholom je umiestnená bronzová socha svätého Bernarda.
Matterhorn sa objavil vo viacerých umeleckých stvárneniach (napr. seriál Simpsonovci, obal platne Depeche Mode...)
Iné „Matterhorny“.
Pomenovanie Matterhorn sa často pridáva k iným názvom vrcholov sveta, napr. Cnicht (Matterhorn Walesu), Innerdalstarnet (nórsky Matterhorn), Machhapuchhare (Matterhorn Nepálu), Shivling (Matterhorn Indie), Ama Dablam (Matterhorn Himalájí), Mount Aspiring na Novom Zélande (Matterhorn Juhu). V USA je Matterhorn Peak v kalifornskej Sierra Nevade a Matterhorn Peak v San Juan Mountains v Colorade.
Mini Matterhorn je neoficiálne pomenovanie kúskov skál na Marse neďaleko sondy Mars Pathfinder.

</doc>
<doc id="125766" url="https://sk.wikipedia.org/wiki?curid=125766" title="Jan Jiří Heinsch">
Jan Jiří Heinsch

Jan Jiří Heinsch písané niekedy aj "Johann Georg Heintsch" (* 1647, Kladsko, dnešné poľské Kłodzko - † 9. september 1712, Praha) bol český maliar, významný predstaviteľ českého klasicistického smeru barokovej maľby. Tvoril na rozhraní medzi raným a vrcholným barokom a jeho tvorba sa radí k citovo zdržanlivejšiemu a realistickému prúdu tohto obdobia.
Narodil sa v Kladsku ako syn kráľovského kancelistu. Rodina bola protestantského vyznania, ale Heinsch neskôr konvertoval ku katolíctvu. 
Pravdepodobne sa vyučil v Čechách, možno u Karla Škrétu, ktorého veľmi obdivoval. Na rozdiel od mnohých barokových umelcov tých čias nenavštívil Taliansko, ale diela talianskych majstrov spoznával v Obrazárni Pražského hradu. Heinschova tvorba mala základy v talianskej renesancii 16. storočia, medzi jeho umelecké vzory patrili Paolo Veronese, Tizian a iní. 
V roku 1678 sa presťahoval do Prahy, o rok neskôr vstúpil do malostranského a potom do staromestského maliarského cechu. Hlavnou náplňou jeho práce bola portrétna maľba a tvorba závesných a oltárnych obrazov. 
Po roku 1702, pravdepodobne po smrti svojej prvej ženy, vstúpil ako brat laik do bělského kláštora augustiniánov pustovníkov, ale pred ukončením ročnej skúšobnej lehoty kláštor opustil a vrátil sa do Prahy. Po roku 1704 pre kláštor zhotovil niekoľko obrazov.
Jeden z Heinschových najpozoruhodnejších obrazov "Kristus po pôste obsluhovaný anjelmi" z roku 1684 je umiestnený v Národnej galérii v Prahe. Nachádza sa tu aj jeho autoportrét ukrytý v postave svätca na obraze "Sv. Lukáš maľuje Madonu". Heinschovým pravdepodobne najznámejším dielom je obraz "Panny Marie Karlovskej" z roku 1697, umiestnený v kostole sv. Apolináře v Prahe.
Počas celého svojho života sa veľmi úzko zameriaval na radových objednávateľov, predovšetkým na jezuitov, pre ktorých vytvoril ilustrácie životopisov významných jezuitov. Stvárnil ich pri všednom živote ako misionárov, učiteľov, spovedníkov, kazateľov, remeselníkov a podobne. 
Keďže tvoril pre cirkevné rády, stretával sa pri svojej práci aj s osobnosťami, ktoré mali k rádom blízko. Tému jeho diel zásadne ovplyvnili napríklad križovnický spisovateľ Jan František Beckovský ako aj jezuitskí historici Bohuslav Balbín a Matěj Tanner.
Heinschelovo dielo je neobyčajne rozsiahle. Predstavuje niekoľko stoviek grafických listov, asi 150 obrazov a medirytových ilustrácií a relatívne veľké množstvo kresieb.
Na konci života vytvoril Heinsch kreslený návrh k súsošiu sv. Františka Borgiáša (1710) na Karlovom moste pre Ferdinanda Maxmiliána Brokofa. 
Jan Jiří Heinsch zomrel 9. septembra 1712 a je pochovaný v Prahe.

</doc>
<doc id="125775" url="https://sk.wikipedia.org/wiki?curid=125775" title="Takt (hudba)">
Takt (hudba)

Takt v hudbe udáva striedanie prízvučných a neprízvučných nôt, čiže rytmus skladby.
Takt skladby je určený na začiatku skladby (za kľúčom a predznamenaním) dvoma číslami. Horné číslo udáva počet dôb v takte, spodné číslo udáva, na ktorú notu budeme počítať jednu dobu. Obyčajne to býva štvrťová alebo osminová nota, menej často aj polová. Jednotlivé takty od seba oddeľujeme zvislou "taktovou čiarou".
Napríklad v trojštvrťovom takte môžu byť tri štvrťové noty. Štvrťové noty môžeme nahradiť aj inými notami či pauzami tak, aby ich celkové trvanie zodpovedalo trom štvťovým notám.
Jednoduché takty.
Jednoduché takty sú dvojdobé, alebo trojdobé, ktoré majú jednu prízvučnú a jednu resp. dve neprízvučné doby. Používajú sa hlavne dvojštvrťové, trojštvťové, dvojosminové a trojosminové takty.
Zložené takty.
Zložené takty vznikajú spojením dvoch, alebo viacerých jednoduchých taktov. Takéto takty majú hlavný prízvuk na prvej note a jeden alebo viac vedľajších prízvukov. Napríklad spojením dvoch dvojštvrťových taktov dostaneme často používaný štvorštvrťový takt:
Štvorštvrťový takt sa často označuje namiesto číslic písmenom „C“: 
Ďalším často používaným taktom je šesťosminový takt, ktorý je zložený z dvoch trojosminových taktov (prípadne môže byť zložený aj z troch dvojosminových taktov).
Štvorštvrťový aj šesťosminový takt sú príkladmi pravidelne zložených taktov, pretože boli vytvorené z dvoch rovnakých jednoduchých taktov. Niekedy sa však v hudbe môžu vyskytovať aj nepravidelne zložené takty, napr. päťosminový (zložený z jedného dvojosminového a jedného trojosminového taktu).
Predtaktie.
Predtaktie je neúplný takt, ktorý sa môže nachádzať na začiatku skladby. Zvyšné noty taktu sa obyčajne nachádzajú na konci skladby (alebo nejakej jej ucelenej časti).

</doc>
<doc id="125783" url="https://sk.wikipedia.org/wiki?curid=125783" title="VAL">
VAL

VAL je druh automatického ľahkého metra bez vodiča s kolesami s gumenými pneumatikami. Technológia je založená na objave profesora Robert Gabillard (Université Lille Nord de France). Tento druh bol navrhnutý začiatkom 80. rokov 20. storočia vo firme Matra pre nové metro v meste Lille.
Názov znamená "Villeneuve d'Ascq à Lille", dnes znamená Véhicule Automatique Léger, teda automatické ľahké vozidlo.
Na rozdiel od ostatných automatických systémov na báze metra ako napríklad Docklands Light Railway alebo SkyTrain vo Vancouveri, VAL používa platformy, ktoré sú oddelené sklom kvôli prevencii pred pádom cestujúcich na dráhu. Dvere sa otvárajú synchrónne s dverami vozidla, keď vlak zastaví na stanici.
Systém VAL sa zvažoval aj v Bratislave, pozri Nosný systém mestskej hromadnej dopravy v Bratislave.

</doc>
<doc id="125786" url="https://sk.wikipedia.org/wiki?curid=125786" title="Alzheimerova choroba">
Alzheimerova choroba

Alzheimerova choroba je neurodegeneratívna porucha mozgu, pri ktorej dochádza k postupnej demencii. Ako prvý ju opísal Alois Alzheimer. V súčasnosti nie je známa príčina jej vzniku, ale vďaka neuropatologickým nálezom sa vie aspoň to, ako prebieha. Hlavná zmena je ukladanie beta-amyloidu v mozgu a ďalšie zmeny, ktoré postupne spôsobujú rozpadnutie nervových vlákien a buniek. Alzheimerovou chorobou sa taktiež mení látková činnosť mozgu.

</doc>
<doc id="125787" url="https://sk.wikipedia.org/wiki?curid=125787" title="Mont Ross">
Mont Ross

Mont Ross je neaktívny stratovulkán a súčasne najvyšší vrch (1 850 m) vrch súostrovia Kergueleny v Indickom oceáne, ktoré je pod správou Francúzska. Sopka leží na južnom okraji hlavného ostrova, je tvorená prevažne trachyticko-bazaltovými horninami a jej vrchol je trvalo zaľadnený.
Západne od masívu Mont Ross sa na polostrove Rallier du Baty nachádzajú mladšie vulkanické centrá - "Mont St. Allouarn" a "Mont Henri Rallier du Baty". Na základe datovania trachytických vzoriek bol určený ich vek na 26 000±3 000 rokov. Na ostrove sa nachádzajú aj aktívne fumaroly.

</doc>
<doc id="125790" url="https://sk.wikipedia.org/wiki?curid=125790" title="Encyklopaedia Britannica">
Encyklopaedia Britannica



</doc>
<doc id="125791" url="https://sk.wikipedia.org/wiki?curid=125791" title="Čiastočne usporiadaná množina">
Čiastočne usporiadaná množina

Čiastočne usporiadaná množina, úspornejšie usporiadaná množina alebo poset, je množina spolu s informáciou, na základe ktorej je možné navzájom porovnávať jej prvky. Presne je usporiadaná množina definovaná ako dvojica 
formula_1
kde formula_2 je množina a formula_3 je na nej definovaná binárna relácia ktorá je reflexívna, antisymetrická a tranzitívna. Relácia, ktorá súčasne spĺňa tieto tri vlastnosti sa nazýva relácia usporiadania alebo jednoducho usporiadanie. Štúdiu usporiadaných množín sa venuje teória usporiadania.

</doc>
<doc id="125796" url="https://sk.wikipedia.org/wiki?curid=125796" title="Usporiadaná množina">
Usporiadaná množina



</doc>
<doc id="125798" url="https://sk.wikipedia.org/wiki?curid=125798" title="Poset">
Poset



</doc>
<doc id="125799" url="https://sk.wikipedia.org/wiki?curid=125799" title="Relácia usporiadania">
Relácia usporiadania



</doc>
<doc id="125800" url="https://sk.wikipedia.org/wiki?curid=125800" title="Auschwitz">
Auschwitz



</doc>
<doc id="125805" url="https://sk.wikipedia.org/wiki?curid=125805" title="Mont de la Dives">
Mont de la Dives

Mont de la Dives je neaktívny stratovulkán, nachádzajúci sa v Indickom oceáne na ostrove Nový Amsterdam, spravovanom Francúzskom. Sopka, ako aj celý ostrov leží na riftovom sytéme, oddeľujúcom antarktickú a austrálsku platňu.
Masív vulkánu je tvorený prevažne bazaltovými horninami. Bol vybudovaný v dvoch periódach, ich koniec sprevádzal vznik kaldier, vzdialených od seba asi 2 km. Čas poslednej erupcie nie je známy, ale veľmi čerstvé vzorky lávových prúdov zo severovýchodnej steny krátera "Dumas" indikujú ich veľmi mladý vek - storočie, prípadne dve pred dneškom.

</doc>
<doc id="125807" url="https://sk.wikipedia.org/wiki?curid=125807" title="Nový Amsterdam (ostrov)">
Nový Amsterdam (ostrov)

Nový Amsterdam (po francúzsky "Île Amsterdam") je ostrov vulkanického pôvodu, nachádzajúci sa v Indickom oceáne, patriaci do Francúzskych južných a antarktických území. Je to jeden z najizolovanejších ostrovov sveta, najbližšia pevnina je vzdialená približne (leží približne v polovici medzi Afrikou a Austráliou).
Tvar ostrova je oválny – 8 × , navyšší bod je Mont de la Dives (). Na ostrove sa nachádza vedecká výskumná stanica "Martin de Viviès" s približne 30-člennou posádkou. Hlavný výskum je zameraný na štúdium počasia, geofyzikálne merania a ornitológiu.

</doc>
<doc id="125810" url="https://sk.wikipedia.org/wiki?curid=125810" title="City of Westminster">
City of Westminster

City of Westminster, hovorovo Westminster, je londýnsky mestský obvod (London borough) so štatútom city, ktorý sa nachádza na západ od Londýnskeho City a na sever od rieky Temže. Tvorí súčasť Vnútorného Londýna. 
Od roku 1899 do roku 1965 bolo toto územie označované ako Metropolitan Borough of Westminster. V roku 1965 vznikol súčasný borough zlúčením Metropolitan Borough of St. Marylebone, Metropolitan Borough of Paddington s Metropolitan Borough of Westminster.
Obyvateľstvo.
Podľa sčítania ľudu v roku 2001 žilo v tomto obvode 181 279 obyvateľov. Westminster City Council, ako samosprávny orgán tohto obvodu, nechal vypracovať niekoľko štúdií, aby dokázal, že v City of Westminster žije vyšší počet obyvateľov a získal tak viac prostriedkov od ústrednej vlády. Štatistický úrad (Office for National Statistics) nakoniec upravil konečné číslo 17 500 na oficiálnych 198 779. Zdá sa však oveľa pravdepodobnejšie, že realistickejší je odhad okolo 220 000 obyvateľov.

</doc>
<doc id="125814" url="https://sk.wikipedia.org/wiki?curid=125814" title="City of Westminster (Londýnsky obvod)">
City of Westminster (Londýnsky obvod)



</doc>
<doc id="125819" url="https://sk.wikipedia.org/wiki?curid=125819" title="Jim Jarmusch">
Jim Jarmusch

Jim Jarmusch (* 22. január 1953, Akron Ohio, USA) je americký nezávislý filmový režisér. Vyštudoval literatúru na Columbia University, neskôr študoval film na Newyorskej univerzite, kde bol jedným z jeho profesorov Nicholas Ray ("Rebel Without The Case" - Starring James Dean). Debutoval v roku 1984 filmom Podivnejší než raj ("Stranger Than Paradise"). V súčasnosti patrí k najvýznamnejším režisérom nezávislej kinematografie.

</doc>
<doc id="125820" url="https://sk.wikipedia.org/wiki?curid=125820" title="Diak (polovodičový prvok)">
Diak (polovodičový prvok)

Diak (z angl. skratky "DIAC" - "diode for alternating current" - dióda pre striedavý prúd) je trojvrstvová polovodičová spínacia súčiastka (obr. 1). Jej vlastnosti nezávisia od polarity pripojeného napätia, jednotlivé vývody sa teda od seba neodlišujú - je to súmerná súčiastka. Pri malom napätí medzi vývodmi má diak veľký odpor - ako dióda v závernom smere. Správa sa teda ako rozpojený spínač - je v blokovacom stave. V tomto prípade je priechod PN bližšie ku kladnému pólu pripojeného napätia - na P je plus. Druhý priechod je uzavretý, pretože druhá vrstva vodivosti P je pripojená na záporný pól napätia a súčasne na strednej vrstve s vodivosťou N pôsobí kladné napätie, ktoré tam preniká cez prvý otvorený priechod.
Po dosiahnutí spínacieho napätia UBO nastane ionizácia kryštálovej mriežky v okolí priechodu, ktorý bol uzavretý. Odpor sa náhle zmenší a prúd v obvode prudko vzrastie. Rovnako sa súčiastka správa aj pri opačnej polarite napätia, činnosť oboch priechodov sa vymení.
Z priebehu voltampérovej charakteristiky vidieť (obr. 2), že v priepustnom smere má diak záporný dynamický odpor. Spínacie napätie diaku sa nemôže meniť - je to neriadená súčiastka. Diak sa používa ako pomocná spínacia súčiastka na riadenie tyristorov a triakov a ako prepäťová ochrana.
V katalógu sa udávajú tieto hodnoty: spínacie napätie UBO s dovolenými odchýlkami, prípustný rozdiel spínacích napätí, spínací prúd IBO, ktorý prechádza diakom tesne pred zopnutím, najmenší pokles formula_1U po zopnutí a vzraste prúdu na určitú hodnotu prúdu IF a najväčšia prípustná výkonová strata.

</doc>
<doc id="125828" url="https://sk.wikipedia.org/wiki?curid=125828" title="T-Mobile">
T-Mobile



</doc>
<doc id="125829" url="https://sk.wikipedia.org/wiki?curid=125829" title="O2">
O2

O2 môže byť:
O2 môže byť:
O-2 môže byť:

</doc>
<doc id="125831" url="https://sk.wikipedia.org/wiki?curid=125831" title="7edem s.r.o.">
7edem s.r.o.



</doc>
<doc id="125833" url="https://sk.wikipedia.org/wiki?curid=125833" title="Teória usporiadania">
Teória usporiadania

Teória usporiadania je matematická disciplína ktorá sa zaoberá štúdiom binárnych relácií zachytávajúcich intuitívny pojem usporiadania.
Motivácia.
Jav usporiadania sa prirodzeným spôsobom vyskytuje skoro všade, obzvlášť v matematike a v informatike. Notoricky známy príklad usporiadania, s ktorým sa možno stretnúť už na základnej škole, je štandardné usporiadanie prirodzených čísel podľa ich veľkosti. Iným príkladom usporiadania z každodenného života je lexikografické usporiadanie slov v slovníku. Zamestnanci spoločnosti alebo vojaci v armáde sú hierarchicky usporiadaní vzťahmi nadriadenosti a podriadenosti.
Niektoré usporiadania majú špeciálnu vlastnosť: ktorýkoľvek prvok možno porovnať s každým iným prvkom a rozhodnúť, či je väčší, menší alebo rovnaký. To spĺňa napríklad usporiadanie čísel alebo usporiadanie slov v slovníku. Vo všeobecnosti ale usporiadanie túto vlastnosť mať nemusí. Napríklad v hierarchii pracovníkov, dvaja kolegovia pracujúci na najnižšej úrovni, ktorí už nemajú ďalších podriadených, nie sú porovnateľní - ani jeden z nich nešéfuje tomu druhému.
V teórii usporiadania sa intuitívny pojem usporiadania formalizuje pomocou binárnych relácií špeciálnych vlastností. To umožňuje skúmať jav usporiadania na veľmi všeobecnej úrovni a nesústrediť sa na nepodstatné aspekty konkrétnych prípadov. Výsledky získané na takejto všeobecnej úrovni potom možno veľmi ľahko aplikovať v konkrétnych situáciach.
Nesmierne častý výskyt usporiadaní v praktických situáciach viedol k definícii množstva usporiadaní so špeciálnymi vlastnosťami. Mnohé z týchto špeciálnych usporiadaní dali neskôr vzniknúť pododvetviam teórie usporiadania. Teória usporiadania sa neobmedzuje len na štúdium vlastností rôznych typov usporiadaní, ale skúma aj vzťahy medzi nimi. Jednoduchým príkladom vlastnosti, ktorá sa opiera o pojem usporiadania, je monotónnoť funkcie, jeden zo základných pojmov reálnej analýzy.

</doc>
<doc id="125835" url="https://sk.wikipedia.org/wiki?curid=125835" title="Protireťazec">
Protireťazec

Protireťazec alebo antireťazec je triviálny prípad usporiadanej množiny, v ktorej nie sú žiadne dva prvky porovnateľné.

</doc>
<doc id="125837" url="https://sk.wikipedia.org/wiki?curid=125837" title="Microsoft Windows Vista">
Microsoft Windows Vista



</doc>
<doc id="125838" url="https://sk.wikipedia.org/wiki?curid=125838" title="Lineárne usporiadaná množina">
Lineárne usporiadaná množina

Lineárne usporiadaná množina alebo úplne usporiadaná množina alebo reťazec je usporiadaná množina, v ktorej sú každé dva prvky porovnateľné. Napríklad množina prirodzených čísel usporiadaná reláciou "väčší než" je reťazec, pretože pre každé dve čísla vieme rozhodnúť, ktoré z nich je menšie, prípadne, že sa rovnajú. Ak je usporiadaná množina reťazcom, jej relácii usporiadania sa hovorí úplné usporiadanie alebo lineárne usporiadanie.

</doc>
<doc id="125839" url="https://sk.wikipedia.org/wiki?curid=125839" title="Reťazec">
Reťazec

Reťazec môže byť:

</doc>
<doc id="125840" url="https://sk.wikipedia.org/wiki?curid=125840" title="Úplne usporiadaná množina">
Úplne usporiadaná množina



</doc>
<doc id="125841" url="https://sk.wikipedia.org/wiki?curid=125841" title="Úplne usporiadanie">
Úplne usporiadanie



</doc>
<doc id="125842" url="https://sk.wikipedia.org/wiki?curid=125842" title="Lineárne usporiadanie">
Lineárne usporiadanie



</doc>
<doc id="125843" url="https://sk.wikipedia.org/wiki?curid=125843" title="Antireťazec">
Antireťazec



</doc>
<doc id="125844" url="https://sk.wikipedia.org/wiki?curid=125844" title="Husté usporiadanie">
Husté usporiadanie



</doc>
<doc id="125848" url="https://sk.wikipedia.org/wiki?curid=125848" title="Franciszek Kokot">
Franciszek Kokot

Franciszek Kokot (celým menom Franciszek Józef Kokot; * 24. november 1929, Rosenberg O.S., Nemecko, dnes Olesno, Poľsko – † 24. január 2021, Chorzów, Poľsko) bol poľský lekár – nefrológ a endokrinológ.
Pôsobil ako profesor Sliezskej lekárskej akadémie () v Katoviciach. Bol čestným členom 7 nefrologických spoločenstiev v zahraničí a členom Poľskej akadémie vied. Jeho diela vychádzali v Poľsku v mnohých vydaniach. Venoval sa aj prekladu z angličtiny a nemčiny. Bol ženatý a mal štyroch synov.
Bola podľa neho pomenovaná minerálna voda Franciszek.
Dielo.
"(uvedené posledné vydanie)"

</doc>
<doc id="125854" url="https://sk.wikipedia.org/wiki?curid=125854" title="Spočítateľná množina">
Spočítateľná množina

Spočítateľná množina je množina, ktorá má v istom zmysle nanajvýš „rovnako veľa“ prvkov ako množina prirodzených čísel. Presne je spočítateľná množina definovaná ako množina ktorú možno bijektívne zobraziť na podmnožinu prirodzených čísel. Príkladom spočítateľnej množiny je napríklad množina párnych čísel, keďže každému párnemu číslu možno priradiť jeho polovičnú hodnotu a toto zobrazenie je bijekcia z párnych čísel do prirodzených čísel.

</doc>
<doc id="125857" url="https://sk.wikipedia.org/wiki?curid=125857" title="Mesačné more">
Mesačné more

Mesačné more, latinsky "mare", je tmavá rovinatá oblasť na povrchu Mesiaca. Mesačné moria tvorí stuhnutá čadičová láva, podobnosť s pozemskými morami vykazujú len pri pohľade voľným okom zo Zeme. Mesačné moria neobsahujú vodu. Vznikli približne pred 3,9 až 3,2 miliardami rokov, keď dná obrovských paniev na Mesiaci zaplnila tekutá láva, ktorá časom stuhla.
Mesačné moria majú z chemického hľadiska nízky obsah hliníka, ale vyšší obsah oxidu železa a titánu ako okolitý terén. Sú mladšie ako mesačné pevniny.
Pravopis.
Slovenské názvy (okrem iného) mesačných morí (oceánov, zálivov), ktoré sú tvorené štýlom "more (oceán, záliv) + slovo v genitíve", sa do roku 1991 písali s malým začiatočným písmenom v prvom slove a veľkým začiatočným písmenom v druhom slove, od roku 1991 sa píšu s veľkým začiatočným písmenom v prvom slove a malým začiatočným písmenom v druhom slove. Napríklad: "Mare imbrium" - do roku 1991: more Dažďov - od roku 1991: More dažďov.
Rozloženie a stavba morí.
Moria sú jediným povrchovým útvarom na Mesiaci, ktorý je bez problémov pozorovateľný voľným okom zo Zeme. Ich rozloženie vytvára typickú "tvár Mesiaca". Moria sú lemované svetlejšími oblasťami – staršími mesačnými pevninami. Moria zaberajú celkove 16 % mesačného povrchu. Na privrátenej strane pokrývajú asi tretinu povrchu, na odvrátenej len 2 %. Dôvodom tohoto rozdielu je fakt, že na odvrátenej strane je hrubšia mesačná kôra ako na privrátenej. Na privrátenej strane sa vyskytujú prevažne na severnej mesačnej pologuli. 
Moria nesú ďalšie stopy minulej sopečnej činnosti: meandrovité brázdy, malé sopečné dómy, kužele a kaldery. Nakoľko sú moria z geologického hľadiska pomerne mladé, nachádza sa v nich len malé množstvo impaktných kráterov. Tmavé moria odrážajú len 4 % dopadajúceho slnečného svetla, kým mesačné pevniny až 11 %. Menšie útvary na povrchu Mesiaca boli pomenované jazerá ("lacus"), močiare ("palus"), zálivy ("sinus"). Najväčšie mesačné more sa nazýva nazýva oceán ("oceanus").
Kryptomoria.
Zhruba 10 % mesačného povrchu zaberajú ploché oblasti podobné mesačným moriam, ale svetlejšie. Tieto tzv. kryptomoria boli kedysi typickými mesačnými morami, ktoré neskôr prekryl materiál mesačnej pevniny vyvrhnutý z povrchu pri náraze väčšieho asteroidu. Vzorky z tohto materiálu doniesla na Zem posádka misie Apollo 16. Išlo o horniny rozdrvené a vzápätí stmelené impaktom, tzv. polymiktné brekcie. Najväčšie mesačné kryptomore je veľká impaktná panva "Schiller-Schickard" s rozlohou 132 000 km2.
Opis mesačných morí.
Privrátená strana.
More dažďov ("Mare Imbrium").
More dažďov je rozľahlé mesačne more nachádzajúce sa v severozápadnej časti privrátenej strany Mesiaca. Hneď po Oceáne búrok je to druhé najväčšie more. Má priemer a zaberá plochu . Toto more vzniklo pravdepodobne potom, ako láva zaplnila obrovský impaktný kráter. Tento kráter patrí k najväčším v slnečnej sústave. Ide o mladé, dobre zachované more, ktoré obsahuje málo kráterov: menovite sú to napríklad "Helicon" alebo "le Verrier". V severozápadnej časti mora sa nachádza veľký záliv – Záliv dúh ("Sinus Iridum"). Záliv obklopuje pohorie "Jura", z ktorého do mora vystupujú dva výbežky (mysy): "Promontorium Heraclides" a "Promontorium Laplace".
More kríz/More nepokojov ("Mare Crisium").
Toto more, ktorého vek sa odhaduje na asi 3,9 miliardy rokov, je takisto impaktný kráter zaplavený lávou. Láva, ktorá ho zaplavila, mala mimoriadne nízku viskozitu (ľahšie tiekla) a z tohoto dôvodu je povrch mora mimoriadne zarovnaný. Výškové rozdiely nepresahujú 90 metrov. More Kríz sa nachádza v severovýchodnej časti privrátenej strany mesiaca a dívame sa naň dosť zboku. Má oválny tvar s rozmermi 450-krát 563 kilometrov. Je oddelené od systému vzájomne prepojených morí a nachádza sa izolovane, úplne obklopené mesačnou pevninou. Ležia v ňom dva význačné krátery: "Picard" a "Peirce". V roku 1976 doniesla sonda Luna 24 z tohoto mora vzorku 170 gramov horniny.
More pokoja ("Mare Tranquillitatis").
More pokoja leží na severnej pologuli v blízkosti mesačného rovníka. Zo severozápadnej strany je prepojené s Morom jasu ("Mare Serenitatis"). Panva, v ktorej sa More pokoja vytvorilo, je veľmi stará, vznikla pred viac než 3,9 miliardami rokov. Lávou bola táto panva prekrytá asi pred 3,6 miliardami rokov. More pokoja sa preslávilo ako miesto prvého pristátia Američanov na Mesiaci – v roku 1969 na jeho povrch vystúpili Neil Armstrong a Buzz Aldrin pri misii Apollo 11. Okrem Apolla 11 sa toto more stalo aj miestom pristátia sond Surveyor 5 a Ranger 8.
Oceán búrok ("Oceanus Procellarum").
Oceán búrok s priemerom približne je jednoznačne najväčšie mesačné more. Z pozemského hľadiska však nejde o nijaký oceán. Jeho rozloha je menšia ako rozloha Stredozemného mora. Oceán búrok nie je až tak dobre zachovaný ako More dažďov. 
Východné more ("Mare Orientale").
Východné more je v skutočnosti panva, ktorá vznikla pred 3 miliardami rokov nárazom nejakého vesmírneho telesa do Mesiaca. Okolo panvy sa vytvorili sústredné kruhové valy s priemerom až . Pôvod týchto prstencov nie je celkom známy. Toto more má polovičnú veľkosť v porovnaní s Morom dažďov a leží vo východnej časti Mesiaca na rozhraní privrátenej a odvrátenej strany. Zo Zeme je zreteľne viditeľné pohorie Rookovo pohorie ("Montes Rook"), čo je najvzdialenejší východný úsek troch zreteľných prstencov. Vonkajšie kruhové pásmo má meno "Montes Cordillera". Jedna teória vzniku prstencovitých pohorí hovorí, že seizmické vlny vyvolané mohutným dopadom asteroidu premenili okolité horniny na prach s vlastnosťami kvapaliny. Vlny typu cunami, šíriace sa prachovým materiálom však cestou zmrzli a utvorili prstence.
Rozhranie medzi privrátenou a odvrátenou stranou.
Južné more ("Mare australe").
Táto tmavá oblasť leží na okraji privrátenej strany Mesiaca, z väčšej časti sa nachádza na odvrátenej strane. Má priemer . Označenie Južné more sa používa tiež pre tmavú oblasť okolo južného pólu Marsu.
Smythovo more ("Mare Smythii").
More s priemerom na nachádzajúce sa rovníku Mesiaca pri jeho západnom okraji. Taktiež presahuje z veľkej časti na odvrátenú stranu Mesiaca.

</doc>
<doc id="125858" url="https://sk.wikipedia.org/wiki?curid=125858" title="Tatra KT8D5R.N2">
Tatra KT8D5R.N2

Tatra KT8D5R.N2 je modernizovaná električka KT8D5. Modernizáciu vykonávajú firmy Pars Nova a KOS Krnov.
Modernizované električky KT8D5 podstúpili generálnu opravu vozňovej skrine a podvozkov, inštaláciu informačného systému BUSE (palubný počítač BS 100, 2 čelné, 4 bočné a 2 interné displeje), elektrického riadenia pantografov, dostali nový lak a prešli celkovou rekonštrukciou spojenou s dosadením nizkopodlažného stredného článku.
Dejiny.
Dopravní podnik města Brna odkúpil v roku 2002 z Košíc dve vozidlá KT8D5 na doplnenie svojho vozňového parku obojsmerných električiek obsahujúcich do tohto roku 35 vozidiel. Nasledujúci rok bola zakúpená ešte jedna košická električka rovnakého typu. Zatiaľ čo prvý odkúpený vozeň bol iba opravený a ešte v rovnakom roku zaradený do prevádzky pod typovým označením Tatra KT8D5R, druhá a neskôr aj tretia pôvodne košická električka bola modernizovaná dôkladnejšie. "Krnovské opravny a strojírny" (KOS) totiž vyvinuli nízkopodlažnú náhradu stredného článku vozňov KT8D5. Práve tento nový stredný článok dostali ako prvé dve brnianske električky zakúpené z Košíc.
Neskôr sa nízkopodlažný článok vo vozidlách KT8D5 objavil aj v Ostrave, kde sa však električky zjednosmerňujú (Tatra KT8D5R.N1), v Prahe (vozidlá s novou výbavou s označením Tatra KT8D5R.N2P) a v Košiciach (KT8D5R.N2).
Modernizácia.
Hlavnou zmenou pri modernizácii električiek bola výmena stredného článku za nový nízkopodlažný stredný článok ML8LF. Celý interiér vrátane stanoviska vodiča bol zmodernizovaný. Koženkové sedadlá boli nahradené čalúnenými, dvere boli vymenené za nové, dosadený bol informačný systém pre cestujúcich. Pôvodná ostala elektrická výzbroj typu TV3.
Prevádzka.
Modernizácie na typ KT8D5R.N2 prebiehajú od roku 2002. V Košiciach od 7/2025 do 6/2028 modernizuje 9 vozidiel KT8D5. Prvá električka 537 bola dodaná začiatkom roku.

</doc>
<doc id="125859" url="https://sk.wikipedia.org/wiki?curid=125859" title="KT8D5R.N2">
KT8D5R.N2



</doc>
<doc id="125861" url="https://sk.wikipedia.org/wiki?curid=125861" title="Divergencia (vektorové pole)">
Divergencia (vektorové pole)

Divergencia je diferenciálny operátor používaný vo vektorovej analýze. Ak je skúmaným poľom napr. gradient teploty (vektory nech udávajú napr. rýchlosť vedenia tepla), potom kladná divergencia v danom bode znamená, že v danom bode vzniká teplo, záporná naopak, že v danom mieste teplo zaniká.
"Divergenciu" využíva Gaussova veta, ktorá prevádza výpočet toku vektorového poľa cez uzavretú plochu na výpočet integrálu divergencie daného vektorového poľa z objemu v tejto ploche uzavretého.
Definícia.
Ak sú "x, y, z" karteziánske súradnice v 3-rozmernom euklidovskom priestore, a ex, ey, ez je báza jednotkových vektorov v danom priestore, a 
formula_1
je spojité diferencovateľné vektorové pole, potom jeho divergenciu definujeme ako skalárnu veličinu
formula_2
Napriek tomu, že je divergencia definovaná v karteziánskych súradniciach, ide o invariantnú veličinu, ktorá nadobúda rovnaké hodnoty vo všetkých súradných sústavách.
V "n"-rozmernom priestore možno operátor divergencie vyjadriť prostredníctvom skalárneho súčinu operátoru nabla a vektoru v, tzn.
formula_3,
kde sa využilo Einsteinove sumačné pravidlo.
Operátor divergencie sa zapisuje aj ako
formula_4
Deriváciou tenzora T "n"-tého stupňa dostaneme tenzor stupňa "n"+1 so zložkami formula_5. Kontrakciou indexu "t" proti indexu "s" získame "divergenciu tenzoru" T, čo je tenzor stupňa "n"-1.
formula_6
Divergencia teda znižuje stupeň tenzoru o 1, napr. divergenciou vektora získame skalár.
Vlastnosti.
Ak označíme F, G ako vektorové polia, "f" ako skalárne pole, "a","b" reálne čísla, potom operátor divergencie spĺňa nasledujúce identity:
Je lineárna voči reálnym číslam
formula_7
aplikovaná na súčin funkcie a vektorového poľa spĺňa identitu
formula_8.
Pre divergenciu vektorového súčinu platí
formula_9,
kde ∇ × F je rotácia F.
Ďalej divergencia rotácie sa rovná nule:
formula_10.
Vyjadrenie v rôznych súradných sústavách.
Nasledujúce vzťahy udávajú vyjadrenie divergencie v rôznych súradných sústavách v trojrozmernom priestore. Ak je "F" vektorové pole v  v daných súradniciach, tak platí
Vo valcových súradniciach:
formula_11
Vo sférických súradniciach:
formula_12
Ak použijeme všeobecné ortogonálne súradnice "x"1,"x"2,"x"3, ktorej "Laméove koeficienty" sú v tomto poradí "h"1,"h"2,"h"3
formula_13
V úplne všeobecných súradniciach pre zložky vektora divergencie platí
 formula_14
Dohovor: Kým v predchádzajúcom texte sme za bázu brali ortonormálnu bázu v daných súradniciach, vo vzorci pre všeobecné súradnice používame bázu vektorov alebo diferenciálnych foriem a explicitne uvedieme ktorú. Rovnako v predchádzajúcom texte nerozlišujeme polohu indexov a všetky indexy (ortonormálnej bázy aj súradníc) píšeme dole, no vo všeobecných súradniciach polohu indexov rozlišujeme.

</doc>
<doc id="125862" url="https://sk.wikipedia.org/wiki?curid=125862" title="Mark David Chapman">
Mark David Chapman

Mark David Chapman (* 10. máj 1955, Fort Worth, Texas, USA) je vrah Johna Lennona, britského speváka a člena hudobnej skupiny The Beatles.
Johna Lennona zavraždil 8. decembra 1980 pred bytovým domom The Dakota v New Yorku. Po zločine zostal na mieste a do príjazdu polície si čítal knihu "Kto chytá v žite" od J. D. Salingera, ktorú uviedol ako zdroj svojej inšpirácie. Za túto vraždu bol odsúdený na doživotie. Bol uväznený v Štátnej väznici Attica blízko Buffala v štáte New York. Dňa 15. mája 2012 bol Chapman preložený do nápravovne Wende v Aldene v New Yorku, ktorá je východne od Buffala. Podal už celkom dvanásť žiadostí o prepustenie v pravidelných dvojročných intervaloch (2000, 2002, 2004, 2006, 2008, 2010, 2012, 2014, 2016, 2018, 2020, 2022), úrady ju však vždy zamietli. Poslednú, dvanástu zamietnutú žiadosť o podmienečné prepustenie podal 31. augusta 2022. O ďalšiu, už trinástu, žiadosť o podmienečné prepustenie môže požiadať v januári 2025.

</doc>
<doc id="125864" url="https://sk.wikipedia.org/wiki?curid=125864" title="Sammu-rámat">
Sammu-rámat

Sammu-rámat (písané aj Sammuramat alebo Šammuramat; po grécky Semiramis; po aramejsky Šamiram ; okolo 800 pred Kr.) bola legendárna asýrska kráľovná - manželka vládcu Aššuru menom Šamší-Adad a po jeho smrti 5 rokov (811 - 805 pred Kr.) regentka za jeho a jej nedospelého syna menom Adad-nirárí III..
O jej osobe sa nahromadilo veľa legiend, ktoré už priamo s touto osobou majú spravidla len málo spoločné (pozri Semiramis (legendárna postava)). S jej menom sa spája aj stavba jedného z divov sveta v Babylone, známeho ako Semiramidine visuté záhrady.

</doc>
<doc id="125865" url="https://sk.wikipedia.org/wiki?curid=125865" title="A Kind of Magic">
A Kind of Magic

A Kind of Magic je album britskej skupiny Queen vydaný v roku 1986. Tento album bol založený na soundtracku k filmu "Highlander" od režiséra Russella Mulcahy. V USA sa umiestnil len na 46. mieste hitparády albumov, zato v UK vystrelil na prvé miesto a v rebríčku zotrval 63 týždňov. Splodil 3 hitové single s „A Kind of Magic“, ktorý sa stal číslom 1 vo viac ako 30tich krajinách a aj keď bol silne propagovaný vo filme "Highlander", dosiahol v USA len 42. priečku.

</doc>
<doc id="125867" url="https://sk.wikipedia.org/wiki?curid=125867" title="Diodóros Sicílsky">
Diodóros Sicílsky

Diodóros Sicílsky alebo Diodoros Sicílsky, po latinsky "Diodorus Siculus" (* 90 pred Kr., Agyrium, Sicília – † 30 pred Kr.) bol starogrécky historik. Napísal dielo Bibliotheca historia (Historická knižnica), vykladajúce dejiny od mýtických čias až po Caesara.

</doc>
<doc id="125873" url="https://sk.wikipedia.org/wiki?curid=125873" title="Internetová reklama">
Internetová reklama

Internetová reklama je jeden z nástrojov internetového marketingu využívaný na propagovanie ponúkaných zdrojov. 
Druhy reklamy.
Internet poskytuje rôzne druhy reklamy. Dôležitejší druh reklamy je bannerová reklama. Ďalej textová, lištová, alebo menej príjemná pop-up reklama a taktiež hromadné rozposielanie zväčša komerčne zameraných e-mailov, tzv. spam. V dnešnej dobe sa u nás do popredia dostáva PPC reklama, ktorá dosahuje najlepšie výsledky,lebo je dopredu naplánovateľná. Odhady jej rastu v najbližších rokoch v Európe sú niekoľko nasobné. Často je negatívne vnímaná používateľmi, hlavne z dôvodu na Slovensku rozšírených neštandardných formátov, ktoré prekrývajú text, či zavadzajú na stránkach. Veľa inzerentov tento fakt reflektuje a postupne prechádzajú na menej agresívne formy reklamy.
Trendom v novodobej internetovej reklame je využívať jej výhodu lokálneho zacielenia. Inzerenti tak smerujú svoje bannery na špecializovaných weboch, prípadne lokalizovaných. Vďaka geografickej dostupnosti sa stáva reklama účinnejšou a pomáha tak najmä menším živnostníkom, ktorých rozpočty na reklamu sú obmedzené. Naopak veľké spoločnosti nakupujú priestory cez mediálne agentúry na najväčších portáloch s celoslovenskou pôsobnosťou.
Základné reklamné formáty sú:
Typ reklám:

</doc>
<doc id="125874" url="https://sk.wikipedia.org/wiki?curid=125874" title="Diodorus">
Diodorus



</doc>
<doc id="125876" url="https://sk.wikipedia.org/wiki?curid=125876" title="Diodorus Siculus">
Diodorus Siculus



</doc>
<doc id="125877" url="https://sk.wikipedia.org/wiki?curid=125877" title="Sluchové kostičky">
Sluchové kostičky

Sluchové kostičky alebo kostičky stredného ucha (lat. "ossicula auditus") sú tri kostičky – kladivko ("malleus"), nákovka ("incus") a strmienok ("stapes") – uložené sú v dutine stredného ucha v bubienkovej dutine (cavum tympani). Sú napojené na bubienok a sú derivátmi čeľustného a jazylkového žiabrového oblúka. Kladivko a nákovka patria k mandibulárnemu, strmienok k hyoidnému oblúku. Reťaz týchto kostičiek prenáša zvuk od bubienka do vnútorného ucha – platnička strmienka sa dotýka oválneho okienka vo vnútornom uchu.

</doc>
<doc id="125879" url="https://sk.wikipedia.org/wiki?curid=125879" title="OmegaT">
OmegaT

OmegaT je nástroj pre počítačom podporovaný preklad (CAT) napísaný v programovacom jazyku Java. Je to slobodný softvér ktorý pôvodne vyvinul Keith Godfrey v roku 2000, a v súčasnosti sa jeho vývoju venuje tím vedený Didierom Brielom.
Program OmegaT je určený pre profesionálnych prekladateľov. Medzi jeho vlastnosti patrí segmentácia nastaviteľná používateľom pomocou regulárnych výrazov, prekladová pamäť, hľadanie podobných výrazov, zoraďovanie zhodných výrazov, hľadanie v slovníku, kontextové hľadanie v prekladových pamätiach a hľadanie kľúčových výrazov v referenčných materiáloch.
Vyžaduje si prostredie Java 1.4, ktoré je dostupné pre Linux, Mac OS X a Microsoft Windows 98 alebo vyšší.
Názov OmegaT (názov registrovaný na stránke SourceForge) je teraz registrovanou obchodnou značkou. V súčasnosti iba softvér vydaný Projektom OmegaT môže používať názov OmegaT.
História.
Program OmegaT prvýkrát vyvinul Keith Godfrey v roku 2000. Pôvodný základ bol napísaný v C++, ale prvé verejné vydanie vo februári 2001 bolo napísané v Jave.
Prvá Java verzia používala proprietárny formát prekladových pamätí, a pre jej fungovanie bola potrebná Java 1.3. Ponúkala podporu pre dokumenty StarOffice, takzvaný obyčajný text a Unicode text, a HTML, a mohla robiť iba segmentáciu na úrovni blokov (čo pre väčšinu praktických účelov znamenalo segmentáciu podľa odstavcov).
Od verzie 1.4.4 do verzie 1.6.0 viedol vývoj Maxym Mychalčuk. Po ňom vedenie prevzal Henry Pijffers a bol správcom vydávania až do verzie 1.7.1. V súčasnosti je správcom vydávania Didier Briel.
OmegaT vyžaduje Java 1.4 alebo lepšie, a používa niekoľko knižníc pod licenciou LGPL.
Vývoj.
Vývoj kódu má v súčasnosti na starosti tím ktorý vedie Didier Briel. Medzi aktuálnych prispievateľov do kódu patria Zoltan Bartko, Didier Briel, Kim Bruning, Henry Pijffers, Tiago Saboga, a zopár ďalších. Vývojári reagujú na hlásenia o chybách a na požiadavky na vylepšenia podané na vývojárskej stránke SourceForge.
Vydania.
Aktuálna stabilná verzia, 1.7.3_1, má vlastnosti ako sú flexibilné pravidlá segmentácie ktoré umožäujú segmentáciu podľa viet, výrazne zlepšenú podporu TMX (až do 1.4b level2), vyhľadávanie založené na regulárnych výrazoch, podpora DocBook, a nové grafické používateľské rozhranie. V porovnaní s predchádzajúcou verziou 1.6, nová verzia 1.7 obsahuje 18 vylepšení funkčnosti, vrátane priamej podpory Office 2007 XML, a 36 opráv chýb. 
Používateľská príručka bola úplne prepracovaná, a už je k dispozícii v angličtine a ďalších siedmich jazykoch. 
Program je dostupný v 27 jazykoch. 
Aktuálna predbežná verzia, 1.8, obsahuje 13 vylepšení funkčnosti, ako je kontrola pravopisu. Pomocou Hunspell, rovnaký základ pre solvníky ako je v OpenOffice.org a Firefoxe, umožňuje kontrolu pravopisu vo viac než 80 jazykoch. .
Postup práce v OmegaT.
Používateľ umiestní zdrojové dokumenty, existujúce prekladové pamäte a akékoľvek slovníky do príslušných podpriečinkov prekladového projektu. Keď sa projekt "otvorí", OmegaT extrahuje preložiteľný text zo všetkých rozpoznaných dokumentov. Ako prekladateľ prekladá každý segment, OmegaT pridáva prekladové jednotky do prekladovej pamäte. Nakoniec, OmegaT vytvorí cieľové dokumenty zlúčením prekladovej pamäte so zdrojovými dokumentmi.
Počas prekladu, sa v priľahlom okne Zhody/Slovníka zobrazujú približne zhodné výrazy z prekladovej pamäte a zhodné termíny zo slovníkov pre aktuálny segment. Približne zhodné výrazy prekladateľ vkladá pomocou klávesových skratiek. Približne zhodné výrazy ktoré presahujú úroveň nastaviteľnú používateľom môžu byť voliteľne vkladané automaticky.
Prekladateľ môže kedykoľvek prejsť na iný dokument v tom istom projekte pomocou okna pre zobrazenie Súborov projektu, alebo na iný segment v rovnakom súbore pomocou klávesových skratiek alebo dvojkliknutím na príslušný segment.
Kedykoľvek sa do projektu pridajú ďalšie zdrojové dokumenty, prekladové pamäte alebo slovníky alebo sa v tých súboroch vykonajú manuálne zmeny, musí prekladateľ projekt "znovu načítať", aby program OmegaT rozpoznal novo pridané segmenty. Projekt musí byť tiež znovu načítaný aj vtedy keď sa uprostred prekladu urobia zmeny v pravidlách segmentácie.
Spolupráca medzi prekladateľmi.
Prekladatelia používajúci rôzne nástroje pre počítačom podporovaný preklad môžu zdieľať iba svoje prekladové pamäte ak (a) jeden alebo obidva z ich programov môžu importovať a/alebo exportovať proprietárny formát toho druhého programu alebo (b) obidva programy môžu importovať a exportovať nezávislý formát. OmegaT umožňuje druhú možnosť. Môže importovať a exportovať nezávislý štandardný priemyselný formát TMX (Translation Memory eXchange).
Súbory slovníka programu OmegaT sú obyčajné textové súbory s položkami oddelenými pomocou tabulátora so zdrojovým pojmom v prvom stĺpci a cieľovým textom v druhom stĺpci, tretí stĺpec môže byť použitý na čokoľvek (napr. komentáre používateľa. Ďalšie stĺpce program OmegaT ignoruje. OmegaT nepodporuje štandardný priemyselný formát pre slovníky TBX ktorý navrhuje LISA.
Podporované formáty zdrojových dokumentov.
OmegaT môže priamo prekladať nasledujúce formáty:
S formátovanými dokumentmi zaobchádza pomocou značkovaného textu spôsobom podobným s inými komerčnými nástrojmi prekladových pamätí.
V súčasnosti, OmegaT nepodporuje priamo formáty súborov ako sú WordML, ExcelML, a Latex, alebo formáty ako neočistené súbory RTF Tradosu alebo TTX súbory. Neočistené súbory RTF je možné prekladať úpravou pravidiel segmentácie po konverzii do podporovaného formátu.
Nepodporované formáty súborov možno pre OmegaT sprístupniť pomocou doplnkových nástrojov ako sú:
OpenOffice.org.
OmegaT neposkytuje priamu podporu pre formáty Microsoft Office - Word, Excel a PowerPoint. Avšak, OpenOffice.org (a varianty) možno použiť na konverziu takýchto formátov do formátu OpenDocument, ktorý OmegaT natívne podporuje. Ale aktuálna verzia (1.7.3) priamo podporuje formáty súborov MS Office 2007.
Translate Toolkit.
Translate Toolkit, sada nástrojov v jazyku python, poskytuje používateľom niekoľko konvertorov do a z Portable Object, vrátane súbory Mozilla .properties a dtd, súborov CSV, súborov Qt .ts, súborov XLIFF. Obsahuje niekoľko nástrojov pre manipuláciu s takýmito súbormi pred alebo po ich inštalácii v OmegaT.
po4a.
Formáty súborov ako LaTeX, TeX, POD atď môžu byť skonvertované do a z Portable Object pomocou nástroja po4a.
Okapi Framework.
Text Extraction Utility (Nástroj pre extrakciu textu) z Okapi Framework má voľbu pre vytvorenie stromu priečinkov projektu OmegaT. čo sprístupňuje v ďalšie cudzie formáty pre OmegaT. Okapi je aplikácia .Net 2.0 a vyžaduje pre svoje fungovanie Windows. Nebude fungovať na slobodných implementáciách .Net ktoré nepodporujú .Net 2.0.
Je tiež možné vytvoriť súbor XLIFF špecifický pre OmegaT v aktuálnej predbežnej verzii (1.7.2).
Podporované formáty pamätí a slovníkov.
Interný formát prekladovej pamäte OmegaT nie je pre používateľa viditeľný, ale vždy pri automatickom uložení prekladového projektu, sa všetky nové alebo aktualizované prekladové jednotky automaticky exportujú a pridajú do troch externých TMX pamätí: natívneho TMX OmegaT, level 1 TMX a level 2 TMX.
Súbor level 2 uchováva textové informácie ako aj informácie o značkách v texte a možno ho použiť s CAT nástrojmi podporujúcimi TMX level 2.
Exportované súbory level 2 obsahujú interné značky OmegaT vložené do značiek TMX čo umožňuje takýmto TMX súborom generovať zhodné výrazy v CAT nástrojoch podporujúcich TMX level 2. Testy boli kladné v programoch Trados a SDLX.
OmegaT môže importovať súbory TMX do verzie 1.4b level 1 ako aj level 2. Súbory level 2 importované do OmegaT nebudú generovať zhody v rovnakom rozsahu keďže OmegaT ignoruje obsah formátovacieho vloženého osahu. OmegaT rozpoznáva svoje vlastné súbory TMX level 2 bez problémov čo umožňuje ich použitie v iných projektoch OmegaT ako keby to boli natívne TMX súbory OmegaT. Tu znova, testy boli kladné so súbormi TMX vytvorenými pomocou programov DVX, Trados a SDLX.
Pre slovníky, používa obyčajné textové súbory s položkami oddelenými tabulátorom. Štruktúra súborov slovníka je extrémne jednoduchá: prvý stĺpec obsahuje slovo v zdrojovom jazyku, druhý stĺpec obsahuje zodpovedajúce slová v cieľovom jazyku, tretí stĺpec (voliteľný) môže obsahovať čokoľvek vrátane komentárov o kontexte atď. Takéto slovníky možno jednoducho vytvoriť exportovaním 3-stĺpcových tabuľkových dokumentov do formátu CSV s nasledujúcimi parametrami: oddeľovač poľa={tabulátor}, oddeľovač slov={medzera}.
Dokumentácia.
Keď sa OmegaT spustí, zobrazí sa rýchly sprievodca nazvyný "Rýchly začiatok". V inštalácii OmegaT sa nachádza rozsiahla Používateľská príručka. Obidva dokumenty preložili dobrovoľníci do niekoľkých jazykov. Nakoniec, archivované správy používateľských skupín OmegaT sú verejne prístupné bez registrácie.
Lokalizácie.
Používateľské rozhranie OmegaT a sprievodná dokumentácia sú prekladané dobrovoľníkmi.
Aktuálna stabilná verzia (1.7.3 aktualizácia 1) je lokalizovaná do nasledujúcich jazykov:
Pre celkovo 27 jazykov.
Projekt OmegaT.
Projekt OmegaT je tiež druhom skupiny "počítačovej gramotnosti" ktorá sa sústreďuje na potreby prekladateľov.
Používatelia OmegaT sú vítaní pri prispievaní nástrojmi ktoré sami napísali na základe potrieb prekladateľov ktoré ešte nepokrýva samotný hlavný program OmegaT.
Príbuzný softvér.
Nástroje vytvorené prispievateľmi do OmegaT.
Prispievatelia do OmegaT vytvorili niekoľko nástrojov pre účely použitia v spojení s OmegaT. Niektoré z nich sú užitočné iba s predchádzajúcimi verziami OmegaT.
Nájdete ich alebo na webovej stránke OmegaT alebo na webovom pristore používateľskej e-mailovej konferencie:

</doc>
<doc id="125880" url="https://sk.wikipedia.org/wiki?curid=125880" title="Kostičky stredného ucha">
Kostičky stredného ucha



</doc>
<doc id="125881" url="https://sk.wikipedia.org/wiki?curid=125881" title="Kladivko (ucho)">
Kladivko (ucho)

Kladivko alebo maleus (po latinsky "malleus") je jedna zo sluchových kostičiek. 
Má zaoblenú hlavičku kladivka ("caput mallei"), ktorá je in situ uložená v nadbubienkovom zálive ("resessus epitympanicus"). Na zadnom obvode má nepravidelne sedlovitú kĺbovú plôšku pre nákovku ("incus"). Hlavička sa zužuje do krčka kladivka ("collum"), ktorý smeruje dovnútra od "pars flaccida membrana tympani" a prechádza zvisle nadol do pretiahnutej rukoväte kladivka ("manubrium mallei"). Rukoväť podmieňuje na bubienku kladivkový prúžok ("stria mallearis") a na svojom konci sa nepatrným výbežkom ohýba navonok a pevne zrastá s bubienkom a podmieňuje pupeň bubienkovej blany ("umbo membranae tympani"). Pri krčku sa rozširuje a vysiela dva výbežky: bočný výbežok kladivka ("processus lateralis"), ktorý na bubienku spôsobuje "prominentia mallearis" a vpredu tenký dlhý predný výbežok kladivka ("processus anterior"), ktorý vniká do skalnobubienkovej štrbiny ("fissura petrotympanica").

</doc>
<doc id="125882" url="https://sk.wikipedia.org/wiki?curid=125882" title="Telefónica O2 Europe">
Telefónica O2 Europe

Telefónica O2 Europe je medzinárodná skupina telekomunikačných operátorov pôsobiaca v Európe, ktorej vlastníkom je španielska medzinárodná telekomunikačná skupina Telefónica. Telefónica O2 Europe má svoje pobočky vo Spojenom kráľovstve, Írsku, Španielsku, Nemecku v Česku a na Slovensku.
Pozri aj.
Telefónica Slovakia
Extérne odkazy.
Telefónica Slovakia
O2 UK
O2 Ireland
O2 Germany
Telefónica O2 Czech Republic

</doc>
<doc id="125884" url="https://sk.wikipedia.org/wiki?curid=125884" title="Advaitavédánta">
Advaitavédánta



</doc>
<doc id="125885" url="https://sk.wikipedia.org/wiki?curid=125885" title="Napínač bubienka">
Napínač bubienka

Napínač bubienka ( "musculus tensor tympani") je štíhly sval v uchu.
Začína sa od stien "semicanalis musculus tensoris tympani" a od chrupky sluchovej trubice ("cartilago tubae auditivae"). Jeho šľacha sa obtáča okolo lyžicovitého výbežku ("processus cochleariformis"), smeruje laterálne a upína sa na rukoväť kladivka ("manubrium mallei"). Inervuje ho tenučký nerv napínača bubienka ("nervus tensoris tympani"). Tento sval ťahom za manubrium napína bubienok a vťahuje ho vo forme plochého lievika do bubienkovej dutiny.

</doc>
<doc id="125886" url="https://sk.wikipedia.org/wiki?curid=125886" title="Kladivko">
Kladivko

Kladivko môže byť:

</doc>
<doc id="125887" url="https://sk.wikipedia.org/wiki?curid=125887" title="ODF">
ODF

ODF môže byť:

</doc>
<doc id="125889" url="https://sk.wikipedia.org/wiki?curid=125889" title="Identita (filozofia)">
Identita (filozofia)

Identita (lat.) je zhodnosť, totožnosť. Identita je vlastnosť toho, čo je identické, t. j. zhodné (totožné v jedinečnosti, rovnaké), i keď trebárs aj rozličným spôsobom
vnímané alebo nazývané.

</doc>
<doc id="125890" url="https://sk.wikipedia.org/wiki?curid=125890" title="Maleus">
Maleus



</doc>
<doc id="125891" url="https://sk.wikipedia.org/wiki?curid=125891" title="GnuPG">
GnuPG

GnuPG je open source šifrovací program, ktorý využíva silnú kryptografiu. Umožňuje bezpečne šifrovať a prenášať súbory a digitálne podpisovať súbory.
GnuPG využíva na šifrovanie súkromné a verejné OpenPGP kľúče. Systém nie je centralizovaný, takže používatelia nie sú závislí od certifikačnej autority. Verejné kľúče možno šíriť rôznymi spôsobmi – umiestnením na svoju webovú stránku, umiestniť na špeciálny server pre kľúče...
Externé odkazy.
GnuPG
Návod GnuPG pod Windows
MIT PGP Public Key Server
gpg4win (pre Windows)

</doc>
<doc id="125893" url="https://sk.wikipedia.org/wiki?curid=125893" title="Rich Text Format">
Rich Text Format

RTF (Rich Text Format) je proprietárny formát na ukladanie dokumentov vyvinutý firmou Microsoft.
Príklad.
 {\rtf1\ansi{\fonttbl\f0\fswiss Helvetica;}\f0\pard
 Toto je {\b tučný} text.\par
sa zobrazí takto:

</doc>
<doc id="125894" url="https://sk.wikipedia.org/wiki?curid=125894" title="Relácia identity">
Relácia identity

Relácia identity (iné názvy: identická relácia, identické zobrazenie, identita, relácia rovnosti, vzťah rovnosti, diagonála) na množine formula_1 je binárna relácia, ktorá dáva každý prvok množiny formula_1 do vzťahu iba a len so sebou samým. Identita na formula_1 je teda množina
formula_4.
Keďže identická relácia dáva každý prvok množiny formula_1 do vzťahu s nanajvýš jedným iným prvkom množiny formula_1, konkrétne so sebou samým, je to súčasne zobrazenie. Pojem identické zobrazenie alebo identická funkcia sa používa vtedy, ak treba zdôrazniť, že sa v konkrétnom kontexte identita chápe ako zobrazenie. Pre identitu ako reláciu sa najčastejšie používa symbol formula_7, identita na formula_1 ako zobrazenie sa označuje znakom formula_9.

</doc>
<doc id="125896" url="https://sk.wikipedia.org/wiki?curid=125896" title="RTF">
RTF

RTF môže byť:

</doc>
<doc id="125897" url="https://sk.wikipedia.org/wiki?curid=125897" title="Semiramis">
Semiramis

Semiramis môže byť:

</doc>
<doc id="125899" url="https://sk.wikipedia.org/wiki?curid=125899" title="Sammuramat">
Sammuramat



</doc>
<doc id="125900" url="https://sk.wikipedia.org/wiki?curid=125900" title="Šammuramat">
Šammuramat



</doc>
<doc id="125901" url="https://sk.wikipedia.org/wiki?curid=125901" title="Ekvivalencia (filozofia)">
Ekvivalencia (filozofia)

Dva objekty sa nazývajú ekvivalentné vtedy, keď ich pozorovateľné správanie je rovnaké. Ekvivalencia je obojstranná redukovateľnosť.

</doc>
<doc id="125902" url="https://sk.wikipedia.org/wiki?curid=125902" title="Ekvivalencia (logika)">
Ekvivalencia (logika)

Ekvivalencia () je logická operácia, ktorá spočíva v použití spojok typu „vtedy a len vtedy, keď“ alebo „práve vtedy, keď“ v usudzovaní; často sa vyjadruje pomocou implikácie a konjunkcie. Symbolicky sa označuje znakom formula_1 alebo formula_2, ktorý sa nazýva ekvivalentor.
Poďla definície je to funkcia dvoch premenných A a B, kde závislá premenná Y nadobúda hodnotu 1 iba vtedy, ak majú súčasne A aj B zhodné (totožné) hodnoty. Toto tvrdenie možno vyjadriť nižšie uvedenou pravdivostnou tabuľkou:

</doc>
<doc id="125904" url="https://sk.wikipedia.org/wiki?curid=125904" title="McDonald Islands">
McDonald Islands

McDonald Islands (staršie MacDonald Islands, Macdonald Islands, Mac Donald Islands, Macdonald Group, McDonalds Rocks, po slovensky Macdonaldove ostrovy, McDonaldove ostrovy, MacDonaldove ostrovy, Mac Donaldove ostrovy) je skupina troch neobývaných ostrovov vulkanického pôvodu (McDonald Island, Flat Island a Meyer Rock), nachádzajúcich sa v Indickom oceáne, asi 40 km západne od Headrovho ostrova. 
Patria do Teritória Heardovho ostrova a Macdonaldových ostrovov, ktoré je pod správou Austrálie.

</doc>
<doc id="125905" url="https://sk.wikipedia.org/wiki?curid=125905" title="Identita (matematika)">
Identita (matematika)



</doc>
<doc id="125906" url="https://sk.wikipedia.org/wiki?curid=125906" title="Identická relácia">
Identická relácia



</doc>
<doc id="125907" url="https://sk.wikipedia.org/wiki?curid=125907" title="Henrich IV. (Francúzsko)">
Henrich IV. (Francúzsko)

Henrich IV. (* 13. december 1553, Pau, Francúzsko – † 14. máj 1610, Paríž) bol francúzsky a navarrský kráľ. 
Vládol malému Navarrskému kráľovstvu na juhu medzi Francúzskom a Španielskom. Do dejín vstúpilo toto kráľovstvo práve svadbou Henricha IV. s Margarétou z Valois, dcérou Henricha II. a Kataríny Medicejskej. Henrich IV. bol hugenot. To však prekážalo katolíckej šľachte a tak kráľ Karol IX. na nátlak svojej matky Kataríny Medicejskej nariadil po svadbe Henricha a Margaréty vyvraždiť všetkých hugenotov, ktorí prišli na svadbu – bartolomejská noc.
Roku 1589 získal Henrich IV. francúzsky trón na základe manželstva s Margarétou, keďže jej bratia František II., Karol IX. a Henrich III. nezanechali žiadnych mužských potomkov.
Proti nemu však stála mocná katolícka liga na čele s rodom de Guise.
Náboženské boje vo Francúzsku pokračovali až do jeho smrti. Henrich sa však ukázal ako schopný panovník. Obratnou diplomaciou i tvrdými vojnami získaval čoraz väčšiu moc až nakoniec roku 1593 obsadil Paríž a svoju moc definitívne upevnil. 
Pri pokuse zmieriť nezmieriteľné strany konvertoval Henrich na katolícke náboženstvo. Toto diplomatické prestúpenie na katolícku vieru mu pomohlo získať od pápeža povolenie na rozvod s Margarétou, ktorá bola neplodná, a oženiť sa s Máriou Medicejskou. Z tohto zväzku mal šesť detí vrátane následníka trónu, neskoršieho Ľudovíta XIII. 
Roku 1598 vydal Nantský edikt, ktorým zrovnoprávnil náboženstvá a legalizoval právo na slobodné náboženské vyznanie.
Manželstvo a deti.
Bezdetné manželstvo s Margarétou z Valois bolo v roku 1599 pápežom Klementom VIII. anulované.
5. októbra 1600 sa oženil s Máriou Medicejskou a mali šesť detí:
Okrem nich mal nemanželské deti:
S Ester Imbert:
S Gabrielou d’Estrées:
S Katarínou Henriettou de Balzac d’Entragues:
So Jacquelinou de Bueil:
So Šarlotou des Essarts:

</doc>
<doc id="125908" url="https://sk.wikipedia.org/wiki?curid=125908" title="Relácia ekvivalencie">
Relácia ekvivalencie

Relácia ekvivalencie alebo jednoducho ekvivalencia je binárna relácia, ktorá je súčasne reflexívna, symetrická a tranzitívna.
Definícia.
Ak ~ je relácia na množine "X", tak ide o reláciu ekvivalencie, ak pre ľubovoľné prvky "a", "b", "c" množiny "X" platí:
Relácie ekvivalencie a rozklady.
Relácie ekvivalencie sú v úzkom vzťahu s rozkladmi. Ak máme reláciu ~ na množine "M", tak pre každý prvok formula_1 definujeme jeho "triedu" ako
formula_2
Inak povedané, "[a]" je množina všetkých prvkov, ktoré sú v relácii s prvkom "a".
Pre ľubovoľné dve triedy "[a]" a "[b]" platí buď "[a]=[b]" alebo formula_3, t.j. dve rôzne triedy sú navzájom disjunktné. Zjednotenie všetkých tried je celá množina "X". Teda množina 
formula_4 
všetkých tried ekvivalencie tvorí rozklad množiny "X".
Takto dostaneme z ľubovoľnej relácie ekvivalencie rozklad. Obrátene, z každého rozkladu množiny "X" sa dá vyrobiť zodpovedajúca relácia ekvivalencie na "X". Dva prvky budú v relácii práve vtedy, keď ležia v tej istej triede rozkladu.
Máme teda jednojednoznačnú korešpondenciu medzi rozkladmi množiny "X" a reláciami ekvivalencie na "X".

</doc>
<doc id="125909" url="https://sk.wikipedia.org/wiki?curid=125909" title="Relácia rovnosti">
Relácia rovnosti



</doc>
<doc id="125910" url="https://sk.wikipedia.org/wiki?curid=125910" title="Identické zobrazenie">
Identické zobrazenie



</doc>
<doc id="125911" url="https://sk.wikipedia.org/wiki?curid=125911" title="Diagonála">
Diagonála

Diagonála môže byť:

</doc>
<doc id="125912" url="https://sk.wikipedia.org/wiki?curid=125912" title="Heardov ostrov (ostrov)">
Heardov ostrov (ostrov)

Heardov ostrov je vulkanický ostrov s rozlohou , nachádzajúci sa v Indickom oceáne, patriaci do teritória Heardovho ostrova, ktoré je pod správou Austrálie. Ostrov je od austrálskej pevniny vzialený juhozápadným smerom a severne od pobrežia Antarktídy. Ostrov je neobývaný, najbližšia obývaná pevnina sú vzdialené francúzske Kergueleny, kde sa nachádza výskumná stanica s približne sto člennou posádkou.
Heardov ostrov prvýkrát zahliadol moreplavec Peter Kemp v roku 1833 počas plavby z Kerguelenov do Antarktídy. Oficiálny objav ostrova prezentoval John Heard v roku 1853, po ktorom nesie aj meno. Počas rokov 18551880 bol ostrov dokonca trvalo obývaný lovcami tuleňov, no po ich vyhubení ostrov opustili. Neskôr bol ostrov pod britskou správou, v roku 1947 prešiel pod správu Austrálie.
Geografia.
Topograficky dominantý útvar ostrova je aktívny vulkán Big Ben, s výškou najvyšší vrch a zároveň aj jeden z dvoch aktívnych vulkánov Austrálie a ňou spravovaných teritórií. Severozápadný okraj tvorí polostrov "Laurens", ktorý je taktiež vulkanického pôvodu ("Anzac Peak" – ).
Približne 80 % povrchu ostrova pokrýva ľad, na úbočiach Big Benu sa nachádzajú aj dva ľadovce. Ich rozsah je dobrým príkladom globálneho otepľovania. V roku 1947 ich hranica kočila až na pobreží, dnes sú od neho vzdialené stovky metrov.
Podnebie.
Ostrov sa nachádza v subarktickom pásme, čo sa prejavuje aj na klimatických podmienkach. Počasie na Heardovom ostrove je drsné, s ročnými priemernými teplotami 4 °C (najvyššia teplota bola nameraná v zálive Spit Bay – len 21 °C). Počet slnečných hodín je 2,4 hod. za deň v novembri a 0,8 hod. denne v júni. Priemerná rýchosť vetra je /hod a ročný úhrn zrážok predstavuje .

</doc>
<doc id="125913" url="https://sk.wikipedia.org/wiki?curid=125913" title="Ostrov svätého Pavla (Francúzsko)">
Ostrov svätého Pavla (Francúzsko)

Ostrov svätého Pavla je ostrov v Indickom oceáne, nachádzajúci sa južne od ostrova Nový Amsterdam, patrí do Francúzskych južných a antarktických území. Má tvar trojuholníka, s dominantnou kalderou na severovýchodnej strane ostrova. Steny kaldery sú lemované viacerými troskovými kužeľmi a v rámci širšieho okolia sa vyskytujú horúce pramene.

</doc>
<doc id="125914" url="https://sk.wikipedia.org/wiki?curid=125914" title="Ostrov svätého Pavla">
Ostrov svätého Pavla

Ostrov svätého Pavla môže byť:

</doc>
<doc id="125915" url="https://sk.wikipedia.org/wiki?curid=125915" title="Saint Paul Island">
Saint Paul Island

Saint Paul Island (doslova Ostrov svätého Pavla) môže byť:

</doc>
<doc id="125916" url="https://sk.wikipedia.org/wiki?curid=125916" title="Ostrov Svätého Pavla (Francúzsko)">
Ostrov Svätého Pavla (Francúzsko)



</doc>
<doc id="125917" url="https://sk.wikipedia.org/wiki?curid=125917" title="Medziľudské vzťahy">
Medziľudské vzťahy

Medziľudské vzťahy môže byť:

</doc>
<doc id="125918" url="https://sk.wikipedia.org/wiki?curid=125918" title="Škola ľudských vzťahov">
Škola ľudských vzťahov



</doc>
<doc id="125919" url="https://sk.wikipedia.org/wiki?curid=125919" title="Teória ľudských vzťahov">
Teória ľudských vzťahov



</doc>
<doc id="125920" url="https://sk.wikipedia.org/wiki?curid=125920" title="Hnutie ľudských vzťahov">
Hnutie ľudských vzťahov



</doc>
<doc id="125921" url="https://sk.wikipedia.org/wiki?curid=125921" title="Hnutie medziľudských vzťahov">
Hnutie medziľudských vzťahov



</doc>
<doc id="125923" url="https://sk.wikipedia.org/wiki?curid=125923" title="Divergencia">
Divergencia

Divergencia môže byť:

</doc>
<doc id="125929" url="https://sk.wikipedia.org/wiki?curid=125929" title="Diak">
Diak

Diak môže byť:

</doc>
<doc id="125930" url="https://sk.wikipedia.org/wiki?curid=125930" title="Diac">
Diac



</doc>
<doc id="125932" url="https://sk.wikipedia.org/wiki?curid=125932" title="Westminster">
Westminster

Westminster môže byť:
Pozri aj.
Náboženstvo:
Školy:

</doc>
<doc id="125935" url="https://sk.wikipedia.org/wiki?curid=125935" title="William Quiller Orchardson">
William Quiller Orchardson

Sir William Quiller Orchardson (* 27. marec 1832, Edinburgh – 13. apríl 1910) bol škótsky maliar.
Priezvisko "Orchardson" je odvodené od "Urquhartson", čo bolo meno klanu, žijúceho pri jazere Loch Ness. Vo veku 15 rokov bol zapísaný do "Trustees' Academy". V roku 1907 bol povýšený do rytierskeho stavu. 

</doc>
<doc id="125937" url="https://sk.wikipedia.org/wiki?curid=125937" title="Lochnesské jazero">
Lochnesské jazero



</doc>
<doc id="125938" url="https://sk.wikipedia.org/wiki?curid=125938" title="Slovenskí mobilní operátori">
Slovenskí mobilní operátori

Na Slovensku pôsobia štyria hlavní telekomunikační operátori (Orange, Telekom, O2, 4ka), ktorí prevádzkujú ďalšie značky. Spolupracujú pritom s ďalšími predajcami a virtuálnymi operátormi.
Mobile network operator.
Na Slovensku momentálne pôsobia štyria hlavní mobilní operátori (MNO - Mobile network operator, operátor mobilnej siete), ktorí prevádzkujú vlastné rádiové mobilné siete s pokrytím väčšiny územia Slovenska: 
Ďalšie značky, predajcovia a virtuálni operátori.
Títo na svojich sieťach prevádzkujú služby pod vlastnou značkou, a tiež pod vedľajšou značkou mobilného operátora (mobile brand) alebo so značkovým predajcom (branded reseller). Takto sú prevádzkované služby:
Ostatné značky, firmy, ktoré mali v roku 2018 vlastnú sieť, ale nevystupovali ako verejný mobilný operátor:
Podľa Swanu (4ka) ostatní operátori založili ďalšie, sekundárne značky, aby "izolovali hodnotnú bázu zákazníkov od tých cenovo senzitívnych a virtuálny operátor (ako samostatný subjekt) tu neexistoval".
V máji 2020 Unimobile predviedol funkčnosť svojej virtuálnej mobilnej siete MVNO (Mobile virtual network operator). Unimobile je postavený ako prvý Full MVNO. Vlastní všetky časti mobilnej siete s výnimkou vysielačov, vydáva vlastné SIM karty. Unimobile však do roku 2023 nezačal ponúkať služby pretože sa nedokázal nedohodnúť so žiadnym slovenským operátorom. 5. mobilným telekomunikačným operátorom na Slovensku sa v lete 2023 chce stať spoločnosť UPC, ktorá tento krok už zvažovala dávnejšie. 
Mobile Virtual Network Enabler (MVNE).
Mobile Virtual Network Enabler (MVNE) je plnohodnotný virtuálny operátor, ktorý nakupuje od MNO prístup na veľkoobchodnej báze a ďalej mobilné služby ponúka väčšinou ekonomicky slabším záujemcom o prevádzkovanie MVNO. MVNE teda vytvára z niekoľkých až z desiatok menších MVNO subjektov jeden (väčší) veľký a má tak lepšie vyjednávacie podmienky pri nákupe od MNO. Pre malé MVNO je tiež lepšie nakupovať služby od MVNE ako priamo od MNO z dôvodu nižšej finančnej náročnosti. MVNE tiež pre niektoré partnerské MVNO zaisťuje ďalšie služby (napr. bilingové) pre zákazníkov. 
Mobilní operátori v Česku.
V Česku (v roku 2020) existuje približne 70 virtuálnych operátorov (MVNE a MVNO). Typickými MVNE v Česku sú GTS (v sieti T-Mobile Czech Republic) a Quadruple (v sieti Vodafone Czech Republic Slovakia).
V Česku sú dvaja operátori patriaci k tej istej firme ako na Slovensku:
a dvaja rozdielni:

</doc>
<doc id="125939" url="https://sk.wikipedia.org/wiki?curid=125939" title="Aristeides z Téb">
Aristeides z Téb

Aristeides z Téb alebo Aristeidés z Téb alebo (?)Aristides z Téb bol grécky maliar zo 4. storočia pred Kr.. 
Je považovaný za majstra expresívnosti, veľmi vyzdvihovaná je napr. maľba zobrazujúca umierajúcu matku dojčiacu dieťa a jej strach, že dieťatko vsaje z jej pŕs smrť. Namaľoval aj jednu z bitiek Alexandra Veľkého. Traduje sa, že jeden z jeho obrazov kúpil kráľ Atalus za 100 talentov.

</doc>
<doc id="125943" url="https://sk.wikipedia.org/wiki?curid=125943" title="Prsníky">
Prsníky



</doc>
<doc id="125945" url="https://sk.wikipedia.org/wiki?curid=125945" title="Prsia">
Prsia

Prsia môže byť:

</doc>
<doc id="125946" url="https://sk.wikipedia.org/wiki?curid=125946" title="Šódžo-ai">
Šódžo-ai

"O žánri anime a mangy pozri pod Šódžo-ai a Juri."
Šódžo-ai (jap.: 少女愛; ) je pôvodne japonský termín, ktorý označuje ženskú homosexuálnu lásku, ktorá je zobrazovaná v rôznych japonských anime, mangách a hrách. Vo všeobecnosti obsahuje len zobrazenie lásky a príťažlivosti medzi ženami, čím sa líši od juri.

</doc>
<doc id="125947" url="https://sk.wikipedia.org/wiki?curid=125947" title="Shoujo-ai">
Shoujo-ai



</doc>
<doc id="125949" url="https://sk.wikipedia.org/wiki?curid=125949" title="Sutoróberi Panikku!">
Sutoróberi Panikku!

Strawberry Panic! (jap.: ストロベリー・パニック!, "Sutoróberi Panikku!") je japonský román s lesbickou tématikou, ktorého jednotlivé kapitoly vychádzali v rokoch 2003 až 2005 v časopise "Dengeki G's Magazine" od spoločnosti MediaWorks. Autorkou románu je Sakurako Kiminová, ktorá neskôr podľa románu napísala aj krátku mangu. Podľa úspešného románu však vznikol aj 26-dielny anime seriál.
Miesto.
Celý príbeh sa odohráva v dievčenskej katolíckej škole „St. Miator Girl's Academy“. Táto škola sa delí na tri fakulty: „Miator“ ("Miatoru"), „Spica“ ("Supika") a „Le Rim“ ("Rurimu"). Dievčatá tam chodia 6 rokov. Celý areál školy je postavený na veľmi veľkom kopci zvanom „Astraea Hill“, kde všade naokolo je hustý les. V areáli školy sa nachádzajú:
Nagisa je nová študentka, ktorá prišla študovať do dievčenskej školy. Po príchode sa stretne so Šizumou. Je veľmi obľúbená a nakoniec sa do Šizumy zamiluje. Skoro sa stane v škole „Etoile“. Študuje štvrtý ročník a býva spolu s Tamao.
"Vek:" 15
"Hlas:" Mai Nakaharová
Aktuálna Etoile, ktorá sa na prvý pohľad zamiluje do Nagisy. Už mala jednu takúto lásku, ktorá bolo skoro presne taká ako Nagisa, ale zomrela. Preto sa Šizuma prestala venovať svojim Etoile povinnostiam. Študuje šiesty ročník.
"Vek:" 17
"Hlas:" Hitomi Nabatamová
Spolubývajúca Nagisy, Tamao, je do nej aj zaľúbená, no svoje city nikdy neprejavila otvorene.
"Vek:" 15
"Hlas:" Ai Šimizová
Mijuki je predsedníčka Miatoru a spolubývajúca Šizumy. Je energická a často sa začne hádať so Šion, predsedníčkou Spicy.
"Vek:" 17
"Hlas:" Džunko Nodová
Predsedníčka Spicy, stále bojuje proti Miatoru, ale najviac chce, aby sa Etoile stali dve dievčatá zo Spicy.
"Vek:" 18
"Hlas:" Hjósei
Čikaru je pekné, pohodové dievča a je predsedníčkou Le Rimu. Dokáže šiť krásne šaty a je skvelá aj v divadle.
"Vek:" 17
"Hlas:" Saki Nakadžimová
Mladá prváčka, ktorá pomáha Nagise a upratuje v jej izbe. Študuje prvý ročník v Miatore.
"Vek:" 11-12
"Hlas:" Čiva Saitóová

</doc>
<doc id="125956" url="https://sk.wikipedia.org/wiki?curid=125956" title="Višišta-advaita">
Višišta-advaita



</doc>
<doc id="125959" url="https://sk.wikipedia.org/wiki?curid=125959" title="Tatra T3M.3">
Tatra T3M.3

Tatra T3M.3 (v Brne označenie Tatra T3T) a Tatra T3M.4 sú typy modernizovaných česko-slovenských električiek Tatra T3.
Dejiny.
Firma ČKD, ktorá v 90. rokoch 20. storočia vyrábala výbavu TV8 pre modernizácie električiek, ukončila vývoj novej elektrickej výbavy typu TV14 na začiatku roku 1997. Tá mala byť určená tak pre rekonštruované vozidlá, ako aj pre nové električky. Prvé dva kusy výbavy boli namontované už na jar toho roku do dvoch mostovských vozidiel T3SUCS. Po pomerne krátkych skúškach sa mostovský dopravný podnik rozhodol osadiť túto výbavu do všetkých vozidiel T3. Posledné električky boli modernizované v roku 2001. Na typ T3M.3, resp. T3M.4 boli električky rekonštruované aj v Brne a Olomouci.
Rozdiel medzi typovým označením T3M.3 v Brne, v Moste a Litvínove sú vozidlá označované ako T3T, a T3M.4 v Olomouci, je spôsobený rozdielnym typom použitých meničov.
Modernizácia.
Spojovacím prvkom rekonštrukcií je použitie elektrickej výbavy TV14 s IGBT tranzistormi, ktorá je ešte hospodárnejšia ako jej predchodca, typ TV8. V Moste a Olomouci boli vozidlá pri tejto príležitosti aj celkovo zmodernizované, napríklad opravou vozňovej skrine a interiéru.
Prevádzka.
Modernizácie na typy T3M.3 a T3M.4 prebiehali v rokoch 1997 až 2001.
Tatra T3M.3 (Tatra T3T)
Tatra T3M.4

</doc>
<doc id="125960" url="https://sk.wikipedia.org/wiki?curid=125960" title="T3M.3">
T3M.3



</doc>
<doc id="125961" url="https://sk.wikipedia.org/wiki?curid=125961" title="T3T">
T3T



</doc>
<doc id="125962" url="https://sk.wikipedia.org/wiki?curid=125962" title="Tatra T3T">
Tatra T3T



</doc>
<doc id="125963" url="https://sk.wikipedia.org/wiki?curid=125963" title="T3M.4">
T3M.4



</doc>
<doc id="125964" url="https://sk.wikipedia.org/wiki?curid=125964" title="Tatra T3M.4">
Tatra T3M.4



</doc>
<doc id="125965" url="https://sk.wikipedia.org/wiki?curid=125965" title="Tatra T3R.E">
Tatra T3R.E

Tatra T3R.E je typ električky, ktorý vznikol modernizáciou česko-slovenskej električky Tatra T3.
Dejiny.
Po tom, ako bola vo firme Alstom spustená výroba novej elektrickej výbavy TV Progress, vyvinula spoločnosť novú výbavu TV Europulse, ktorá je určená na napájanie asynchrónnych trakčných motorov. Prvé dva kusy novej elektrickej výbavy boli v roku 2001 nainštalované do ostravských električiek T3SUCS evidenčných čísel 948 a 968. Po vykonaní príslušných skúšok bola výbava homologizovaná. Vzhľadom na cenu výbavy TV Europulse sa nepristúpilo k ďalším modernizáciám. Europulse sa naďalej používa na novostavby električiek, napr. Tatra T3R.EV alebo Vario LF3.
Jeden kus TV Europulse bol namontovaný aj do pražskej električky T3 ev.č. 6554. Toto vozidlo sa stalo tzv. pokusným králikom. V rokoch 2000 a 2001 jazdilo vozidlo skúšobne s výbavou TV Progress, teda funkčná vzorka typu Tatra T3R.P, na prelome rokov 2001 a 2003 bola osadený výbava TV Europulse. Takto bolo vozidlo v prevádzke až do roku 2005, keď bolo modernizované na sériovú električku T3R.P (ev.č. 8300).
Modernizácia.
Okrem dosadenia novej výbavy boli obe ostravské vozidlá celkovo zmodernizované podľa prebiehajúcich rekonštrukcií T3R.P. Pražské vozidlo nejako nijako zmodernizované, bola nainštalovaná iba výbava TR Europulse.
Prevádzka.
Modernizácie na typ T3R.E prebiehali v rokoch 2001 a 2002.

</doc>
<doc id="125966" url="https://sk.wikipedia.org/wiki?curid=125966" title="T3R.E">
T3R.E



</doc>
<doc id="125968" url="https://sk.wikipedia.org/wiki?curid=125968" title="Tatra T3R.P">
Tatra T3R.P

Tatra T3R.P (často aj Tatra T3P) je typ električky, ktorý vznikol modernizáciou česko-slovenskej električky Tatra T3.
Dejiny.
Po krachu firmy ČKD, ktorá v 90. rokoch 20. storočia dodávala modernizácie elektrickej výbavy pre električky, sa na slovenskom a českom trhu objavila spoločnosť Alstom (neskôr Cegelec), ktorá vyvinula novú elektrickú výbavu TV Progress založenú na IGBT tranzistoroch.
Prvým vozidlom s touto výbavou sa v roku 1999 stala ostravská električka Tatra T3SUCS evidenčného čísla 1016. Pretože išlo predovšetkým o schválenie výbavy Drážnym úradom, interiér bol rekonštruovaný až nasledujúci rok, kedy sa v Ostrave začali vykonávať sériové modernizácie typ T3R.P.
V roku 2000 dostala výbavu TV Progress aj pražská električka T3 ev.č. 6554. Okrem dosadenia výbavy vozidlo nebolo nijako rekonštruované a slúžilo skôr na overovanie vlastností nových prvkov. Za všetko hovorí ďalšia prestavba tejto električky v roku 2002, kedy bola skúšobne inštalovaná nová výbava TV Europulse (pozri Tatra T3R.E).
Už v roku 2000 začali prvé dopravné podniky modernizovať svoje električky na typ T3R.P. Pražský nechal spočiatku prestavbu šumperskej firme Pars nova (ev. č. vozňov 8211 – 8245), potom si ju vykonával sám, od ev.č. 8301. Ostravský a plzenský dopravný podnik si električky modernizoval sám, pričom niekoľko plzenských vozidiel sa modernizovalo v Ostrave. Ostatné spočiatku zverili prestavbu Ostrave, neskôr spoločnost Pars nova.
Od roku 2002 si Dopravný podnik Bratislava modernizuje vozidlá T3SUCS v svojich ústredných dielňach.
Modernizácia.
Hoci sa vonkajší vzhľad vozidiel menil len nepatrne, v interiéri došlo k veľkým zmenám. Klasické laminátové sedadlá boli nahradené čalúnenými zakotvenými do bočnice vozidla, čo uľahčuje čistenie podlahy, v niektorých mestách sa objavila aj protišmyková podlaha. Cestujúci sú informovaní modernými informačnými panelmi s digitálnymi transparentmi z LED diód a akustickým hlásením zastávok (pozri elektronický informačný systém BUSE). Bola použitá elektrická výbava TV Progress s tranzistormi IGBT a mikroprocesorovým riadením od firmy Cegelec Praha, ktorá nahradila starú a prežitú technológiu odporovej regulácie. Životnosť električiek sa tak predĺžila minimálne o ďalších 15 rokov.
Pri vozidlách, ktorých vozňová skriňa nebola v dobrom stave, sa pristúpilo k radikálnej modernizácii, novostavbe skrine, pozri typ Tatra T3R.PV.
Prevádzka.
Modernizácie na typ T3R.P prebiehajú od roku 1999.
V Bratislave premávajú na linke 

</doc>
<doc id="125969" url="https://sk.wikipedia.org/wiki?curid=125969" title="T3R.P">
T3R.P



</doc>
<doc id="125976" url="https://sk.wikipedia.org/wiki?curid=125976" title="Izoelektrický bod">
Izoelektrický bod

Izoelektrický bod (pI) je taká hodnota pH roztoku, pri ktorej je molekula, resp. súbor všetkých molekúl pochádzajúcich z východiskovej molekuly v roztoku elektroneutrálna, čiže nemá žiaden elektrický náboj.
Z toho vyplýva, že sa molekula nebude pohybovať v elektrickom poli ani ku kladnej anóde ani k zápornej katóde.
Tento termín sa používa napríklad v biochémii, pri určení vlastností aminokyselín v roztoku. Aminokyseliny sú amfolyty, teda látky, ktoré sa správajú aj ako kyseliny, aj ako zásady. To je určené jej funkčnou karboxylovou a amino skupinou (aminokyselinu sú alfa amino karboxylové kyseliny). V roztoku pri pI tvorí aminokyselina obojaký ión, obe funkčné skupiny sú ionizované, je elektroneutrálna. 
Hodnotu pI pre aminokyseliny, ktoré majú dve disociovateľné skupiny, je možné vypočítať z rovnice
 formula_1
kde
 formula_2
 formula_3
 formula_4, formula_5
Pokiaľ je "pH" nižšie ako "pI", nastáva protonizácia aminokyseliny, a preto v roztoku prevláda kladne nabitá forma. Naopak v zásaditejšom prostredí aminokyselina odovzdáva protón a prevažuje aniónová forma.

</doc>
<doc id="125977" url="https://sk.wikipedia.org/wiki?curid=125977" title="Tatra T3M.2-DVC">
Tatra T3M.2-DVC



</doc>
<doc id="125978" url="https://sk.wikipedia.org/wiki?curid=125978" title="T3M.2-DVC">
T3M.2-DVC



</doc>
<doc id="125979" url="https://sk.wikipedia.org/wiki?curid=125979" title="Tatra T6A5.3">
Tatra T6A5.3



</doc>
<doc id="125980" url="https://sk.wikipedia.org/wiki?curid=125980" title="T6A5.3">
T6A5.3



</doc>
<doc id="125981" url="https://sk.wikipedia.org/wiki?curid=125981" title="Rutil">
Rutil

Rutil je minerál kryštalizujúci v tetragonálnej sústave, chemicky oxid titaničitý - TiO2.
Vlastnosti.
Rutil sa vyskytuje vo forme dlhostĺpcovitých, prizmatických alebo ihličkovitých kryštálov, vertikálne ryhovaných. Niekedy vytvára ihličky v kryštáloch kremeňa. Býva červeno, žlto, hnedo alebo čierno sfarbený. Väčšinou je nepriehľadný alebo priesvitný. Lesk rutilu je diamantový.
Nepôsobia naň kyseliny a má vysoký bod tavenia.
Vznik.
Vzniká predovšetkým ako akcesorický minerál v magmatitoch, žulách syenitoch, dioritoch, prípadne v metamorfitoch ako rula, svor. Pekne kryštalizovaný býva v žilách alpského typu. U nás je veľmi vzácny, aj keď bol prvýkrát opísaný (pod názvom bazaltový rubín) v roku 1772 z lokality Veľká Revúca (dnes Revúca).

</doc>
<doc id="125982" url="https://sk.wikipedia.org/wiki?curid=125982" title="Tatra T3R.PLF">
Tatra T3R.PLF

Tatra T3R.PLF (niekedy aj T3R.PVN) je novostavba čiastočne nízkopodlažnej električky vychádzajúcej z typu Tatra T3.
Dejiny.
Po úspešnom spustení výroby vozňovej skrine "VarCB3" firmami "ČKD Pragoimex" a "Krnovské opravny a strojírny" (KOS) pre električky typov Tatra T3R.EV a Tatra T3R.PV, rovnaké spoločnosti vyvinuli čiastočne nízkopodlažnú skriňu "VarCB3LF", ktorá bola použitá aj v ostravských vozidlách Vario LF. Pretože iní prevádzkovatelia električkovej dopravy nevyžadovali napríklad asynchrónnu elektrickú výbavu, bol skonštruovaný nový typ T3R.PLF.
V Liberci sa pre nové vozidlá chystalo vytvorenie čiastočne nízkopodlažných električkových súprav. Prvým vozidlom mala byť a aj je nízkopodlažná električka T3R.PLF. Tá nemohla byť spriahnutá s druhým vozidlom tohto typu, pretože je približne o 1 meter dlhšia ako pôvodné vozidlá T3, a tak by mohli vzniknúť prevádzkové problémy napríklad pri nedostatočnej dĺžke zastávkových ostrovčekov. Ako druhé vozidlo súpravy tak bolo určené T3R.PV, ktoré má rovnakú dĺžku ako T3.
Modernizácia.
Na rozdiel od električiek Vario LF boli na vozidlá T3R.PLF namontované klasické čelá vozňov T3. Bolo to z toho dôvodu, aby súprava T3R.PLF + T3R.PV vytvorila vzhľadovo takmer zhodnú dvojicu električiek. Vozidlá T3R.PLF dostali elektrickú výbavu TV Progress a polopantograf. Stanovisko vodiča a interiér sú podľa posledných modernizovaných električiek T3. Istým prvkom modernizácie je aj nízkopodlažná stredná časť vozidla.
Prevádzka.
Vozidlá T3R.PLF sú vyrábané od roku 2005.

</doc>
<doc id="125983" url="https://sk.wikipedia.org/wiki?curid=125983" title="T3R.PLF">
T3R.PLF



</doc>
<doc id="125984" url="https://sk.wikipedia.org/wiki?curid=125984" title="T3R.PVN">
T3R.PVN



</doc>
<doc id="125985" url="https://sk.wikipedia.org/wiki?curid=125985" title="Tatra T3R.PVN">
Tatra T3R.PVN



</doc>
<doc id="125992" url="https://sk.wikipedia.org/wiki?curid=125992" title="Západné Bengálsko">
Západné Bengálsko

Západné Bengálsko (po bengálsky: পশ্চিমবঙ্গ [vyslov pribl. pašcim banga/poščim bongo], po anglicky "West Bengal") je štát v severovýchodnej Indii. Je štvrtým najľudnatejším štátom v Indii a siedmym najľudnatejším štátnym podcelkom na svete. Na východe hraničí s Bangladéšom.
Je tretím najvýraznejším prispievateľom k celkovému HDP krajiny. Medzi najznámejšie mestá patrí hlavné mesto Kalkata (Calcutta) a Dárdžiling (Darjeeling), Kalimpong a Siliguri.

</doc>
<doc id="125997" url="https://sk.wikipedia.org/wiki?curid=125997" title="Yuri">
Yuri

Yuri môže byť:

</doc>
<doc id="126002" url="https://sk.wikipedia.org/wiki?curid=126002" title="Shojo-ai">
Shojo-ai



</doc>
<doc id="126003" url="https://sk.wikipedia.org/wiki?curid=126003" title="Tálibán">
Tálibán

Tálibán alebo nepresne Taliban (po paštsky a perzsky: طالبان – paštská výslovnosť: tálibán, perzská výslovnosť: tálebán; preklad: "študenti") je radikálna nábožensko-politická skupina, ktorá "de facto" vládne na území Afganistanu od 15. augusta 2021, kde vyhlásili Afganský islamský emirát. Diplomaticky ich vládu zatiaľ neuznala žiadna krajina na svete.
Ideovo je založená na kombinácii radikálneho islamu a paštúnskeho nacionalizmu. Väčšina ich prominentných členov patrí k váženým učiteľom na islamských náboženských školách, ktorých paštúnski študenti, bývalí aj súčasní, tvorili jadro ich stúpencov a ozbrojených síl.
Ozbrojené zložky Talibanu boli posilnené mudžáhídmi z mnohých arabských krajín a od bohatých Arabov pochádzala aj štedrá finančná podpora, ktorá mnohonásobne prekonala vládne zdroje. Veľkú finančnú a vojenskú podporu Talibanu poskytoval vodca medzinárodnej teroristickej organizácie Al-Káida, Usáma bin Ládin, ktorý od roku 1996 sídlil priamo v Afganistane.

</doc>
<doc id="126006" url="https://sk.wikipedia.org/wiki?curid=126006" title="Juri">
Juri

Juri môže byť:

</doc>
<doc id="126007" url="https://sk.wikipedia.org/wiki?curid=126007" title="Kalimpong">
Kalimpong

Kalimpong (po bengálsky : কালিম্পং - Kalimpong) je severoindické mestečko 50 km východne od Dárdžilingu v Západnom Bengálsku. Leží medzi dvomi kopcami: Rinkingpong Hill (Durpin Dara) a Deolo Hill vo výške asi 1200 m n. m. Mesto Kalimpong má do 50 000 obyvateľov. Najsilnejšie náboženstvá: hinduisti, budhisti, kresťania a muslimovia.
Do Kalimpongu sa dá dostať iba autobusovým spojením (Siliguri - Kalimpong, alebo Dárdžiling - Kalimpong, ...) alebo džípmi.
Kalimpong trpí akútnym nedostatkom vody.
Je známy neobyčajným výskytom orchideí a iných okrasných rastlín, ako aj niekoľkými kláštormi. V tejto časti dodnes žije kmeň Lepča. Kalimpong nikdy nebol „čajovým“ mestom ako Dárdžiling.
Obľúbené jedlo: momo (pirohy plnené mäsom a zapíja sa to vývarom z použitého mäsa)
Názov mesta.
Názov mesta Kalimpong má rôzne výklady, keďže bol tu vplyv Tibetu, Bhutánu, Angličanov a každý si vykladá pôvod tohto mesta po svojom napríklad:
Kláštory.
Nad mestom je vrch Rinkingpong Hill (po bengálsky "Durpin Dara", voľne preložené dalekohľadový kopec) dnes ho ovláda armáda. Ak chce turista ísť pozrieť kláštor, ktorý je na samom úpätí hory musí prejsť cez túto oblasť. Armáda púšťa turistov v taxíku bez problémov, peších občas nepustí. Na samom vrchu (asi 4 km od mesta) sa rozkladá kláštor, ktorý je jeden z najväčších budhistických kláštorov mimo Tibetu. Volá sa Zong Dog Palri Phodrang Monastery, ktorý bol postavený v roku 1957. Sú tam medené sochy privezené v 40. rokoch minulého storočia z Tibetu. Kláštor svojím vonkajškom pripomína palác Gurua rinpočhe a vysvätil ho 14. dalajláma. Na druhom poschodí je socha Čänräziga a krásne zdobená drevená mandala (mandaly sú tu na každom kroku, kde sa človek pozrie). V tomto kláštore sa študuje budhistická filozofia.
Na druhom konci mesta na vrchu Deolo Hill stojí Tharpa Choling Gompa, kláštor rádu Gelugpa založený v roku 1892. Dnes je krásne zrekonštruovaný.
Mesto Kalimpong má ešte jeden nemenej známy kláštor Dechen Cholin Gompa - bhutánsky kláštor z roku 1692. Má dve meditačné haly s krásnymi maľbami na stenách.
Silný vplyv kresťanských misionárov v tejto oblasti ja známy v časti 8th Mile. Kresťania tu majú jeden chrám zasvätený sv. Terézii Veľkej. Pri nej je kresťanská škola pre chudobných nazvaná Gianora (učia vyslúžili starí kňazi). V roku 1900 ho postavil škótsky kňaz John Anderson Graham ako domov pre siroty. Z tohto miesta je krásny výhľad do údolia na rieku Teesta, na mesto a na známy kopec Káčaňdžunga.
V tomto meste majú jezuiti svoj noviciát.
Sestry misionárky lásky (sestry Matky Terezy) tu majú kaplnku s domovom pre mentálne postihnuté a psychicky choré ženy.
Kvetinárstvo.
Prechádzkou po Kalimpongu človek nadobudne pocit, ako keby sa prechádzal po kvetinárstve, plnom orchideí a okrasných kvetín. Kalimpong má škôlky na pestovanie týchto kvetín (Sri Ganesh Mani Pradhan, Ganesh Villa, 12th Mile). Najkrajší čas na „pastvu pre oči“ je apríl a máj, hoci v Kalimpongu kvitnú rastliny po celý rok.

</doc>
<doc id="126008" url="https://sk.wikipedia.org/wiki?curid=126008" title="Strmienok">
Strmienok

Strmienok (lat. "stapes") je jedna zo sluchových kostičiek. 
Má typickú podobu jazdeckého strmeňa. Má hlavičku strmienka ("caput stapedis"), od ktorej vybiehajú dve krátke, horizontálne uložené ramienka strmienka ("crura stapedis"); predné ("crus anterius") a zadné, viac ohnuté ("crus posterius"). Obidve raminka sa končia v tenkej platničke - báze stmienka ("basis stapedis"), ktorá má obličkovitý tvar. Báza strmienka má horný okraj konvexný, dolný máličko konkávny alebo rovný. Zapadá do okienka predsiene ("fenestra vestibuli"), kde ho upevňuje poddajný prsteňovitý väz strmienka ("ligamentum anulare stapedis"). Otvor medzi obidvoma ramienkami strmienka je zvyškom z vývinového obdobia. Materiál hyoidného oblúka, z ktorého sa vyvíja stmienok, sa koncentruje okolo tepny strmienka ("arteria stapedia"), ktorá neskôr zaniká, ale otvor v stmienku sa zachová. Výnimočne môže tepna strmienka perzistovať. Otvor strmienka je za živa uzavretý membránou - blanou strmienka (=membránou strmienka; "membrana stapedis"), ktorá je často fenestrovaná.

</doc>
<doc id="126009" url="https://sk.wikipedia.org/wiki?curid=126009" title="Nákovka (ucho)">
Nákovka (ucho)

Nákovka (lat. "incus") je jedna zo sluchových kostičiek.
Pripomína tvarom nákovku alebo črenový zub s dvoma divergujúcimi koreňmi. Objemnejšie telo nákovky ("corpus inducis") je zaoblené, vertikálne sploštené a podobne ako hlava kladivka ("caput mallei") vyčnieva do nadbubienkového zálivu ("recessus epitympanicus"). Vpredu má sedlovitú kĺbovú plôšku, ktorá korešponduje s podobnou plôškou na kladivku. Smerom dozadu sa telo nákovky plynule zužuje do kónického výbežku - krátkeho ramena nákovky ("crus breve inducis"). Krátke rameno nákovky prebieha horizontálne vo "fossa inducis" a väzom sa upína na zadnú stenu bubienkovej dutiny - "paries mastoideus cavi tympani". Druhý výbežok - dlhé rameno nákovky ("crus longum inducis") - je tenký a smeruje takmer paralelne s rukoväťou kladivka (manubrium mallei) nadol a nepatrne dopredu. Na konci sa mediálne ohýba a končí sa malým hrbčekom nazývaným šošovkovitý výbežok ("processus lenticularis"), ktorý má okrúhlu rovnú kĺbovú plôšku pre strmienok.

</doc>
<doc id="126011" url="https://sk.wikipedia.org/wiki?curid=126011" title="Strmienkový sval">
Strmienkový sval

Strmienkový sval alebo sval strmienka ( "musculus stapedius") je najmenší priečne pruhovaný sval na ľudskom tele. Začína sa v dutej "eminentia pyramidalis", otvorčekom na jej povrchu sa jeho šľacha dostáva do bubienkovej dutiny a upína sa na zadné rameno strmieka ("crus posterius stapedis") v blízkosti hlavy strmienka ("caput stapedis"). Zmrštením vyťahuje strmienok z oválneho okna predsiene ("fenestra vestibuli"); tento pohyb sa kostičkami prenáša až na bubienok a prejaví sa uvoľnením bubienka. Strmienkový sval je teda funkčným antagonistom napínača bubienka ("musculus tensor tympani").

</doc>
<doc id="126012" url="https://sk.wikipedia.org/wiki?curid=126012" title="Čuchová kosť">
Čuchová kosť

Čuchová kosť alebo riečica (lat. "os ethmoidale") je kosť oddeľujúca nosovú dutinu od lebečnej dutiny.
Vzniká v chrupavkovej capsula ethmoidea, ktorá sa nachádza na báze lebky. Čuchová kosť sa skladá z troch hlavných častí: 

</doc>
<doc id="126013" url="https://sk.wikipedia.org/wiki?curid=126013" title="Charing Cross">
Charing Cross

Charing Cross je jednou z londýnskych štvrtí. Nachádza sa na severnom brehu rieky Temže v mestskom obvode Westminster.
História.
Meno Charing Cross, ktoré okrem vlakovej stanice nesie aj neďaleké okolie, pochádza z mena osady Charing, kde nechal kráľ Eduard I. vybudovať pamätník pre svoju zosnulú manželku Eleonóru Kastílsku. Charing Cross je oficiálne považovaný za presný stred Londýna a všetky vzdialenosti v Londýne sa merajú vzhľadom k pamätnému krížu vybudovanému v Charing. 
Charing Cross bol posledným z dvanástich zastavení Eleonórinho pohrebného sprievodu. Jej rakva tu spočívala počas noci pred jej pohrebným obradom vo Westminsterskom opátstve dňa 17. decembra 1290. Na každom z týchto zastavení nechal Edward postaviť pamätný kríž, z ktorých sa do dnešnej doby zachovali iba tri. Kríž, ktorý sa v súčasnosti nachádza pred stanicou Charing Cross je viktoriánskou kópiou pôvodného kríža, ktorú navrhol architekt Edward Middleton Barry.
Pôvodný kríž bol oveľa menší a menej zdobený a nachádzal sa na mieste osady Charing, na severnom konci ulice Whitehall a na južnom konci Trafalgarského námestia. Na tomto mieste sa v súčasnosti nachádza jazdecká socha kráľa Charlesa I.
Predpokladalo sa, že názov osady Charing vznikol skomolením francúzskych slov "„chère Reine“" (slov.: drahá Kráľovná). Avšak pravdepodobnejšie je to, že názov pochádza zo staroanglického slova „cearring“ znamenajúceho riečny meander. Práve na mieste, kde kedysi stál Charing sa Temža dramaticky ohýba o skoro 90 stupňov.
Miesta záujmu.
V blízkosti Charing Cross sa nachádza veľké množstvo kultúrnych pamiatok a iných turistických atrakcií, medzi inými aj:
Dopravné spojenie.
Najbližšie stanice londýnskeho metra:
Najbližšie železničné stanice:

</doc>
<doc id="126018" url="https://sk.wikipedia.org/wiki?curid=126018" title="Charing Cross (železničná stanica)">
Charing Cross (železničná stanica)

Železničná stanica London Charing Cross je jedným z najdôležitejších železničných terminálov v Londýne. Nachádza sa v štvrti Charing Cross v mestskom obvode City of Westminster. 
Je jednou zo sedemnásich staníc v Spojenom kráľovstve, ktoré prevádzkuje spoločnosť Network Rail. Služby prepravy cestujúcich prevádzkujú spoločnosti Southeastern a Southern. Vlakmi je spojená s ďalšími dvoma významnými terminálmi, a to so stanicami Waterloo a London Bridge.
Stanica získala svoje meno podľa mestskej štvrte Charing Cross, v ktorej sa nachádza. Samotná štvrť je pomenovaná podľa pamätníka venovanému Eleonóre Kastílskej. Vstup do stanice sa nachádza na ulici Strand, pričom jej opačný koniec je orientovaný k Temži a k mostu Hungerford Bridge.
História.
Pôvodná stanica bola postavená spoločnosťou South Eastern Railway na mieste niekdajšieho trhu Hungerford Market. Staničnú budovu slávnostsne otvorili 11. januára 1864. Budova bola postavená na relatívne stiesnenom mieste v centre Londýna podľa návrhov architekta Johna Hawkshawa. O rok neskôr, roku 1865, otvorili Charing Cross Hotel, navrhnutý Edwardom Middletonom Barrym a stanica nadobudla okrasné priečelie v štýle francúzskej renesancie. V tej istej dobe bola pred stanicou vztýčená replika pôvodného Eleonórinho kríža, ktorý bol zničený v roku 1647.
5. decembra 1905 sa pôvodná oceľová strecha zrútila. Akoby zázrakom si nešťastie vyžiadalo iba šesť ľudských životov. Z bezpečnostných dôvodov bolo pod strechov postavené drevené lešenie a zvyšok strechy bol po častiach rozobratý a neskôr úplne nahradený novou konštrukciou.
Počas druhej svetovej vojny bola stanica poškodená nemeckou bombou a následne zrekonštruovaná v strohom neo-georgiánskom štýle. 
V roku 1990 boli nástupištia prekryté komplexom Embankment Place, v ktorom sa nachádzajú kancelárie a obchody. Okrem iného tu sídli aj audítorská firma PricewaterhouseCoopers. Budovu navrhla spoločnosť Terry Farrell and Partners.
Spoje.
Z Charing Cross mimo špičky premáva 35 vlakov za hodinu (tph). 
Spoje prevádzkované spoločnosťou Southeastern:
Spoje prevádzkované spoločnosťou Southern:
Dopravné spojenie.
Najbližšie stanice londýnskeho metra:
Najbližšie železničné stanice:

</doc>
<doc id="126023" url="https://sk.wikipedia.org/wiki?curid=126023" title="Trilobity">
Trilobity

"Trilobity môže byť aj názov podkmeňa Trilobitomorpha (synonymá sú: trojlalokovce a trilobitovce ), pozri trojlalokovce"
Trilobity (zastarano: "trilobiti"; , staršie: Trilobitae) sú trieda vyhynutých morských organizmov z taxónu (presnejšie: podkmeňa či nadtriedy) trojlalokovce (= trilobity v širšom zmysle; lat. Trilobitomorpha), ktorý je významnou skupinou vyhynutých článkonožcov. 
Výskyt triedy trilobity je spoľahlivo doložený od kambria v prvohorách (približne 540 – 520 miliónov rokov). V skamenelinách sa zachovávajú najmä ich chitínové panciere. Sú vedúcimi skamenelinami pre prvohory. Väčšina z nich vyhynula v priebehu devónu, posledné dožívajúce skupiny vyhynuli až v perme.
Evolúcia trilobitov.
Najstaršie fosílie trilobitov sú datované do obdobia približne pred 530 miliónmi rokov a boli celosvetovo rozšírené. Už skoré trilobity nesú všetky vlastnosti skupiny trilobitov ako celku. Nezdá sa, žeby niekedy existovala nejaká prechodná skupina alebo skupina predkov trilobitov.
Trilobity patria medzi typické prvohorné organizmy – najväčší rozkvet dosiahli vo vrchnom kambriu a ordoviku, menej v silúre a spodnom devóne. V perme prežívala už iba jediná čeľaď – Phillipsiidae, ktorá však spolu s mnohými inými organizmami vyhynula na konci permu. Predpokladá sa, že všetky trilobity vznikli na území dnešnej Sibíri s následne sa z nej rozšírili.
Zachoval sa po nich bohatý paleontologický materiál. Náleziská trilobitov na Slovensku sú v okolí Dobšinej, Ochtinej a Jelšavy. Omnoho bohatšie nálezy sú napríklad v Českom krase a tiež v oblasti zvanej Barrandién (medzi Prahou a Plzňou), napr. pri obci Skryje. Dodnes bolo popísaných vyše 15 000 druhov trilobitov.
Dobre zachované fosílie trilobitov a ich zvlečených pancierov sú známe z náleziska pri meste Greese v pohorí Eifel v Nemecku.
Stavba tela.
Veľkosť trilobitov bola premenlivá. Dĺžka tiel dospelých jedincov sa pohybovala od 6 mm do 75 cm. Telo trilobitov pokrýva chitínový pancier, ktorý môže byť impregnovaný kalcitom alebo fosfátmi vápnika. Pancier sa priečne aj pozdĺžne delí na 3 časti (podľa tohto rozdelenia tela práve trilobity dostali svoje meno). Pozdĺžne je výrazná osová časť tela – tzv. rachis a symetrické bočné pleury. Cephalon je hlavový štít, ktorý sa skladá z piatich segmentov, rôzneho tvaru. Na cephalone sa môžu nachádzať jednoduché alebo zložené oči rôznej veľkosti, ich počet môže dosiahnúť až 15 000. Na hlavovom štíte sa nachádza 5 párov končatín, z ktorých 1 spĺňa funkciu tykadiel, ktoré slúžia na hmat, či ako chemoreceptory. Ostatné končatiny sú dvojvetvové a okrem pohybu slúžia i na dýchanie. Končatiny boli primárne kráčavé, no u niektorých druhov boli lupeňovité a umožňovali plávať. Na epipoditoch pri báze nôh mali žiabrové prívesky. Končatiny sa vo fosílnom stave nachádzajú iba v ojedinelých prípadoch, rovnako ako mäkké časti tela a oči. Trup tvorí hrudná časť zvaná thorax, ktorá sa skladá z voľne uložených segmentov, takzvaných pleur. Spodná časť tela nie je dobre známa. Chvostová časť tela sa nazýva pygídium a skladá sa z jedného až 34 segmentov, zakončená býva osovým tŕňom alebo viacerými bočnými tŕňmi. U niektorých druhov však táto časť chýba. Telo neskorších druhov sa mohlo stočiť do guľky, podobne ako u recentných "Oniscomorpha". Podrobným štúdiom zachovalých fosílií sa zistilo, že mali segmentálne uložené metanefrídie, podobne ako "Polychaeta", z predkov ktorých pochádzajú. Vyvíjali sa anamériou.
Systematika.
Zaradenie v systéme.
1. Najneskôr od polovice 20. storočia dodnes sa trilobity obyčajne klasifikujú ako trieda Trilobita (staršie: Trilobitae), ktorá je spolu s niektorými ďalšími taxónmi zaradená do taxónu Trilobitomorpha, ktorého slovenské názvy sú trojlalokovce (resp. zastarano trojlaločnatci), trilobity v širšom zmysle či trilobitovce, a ktorého alternatívne latinské názvy sú zriedkavo Trilobita v širšom zmysle a staršie Trilobitae v širšom zmysle. Taxón Trilobitomorpha (resp. vyššie uvedené synonymá) má obyčajne taxonomickú úroveň podkmeň alebo nadtrieda alebo občas infrakmeň alebo staršie niekedy kmeň. Taxón Trilobitomorpha v staršom, teda širokom vymedzení, sa od roku 1997 niekedy označuje názvom Lamellipedia v užšom zmysle. 
Novšie sa buď priamo trieda Trilobita, alebo vyššie spomínaný taxón Trilobitomorpha ak je vymedzený novším (čiže relatívne úzkym) spôsobom, zaraďuje spolu s niektorými ďalšími taxónmi do taxónu Artiopoda v užšom zmysle (= Lamellipedia v užšom zmysle bez Marrellomorpha). Taxonomická úroveň taxónu Artiopoda v užšom zmysle je podkmeň alebo trieda. 
U niektorých autorov sa trilobity považujú za úzko príbuzné s klepietkavcami (Chelicerata). Preto v niektorých (skôr starších) systémoch taxóny Trilobita a Chelicerata spolu tvoria taxón nazývaný Arachnata (staršie názvy: Palaeopoda, Chelicerata [klepietkavce] v najširšom zmysle). Veľmi podobný taxónu Arachnata je (dodnes sa u niektorých autorov vyskytujúci) taxón Arachnomorpha (staršie názvy: Trilobitoidea v najširšom zmysle, Schizoramia v užšom zmysle), ktorý sa od Arachnata dnes obyčajne odlišuje tým, že namiesto taxónu Trilobita obsahuje taxón Trilobitomorpha (alebo taxón Artiopoda v užšom zmysle) a niekedy zahŕňa aj niekoľko ďalších taxónov. Taxón Arachnata i taxón Arachnomorpha niektorí autori označujú názvom bezhryzadlovce (Amandibulata). Taxón Arachnomorpha bez zahrnutia taxónu Megacheira sa od roku 1997 niekedy označuje názvom Lamellipedia v širšom zmysle. Taxón Lamellipedia v širšom zmysle bez zahrnutia taxónu Marellomorpha sa niekedy označuje názvom Artiopoda v širšom zmysle.
2. Občas, najmä staršie, majú trilobity (Trilobita/staršie: Trilobitae) taxonomickú úroveň nie trieda, ale rad alebo podtrieda alebo v 19. storočí niekedy čeľaď. Podľa toho je potom upravená aj taxonomická úroveň nadradeného taxónu, t. j. napríklad rad či podtrieda Trilobita sa niekedy zaraďuje do triedy nazývanej buď Trilobitomorpha alebo Trilobitoidea (po slovensky trilobitovce) v širšom zmysle. Dávnejšie sa rad/podtrieda/čeľaď Trilobita zaraďoval(a):
3. Ojedinele majú trilobity (Trilobita) taxonomickú úroveň kmeň či infrakmeň.
Vnútorná systematika.
Vnútorná systematika trilobitov sa časom mení a okrem toho je sčasti sporná. Nasleduje niekoľko príkladov systému:
Systémy do polovice 20. storočia.
Dôležité systémy do roku 1959 sú uvedené tu.
Systém podľa Černyševa et al. 1960.
trieda Trilobita:
Poznámka: Poradie uvedenia niektorých nadčeľadí je tu voči originálu upravené, aby sa uľahčila porovnateľnosť s nižšie uvedenými systémami.
Systém podľa Harrington et al. 1959.
trieda Trilobita:
Poznámka: Poradie uvedenia niektorých radov a podradov je tu voči originálu upravené, aby sa uľahčila porovnateľnosť s nižšie uvedenými systémami.
Systém podľa Fortey 1997.
trieda Trilobita:
Systém podľa Adrain 2011.
trieda Trilobita:
Čeľaď Burlingiidae je v tomto systéme vylúčená z trilobitov.
V niektorých systémoch je do triedy Trilobita zaradený aj rad †Nektaspida (iné názvy: Nectaspida, Nektaspidida, Nectaspidida, Nectaspia, Naroiida).
Niektorí autori na konci 20. storočia (najmä K. E. Lauterbach) vylučovali z triedy Trilobita podrad Olenellina a niekedy aj rad Agnostida (sensu Fortey 1997).
Niektorí autori na konci 20. storočia hlavnú časť trilobitov označujú názvom Eutrilobita (doslova: pravé trilobity), presnejšie povedané uznávajú taxón Eutrilobita, ktorý zodpovedá celému Trilobita (sensu napr. Fortey 1997) okrem podradu Olenellina, nadčeľade Emuelloidea (z podradu Redlichiina) a niekedy aj okrem radu Agnostida (sensu Fortey 1997).

</doc>
<doc id="126024" url="https://sk.wikipedia.org/wiki?curid=126024" title="Trilobit">
Trilobit



</doc>
<doc id="126028" url="https://sk.wikipedia.org/wiki?curid=126028" title="Fugging">
Fugging

Fugging (do roku 2021 Fucking) je malá osada v Rakúsku, časť obce Tarsdorf v regióne Innviertel na západe Horného Rakúska hraničiaca s Bavorskom. Žije tu asi 150 obyvateľov. Nachádza sa v blízkosti mesta Salzburg. 
Dedina, ktorá pod týmto názvom existuje minimálne od roku 1070, je pomenovaná po mužovi zo 6. storočia menom Focko. „Ing” v starej nemčine znamená "ľudia", teda celý názov znamená miesto Fockových ľudí. Táto dedina sa preslávila kvôli jej bývalému menu Fucking (ktoré má vulgárny význam v angličtine). V roku 2021 starosta dediny zmenil meno dediny na Fugging.

</doc>
<doc id="126030" url="https://sk.wikipedia.org/wiki?curid=126030" title="Paddington (železničná stanica)">
Paddington (železničná stanica)

Železničná stanica Paddington je jednou z hlavných železničných staníc v Londýne. Nachádza sa v štvrti Paddington v mestskom obvode Westminster. Od roku 1838 slúžila ako terminál spojov prevádzkovaných spoločnosťou Great Western Railways a jej nástupcami. 
Taktiež sa tu nachádzala západná konečná stanica prvej podzemnej železnice, Metropolitan Railway, predchodkyne londýnskeho metra. 

</doc>
<doc id="126032" url="https://sk.wikipedia.org/wiki?curid=126032" title="Slovak Telekom">
Slovak Telekom

Slovak Telekom, a.s. (do januára 2004 Slovenské telekomunikácie, a.s.) je slovenský poskytovateľ služieb pevnej telefónnej linky, internetu a IPTV (digitálnej televízie na IP platforme). Svoje služby predáva pod marketingovým názvom Telekom. Do októbra 2011 Slovak Telekom predával svoje produkty pod značkami T-Com (fixné služby) a T-Mobile (mobilné služby). Slovak Telekom je súčasťou spoločnosti Deutsche Telekom AG a svoje služby predáva tradične s predajom technologických zariadení. Slovak Telekom vlastnil do roku 2020 aj internetový portál Zoznam.sk a od roku 2013 vlastní aj satelitnú televíziu Digi.
Spoločnosť Slovak Telekom, a.s., vlastní certifikát systému manažérstva kvality podľa EN ISO 9001:2000 a certifikát systému manažérstva životného prostredia podľa EN ISO 14001:2004.
Vlastnícke vzťahy.
Spoločnosť je súčasťou nadnárodnej skupiny firiem Deutsche Telekom Group (Frankfurt, Amtlicher Handel: DTE/NYSE: DT). Majoritným akcionárom spoločnosti Slovak Telekom, a. s., je spoločnosť Deutsche Telekom AG s podielom 100 % akcií. 
Slovak Telekom, a. s., vlastnil do 1.7.2010 100 % akcií spoločnosti T-Mobile Slovensko, a. s., ktorá bola poskytovateľom portfólia služieb mobilnej komunikácie. Po jej plnom začlenení do svojich štruktúr vtedajšia spoločnosť T-Mobile Slovensko zanikla. Dcérskymi spoločnosťami Slovak Telekomu sú
Produkty a služby.
Slovak Telekom, a.s., poskytuje svojim zákazníkom:
Optická sieť.
Slovak Telekom, a.s., v súčasnosti pracuje na rozširovaní pokrytia optickou sieťou. Optická sieť bola k 30.6.2024 k dispozícii už pre 1,177 milióna domácností na Slovensku.
T-Mobile Slovensko.
T-Mobile Slovensko bola do 1. 7. 2010 spoločnosť na Slovensku poskytujúca telekomunikačné služby - mobilnej komunikácie alebo služby dátových sietí. Telekom evidoval 2,34 mil. aktívnych SIM kariet, čo predstavuje 38,5% podiel na trhu (3Q/2018). 
Spoločnosť T-Mobile Slovensko prevádzkovala štyri siete - sieť GSM (v pásmach 900 a 1800 MHz), verejnú dátovú sieť VDS, analógovú sieť NMT a sieť 3G UMTS. Sieť GSM bola budovaná od roku 1997 pomocou technológie švédskej spoločnosti Ericsson. Používanie analógovej siete NMT sa na Slovensku datuje od roku 1991. T-Mobile Slovensko vdýchol tejto sieti nový život, keď nasadil technológiu Flash-OFDM alebo tiež FLARION, ktorá umožňuje rýchle dátové prenosy. Technológiu Flarion využil ako prvý operátor na svete pre celonárodné nasadenie. 25. februára 2006 ako prvý mobilný operátor na Slovensku spustil komerčnú prevádzku siete UMTS.
Vlastnícke vzťahy.
100 % akcií spoločnosti T-Mobile Slovensko vlastnila akciová spoločnosť Slovak Telekom. Majoritným vlastníkom Slovak Telekomu je nemecká telekomunikačná spoločnosť Deutsche Telekom AG (100%)
Do 2. mája 2005 pôsobila spoločnosť pod obchodným názvom EuroTel Bratislava. Spolupráca EuroTelu a spoločnosti Telekom sa datuje od času, kedy Deutsche Telekom prevzal Slovenské Telekomunikácie (neskôr Slovak Telecom, teraz Slovak Telekom) a prostredníctvom nich aj 51% podiel v spoločnosti EuroTel Bratislava.
K prvému júlu 2010 spoločnosť T-Mobile Slovensko zanikla a všetky jej aktivity a zamestnanci boli začlenení do materskej spoločnosti Slovak Telekom.
Predvoľby.
Telekomunikačný úrad Slovenskej republiky prideľuje jednotlivým operátorom predvoľby, alebo tzv. prefixy. Zoznam predvolieb je uvedený v článku Slovenské telefónne predvoľby. Spoločnosť T-Mobile Slovensko mala Telekomunikačným úradom SR pridelené, a teda svojim zákazníkom prideľuje tieto predvoľby:
Vzhľadom na možnosť prenosu telefónneho čísla medzi mobilnými operátormi je potrebné príslušnosť telefónneho čísla do siete T-Mobile Slovensko overiť na webe, alebo na infolinke operátora. Taktiež je možné si aktivovať upozornenie na prenesené číslo pred uskutočnením hovoru.

</doc>
<doc id="126033" url="https://sk.wikipedia.org/wiki?curid=126033" title="Jazylka">
Jazylka

Jazylka (staršie: jazylková kosť, nevhodne: "jazyková kosť"; lat. "os hyoideum") je kosť na krku medzi bradou a hrtanom. 
Pomocou násadcovojazylkového väzu ("ligamentum stylohyoideum") je zavesená z oboch strán na výbežok spánkovej kosti ("processus styloideus ossis temporalis"). Jazylka podopiera jazyk a odstupujú z nej viaceré svaly. 
Skladá sa z tela jazylky ("corpus") a z dvoch párov rohov: horné rohy sú malé – malé rohy ("cornua minora"), dolné rohy sú veľké – veľké rohy ("cornua majora"). Telo jazylky má tvar priečne postavenej platničky. Predná plocha je konvexná; hranou je rozdelená na horný a dolný oddiel a často máva aj v stredovej čiare zvislú hranu. Zadná plocha je konkávna. 
Malé rohy sú krátke, majú valčekovitý až kužeľovitý tvar. V detskom veku dlho zostávajú chrupkové a až do staroby bývajú pohyblivo pripojené k telu jazylky pomocou väziva. Na malé rohy sa upína násadcovojazylkový väz. 
Veľké rohy sú takmer pokračovaním tela jazylky; sú dlhé a na konci paličkovito zhrubnuté pre úpon štítnojazylkového väzu ("ligamentum thyrohyoideum"). Z nich smerom hore odstupujú svalové zväzky do jazyka – jazylkovojazykový sval ("musculus hyoglossus"). 
Od spodného okraja tela jazylky a od okrajov veľkých rohov sa začína väzivová blana štítnojazylková blana ("membrana thyrohyoidea"), pomocou ktorej sa na jazylku pripája najväčšia hrtanová, t. j. štítna chrupka ("cartilago thyroidea").
Na jazylku sa upína viac svalov prebiehajúcich jednak nahor (do jazyka, k sánke, do steny hltana), jednak nadol (k chrupkám hrtana, hrudnej kosti, lopatke). Činnosťou týchto svalov sa mení poloha jazylky na krku. 
V ligamentum stylohyoideum sa v dospelom veku nachádzajú 1 – 2 kostičky, ktoré sa porovnávajú s kostičkami u niektorých cicavcov.

</doc>
<doc id="126045" url="https://sk.wikipedia.org/wiki?curid=126045" title="Inekon 01 Trio">
Inekon 01 Trio

Inekon 01 Trio je česká nízkopodlažná električka. Vyrába ju ostravská firma "Inekon Trams", ktorá bola založená holdingom "Inekon Groups" spoločne so servisným a opravárenským strediskom Dopravného podniku Ostrava.
Konštrukcia.
Vozidlá Trio koncepčne vychádzajú z električiek Škoda 03 T. Tie boli vyvinuté spoločne firmami Škoda a Inekon. Po rozporoch začala tieto električky vyrábať sama plzenská škodovka. Inekon po niekoľkých rokoch projekt vozidla prepracoval predovšetkým dizajnovo a začal električky vyrábať spoločne s DPO.
01 Trio je jednosmerný čtvornápravovoý motorový čiastočne nízkopodlažný električkový vozeň. Pozostáva z troch článkov, ktoré sú spojené kĺbmi a harmonikou. Vstup do vozidla zabezpečujú štvore predsuvné dvere, z toho dvoje jednokrídlové a dvoje dvojkrídlové na pravej strane vozňovej skrine.
Stredný nízkopodlažný článok s podlahou vo výške nad temenom koľajnice je zavesený medzi krajnými článkami, ktoré sú posadené na pevných podvozkoch. Elektrická výbava je umiestnená na streche.
Prototypy.
Prvý prototyp bol vyrobený v roku 2002. Po nevyhnutných skúškach a po schválené Drážnym úradom bol nasadený pod ev.č. 1251 do bežnej prevádzky v Ostrave. Druhý prototyp bol dokončený v roku 2003 a toho roku bol zaradený do pravidelnej prevádzky pod ev.č. 1252.

</doc>
<doc id="126046" url="https://sk.wikipedia.org/wiki?curid=126046" title="Šumperk">
Šumperk

Šumperk (nem. "Mährisch Schönberg") je mesto v Česku ležiace na rieke Desná na juhozápadnom okraji Jeseníkov. Pretože leží na križovatke ciest a železničných tratí umožňujúcich prístup do rôznych časti Jeseníkov, je známy aj ako "Brána Jeseníkov". 
Žije tu 26 870 (1.1.2013) obyvateľov a rozloha mesta je 27,9 km².

</doc>
<doc id="126047" url="https://sk.wikipedia.org/wiki?curid=126047" title="Satra">
Satra

Satra je projekt modernizácie sarajevských električiek. V rámci neho sú dodávané do Sarajeva modernizované električky typu Tatra K2. Na ich úprave sa podieľajú firmy Pars nova zo Šumperka a Siemens AG. Vozidlá jazdia vždy v modro-žltom mestskom nátere. Existujú dva varianty, označené podľa počtu článkov.
Satra II.
Satra II je modernizovaná električka K2. Vychádza z brnianskych rekonštruovaných vozidiel typu Tatra K2R. Čelá boli vymenené za nové podľa návrhu návrhu Ing. arch. Patrika Kotasa, v interiéri boli použité nové materiály a namiesto štvorkrídlových skladacích dverí boli použité nové dvojkrídlové výklopné. Premenou prešla aj kabína, pridaná bola klimatizácia. Novú elektrickú výbavu dodala firma Siemens AG. Prvé vozidlo tohto typu sa verejnosti predstavilo v roku 1998 a od tej doby ich dopravný podnik JKP GRAS nasadzuje do bežnej prevádzky. Celkom bolo modernizovaných 25 vozidiel K2.
Satra III.
Oproti predchádzajúcemu typu bol do tohto variantu vložený stredný nízkopodlažný článok, prakticky predchodca električiek Tatra K3R-N, Tatra K3R-NT a Tatra KT3UA vrátane nájazdovej plošiny pre invalidov. Inak je vozidlo modernizované podobným spôsobom ako Satra II. Na tento typ bolo rekonštruovaných 12 vozidiel K2.

</doc>
<doc id="126048" url="https://sk.wikipedia.org/wiki?curid=126048" title="František Xaver Brixi">
František Xaver Brixi

František Xaver Brixi (* 2. január 1732, Praha – † 14. november 1771, tamtiež) patrí medzi najvýznamnejších českých skladateľov, ktorí pôsobili v 18. storočí. Štýlovo sa svojou tvorbou radí k hudobnému predklasicizmu a ranému klasicizmu. Svojimi kompozičnými postupmi veľmi ovplyvnil svojich súčasníkov. Jeho diela možno nájsť takmer v každej českej chrámovej alebo zámockej zbierke historických hudobnín ako aj v mnohých zahraničných fondoch.
Životopis.
František Xaver Brixi pochádzal z rozvetvenej hudobníckej rodiny. Ako syn slávneho pražského organistu Šimona Brixiho vyštudoval hudobne zamerané piaristické gymnázium v Kosmonosoch (17441748), kde bol jeho inštruktorom Václav Kalous (17151786), rehoľným menom P. Simone à Sancto Bartholomeo. Po roku 1750 pôsobil v mnohých pražských chrámoch ako organista (aj v kostole sv. Mikuláša na Malej Strane). Medzi uznávaných skladateľov sa zaradil veľmi skoro, o čom svedčia početné skladby, uvádzané v rokoch 17581771 na každoročných svätojánskych slávnostiach, ktoré sa usporadúvali na lodiach blízko Karlovho mostu.
Roku 1759 sa stal kapelníkom katedrály sv. Víta na Hradčanoch. Túto, v tom čase snáď najvýznamnejšiu funkciu v pražskom hudobnom živote zastával až do svojej smrti. Súčasne pôsobil ako organista v kláštore benediktínok v chráme sv. Jiří, ktorý je tiež na Hradčanoch. Chýr o jeho umení prenikol veľmi skoro aj do zahraničia. V Poľsku, Rakúsku aj na západe Nemecka patril v sedemdesiatych a osemdesiatych rokoch k najhranejším autorom chrámovej hudby. Mníchovskí jezuiti od neho niekoľko rokov objednávali hudbu k duchovným drámam. 167 jeho diel je dodnes v opisoch zachovaných v kláštore cisterciánov v Ottobeurene.
Dielo.
Aj keď žil ešte v čase baroka, jeho hudba je predzvesťou klasicizmu – v jeho skladbách sa objavujú nové prvky: presvetlenie výrazu, svieže rytmické cítenie a premyslenosť stavby, teda postupy typické pre hudbu klasicizmu. V tom tiež spočíva jeho najväčší objaviteľský prínos a význam. Brixi často uplatňoval synkopy a trioly a stálym kombinovaním najrôznejších rytmických útvarov, nepravidelnosťami a presahmi sa vyhýbal jednotvárnosti, do ktorej upadalo mnoho jeho súčasníkov, ktorých prevyšoval aj zložitejšou harmóniou a pestrofarebnosťou formálneho členenia. Jeho skladby sú plné vnútorného napätia, ktoré im dodával dôrazom na hudobný výraz skladby, čo v tom čase rozhodne nebolo bežné.
Počas svojho života skomponoval obrovské množstvo skladieb (okolo 500). Ide prevažne o cirkevnú hudbu (viac ako sto omší a ďalších takmer 300 skladieb vrátane oratórií, smútočných omší, litánií, orgánových skladieb, koncertov a podobne). V českých krajoch a mnohých krajoch Európy patrili Brixiho skladby počas celej druhej polovice 18. storočia k najhranejším.
Zo sekulárnych skladieb dodnes zaujíma významé miesto jeho päť koncertov pre organ-čembalo a orchester, dve suity pre čembalo, programová hudba "Bitva u vsi Plaňany" a viaceré svetské skladby pre organ. Obe Brixiho Prelúdiá (C a F) sú zapísané v tzv. "Bakovské knížce", ktorú si zaobstaral regenschori Jiří Ignác Linek. Je v nej zapísaných 18 skladieb uvádzajúcich ako autora Františeka Xavera Brixiho. Praeludium C dur F. X. Brixiho je v "Bakovské knížce" nazývané "Praeludium ex C Franciscus Xavery Brixy". Zápis je až na niekoľko evidentne chýbajúcich ligatúrových oblúčikov veľmi starostlivý a čistý. "Praeludium F" autora neuvádza. Vzhľadom na to, že je toto prelúdium zapísané v medzi skladbami pripísaných Briximu a má nápadnú podobnosť s inými Brixiho skladbami, dá sa mu prisúdiť autorstvo tohto prelúdia. Improvizačný charakter má aj mnoho ďalších Brixiho skladieb. Zo zápisu vyplýva, že niekoľkých miestach by mali byť trilky. Takty 34 a 43 obsahujú zápis harmónie generálbasom. Skladba nazvaná "Seykorka" (sýkorka) je časťou čembalovej suity. To však nevylučuje hru tejto skladby na organe. Prameň skladby je nezistiteľný. Súčasné znenie skladby "Seykorka" vychádza z publikácie "Čtení a hra z partitur" autorov Petra Ebena a Jarmila Burkhausera. Ľavá ruka je v publikácii notovaná z pedagogických dôvodu v niektorých taktoch v altovom C kľúči. Skladba má charakter menuetu.
Zomrel pomerne mladý, zrejme na tuberkulózu.

</doc>
<doc id="126050" url="https://sk.wikipedia.org/wiki?curid=126050" title="Astronomická ročenka">
Astronomická ročenka

Astronomická ročenka je ročenka, ktorá obsahuje súhrn najdôležitejších údajov o polohe Slnka, Mesiaca, planét, hviezd, ako aj o zatmeniach Slnka a Mesiaca, o zákrytoch hviezd, o konfiguráciách planét a iných úkazoch v danom roku a tabuľky na určovanie času a polôh. Výpočet polôh, efemeríd nebeských telies sa obyčajne udáva pre Slnko a planéty na každý deň, pre Mesiac na každú hodinu, pre hviezdy v intervale niekoľkých dní. Údaje v astronomických ročenkách sa počítajú v astronomických výpočtových strediskách pomocou počítačov.
Prvé tabuľky pohybu a polôh Slnka a Mesiaca zostavil Hipparchos v 2. storočí pred Kr. až na 600 rokov dopredu. V Ptolemaiovom "Almageste" z 2. storočia boli zachytené už presné predpovede zatmení Slnka a Mesiaca. Na základe dlhodobých pozorovaní boli v 11. storočí zostavené tabuľky polôh nebeských telies nazvané "Toledské tabuľky" (lat. Tabulae Toletanae). V 13. storočí, za vlády kastílskeho kráľa Alfonza X. Učeného, vznikli prepracovanejšie a presnejšie "Alfonzínske tabuľky" (lat. Tabulae Alphonsinae) založené na geocentrickom usporiadaní nebeských telies. V roku 1551 vyšli ďalšie tabuľky polôh nebeských telies, Reinholdove "Pruské tabuľky" (lat. Tabulae Prutenicae), založené už na heliocentrickom usporiadaní telies. Medzi najpresnejšie z historických tabuliek efemeríd patria "Regiomontanove tabuľky" z druhej polovice 15. storočia, ktoré používali moreplavci, napríklad aj Krištof Kolumbus a "Rudolfínske tabuľky" (lat. Tabulae Rudolphinae), ktoré zostavil Johannes Kepler v roku 1627.
Medzi najpoužívanejšie medzinárodné astronomické ročenky patria:
Pre širší okruh záujemcov sa na základe efemeríd zo svetových astronomických ročeniek vypracúvajú ďalšie astronomické ročenky, zohľadňujúce zemepisnú polohu jednotlivých krajín. U nás každoročne vychádza tradičná "Astronomická ročenka", v Česku "Hvězdářská ročenka".

</doc>
<doc id="126054" url="https://sk.wikipedia.org/wiki?curid=126054" title="High-Speed Downlink Packet Access">
High-Speed Downlink Packet Access

High-Speed Downlink Packet Access (HSDPA) je protokol mobilnej telefónie označovaný tiež ako technológia 3,5G – triapoltá generácia. Objavil sa v Release 5 štandardu UMTS. HSDPA je dostupné ako pre UMTS FDD tak pre UMTS TDD.
HSDPA podstatne zvyšuje prenosovú rýchlosť pre downlink. Rýchlosť UMTS Release 99 (Release 3) je len 384 kbit/s. 
HSDPA je založený na niekoľkých inováciách architektúry siete, vďaka ktorým sa dosahuje nižšieho oneskorenia, rýchlejšie reakcie na zmenu kvality signálu a spracovanie H-ARQ, teda Hybrid Automatic Repeat Request, hybridnej automatickej požiadavky na opakovanie prenosu. 
Ďalšie zmeny boli spravené priamo na rádiovej časti siete, teda na RNC (Radio Network Controler) a Node B (základňová stanica). Hlavnou zmenou, ktorá prispieva k zrýchleniu toku dát a odstráneniu oneskorenia a rozptylu, je presunutie niektorých úloh zo samotného RNC na Node B. Základňové stanice sa teraz namiesto RNC starajú o plánovanie a riadenie priamo na vrstve 1, väčšina funkcií MAC dôležitých práve pre oneskorenie a rozptyl dát je z RNC v Release 5 presunutá na NodeB. Vďaka tomu dáta prejdú kratšiu trasu pred tým, než sa dekódujú a možno sa zistí, že niečo s nimi nie je v poriadku a že je potrebné ich poslať znovu. Znižujú sa tým nároky na čas potrebný na ich prenos, ale aj na RNC, naopak je potrebný výkonnejší hardware NodeB. MAC (Medium Access Control, Riadenie prístupu k médiu) sa v Release 5 nazýva MAC-HS, čím dáva táto funkcia najavo, že je dislokovaná na NodeB.
Oproti Release 99 zavádza HSDPA novú schému na prenos paketových dát. Namiesto rýchleho riadenia vysielacieho výkonu a premenného faktora rozptylu sa používa dynamická adaptívna modulácia a kódovanie, viackódové operácie, rýchle plánovanie a opakované odosielanie na fyzickej vrstve.
Vďaka HSDPA bude v W-CDMA sieťach (teda európskeho UMTS) teoreticky možné ponúkať zdieľané rýchlosti maximálne 14,4 Mbit/s (maximálna rýchlosť na jednu bunku), efektívne rýchlosti budú podstatne nižšie a pri štarte HSDPA sa očakáva, že mobilné terminály budú schopné využívať rýchlosť maximálne do 1,8 Mbit/s. Rýchlosť 14,4 Mbit/s pre jedno zariadenie sa nedá v dohľadnom čase očakávať. Pri tejto rýchlosti by totiž terminál (telefón) musel súčasne používať 15 kódov súčasne a všetky timesloty, čím by pre seba zabral celú kapacitu jedného sektora. 

</doc>
<doc id="126062" url="https://sk.wikipedia.org/wiki?curid=126062" title="Eduard Hartmann">
Eduard Hartmann

Eduard Hartmann môže byť:

</doc>
<doc id="126069" url="https://sk.wikipedia.org/wiki?curid=126069" title="Tatra K2R.03-P">
Tatra K2R.03-P

Tatra K2R.03-P je typ električky, ktorá vznikla modernizáciou česko-slovenských električiek Tatra K2.
Dejiny.
Dopravní podnik města Brna od roku 1996 prevádzkoval pomerne úspešné modernizované električky K2R a K2R.03. Pretože však výrobca elektrickej výbavy pre tieto typy, firma ČKD, skrachoval, bolo nutné nájsť náhradu. Ako perspektívna sa ukázala výbava TV Progress od spoločnosti Alstom. Preto boli modernizované ďalšie 3 vozidlá v štýle K2R.03 s touto výbavou. Dostali označenie K2R.03-P.
Modernizácia.
Rekonštruované vozidlá dostali novú elektrickú výbavu TV Progress, polopantograf a čelá podľa návrhu Ing. arch. Patrika Kotasa. Modernizovaný bol aj interiér a stanovisko vodiča. Modernizácia okrem typu výbavy vychádza z typu K2R.03.
Prevádzka.
Modernizácie na typ K2R.03-P prebiehali v rokoch 2000 až 2002.

</doc>
<doc id="126070" url="https://sk.wikipedia.org/wiki?curid=126070" title="K2R.03-P">
K2R.03-P



</doc>
<doc id="126071" url="https://sk.wikipedia.org/wiki?curid=126071" title="Gotická architektúra">
Gotická architektúra

Gotická architektúra je architektúra v období gotiky. "Gotika", ktorej meno dali až renesanční „humanisti“, sa zrodila, resp. jej prvé znaky sú viditeľné už na prestavbe baziliky Saint-Denis. S prestavbou tejto baziliky začal opát Suger (10811155) v roku 1136. Táto prestavba začína charakterizovať sloh ako plný svetla, ktoré sa privádza do záveru chóru a venca kaplniek cez vitrážové okná. 
Lomený oblúk napomohol tento veľkolepý plán odľahčenia románskej steny tzv. „mur epais“ a privedenia vonkajšieho svetla dnu do baziliky. Jej charakteristickou črtou sa stala vertikálna línia, lomený oblúk a premyslená konštrukcia kostry chrámu, prenášajúca hmotnosť stavby pomocou nosných rebier na vonkajšie oporné konštrukcie. Gotická katedrála sa stala vrcholom architektonického umenia, a zároveň hlbokým duchovným symbolom. Gotický sloh sa prejavil aj vo výzore svetských stavieb, napríklad hradov. Šíril sa po celej Európe až do 16. storočia, no v Taliansku nebol nikdy plne prijatý (prejavoval sa najmä v zaalpskej oblasti), a práve preto bol nazvaný gotickým štýlom. 
V samotnom Paríži sú viditeľné tzv. tri vývojové fázy gotiky. Začiatok v chóre baziliky Saint-Denis nasledovne v katedrále Notre Dame a nakoniec Sainte Chapelle.
Gotika mimo Francúzska.
V poslednej tretine 12. storočia zakotvila gotika vplyvom severozápadného Francúzska aj v Anglicku, kde sa vyvinuli svojrázne formy. Canterburská katedrála (začiatok v roku 1175) reprezentuje prvé vývojové obdobie (epochu Early English), Salisburská katedrála (1220 – 1266) rozvinutejšie obdobie dekoratívneho štýlu (Decorated Style) a kaplnka King's College v Cambridge neskorogotický pojem perpendikulárny štýl.
V Taliansku sa gotika rozvinula iba v obmedzenej miere a hlavne na severe – (Miláno, Benátky, Florencia, Siena a i.).
V Nemecku sa toto umenie rozšírilo pomerne rýchlo a v celej šírke. Za prvú stavbu nemeckej gotiky možno označiť dóm v Magdeburgu (od roku 1209). Špecialitou nemeckej gotickej architektúry je technika severonemeckých tehlových stavieb.
Na severe Európy, kde sa kvôli používaniu pálenej tehly ako stavebného materiálu v čase gotiky zaužívalo pomenovanie Backsteingotik, čiže tzv. Tehlová gotika.
V Čechách sa gotika udomácňuje približne v tom istom období, ako na Slovensku. Po udomácnení dostala názov "česká gotika". K najznámejším pamiatkam patria Katedrála sv. Víta, Václava a Vojtecha, Chrám svätej Barbory v Kutnej Hore alebo Kostol sv. Bartolomeja v Kolíne. K významným majstrom gotiky v Čechách patria Petr Parléř, Matyáš z Arrasu a Majster Hanuš.
V polovici 14. storočia sa v Toskánsku začínalo rozvíjať nové umenie – renesancia, ktoré v polovici 16. storočia úplne vytlačilo gotiku.
Gotika na Slovensku.
Na Slovensku sa prvky gotického štýlu začínajú prejavovať už v 1. polovici 13. storočia (najstarší gotický kostol postavili v roku 1244 v Kaplnej v okrese Senec), ale úplne sa rozvíjajú až v polovici 15. storočia, najmä na Spiši. Katedrály sa na území Slovenska nestavali, ale bolo postavených veľa farských kostolov (Prešov, Trnava, Hlohovec, Kremnica, Kežmarok, Bratislava, Levoča, Spišská Nová Ves a i.). Jednoloďové kostolíky stavali na celom území Slovenska františkáni a dominikáni. Trojloďové kostolíky bazilikového typu s umeleckou výzdobou boli zriedkavejšie (Konkatedrála svätého Martina v Bratislave). Najväčšími gotickými kostolmi sú pôvodne trojloďová bazilika – Dóm svätej Alžbety v Košiciach, Konkatedrála sv. Martina v Bratislave a Konkatedrála sv. Mikuláša v Prešove. Ďalej sa stavali významné hrady (Trenčín, Strečno, Spišský hrad, Oravský hrad, Zvolen) a zachovali sa aj zrubové drevené kostoly (Kostol svätého Františka z Assisi v Hervartovej – 1480, Kostol svätého Juraja v Trnovom – cca 1500, atď.).

</doc>
<doc id="126073" url="https://sk.wikipedia.org/wiki?curid=126073" title="Rýchla železnica">
Rýchla železnica



</doc>
<doc id="126074" url="https://sk.wikipedia.org/wiki?curid=126074" title="Tatra KT8D5R.N2P">
Tatra KT8D5R.N2P

Tatra KT8D5R.N2P je typ električkového vozňa, ktorý vznikol modernizáciou česko-slovenskej električky Tatra KT8D5.
Dejiny.
Po spustení modernizácie vozidiel KT8D5 v Brne a Ostrave sa rozhodol tieto električky rekonštruovať aj pražský dopravný podnik. Prvé vozidlo bolo predané šumperskej firme Pars nova na jar roku 2004. Po istých problémoch spojených s veľkým rozsahom modernizácie bola táto električka sprevádzkovaná v apríli roku 2005. V prestavbách sa pokračuje rýchlosťou približne 5 vozidiel ročne. Pražský dopravný podnik plánuje takto zmodernizovať všetkých 47 električiek tohto typu.
Modernizácia.
Prestavba sa blíži brnianskym električkám Tatra KT8D5R.N2. Oba krajné články prešli generálnou opravou, stredný článok bol nahradený novým nízkopodlažným. Zmodernizovaný bol interiér, napríklad nové sedadlá, informačný systém pre cestujúcich a stanovisko vodiča. Vyskytujú sa však aj odlišnosti, pražské vozidlá dostali polopantografy, pôvodná elektrická výbava bola nahradená novou typu TV Progress. Vodič môže okrem toho sledovať vnútorný aj vonkajší priestor pomocou niekoľkých zabudovaných kamier.
Prevádzka.
Modernizácie na typ KT8D5R.N2P prebiehajú od roku 2004.

</doc>
<doc id="126075" url="https://sk.wikipedia.org/wiki?curid=126075" title="KT8D5R.N2P">
KT8D5R.N2P



</doc>
<doc id="126076" url="https://sk.wikipedia.org/wiki?curid=126076" title="Paweł Sarna (básnik)">
Paweł Sarna (básnik)

Paweł Sarna [čítaj Paveu Sarna] (* 26. január 1977, Jaworzno, Poľsko) je poľský básnik. Debutoval súborom "Atak" (1998), spoločne s P. Lekszyckim vydal zbierku básni "Ten i Tamten" (2000). Vyštudoval poľskú filológiu na univerzite v Katowiciach. Verše publikuje na stránkach Fa-artu, Arkadii, Lampy a Iskry Božej. Publikuje aj v regionálnom literárnom časopise Sokol, kde pracoval ako redaktor.

</doc>
<doc id="126077" url="https://sk.wikipedia.org/wiki?curid=126077" title="Tatra KT8D5R.N1">
Tatra KT8D5R.N1

Tatra KT8D5R.N1 je typ električkového vozidla, ktorý vznikol modernizáciou česko-slovenskej električky Tatra KT8D5.
Dejiny.
Po spustení modernizácií električiek KT8D5 na typ Tatra KT8D5R.N2 v Brne sa rozhodol Dopravní podnik Ostrava uskutočniť podobný projekt. Dosadením nového nízkopodlažného článku a predovšetkým zjednosmernením vozidla vznikla električka KT8D5R.N1. Dôvodom tejto zmeny bolo predovšetkým to, že obojsmerné vozidlá KT8D5 sa ako obojsmerné takmer nevyužívali. Iba pri špecifických výlukách, kedy by bol koncový úsek trate odrezaný od zvyšku siete, by sa využila výhoda týchto vozidiel. Pretože sa však žiadne také výluky nekonali, bolo rozhodnuté zjednosmerniť väčšinu ostravských električiek KT8D5.
Modernizácia.
Modernizácia sa okrem zjednosmernenia vozidla veľmi blíži brnianskym a košickým električkám KT8D5R.N2. Vozňová skriňa bola kompletne opravená, stredný článok bol nahradený novým nízkopodlažným, zrekonštruovaný bol interiér a stanovisko vodiča. Elektrická výbava zostala pôvodná typu TV3. Jednou z výhod jednosmerného vozidla je aj zvýšenie počtu sedadiel.
Prevádzka.
Modernizácie na typ KT8D5R.N1 prebiehajú od roku 2003.

</doc>
<doc id="126078" url="https://sk.wikipedia.org/wiki?curid=126078" title="KT8D5R.N1">
KT8D5R.N1



</doc>
<doc id="126079" url="https://sk.wikipedia.org/wiki?curid=126079" title="Tatra T2R">
Tatra T2R

Tatra T2R je električka, ktorá vznikla rekonštrukciou česko-slovenskej električky typu Tatra T2.
Dejiny.
Jedným z dôvodov rekonštrukcie vozidiel T2 bol nedostatok nových vozidiel, ďalším čiastočná unifikácia s typom Tatra T3. Modernizácie prebiehali v 70. a 80. rokoch 20. storočia, dopravný podniky si električky rekonštruovali vo svojich dielňach alebo ich odosielali do iných dopravných podnikov. Takéto upravené vozidlá sa udržali v prevádzke až do konca 90. rokov.
V rokoch 1995 a 1996 odkúpil Liberec z dôvodu nedostatku električiek osem vozidiel z Ostravy. Z týchto vozidiel dodnes (2006) jazdí posledná súprava ev.č. 26+27, ktorá prešla v rokoch 2001 až 2006 celkovou opravou a modernizáciou. Tieto dve električky sú poslednými vozidlami Tatra T2, resp. T2R na svete, ktoré sú v osobnej prevádzke. V Brne a Ostrave sú električky T2R používané ako služobné.
Modernizácia.
Najdôležitejšou zmenou bola výmena elektrickej výbavy za typ TR37, používaný vo vozidlách T3. Rekonštrukciou prešla aj vozňová skriňa, predný otvor na transparent bol vo väčšine prípadov zaplechovaný, namiesto jedného predného svetlometu boli dosadené dva, vozidlám boli v bočných plentách vykonané výrezy na jednoduchší prístup k podvozkom.

</doc>
<doc id="126080" url="https://sk.wikipedia.org/wiki?curid=126080" title="T2R">
T2R



</doc>
<doc id="126084" url="https://sk.wikipedia.org/wiki?curid=126084" title="Rozptyl (žiarenie)">
Rozptyl (žiarenie)

Rozptyl alebo difúzia je prejav interakcie žiarenia (svetlo, pohybujúce sa častice) s optickými nehomogenitami prostredia, ktoré spôsobujú odklon žiarenia z pôvodného smeru. 
Všeobecne rozlišujeme dva typy rozptylu, elastický a kvázielastický. Elastický rozptyl je rozptyl, pri ktorom sa energia žiarenia nemení (alebo len veľmi málo) a kvázielastický rozptyl mení energiu žiarenia. Tieto termíny sú odvodené z kinetickej štúdie zrážok tuhých telies. Hlavné formy elastického elektromagnetického rozptylu sú Rayleighov rozptyl a Mieov rozptyl. Hlavné formy kvázielastického elektromagnetického rozptylu sú Ramanov rozptyl, Brillouinov rozptyl, rozptyl röntgenového žiarenia a Comptnov rozptyl. 
Pri prechode svetla (elektromagnetického žiarenia) látkou sú jej molekuly ovplyňované premenným (oscilujúcim) elektrickým poľom.
Vonkajšie elektrické pole s intenzitou formula_1 indukuje v látke dipólový moment
orientovaný proti vonkajšiemu elektrickému poľu. 
formula_2
formula_3 je koeficient polarizovateľnosti danej častice látky.
Indukované dipóly sa periodicky menia s rovnakou frekvenciou, ako vektor prechádzajúceho intenzity formula_4 prechádzajúceho žiarenia. Po zrušení vplyvu vonkajšieho poľa zaniká aj indukovaný dipól formula_5. 
Podľa teórie elektromagnetického žiarenia je každý oscilujúci dipól zdrojom elektromagnetického žiarenia s frekvenciou zhodnou s frekvenciou oscilácie dipólu. Toto žiarenie dipól emituje do všetkých smerov priestoru. Preto sa molekuly, atómy či ióny látok interagujúcich so svetlom stávajú sekundárnym zdrojom svetelného žiarenia s rovnakou frekvenciou (ak zanedbáme Ramanov efekt) ako má pôvodné prechádzajúce žiarenie. Tento teorém sa nazýva Huygensov princíp.
V opticky homogénnom prostredí sa sekundárne svetelné žiarenie častíc látky interferenciou vzájomne vyruší, a to vo všetkých smeroch, okrem smeru šíriaceho sa žiarenia. Úplne opticky homogénne prostredie môže byť však len ideálny kryštáľ pri teplote 0 K.
Reálne látky opticky homogénne nie sú, nehomogénne zložky prostredia majú polarizovateľnosť inú ako je polarizovateľnosť prostredia (svetlo v nich indukuje dipólové momenty iné ako v časticiach prostredia), a preto nie všetko sekundárne žiarenie sa v nich vyruší interferenciou. Sekundárne žiarenie, ktoré sa interferenciou nevyruší, pozorujeme ako žiarenie rozptýlené danou látkou.

</doc>
<doc id="126085" url="https://sk.wikipedia.org/wiki?curid=126085" title="Strand (Londýn)">
Strand (Londýn)

Strand je jednou z významných londýnskych ulíc spájajúcich dva hlavné mestské obvody, a to City of London a City of Westminster. Ulica začína na Trafalgarskom námestí pri železničnej stanici Charing Cross a končí pri Temple Bar, kde sa spája s Fleet Street.
História.
Pomenovanie Strand pochádza zo staroanglického slova pre pobrežie alebo nábrežie rieky. Dáni, Nóri, Nemci a Holanďania si taktiež odvodili výraz pre pláž z tohto slova. Predtým ako bolo vybudované Thames Embankment bola Strand najbližšou cestou pri Temži.
Oblasť Aldwych a Strand bola osídlená už v dobe anglosaskej, keď vznikla osada v oblasti tesne za pôvodnými rímskymi hradbami. V stredoveku bola táto oblasť centrom výstavby a rozvoje medzi centrom obchodu v City a politickým centrom vo Westminsteri. V 17. storočí práve Strand tvorila hlavnú spojnicu medzi týmito dvoma centrami. 
Na Strand sa nachádzajú v oddelených ostrovčekoch mimo hlavný dopravný ruch dva kostoly. Prvým z nich je St Clement Danes, vybudovaný asi v 9. storočí, i keď väčšina súčasnej stavby pochádza zo 17. storočia a jej autorom je architekt Christopher Wren. St Mary-le-Strand bol dokončený v roku 1717 a jeho autorom je James Gibbs.
Dopravné spojenie.
Najbližšie stanice londýnskeho metra sú:
Najbližšia železničná stanica:
Na ulici Strand sa nachádzali svojho času dve stanice metra, ktoré niesli názov „Strand“:

</doc>
<doc id="126086" url="https://sk.wikipedia.org/wiki?curid=126086" title="Daniel Baláž">
Daniel Baláž

Daniel Baláž (* 14. apríl 1969) je slovenský rozhlasový moderátor, hudobný publicista, dídžej a hudobný dramaturg a rekreačný bubeník (v skupine Ospalý pohyb).
Študoval na Právnickej fakulte Univerzity Komenského. 
Od roku 1993 pôsobil v Rádiu Ragtime, od roku 2000 v Rock FM Rádiu, dnes Rádiu _FM. Publicisticky prispieval do internetového magazínu inZine. Krátku dobu moderoval reláciu Slovenskej televízie METRO, ktorá sa zaoberala alternatívnou kultúrou na Slovensku a v Česku. V súčasnosti uvádza spolu s Pavlom Hubinákom show Baláž &amp; Hubinák na Rádiu _FM.
V Rádiu FM pracuje tiež ako dramaturg. Prispieva aj do týždenníka .týždeň.

</doc>
<doc id="126091" url="https://sk.wikipedia.org/wiki?curid=126091" title="Saint Mary le Strand">
Saint Mary le Strand

Saint Mary le Strand je anglikánsky kostol v Londýne. Nachádza sa ulici Strand v mestskom obvode Westminster. Kostol stojí na samostatnom dopravnom ostrovčeku na sever od Somerset House a na juh od Bush House, v ktorom sídli BBC World Service. 
Kostol bol postavený v roku 1717 podľa návrhu architekta Jamesa Gibbsa. V súčasnosti slúži ako oficiálny kostol Women's Royal Naval Service (ženské oddiely námorníctva). V kostole sa taktiež nachádza pamätná kniha s menami tých, ktorí zahynuli v službe.
Dopravné spojenie.
Najbližšie stanice londýnskeho metra:

</doc>
<doc id="126096" url="https://sk.wikipedia.org/wiki?curid=126096" title="Dub letný">
Dub letný

Dub letný (lat. "Quercus robur") je druh stromu z rodu dub ("Quercus").
Charakteristika.
Je to mohutný strom. Jeho koruna je mohutná, nepravidelne a robustne rozložitá, pretiahnutá smerom nahor. Kôra je tmavosivá, a hrubo rozpukaná. Dorastá do výšky 30-40 metrov.
Listy sú dlhé obráteno vajcovité s krátkymi stopkami, okraje listov sú vlnkovito-laločnaté, najširšie sú v prostriedku.
Kvitne v apríli a v máji. Kvety sú jednopohlavné, samčie súkvetie má charakter jahniad na tohoročných vetvičkách, samičie jahňady rastú na letorastoch. Plodom je žaluď (jednosemenná nažka) sediaca v kalíšku. Stopka je 3 – dlhá.
Výskyt.
Prirodzene sa vyskytuje v Európe, v Malej Ázii, na Kaukaze a v niektorých lokalitách severnej Afriky.
Rastie od nížin až po podhorské oblasti, kde môže vytvárať dubové lesy – dúbravy. Často rastie aj ako osamelý strom.
Systematika.
Súčasný najčastejší systém je takýto:&lt;br&gt;
dub letný ("Quercus robur"):
Staršie sa do duba letného zaraďoval aj taxón "Quercus estremadurensis", a to ako poddruh "Quercus robur" subsp. "estremadurensis".
Synonymá sú:
Poznámka: Často uvádzané synonymum "Quercus pendulina" Kit. nie je synonymum duba letného, ale je synonymom taxónu Quercus kerneri nothosubsp. kerneri.
Systém podľa Flóry Slovenska V/3 (prevzaté z: Požgaj et Horváthová 1986, resp. Mátyás 1973) je takýto:&lt;br&gt;
dub letný ("Quercus robur"):
Taxón pedunciliflora je v tomto systéme uvedený ako samostatný druh "Quercus pedunciliflora" (dub sivý/sivozelený). Taxón brutia je uvedený ako súčasť tohto druhu "Quercus pedunciliflora". Taxóny imeretina a broteroana sa v texte nespomínajú.
Zdroje kapitoly Systematika: 
Využitie.
Liečiteľstvo.
Kôra duba letného sa využíva k liečeniu rôznych kožných ochorení a vyrážok, častejšie sa však používa kôra z príbuzného duba zimného, ktorá má byť účinnejšia. Najúčinnejšia je čerstvá kôra z mladých stromov, rozpukaná kôra starých stromov je považovaná za bezcennú, rovnako ako kôra, ktorá je dlho skladovaná.
Drevo.
Dub letný poskytuje veľmi tvrdé a ťažké drevo, ktoré je vysoko cenené a má široké uplatnenie v stavebníctve. Najžiadanejšie je vo vodnom stavebníctve, pretože namočením vo vode sa jeho kladné vlastnosti ešte zlepšujú.

</doc>
<doc id="126098" url="https://sk.wikipedia.org/wiki?curid=126098" title="Škoda 1Tr">
Škoda 1Tr

Škoda 1Tr bol prvý trolejbus vyrobený vo Škodových závodoch. Zároveň išlo tiež o jeden z troch trolejbusov, ktoré boli určené pre začatie trolejbusovej dopravy v Prahe
Konštrukcia.
Podvozok trolejbusu 1Tr mechanicky vychádzal z nákladného automobilu Škoda 553, bol iba upravený pre dosadenie trakčného motora a elektrickej výzbroje. Karoséria pre takto upravený podvozok bola vyrobená vo Škodových závodoch v Mladej Boleslavi, elektrickú výzbroj dodali tie isté závody z Plzne. Skriňa bola drevená, spevnená kovovými výstuhami a zvonku oplechovaná. Na streche umiestnené zberača museli byť na troleje nasadzované pomocou tyče.
Išlo o trojnápravový trolejbus (hnacia bola tretia náprava). Bol vybavený tromi brzdami – elektrickú rekuperačnú, pneumatickú prevádzkovú a ručnú. Bol určený pre ľavostrannú prevádzku, preto boli v ľavej bočnici umiestnené dvoje dvojdielne skladacie dvere. Vodič trolejbusu mal pre vstup na svoje stanovište k dispozícii ešte malé dvierka v pravej bočnici. Po vzniku Protektorátu bol voz prestavaný na pravostrannú prevádzku.
Prototyp.
Prototyp (a tiež jediný vyrobený voz tohto typu) bol vyrobený v roku 1936. Spolu s prototypmi trolejbusov Praga TOT a Tatra T 86 bol určený pre prvú česko-slovenskú "modernú" trolejbusovú prevádzku v Prahe. Voz 1Tr dostal evidenčné číslo 301 a jazdil až do roku 1955, kedy bol odstavený. O rok neskôr bol vyradený zo stavu pražských trolejbusov a bol odovzdaný Národnému technickému múzeu, ktoré však tento unikátny voz v roku 1961 sešrotovalo.
Prevádzka.
V roku 1936 bol vyrobený jediný voz.

</doc>
<doc id="126100" url="https://sk.wikipedia.org/wiki?curid=126100" title="Škoda 9Tr">
Škoda 9Tr

Škoda 9 Tr je krátke trolejbusové vozidlo, vyvinuté na konci 50. rokov a vyrábané vo veľkých sériách od 60. do 80. rokov 20. storočia. Vo svojej dobe to bol prevratný typ , rozšíril sa do mnohých krajín sveta a z pohľadu masovosti výroby býva prirovnávaný k električkám typu ČKD Tatra T3.
Dejiny.
Prvý prototyp z typovej rady týchto trolejbusov sa vyrobil v roku 1958 a po štyroch rokoch jeho skúšobnej prevádzky začala sériová výroba v roku 1962, ktorá trvala až do roku 1982, kedy ho nahradili modernejšie vozidlá - Škoda 14 Tr. Dlhá zotrvačnosť sériovej výroby bola vyvolaná hlavne obľubou tohto vozidla u najväčšieho odberateľa, Sovietskeho zväzu, väčšina veľkých miest zväzu postavených prevažne v druhej polovici 20. storočia má trolejbusovú dopravu, ako aj obmedzenými možnosťami socialistickej ekonomiky. Škoda 9 Tr sa veľmi dobre osvedčila, vykazovala vysokú životnosť, nenáročnosť a odolnosť tiež v ťažkých prevádzkových podmienkach.
Prevádzka.
Trolejbusy typu Škoda 9 Tr zaujímajú veľmi významné miesto v histórii vozidiel nekoľajovej elektrickej trakcie nielen v bývalom Česko-Slovensku, ale aj v mnohých významných mestách ďalších krajín, okrem ZSSR aj v Poľsku, Bulharsku, NDR, Indii, Afganistane a Nórsku. Celkovo bolo vyrobených v rokoch 1961 až 1981 okrem prototypov takmer 7 a pol tisíca týchto trolejbusov, z toho len necelých tisíc jazdilo v Česko-Slovensku. Vozidlá sa vyrábali v dvojdverovej aj trojdverovej verzii. V 70. rokov prichádza výrobca s inováciemi v podobe hydraulického posilovača riadenie a tyristorovou výzbrojou. V súvislosti s dodávkami vozidiel rady 14 Tr sa skončila prevádzka trolejbusov 9Tr v českých a slovenských mestách v 90. rokov, avšak v niektorých krajinách trvá podnes (Ukrajina, Bulharsko).
Dve vozidlá vlastní Dopravný podnik Bratislava, kde sú evidované ako historické vozidlá. 
V Česku majú svoje historické vozidlá 9 Tr dopravné podniky v Brne, Ostrave, Zlíne, Pardubiciach, Plzni a v Českých Budejoviciach dokonca aj upravený vozeň pre napätie 750V. Teplický vozeň č. 105 je tiež historický, avšak na rozdiel od iných nebol nikdy vyradený z pravidelnej prevádzky (administratívne zrušený). Iné vozidlá sú v súkromných rukách.

</doc>
<doc id="126101" url="https://sk.wikipedia.org/wiki?curid=126101" title="Ostrov nad Ohří">
Ostrov nad Ohří



</doc>
<doc id="126103" url="https://sk.wikipedia.org/wiki?curid=126103" title="Škoda 14Tr">
Škoda 14Tr

Škoda 14 Tr je trolejbusové vozidlo klasickej koncepcie vyrábané medzi rokmi 1982 a 1991 v českom závode v Ostrove nad Ohří spoločnosťou Škoda.
Opis.
Vozidlo vzniklo ako kópia poľského autobusového projektu Jelcz 039. Je dlhé približne 11 metrov, má trojo, dvojdielnych dverí. Pre export existovali aj dvojdverové karosérie. Karoséria je oceľová a jej časť pod oknami je tepelne izolovaná a odhlučnená antivibračným náterom. Podlaha je pokrytá gumou, sedadlá koženkové a usporiadané vo dvoch radoch, niekedy aj v proti alebo v boku smere jazdy. Neskoršie modernizované verzie mali podlahu protišmykovú a sedadlá čalúnené. Vozidlá sa líšia podľa sérií, zatiaľ čo v prvej sérii bolo čelné a zadné sklo nedeľné, neskôr sa zmenilo na dvojdielne s dvoma stieračmi.
Prevádzka.
14 Tr nahradili pôvodne rozšírené trolejbusy typu Škoda 9 Tr, objavili sa vo všetkých mestách bývalého Česko-Slovenska, kde bola trolejbusová doprava (Brno, Ostrava, Plzeň, Bratislava, Košice, Prešov, Banská Bystrica a ďalšie). Prvé série trpeli najmä na poddimenzovanú karosériu a problematickú zadnú nápravu. V priebehu výroby sa 14 Tr podrobila aj rôznym modernizačným úpravám, ku koncu výroby označených, ako 14 TrM. V prevádzke sa už nevyskytujú a boli nahradené modernejšími, nízkopodlahovými trolejbusmi. V Bratislave je možné vidieť pôvodné trolejbusy 14 Tr, alebo rekonštruované na 14 TrM, pri príležitosti mestských aktivít, ako je napríklad D.O.D v DPB.

</doc>
<doc id="126104" url="https://sk.wikipedia.org/wiki?curid=126104" title="Škoda-Sanos 200Tr">
Škoda-Sanos 200Tr

Škoda Sanos S 200 Tr (označovaný aj ako Škoda Sanos S 200, Škoda Sanos 01, Škoda Sanos 200 Tr) je model trolejbusu z 80. rokov 20. storočia vyrobeného v spolupráci Česko-Slovenska a Juhoslávie.
Dejiny.
Vyrábal sa v kooperácii juhoslovanskej továrne FAS Skopje a závodu Škoda Ostrov nad Ohří. Išlo o riešenie problému s nedostatkom kĺbových vozidiel v MHD v Česko-Slovensku v tom čase. Do karosérie autobusu Mercedes-Benz licenčne vyrábaného v Juhoslávii bola montovaná elektrická výbava Škoda. Pôvodne malo byť vyrobených niekoľko kusov na vyskúšanie novej technológie dvoch motorov, ale kvôli predĺženiu vývoja Škody 15 Tr a stále sa zvyšujúcom dopyte po kĺbových trolejbusoch ich bolo vyrobených spolu 77 ksuov. Dochádzalo k menším aj väčším problémom a prevádzkovatelia sa stretávali s nedostatkom náhradných dielov. Jedným z problémov bolo praskanie trolejbusu v kĺbe, pretože pôvodne autobusová karoséria nezvládala zaťaženie druhého motora. Iným častým problémom bola porucha diferenciálov.
Prevádzka.
Tieto trolejbusy sa používali v Sarajeve, Bratislave, Prešove, Ostrave a hlavne v Zlíne, kde ich bolo najviac. Ich prevádzka bola ukončená začiatkom 21. storočia. Prvý prototyp je zachovaný ako exponát Technického múzea v Brne a jeden z prevádzkových trolejbusov je vo vlastníctve občianskeho združenia PSHŽD Pardubice. Dve vozidlá vlastní Dopravný podnik Bratislava, ktorý dokončil rekonštrukciu prvosériového vozu ev. č. 6505 na jeseň 2019. Druhý voz (6517) pri rekonštrukcii poslúžil ako zdroj náhradných dielov a v súčasnosti čaká na svoj ďalší osud.

</doc>
<doc id="126105" url="https://sk.wikipedia.org/wiki?curid=126105" title="Škoda 15Tr">
Škoda 15Tr

Škoda 15Tr je dvojčlánkový trolejbus vyrábaný medzi rokmi 1988 a 1995 (prototypy už v prvej polovici 80. rokov) podnikom Škoda Ostrov. Od roku 1995 bola produkovaná modernizovaná verzia Škoda 15TrM.
Konštrukcia.
Kĺbový trolejbus 15Tr konštrukčne vychádza (ako v mechanickej časti tak aj v časti elektrickej) zo štandardného typu 14Tr. 15Tr bol vyvinutý v prvej polovici 80. rokov 20. storočia ako vôbec prvý česko-slovenský článkový trolejbus (projekt 10Tr nebol realizovaný, vozy Škoda-Sanos 200Tr sú výsledkom česko-slovensko-juhoslovanskej spolupráci).
15Tr je trojnápravový trolejbus, ktorý sa skladá z dvoch častí. Tie sú spojené kĺbom v podvozkovej časti a krycím mechom. Základom celej konštrukcie vozu je oceľový rám, na ktorom je pripevnená samonosná karoséria. Trolejbus vznikol zostavením zhodných alebo upravených dielov vozu 14Tr, čo je veľmi výhodné pre údržbu a zháňanie náhradných dielov. V pravej bočnici sa nachádzajú štvoro dvojkrídlové skladacie dvere. Priečne umiestnené sedačky pre cestujúcich sú potiahnuté koženkou. Vnútorné osvetlenie je žiarivkové.
Trolejbus má dva trakčné motory, jeden na prostrednej, druhý na zadnej náprave (použité boli rovnaké motory ako u vozu typu 14Tr). Vďaka tomu tak bol 15Tr zvýhodnený pri prevádzke v náročnom teréne.
Vozy prvej dodávanej série mali delené čelné okná, neskôr vyrábané vozy už dostali okná jednodielne. Trolejbusy Škoda boli najprv dodávané iba v červeno-krémovom náteru, ktorý bol štandardný pre všetky dopravné podniky vtedajšej ČSSR.
Ako zaujímavosť možno uviesť, že prvé trolejbusy 15Tr boli pôvodne určené pre zamýšľanú trolejbusovú trať České Budějovice – Temelín.
Prototypy.
Prvé dva prototypy vozu 15Tr boli vyrobené v roku 1983. Od ostatných vyrobených vozov sa líšili čiastočne odlišnou elektrickou výzbrojou. Po skúškach u výrobcu jazdil prvý prototyp v rokoch 1984 a 1985 v skúšobnej prevádzke v Plzni (s evidenčným číslom 500). Časť predného článku bola následne predaná na náhradné diely do Brna. Druhý prototyp bol takisto hodnotený u výrobcu a v druhej polovici 80. rokov bol zošrotovaný. 
V rokoch 1987 a 1988 boli vyrobené ďalšie tri prototypy, ktoré (na rozdiel od prvých dvoch) už zasiahli do bežnej prevádzky s cestujúcimi.
Dodávky trolejbusov.
V rokoch 1983 až 1995 bolo vyrobených celkom 469 vozov Škoda 15Tr a jeden podvozok (predaný firme Powertronics v brazílskom meste São José dos Campos).

</doc>
<doc id="126107" url="https://sk.wikipedia.org/wiki?curid=126107" title="Regent’s Park">
Regent’s Park

Regent's Park je jedným z Kráľovských parkov v Londýne. Nachádza sa v severnej časti centrálneho Londýna a zasahuje do mestských obvodov Westminster a Camden.
Dejiny.
Pozemky, ktoré sa kedysi ozačovali ako Marylebone Park boli kráľovským majetkom po mnoho storočí a boli prenajímané vojvodovi z Portlandu ako lovecký revír. 
Keď v roku 1811 nájomná zmluva vypršala, princ regent (neskorší kráľ Juraj IV.) poveril architekta Johna Nasha vytvorením plánu rozvoja pre túto oblasť. Nash navrhol výstavbu kráľovského palácu a väčšie množstvo samostatných domov pre priateľov kráľa. Po začiatku výstavby v roku 1818 boli Nashove plány zredukované a kráľ nechal namiesto toho postaviť Buckinghamský palác a park nechal neskôr sprístupniť pre verejnosť. Väčšina domov a plánovaných terás však bola dokončená a Regent's Park bol začlenený do ďalších Nashových projektov pre kráľa Juraja IV. - do výstavby Regent Street a Carlton House Terrace, ktoré mali vytvoriť novú tvár mesta od St. James’s Parku až po Parliament Hill v Hampsteade.
Park otvorili v roku 1854 a pôvodne bol otvorený dva dni v týždni. V 30. rokoch bola otvorená Záhrada kráľovnej Márie, čím sa prvýkrát sprístupnila vnútorná čast parku pre verejnosť, ktorá bola dlhé roky využívaná Kráľovskou botanickou spoločnosťou. V roku 1982 v parku vybuchla bomba. Išlo o teroristický útok IRA, pričom zahynulo sedem ľudí.
V roku 2012 sa okolo Regent's Parku ukutočnia preteky cestných cyklistov v rámci Letnej olympiády v Londýne. Pôvodne sa tu mali konať aj súťaže softbalistiek a bejzbalistov, ale oba tieto športy nakoniec vypadli z letnej olympiády.
Dopravné spojenie.
Najbližšie stanice London Underground:

</doc>
<doc id="126108" url="https://sk.wikipedia.org/wiki?curid=126108" title="Markus Heitz">
Markus Heitz

Markus Heitz (* 10. október 1971, Homburg, Sársko) je nemecký spisovateľ žánru fantasy, science fiction a hororu.
Po štúdiu na strednej katolíckej škole Johanneum v Homburgu, ktoré ukončil v roku 1991 a po vojenskej službe, vyštudoval v roku 2000 germanistiku a históriu. Príležitostne pracoval ako novinár pre list Saarbrücker. Patrí medzi najúspešnejších nemeckých autorov svojej doby, priazeň čitateľov i kritikov si získal už fantasy ságou "Ulldart" v roku 2002, úspešné boli aj romány zo sveta "Shadowrun". Najvačšie úspechy však zaznamenal s trilógiou zo sveta trpaslíkov, ktorá bola hneď po svojom publikovaní v rodnej vlasti autora preložená a vydaná tiež v českom jazyku pod názvami "Trpaslíci", "Válka trpaslíků" a "Pomsta trpaslíků".

</doc>
<doc id="126109" url="https://sk.wikipedia.org/wiki?curid=126109" title="Raymond E. Feist">
Raymond E. Feist

Raymond Elias Feist (* 1945, Los Angeles) je americký autor fantasy literatúry.
Bibliografia.
Romány R. E. Feista vychádzajú zatiaľ iba v českom jazyku, ktorý je uvedený ako hlavný názov.

</doc>
<doc id="126111" url="https://sk.wikipedia.org/wiki?curid=126111" title="Trasológia">
Trasológia

Je disciplína ktorá dokáže identifikovať osoby, zvieratá, veci. Zaoberá sa skúmaním stôp bosých nôh, obuvi, rôznych dopravných prostriedkov, stôp zvierat, častí ľudského tela, keď nie sú papilárne línie a tiež pri premiestňovaní určitých predmetov.

</doc>
<doc id="126112" url="https://sk.wikipedia.org/wiki?curid=126112" title="Clive Staples Lewis">
Clive Staples Lewis

Clive Staples Lewis (* 29. november 1898, Belfast, Írsko – † 22. november 1963, Oxford, Anglicko), známy ako C. S. Lewis a používajúci prezývku "Jack", bol írsky spisovateľ, básnik, akademik, literárny kritik, esejista, laický teológ a významný kresťanský apologéta, i jeden z najúspešnejších autorov fantasy.
Jeho najpopulárnejším fantasy dielom preloženým 48 jazykov je sedemdielna séria fantasy pre deti Kroniky Narnie. Jej posledný diel Posledný boj (1956) získal najväčšie britské výročné ocenenie za knihu pre deti a mládež Carnegie Medal. V roku 2005 bola spoločnosťou The Walt Disney Company sfilmovaná druhá kniha z Kroník Narnie, Lev, šatník a čarodejnica. Film sa radí k najúspešnejším fantasy snímkam všetkých čias.
V roku 2008 bol sfilmovaný štvrtý diel Kroník – Princ Kaspian. Na konci roka 2010 sa do kín dostal aj piaty diel Kroník (tretí filmový diel) – Dobrodružstvá Lode Ranný Pútnik.
Z jeho kresťanských diel dosiahli veľký úspech a celosvetovú popularitu napr. Rady skúseného diabla, ktoré boli preložené do desiatok jazykov a v súčasnosti sa pracuje na ich prevedení na filmové plátno.
Pre viacej info kliknite na stránky pod týmto textom.
Biografia.
Clive Staples Lewis sa narodil v meste Belfast v Írsku ako syn advokáta Alberta Jamesa Lewisa (1863-1929), ktorého otec prišiel do Írska z Walesu, a Flory Augusty Hamilton Lewis (1862 – 1908), dcéry írskeho anglikánskeho farára. Mal staršieho brata Warrena (1895 – 1973). Bol veľkým priateľom J. R. R. Tolkiena, s ktorým ho spájala láska k literatúre, starým jazykom a členstvo Inklingov, pod ktorého vplyvom konvertoval z ateizmu na kresťanstvo (ako malé dieťa bol pokrstený v anglikánskej cirkvi, neskôr vieru prestal praktizovať, no napokon sa znova stal aktívnym členom anglikánskej cirkvi). Kresťanstvo malo pre Lewisa obrovský význam. Nielenže mnoho jeho fantasy diel je chápané ako určitá alegória kresťanskej viery a jej hlavných motívov, ale písal tiež veľmi úspešné knihy priamo z oblasti kresťanskej literatúry.
C. S. Lewis bol významným odborníkom na grécku a latinskú literatúru, filozofiu a históriu anglického jazyka. V roku 1954 sa stal profesorom stredovekej a renesančnej literatúry na Magdalen College Univerzity v Cambridgei. Bol výnimočným a obľúbeným prednášajúcim. Dlhé roky bol ateistom a svoje obrátenie ku kresťanstvu opísal v diele Zaskočený radosťou takto: „V akademickom roku 1929 som sa na Trinity College vzdal a uznal, že Boh je Boh... [bol som] najskľúčenejší a najzdráhavejší konvertita Anglicka.“ Bol jedinečný kresťanský spisovateľ s prenikavou logikou a veľkou fantáziou. Jeho diela stále oslovujú nové generácie čitateľov po celom svete. 
Komplexný pohľad na život a dielo C. S. Lewisa vyšiel na Slovensku na knižne v roku 2019, autorom je Alister McGrath. 

</doc>
<doc id="126113" url="https://sk.wikipedia.org/wiki?curid=126113" title="North American P-51 Mustang">
North American P-51 Mustang

North American P-51 Mustang bolo americké jednomiestne jednomotorové stíhacie lietadlo dlhého doletu, ktoré bolo používané hlavne počas druhej svetovej vojny. Išlo o jeden z najúspešnejších typov stíhacích lietadiel. Mustangy väčšinou sprevádzali bombardéry počas náletov na Nemecko a ním okupované krajiny, pričom Spojencom pomohli získať vzdušnú nadvládu. Boli nasadené aj v Tichomorí proti Japonsku.
V kórejskej vojne boli Mustangy nasadené ako hlavná stíhačka a bojové lietadlo Spojencov, ale v jej priebehu boli nahradené prúdovými lietadlami. U niektorých letectiev Mustang slúžil ešte na začiatku 80. rokov. Niekoľko letuschopných lietadiel súkromných majiteľov lieta dodnes.
Vznik a vývoj.
Začiatkom roku 1940 bolo evidentné, že Spojené kráľovstvo bude potrebovať veľké množstvo stíhacích lietadiel, keďže domáca výroba v tom čase nestačila pokrývať potreby Royal Air Force (RAF). Rozhodla sa tak objednať čo najviac strojov zo Spojených štátov. Obstarávacia komisia v USA sa rozhodla zakúpiť väčšie množstvo stíhačiek P-40 Warhawk, ktoré boli v tom čase jedinými z amerických strojov, ktoré boli aspoň čiastočne vhodné pre európske bojisko. Keďže firma Curtiss-Wright nebola schopná dodať také množstvo lietadiel včas, rozhodli sa ich vyrábať licenčne u firmy North American Aviation. Tá však prišla v apríli 1940 s návrhom vývoja a výroby vlastného stroja s rovnakým motorom Allison V-1710-39, ale navyše podľa špecifikácií, aké požadovali Briti. Obstarávaciu komisiu presvedčil najmä sľub firmy, že prvý prototyp dodajú do 120 dní. Za 117 dní sa podarilo postaviť nový drak, ktorému ale chýbal motor. Prototyp s označením NA-73X tak vzlietol až 26. októbra 1940, čo bolo 178 dní od objednávky. Skúšky prototypu ukázali, že išlo o mimoriadne vydarený typ s perfektne vyváženými vlastnosťami, jednoduchou konštrukciou, a teda aj jednoduchou výrobou a údržbou. RAF okamžite objednala 620 lietadiel. Prvý sériový stroj bol hotový v máji 1941. Briti ich označovali ako Mustang Mk.I. Prvé Mustangy však mali jednu slabinu – ich motory Allison nemali dobré výškové vlastnosti. Vo výškach nad , kde sa na západnom fronte odohrávala väčšina vzdušných bojov, začali výrazne strácať výkon. Preto boli britské Mustangy používané len na hĺbkové prieskumné lety. Tam sa im darilo veľmi dobre a medzi pilotmi boli obľúbené. Historicky prvé vzdušné víťazstvo na Mustangu zaznamenal americký pilot v službách RAF počas neúspešnej invázie kanadských jednotiek pri Dieppe v auguste 1942. Armádne vzdušné sily USA ("United States Army Air Forces", "USAAF") rozpoznali potenciál tejto stíhačky, najmä po útoku na Pearl Harbor, a krátko po vyhodnotení jedného z prvých exemplárov Mustang Mk.I nasledovali objednávky tohto typu. Prvé dve americké verzie Mustangu, obidve upravené pre útoky proti pozemným cieľom, označované ako A-36A Apache a P-51A, boli poháňané motormi Allison. Motor Allison V-1710 bol vyhovujúci pre prevádzku v menších výškach. Menej úspešný bol vo väčších výškach, kde bolo k zvýšeniu jeho výkonnosti potrebné objemné turbodúchadlo.
Ďalší vývoj a použitie.
Po ťažkej porážke britsko-americkej leteckej ofenzívy (operácia Pointblank) sa velenie amerického armádneho letectva rozhodlo zastaviť denné nálety, až kým nebudú k dispozícii vhodné stíhačky dlhého doletu schopné sprevádzať bombardéry po celý čas letu v hĺbke nepriateľského vzdušného priestoru.
Dovtedy používaný P-38 Lightning, mal síce dostatočný dolet, ale bol drahý a nebol dostupný v potrebných množstvách. Navyše Lightning nebol celkom rovnocenným súperom pre nemecké stíhačky. Ďalší zo strojov, s ktorým bolo možno počítať, bol P-47 Thunderbolt. Ten bol síce rovnocenným súperom nemeckých stíhačiek, ale nemal dostatočný dolet. Vzniknutú medzeru sa Američania rozhodli zaplniť novými Mustangmi.
Konštrukčný tím Edgara Schmueda sa pustil do práce a doslova každý voľný centimeter lietadla vyplnili palivovými nádržami. Tým sa vytrvalosť lietadla zvýšila až na sedem hodín a vďaka tomu mohli Mustangy sprevádzať bombardéry po celý čas letu a s vonkajšími prídavnými nádržami mali dokonca ešte väčší dolet. Stíhacie Mustangy boli pre americké armádne letectvo dodané až v roku 1943, kedy boli zavedené prvé stroje série A, známe už pod novým označením P-51A. Podobne ako ich britskí súkmeňovci, aj tieto stroje boli výrazne znehodnocované nedostatočne výkonnými motormi Allison. Až po montáži motorov Packard V-1650-3 (čo boli licenčne vyrábané motory Rolls-Royce Merlin 63) do draku P-51, vznikla v septembri 1942 nová verzia P-51B. Kombinácia vynikajúceho motora a draku bola taká dobrá, že to niektorí leteckí historici nazvali ako „celestial wedding“ (nebeská svadba). Výroba motorom Merlin poháňaného P-51B sa s veľkým nasadením začala v roku 1943. Továreň North American v kalifornskom Inglewoode následne vyrobila 1 988 kusov P-51B. Nová továreň v texaskom Dallase vyrobila ďalších 1 750 kusov lietadiel označovaných ako P-51C. Prvé americké stroje verzie B sa dostali na Britské ostrovy v decembri 1943, kedy Mustangy 354. stíhacej skupiny vzlietli k svojej prvej bojovej sprievodnej misii z Británie, aby sprevádzali bombardéry B-17 Flying Fortress nad Kiel a späť, čo bolo celkovo približne . V marci 1944 stroje verzie B po prvýkrát sprevádzali bombardéry B-17 Flying Fortress a B-24 Liberator nad Berlín a späť, čo bolo celkovo až . Dovtedy boli americké bombardéry občas nútené letieť bez svojej stíhacej ochrany, pretože ostatné americké stíhačky nemali dostatočný dolet na to, aby ich mohli sprevádzať po celý čas letu nad cieľ a späť. Príchod Mustangov túto situáciu úplne zmenil, pretože s bombardérmi dokázali doletieť aj k vzdialenému cieľu a potom ich sprevádzať späť.
Británia si na základe zmluvy o pôžičke a prenájme objednala takmer 1 000 lietadiel P-51B a C pod označením Mustang Mk.III. Prvé Mustangy, vybavené motormi Merlin, mali rovnako ako ich predchodcovia, poháňaní motormi Allison, prekryt kabíny vybavený ťažkým rámom. To značne obmedzovalo výhľad pilota, a preto boli niektoré stroje dočasne vybavené odsúvateľným prekrytom tzv. Malcolm Hood, čo bola priehľadná bublina pripomínajúca akvárium. Firma North American však hľadala trvalejšie riešenie tohto problému, a preto na dvoch P-51B testovala kvapkovitý odsúvateľný prekryt kabíny a zníženú zadnú časť trupu. Nové usporiadanie bolo označené ako XP-51D a okrem iného bola na ňom pre účely plánovanej verzie P-51D odskúšaná aj inštalácia troch guľometov kalibru 12,7 mm umiestnených v každom krídle, namiesto dvoch guľometov v každom krídle ako u P-51B a C.
Dátumom uvedenia P-51D do prevádzky bola jar 1944 a táto verzia bola skutočne vynikajúcim modelom. P-51D sa okamžite stal štandardnou výbavou v Británii operujúceho stíhacieho letectva 8. leteckej armády. Mustangy tu slúžili rovnako účinne ako na ostatných bojiskách, vrátane tichomorského. Celkovo bolo vyrobených 8 102 kusov P-51D a 1 663 kusov P-51K (stroje s vrtuľou Aeroproducts na rozdiel od ostatných modelov s vrtuľou Hamilton Standard). Z približne 865 kusov sa v službách RAF stali Mustangy Mk.IV a 309 strojov bolo dokončených ako ozbrojená prieskumná verzia F-6D alebo F-6K pre potreby USAAF. Výroba prebiehala aj v Austrálii, kde firma Commonwealth Aircraft Corporation vyrobila 200 kusov najpodobnejších modelu P-51D. Okrem Američanov, Britov a jednotiek Commonwealthu lietali s Mustangmi (najmä na prieskumných verziách) aj francúzske jednotky bojujúce na strane Spojencov.
Dvaja americkí piloti Mustangov boli vyznamenaní Čestnou medailou a na týchto lietadlách lietali tiež niektoré spojenecké stíhacie letecké esá, napr. George Preddy (25,83 zostrelov), John Meyer (24 zostrelov), John Voll (21 zostrelov), Dominic Gentile (19,83 zostrelov), Leonard Carson (18,5 zostrelov), Glenn Eagleston (18,5 zostrelov) a Herschel Green (18 zostrelov). 
V snahe splniť požiadavky špecifikácie z rokov 1943 – 1944 na sprievodnú stíhačku s veľmi dlhým doletom uskutočnila firma North American ďalšie konštrukčné úpravy. Prepojila dva upravené trupy Mustangu centrálnou, ozbrojenou časťou krídla, z čoho vznikla výrobná verzia F-82 Twin Mustang (dvojitý Mustang). Tento model, vybavený radarom, sa používal aj ako dočasná nočná stíhačka. Nezvyčajný stroj sa objavil príliš neskoro na to, aby mohol zasiahnuť do diania v druhej svetovej vojne, ale zúčastnil sa leteckých bojov kórejskej vojny, ktorá začala v lete roku 1950. V tom čase už P-51 Mustang stratil u amerického letectva svoje dominantné postavenie stíhacieho lietadla, ale počas kórejského konfliktu odlietal množstvo bojových misií ako stíhací bombardér. Mustangy sa po vojne vyvážali do viacerých krajín a v Dominikánskej republike zostali u predných frontových jednotiek dokonca až do 80. rokov. Existovalo tiež množstvo povojnových úprav a vylepšení, vrátane modelu Cavalier Mustang a turbovrtuľovým motorom poháňaný Piper Enforcer.
Posledné vylepšenie.
Firma North American ku koncu druhej svetovej vojny pristúpila k posledným úpravám Mustangu a podrobila ho „odtučňovacej kúre“, pričom znížila jeho hmotnosť skoro o polovicu. Vznikol tak P-51H, ktorý bol so svojou rýchlosťou /h najrýchlejším piestovým lietadlom Spojencov počas vojny. Stroje verzie H však boli nasadené iba v Pacifiku.
Bojové nasadenie.
Druhá svetová vojna.
Spočiatku neboli Mustangy pri sprevádzaní bombardérov také úspešné. Úspech prinieslo paradoxne až neuposlúchnutie rozkazu, ktorý prikazoval, sprevádzať bombardéry v tesnom závese. Niektorí piloti však taktiku obrátili naruby a od pomalších bombardérov sa vzďaľovali využívajúc ich ako návnadu pre nemecké stíhačky. Týmto vnútili nemeckým stíhačom svoj spôsob boja a mohli ich napádať v najnevýhodnejších okamihoch (hlavne pri zhromažďovaní sa pred útokom). Nemeckí stíhači túto taktiku rýchlo prehliadli, ale nemohli proti nej nič robiť, lebo ich prioritou boli bombardéry. Dôsledkom bolo postupné zvrátenie situácie vo vzduchu nad Nemeckom a ním okupovanými krajinami. Straty bombardérov klesali, zatiaľ čo straty nemeckých stíhačiek neúnosne vzrastali. Bitka o nebo nad Nemeckom ešte síce nebola vyhratá, ale pre Nemcov sa vďaka Mustangom zmenila na beznádejnú.
Ani príchod prvých prúdových stíhačiek Me 262 "Schwalbe" nemohol situáciu zvrátiť. Straty týchto stíhačov boli k Mustangom na začiatku približne 1:1, ale neskôr sa ešte zhoršili v neprospech "Schwalbe". Keď Hermann Göring uvidel jedného dňa nad Berlínom stíhačky (čo boli Mustangy), povedal svojmu pobočníkovi: "„Prehrali sme vojnu.“"
Mustangy nad Slovenskom.
Mustangy jednotiek 15. leteckej armády amerických vzdušných síl sa v rokoch 1944 až 1945 zúčastňovali aj leteckej vojny nad Slovenskom. Najčastejšie v úlohe sprievodných stíhačiek bombardovacích zväzov lietadiel B-24 Liberator a B-17 Flying Fortress, pričom neskôr po splnení úloh stíhacej ochrany príležitostne podnikali aj hĺbkové útoky na predovšetkým malé pozemné ciele (automobily, vlaky, riečne člny, kompy na rieke Dunaj a pod.).
V dňoch 17. septembra a 7. októbra 1944 pristálo na letisku Tri Duby celkovo osem strojov B-17G 483. bombardovacej skupiny 15. leteckej armády, ktoré priviezli vojenský materiál (zbrane, strelivo, výbušniny) a zdravotnícky materiál na pomoc slovenským povstalcom počas SNP a aj členov americkej spravodajskej skupiny OSS a britskej SOE. Zo Slovenska odviezli tiež amerických letcov, ktorým sa podarilo uniknúť zajatiu. V oboch prípadoch sprevádzali bombardéry B-17G stíhačky P-51 Mustang 52. stíhacej skupiny, pričom 17. septembra na Troch Duboch jeden P-51B havaroval a jeden P-51C musel núdzovo pristáť. Zaujímavosťou je, že letci 1. česko-slovenského samostatného stíhacieho leteckého pluku, veteráni z RAF, mali istý čas ambíciu jeden z týchto poškodených strojov sprevádzkovať a použiť v boji proti Nemcom. K jeho oprave však nikdy nedošlo.
Povojnové použitie.
V roku 1947 došlo k preklasifikovaniu P-51 („Pursuit“ – prenasledovateľ) na F-51 („Fighter“ – stíhač). Stroje F-51 boli použité s úspechom k útokom na pozemné ciele v kórejskej vojne.
Ostatní používatelia.
 Austrália
 Bolívia
 Čína
 Čína
 Dominikánska republika
 Filipíny
 Francúzsko
 Guatemala
 Haiti
 Holandsko
 Indonézia
 Izrael
 Japonsko
 Južná Afrika
 Kanada
 Kostarika
 Kórejská republika
 Kuba
 Nemecko
 Nikaragua
 Nový Zéland
 Poľsko
 Salvádor
 Somálsko
 Taliansko
 Sovietsky zväz
 Spojené kráľovstvo
 Švajčiarsko
 Švédsko
 Uruguaj
Špecifikácie (P-51D Mustang).
Technický popis.
North American P-51D Mustang bol jednomiestny, jednomotorový samonosný dolnoplošník. Kovová kostra krídel, pevných chvostových plôch a trupu bola potiahnutá duralom. Kovová kostra pohyblivých chvostových plôch plátnom. Krycie plechy boli takisto duralové. Radový motor poháňal kovovú štvorlistovú nastaviteľnú vrtuľu. Podvozok bol zaťahovací. Hlavné podvozkové nohy sa zaťahovali do krídla smerom k sebe a zadné ostrohové koleso do trupu.

</doc>
<doc id="126114" url="https://sk.wikipedia.org/wiki?curid=126114" title="Škoda 17Tr">
Škoda 17Tr

Škoda 17Tr je typom česko-slovenského trolejbusu. Tento model (spoločne s autobusom Karosa B 831) bol vyrobený v rámci projektu unifikácie vozidiel MHD už neexistujúcimi spoločnosťami Škoda Ostrov a Karosa n. p. v polovici 80. rokov 20. storočia. Vyrobené boli iba 3 kusy.
Dejiny.
V roku 1983 bol vládou ČSSR schválený projekt tzv. normalizovanej rady vozidiel MHD (druhý podobný návrh po neúspešnom pokuse zo 60. rokov Škoda T 11 / Karosa ŠM 11). Cieľom tejto úlohy, ktorej sa zúčastnili národné podniky Škoda Ostrov a Karosa Vysoké Mýto, bolo vytvoriť vozidlo, ktoré by bolo vyrábané ako autobus aj ako trolejbus. Hlavnou požiadavkou bolo čo najväčšie použitie zhodných dielov. Práce začali na trolejbusu 14Tr a autobusu B 731, výsledkom projektu sa nakoniec stal trolejbus s označením 17Tr a autobus B 831. Zámer sa ale nepodaril. Po revolúcii bol celý projekt normalizácie zrušený (celkom boli vyrobené 3 vozy 17Tr a 3 vozy B 831). Podľa pôvodného konceptu mali byť vyrábané aj dvojčlánkové (Škoda 18Tr) a trojčlánkové (Škoda 19Tr) vozy.
Konštrukcia.
Voz 17Tr je dvojnápravový trolejbus sa polosamonosnou karosériou, ktorá je zložená z panelov. V pravej bočnici sú umiestnené troje dvojkrídlové výklopné dvere. Dizajnéri z podniku Karosa (tá mala na starosť výrobu karosérií pre autobusy i trolejbusy) vytvorili pomerne nadčasový dizajn vozu. Boli použité aj nové technológie napr. plasty. Dôraz bol takisto kladený na zníženie úrovne vonkajšieho i vnútorného hluku vozu. V interiéri sa objavili novo skonštruované sedačky pre cestujúcich (už štandardne umiestnené priečne).
Prototypy.
Na konci roku 1987 bol postavený prvý voz 17Tr. Išlo o funkčný vzoriek, ktorý bol ako jediný zo všetkých troch postavených trolejbusov tohto typu dokončený. Po vyrobení bol skúšaný u výrobcu. Následne bol niekoľko rokov odstavený a v polovici 90. rokov bol podrobený ďalším skúškam (tentoraz išlo o nový asynchrónny pohon). Po ich ukončení bol odpredaný Dopravnému podniku Ostrava (DPO). Atypická výzbroj bola nahradená štandardnou z trolejbusu 14Tr, voz bol kompletne opravený a v roku 2000 bol zaradený do prevádzky pod evidenčným číslom 3903. V júni 2007 bol ako posledný svojho typu vyradený a potom bol odovzdaný do brnianskeho Technického múzea.
Karoséria prvého prototypu bola vyrobená v roku 1989. Nedokončený voz bol o tri roky neskôr predaný do Ostravy, kde bol po kompletizácii a obdržaní elektrickej výzbroje z vozu 14Tr v roku 1996 sprevádzkovaný. Dostal evidenčné číslo 3901 a v prevádzke sa udržal desať rokov. V roku 2006 bol vyradený, odkúpený Škodou Electric a odovzdaný podnikovému múzeu Škody. Po zániku Múzea Škoda na konci roku 2008 bol dlhodobo zapožičaný ŠKODA-BUS klubu Plzeň ako exponát Múzea dopravy v Strašiciach.
Druhý (aj nedokončený) prototyp trolejbusu 17Tr bol vyrobený v roku 1990. Karosériu vozu odkúpil v roku 1992 podnik ČKD Trakce, ktorý voz dokončil. Trolejbus, ktorý bol označený ako Tr831.03, bol bez cestujúcich skúšaný v Brne a Hradci Králové. Po skúškach bol predaný do Ostravy, kde bol po dosadení štandardnej elektrickej výzbroje typu 14Tr zaradený do prevádzky v roku 1998. Pod evidenčným číslom 3902 bol v prevádzke do roku 2006, kedy bol prevedený medzi historické vozidlá DPO. Medzi rokmi 20142017 prebiehala oprava vozu do pôvodného stavu po zaradení do prevádzky.

</doc>
<doc id="126116" url="https://sk.wikipedia.org/wiki?curid=126116" title="Škoda 21Tr">
Škoda 21Tr

Škoda 21Tr je nízkopodlažný trolejbus vyrábaný spoločnosťou Škoda Ostrov medzi rokmi 1995 a 2004.
Konštrukcia.
Vývoj novej typovej rady trolejbusov Škoda sa začal v roku 1991. Zaujímavé je, že ako prvý bol vyrobený prototyp dvojčlánkového (kĺbového) vozu Škoda 22Tr (v roku 1993), zatiaľ čo prototyp štandardného vozu 21Tr ho nasledoval až po dvoch rokoch. S typom 21Tr bol unifikovaný nízkopodlažný autobus Škoda 21Ab, ktorého prototyp bol vyrobený v roku 1995. Dizajn všetkých týchto vozov navrhol Ing. arch. Patrik Kotas.
Trolejbus 21Tr je nízkopodlažný voz so samonosnou karosériou. Kostra vozu je oceľová, zváraná z tenkostenných profilov a plechových výliskov. Protišmyková podlaha je od predných dverí až za druhé dvere vo výške 360 mm nad vozovkou (nástupné hrany sú ale ešte nižšie - 345 mm). V zadnej časti vozu je podlaha vo výške 560 mm, pod sedadlami je ale zvýšená na 760 mm. Vďaka „kneelingu“ (schopnosť vypustiť vzduch z pravej strany vypruženia) možno nástupnú hranu vozu v zastávke znížiť na iba 275 mm nad vozovku. V pravej bočnici sa nachádzajú troje skladacie dvojkrídlové dvere, ktoré môžu cestujúci ovládať samostatne (dopytovým otváraním dverí).
Elektrická výzbroj je založená na báze GTO tyristorov, u novších vozov IGCT tyristorov. Pohon zabezpečuje jeden jednosmerný sériový trakčný motor, vozy typu 21TrAC disponujú asynchrónnou elektrickou výzbrojou.
21TrACG.
Ako 21TrACG je označený jeden voz 21Tr, do ktorého bola namontovaná nová skúšobná asynchrónna elektrická výzbroj na báze GTO tyristorov. Vyvinula ju Škoda Ostrov v spolupráci s Akadémiou vied Českej republiky. Mechanicky sa trolejbus od klasickej Škody 21Tr nelíši, rozdiely sú len v elektrickej časti vozu.
21TrACI.
Trolejbusy 21TrACI sú vybavené novou asynchrónnou elektrickou výzbrojou, ktorá je osadená predovšetkým v nových kontajneroch na streche. Túto výzbroj vyvinula spoločnosť Škoda-Trakčné motory. V vozoch je navyše umiestnený pomocný naftový agregát. Ten umožňuje jazdu trolejbusu aj na úsekoch bez trolejového vedenia.
21TrAC.
Vozy 21TrAC sa od typu 21TrACI odlišujú len tým, že nemajú osadený pomocný dieselový agregát. Vďaka tomu sú o 600 kg ľahší. Bolo vyrobených 6 vozov typu 21TrAC, päť z nich putovalo do Hradca Králové a jeden do Bratislavy.
21TrIGCT.
Ako typ 21TrIGCT sú označované štandardné jednosmerné vozy 21Tr, líšia sa však upravenou elektrickou výzbrojou, ktoré novo disponuje prvkami IGCT. Celkovo bolo vyrobených 7 vozov tohto typu (4 vozy určené pre Brno, 3 vozy pre Jihlavu).
Elektrobus 21Eb.
V roku 2003 bol autobusovú spoločnosťou ČAS-service zakúpený jeden skelet pôvodne určený pre trolejbus 21TrACI. Z tejto kostry bol v spolupráci s VUT v Brne, Škodou a podnikom Elis Plzeň postavený nízkopodlažný elektrobus. V elektrobusu sú umiestnené niklo-kadmiové batérie. Na jedno nabitie batérií prejde toto ekologické vozidlo 110-130 km. Nevýhodou je ale vyššia hmotnosť (18 t). Tento voz bol v prevádzke vo znojemskej MHD, konkrétne medzi rokmi 2004 a 2010, kedy ho prevádzkovala spoločnosť ČAS-service.
Ďalšie verzie.
Výzbroj vozu 21TrACG bola po skúškach demontovaná, karoséria bola v roku 2005 odpredaná dopravnému podniku z maďarského Segedína, ktorý trolejbus rekonštruoval pomocou elektrickej výzbroje TV Progress od firmy Cegelec. Po roku 2006 odkúpil segedínský dopravný podnik od českých dopravcov niekoľko vyraďovaných autobusov 21Ab, z ktorých niektoré prestavil na trolejbusy s elektrickou výzbrojou TV Europulse.
Prototypy.
Prototyp vou 21Tr (označený aj ako 21TrS) bol vyrobený v roku 1995. V rokoch 1996 a 1997 bol rozsiahlo skúšaný v Chomutove a v Českých Budějoviciach (tu s ev.č. 43). Potom bol odstavený a v roku 2000 zlikvidovaný pri bariérovej skúške.
Prototyp 21TrACG bol vyrobený v roku 1997. V rokoch 1997 a 1998 bol skúšaný na trati do Jáchymova a v Chomutove. Potom bol dlhú dobu odstavený u výrobcu. V roku 2005 bol predaný do maďarského Segedína, kde dostal evidenčné číslo T-810 a po celkovej rekonštrukcii a doplnení elektrickej výzbroje je doteraz v prevádzke.
V roku 1999 bol vyrobený prototyp vozu 21TrACI. Trolejbus bol do roku 2000 skúšaný v Plzni (evidenčné číslo 479), potom bol predaný do Hradca Králové. Tu s ev. č. 50 jazdil do polovice roku 2012, kedy bol nahradený dvoma vozmi typu Škoda 30Tr SOR s pomocným dieselagregátom a sám sa stal múzejným vozom hradeckého DP.
Dodávky trolejbusov.
V rokoch 1995 – 2004 bolo vyrobených celkom 135 vozov Škoda 21Tr, jeden skelet a jeden nedokončený voz.
Prestavby na trolejbusy.
Prestavba prvého autobusu 21ab na trolejbus 21Tr s elektrickou výzbrojou TV Europulse bola v Segedíne dokončená v roku 2012. Voz dostal evidenčné číslo T-813.
Prevádzka trolejbusov Škoda 21Tr.
Bratislava.
V roku 2002 vyhlásil Dopravný podnik Bratislava výberové konanie na nákup krátkych nízkopodlažných trolejbusov. Výberové konanie vyhrala česká spoločnosť Viko, ktorá v roku 2003 dodala jeden voz Škoda 21TrAC č. 6401. Pred zaradením vozu do prevádzky, bola výroba trolejbusov v spoločnosti Škoda Ostrov ukončená, takže na výrobu a dodanie ďalších trolejbusov Škoda 21Tr do Bratislavy už nedošlo. Od roku 2009 je však tento voz z dôvodu závady statického meniča odstavený. V roku 2014 prejavil o neho záujem Dopravný podnik mesta Brna, kvôli vysokej predajnej cene však k nákupu zatiaľ nedošlo. V roku 2019 bol voz opravený a ako sprevádzkovaný predstavený pri 110. výročí miestnej trolejbusovej siete. V máji 2020 sa vrátil do pravidelnej prevádzky s cestujúcimi na linke 203.
Brno.
V juhomoravskej metropole došlo k nákupu prvých desiatich vozov Škoda 21Tr v roku 1998 (dodané 1999; č. 3001-3010), ďalšie vozy boli zakúpené a dodané v rokoch 2000 (17 kusov s číslami 3011-3027) a 2001 (12 kusov s číslami 3028-3039). V roku 2002 boli dodané posledné štyri kusy, tentoraz v modifikovanej verzii 21TrIGCT (č. 3040-3043). Medzi rokmi 2011 a 2018 potom Dopravný podnik mesta Brna nakúpil ďalších 24 vozov od iných dopravných podnikov: 8 vozov z Dopravného podniku mesta Jihlavy (v Brne: 21Tr č. 3044-3047 a jeden trolejbus na náhradné diely, 21TrIGCT č. 3061-3063), 13 vozov z Dopravného podniku mesta Hradca Králové (v Brne: 21Tr č. 3048-3056 + jeden na náhradné diely, 21TrAC č. 3057, 3058, 3064), 2 vozy z Dopravného podniku mesta České Budějovice (v Brne č. 3059 a 3060) a 1 voz z Dopravného podniku mesta Pardubic (v Brne na náhradné diely). Tri z ojazdených vozov boli vopred určené na rozobratie na náhradné diely, potom prebehla ich šrotacia. Ostatné trolejbusy sú postupne uvádzané do prevádzky po vykonaní stredných, celkových či generálnych opráv.
Voz č. 3029 havaroval v roku 2019 v ulici Chrenová a ako neopraviteľný bude zrejme vyradený.
České Budějovice.
V rokoch 19982000 zakúpil Dopravný podnik mesta České Budějovice celkom 5 vozov 21Tr. Neskôr boli 3 vozy predané do Segedína a 2 do Brna.
Hradec Králové.
Dopravný podnik mesta Hradca Králové prevádzkoval od roku 1997 prvé vozy typu 21Tr, do roku 2003 bolo zaradených celkom 22 vozov. Z tohto počtu bolo 16 vozov typu 21Tr, 5 vozov 21TrAC a 1 voz typu 21TrACI vybavený dieselagregátom (v roku 2000 získaný z plzenského DP, kde bol výrobcom testovaný). Tento voz bol v roku 2012 prevedený medzi muzeálne trolejbusy, zostávajúce vozy boli odpredané do Brna (10 vozov 21Tr, 3 vozy 21TrAC), do Ústí nad Labem (1 voz 21Tr, 2 vozy 21TrAC) a na Ukrajinu do Odesy (5 vozov 21Tr).
Chomutov a Jirkov.
Na začiatku 21. storočia uvažoval Dopravný podnik miest Chomutova a Jirkova o nákupe trolejbusov Škoda 21Tr. Nakoniec trolejbusy tohto typu nikdy neboli zakúpené a neskôr boli dodané trolejbusy Solaris Trollino 12 ev. č. 101 až 105.
Jihlava.
Dopravný podnik mesta Jihlavy nakúpil medzi rokmi 19972004 celkom 10 vozov typu 21Tr, z toho 7 vozov Škoda 21Tr a 3 vozy Škoda 21TrIGCT. Dva vozy (ev. Č. 50 a 51) boli na prelome rokov 2009 a 2010 pre závažnú poruchu zošrotované. Brnenskému dopravnému podniku bolo v roku 2011 predaných päť vozov 21Tr a v roku 2016 zvyšné tri typu 21TrIGCT.
Opava.
Mestský dopravný podnik Opava zakúpil roku 2001 jeden trolejbus Škoda 21Tr. V roku 2002 plánoval zaobstarať ďalšie dva, ale výberové konanie zrušil Úrad pre ochranu hospodárskej súťaže. Novo vyhlásené výberové konanie vyhral Dopravný podnik Ostrava, ktorý dodal trolejbusy Solaris Trollino 12 ev. č. 85 a 86. Začiatkom roka 2019 voz bol vyradený v súvislosti s dodávkou nových parciálnych trolejbusov Škoda 32Tr SOR. V roku 2020 bol odpredaný súkromnej osobe.
Ostrava.
Do Ostravy bolo v rozmedzí rokov 19972002 dodaných 15 vozov. Od apríla 2019 bolo v prevádzke 10 vozov, ostatné boli zošrotované alebo rozobrané na náhradné diely.
Pardubice.
Dopravný podnik mesta Pardubic zakúpil medzi rokmi 2000 a 2004 celkom 15 vozov typu 21Tr. Jeden bol v máji 2018 odpredaný do Brna na náhradné diely. Počas rokov 2018 a 2019 bolo odstavených ďalších 13 vozov po dodávke trolejbusov Škoda 30Tr SOR a Škoda 32Tr SOR. V roku 2020 bol v prevádzke posledný voz ev. č. 395.
Plzeň.
Plzenské mestské dopravné podniky testovali od marca do októbra 2000 prototyp trolejbusu 21TrACI (s pomocným dieselagregátom), ktorý v Plzni jazdil s číslom 479 a neskôr ho výrobca odpredal do Hradca Králové. V rokoch 20012004 zakúpil PMDP celkom 18 vozov typu 21TrACI, ktoré dostali čísla 479-496. V roku 2017 došlo v súvislosti s nákupom nových vozov Škoda 26Tr Solaris k odstaveniu väčšiny trolejbusov 21Tr, pričom niektoré vozy boli odpredané na Ukrajinu do Černovice. Prevádzka trolejbusov 21Tr bola v Plzni ukončená v septembri 2018.
Ústí nad Labem.
V roku 2013 využil aj ústecký Dopravný podnik ponuky DP Hradca Králové a odkúpil celkom tri vozy 21Tr (1 voz 21Tr, 2 vozy 21TrAC). Trolejbusy typu 21TrAC (novo pod ev. Č. 406 a 407) boli po vykonaní menších opráv uvedené do prevádzky, voz typu 21Tr (č. 408) najprv prešiel potrebné opravy a do prevádzky bol zaradený v roku 2017.

</doc>
<doc id="126117" url="https://sk.wikipedia.org/wiki?curid=126117" title="Škoda 22Tr">
Škoda 22Tr

Škoda 22Tr je nízkopodlažný dvojčlánkový trolejbus, ktorý bol vyrábaný v rokoch 2002 až 2004 spoločnosťou Škoda Ostrov. Konštrukčne z neho bol odvodený štandardný trolejbus Škoda 21Tr a autobus Škoda 21Ab.
Konštrukcia.
22Tr bol vyvinutý na začiatku 90. rokov 20. storočia ako prvý typ novej modelovej rady trolejbusov Škoda. Až neskôr bol z tohto kĺbového vozu odvodený štandardný trolejbus 21Tr a autobus 21Ab. Kým výroba týchto dvoch typov bola čoskoro zahájená, 22Tr zostal iba v dvoch prototypoch. Až v roku 1999 došlo k obnoveniu prác na projekte nízkopodlažného dvojčlánkového trolejbusu a prvé sériové vozy boli vyrobené až v roku 2002. Dizajn trolejbusov spracoval Ing. arch. Patrik Kotas.
22Tr je trojnápravový nízkopodlažný voz so samonosnou karosériou. Tá pozostáva z dvoch častí, ktoré sú navzájom spojené kĺbom a krycím mechom. Karoséria je oceľová, na čelách vozu s plastovými škrupinami. V pravej bočnici sa nachádzajú troje dvojkrídlové skladacie dvere. Pred a za kĺbom (respektíve krycím mechom) sú ešte umiestnené dvoje jednokrídlové skladacie dvere. Všetky dvere sú ovládané elektropneumaticky, cestujúci si ich otvárajú individuálne (dopytové otváranie dverí). Podlaha vozu je od prvých dverí až za druhé dvere vo výške 360 mm nad vozovkou. Ďalej je už zvýšená na 560 mm (sedačky sú pritom umiestnené na zvláštnych vyvýšených stupňoch). Podlahu pokrýva protišmyková krytina.
Elektrická výzbroj je založená na pulznej regulácie dvoch jednosmerných sériových trakčných motorov. Každý pulzný menič obsahuje GTO tyristory. Do prvého prototypu bola ale namontovaná odlišná elektrická výzbroj AEG (preto bol označený ako Škoda 22TrG), ostatné vyrobené vozy už majú výzbroj Škoda.
22TrAC.
22TrAC je označenie pre jediný vyrobený trolejbus s jedným asynchrónnym trakčným motorom. Mechanicky sa od ostatných vozov 22Tr príliš nelíši, výrazné zmeny sa dotkli len elektrickej časti trolejbusu.
Prototypy.
Prvý prototyp trolejbusu 22Tr bol vyrobený v roku 1993. Po skúškach na továrenskej trati do Jáchymova bol v rokoch 1994 a 1995 rozsiahlo skúšaný v Ústí nad Labem. Pre poruchu výzbroje bol ale odoslaný späť výrobcovi, kde zostal niekoľko rokov odstavený. Postupom času sa z neho stal prakticky vrak, dokonca sa uvažovalo o zošrotovanie. V roku 2004 bol odpredaný občianskemu združeniu Za záchranu historických trolejbusov a autobusov (ZHTA). Bol prepravený do Brna, kde po niekoľkomesačnom odstavení vo vozovni Komín bol prevezený do bývalých řečkovických kasární, ktoré v súčasnosti využíva Technické múzeum v Brne pre deponovanie svojich historických autobusov a trolejbusov. Pri prevoze do moravskej metropoly sa počítalo so sprevádzkovaním vozu a úpravou pre bežnú brniansku prevádzku, tieto plány však neboli vynaložené. Zrejme v roku 2010 bol Technickým múzeom odkúpený a postupne bol rozobraný.
Druhý prototyp vozidla 22Tr (aj 22TrS) bol vyrobený v roku 1994. V rokoch 1995 až 1997 bol skúšaný a predvádzaný v Plzni, Brne a Ostrave. Následne bol u výrobcu odstavený. V roku 2000 bol upravený pre bežnú prevádzku a o rok neskôr vykonal v Ústí nad Labem typové skúšky. Voz bol ústeckému dopravnému podniku odpredaný, dostal evidenčné číslo 601. Voz bol roku 2010 odstavený z prevádzky, pôvodne zamýšľaná generálna oprava v podniku Zliner ale nebola uskutočnená. Trolejbus bol dlhodobo odstavený vo vozovni Všebořice a až v októbri 2014 bol natiahnutý do haly údržby za účelom zistenia technického stavu vozu. Dopravný podnik sa následne rozhodol pre rekonštrukciu vozu v spolupráci s podnikom Acier. V júni 2016 bol skelet vozidla už kompletne opravený a nalakovaný a v dielňach DP prebiehala postupná montáž vozu.
Prototyp, a aj jediný vyrobený voz 22TrAC bol vyrobený v roku 2003. Pôvodne išlo iba o testovací voz. Po ukončení výroby v Škode Ostrov o rok neskôr zostal v areáli firmy, neskôr bol natiahnutý do plzenského areálu. Predaný bol až v roku 2006, v maďarskom Segedíne dostal evidenčné číslo T-650. Z prevádzky bol vyradený v roku 2018.
Dodávky trolejbusov.
V rokoch 1993 až 2004 bolo vyrobených celkom 13 vozov typu 22Tr.

</doc>
<doc id="126118" url="https://sk.wikipedia.org/wiki?curid=126118" title="Povodie">
Povodie

"Povodie alebo úvodie znamená aj všeobecne kraj pozdĺž rieky."
Povodie (iné názvy: úvodie, zriedkavo: bazén; v prípade rieky aj poriečie) je časť zemskej kôry, z ktorej voda (v podobe vodných tokov - riek, potokov a pod.) steká do daného profilu vodného útvaru (rieky či jazera). Považuje sa za územie (po hydrologickej stránke) uzavreté, čo znamená, že zrážky spadnuté na jeho povrch odtekajú jedným záverečným profilom a, že do neho nepriteká iná voda po povrchu. Hranica medzi dvoma povodiami sa nazýva "rozvodie". "Rozvodnica" je myslená čiara, ktorá ohraničuje povodie. Prechádza najvyššími miestami terénu. Všetky povodia konkrétneho mora či oceánu nazývame "úmorie".

</doc>
<doc id="126119" url="https://sk.wikipedia.org/wiki?curid=126119" title="Škoda 24Tr Irisbus">
Škoda 24Tr Irisbus

Škoda 24Tr Irisbus (pre západnú Európu Irisbus Škoda 24Tr) je nízkopodlažný trolejbus, ktorý bol vyrábaný v rokoch 20032014 spoločnosťami Škoda Electric (elektrická výzbroj a konečná montáž) a Irisbus (mechanická časť). 
Konštrukcia.
Vozy 24Tr využívajú karosérií autobusov Irisbus Citybus 12M a Citelis 12M. Ide o dvojnápravový trolejbus so samonosnou karosériou. Interiér vozu je v celej dĺžke nízkopodlažný, iba sedačky sú v zadnej časti umiestnené na vyvýšenom stupienku. Vďaka „kneelingu“ (schopnosť vypustiť vzduch z pravej strany vypruženia) možno nástupnú hranu vozu v zastávke ešte viac znížiť. V pravej bočnici sa nachádzajú troje dvojkrídlové skladacie dvere, ktoré disponujú dopytovým otváraním. Elektrická výzbroj na báze IGBT tranzistorov je umiestnená v kontajneroch na streche. Na prianie zákazníka je možné trolejbus vybaviť pomocným dieselagregátom alebo trakčnou akumulátorovou NiCd batériou.
Prvé postavené vozy 24Tr karosériu typu Citybus (z varianty poháňanej CNG a teda so zosilnenou strechou). Z dôvodu ukončenia výroby tohto typu a jeho nahradením modernejším autobusom Citelis, majú aj trolejbusy 24Tr vyrobené od záveru roka 2005 vozovú skriňu tohto typu. Do konca roka 2007 išlo o model Citelis 1A, od tej doby je využívaná upravená karoséria Citelis 1B. Vozy s touto karosériou, niekedy označované ako 24TrBT, aj majú upravenú elektrickú výzbroj a odlišnú zástavbu strechy s plastovými krytmi. Vozy s pomocným dieselovým agregátom majú zabudovaný motor spĺňajúci normu EURO 4. Prvým vyrobeným vozom Citelis 1B (vrátane dieselagregátu) sa stal plzenský trolejbus evidenčného čísla 507.
Prototyp.
Prototyp trolejbusu 24Tr vybavený akumulátorovou batériou pre núdzový pojazd bol odbornej verejnosti predstavený 25. septembra 2003 v areáli Škoda Electric v Plzni. Nasledovali rozsiahle skúšky (aj jazdy s cestujúcimi) v sieti plzenských trolejbusov (do apríla 2004). Potom voz absolvoval jazdy po celom Česku a aj v Bratislave. Na jeseň toho istého roku bol odpredaný do Mariánskych Lázní, čím sa začala obnova tamojšieho zastaralého vozového parku. Prototyp vozu 24Tr dostal evidenčné číslo 51 a v pravidelnej prevádzke vydržal do jari 2020, kedy bol v súvislosti s dodávkami vozov Škoda 30Tr SOR odstavený.
Dodávky trolejbusov.
Výroba trolejbusov 24Tr prebiehala v rokoch 20032014.

</doc>
<doc id="126120" url="https://sk.wikipedia.org/wiki?curid=126120" title="Povodia">
Povodia



</doc>
<doc id="126121" url="https://sk.wikipedia.org/wiki?curid=126121" title="T-Com">
T-Com

T-Com je medzinárodná značka a zaregistrovaná ochranná známka, názov divízie spoločnosti Deutsche Telekom AG, ktorá v Nemecku a v krajinách dcérskych spoločností spoločnosti Deutsche Telekom AG ponúka produkty a služby pevnej siete ako telefonovanie, širokopásmový internet, digitálna televízia (na Slovensku pod obchodným názvom Magio) a pod.
Na Slovensku T-Com nemá samostatnú právnu subjektivitu, značku T-Com používa spoločnosť Slovak Telekom pri komunikácii so zákazníkmi.
V niektorých krajinách ako Nemecko alebo Maďarsko sa používa názov T-Home podľa koncepcie T-Home - všetko pre domácnosť, T-Mobile - služby v pohybe, T-Systems - silný partner pre biznis zákazníkov.
Slovo T-Com sa píše so spojovníkom, s veľkým „T“ a „C“ a vyslovuje sa po anglicky [tíkom]. 
Dejiny značky.
Značka T-Com bola uvedená na trh v roku 2003, keď sa divízia pevných liniek Deutsche Telekom AG začala prezentovať ako nezávislá značka v Nemecku. Popri ostatných divíziách (T-Mobile, T-Online a T-Systems), ktoré sa už verejne prezentovali zákazníkom, si T-Com vytvoril vlastný profil špecialistu na pevné siete. Produkty a ponuky predtým spájané s "Deutsche Telekom" majú odvtedy značku T-Com.
Logo T-Com.
Logo T-Com tvorí magentové písmeno "T" - symbol skupiny DT - a komunikačné meno "Com" v sivej farbe, ktoré sú od seba navzájom oddelené presne tromi sivými digitmi (sivé štvorčeky ako doplnkový symbol charakteristický pre skupinu DT). V centrovanej verzii loga sa jeden digit nachádza v ľavej aj pravej časti loga. Pri verzii zarovnanej doľava je logo od hrany objektu zľava oddelené minimálne tromi digitmi. Analogické pravidlo platí pri zarovnaní doprava.
Názvom digit alebo digity (vyslovujeme rovnako ako píšeme) pomenúvame sivé štvorčeky, ktoré sú neoddeliteľnou súčasťou značiek skupiny DT. Okrem loga sa môžu používať aj v tzv. digitových mapách (niekoľko radov digitov).
Horizontálny rozostup digitov v logu je vždy dvojnásobkom strany digitu. V digitovej mape v horizontálnej verzii je horizontálny rozostup digitov dvojnásobok strany digitu, vertikálny rozostup sa rovná dvaapolnásobku strany digitu. Digitová mapa sa môže použiť horizontálne alebo vertikálne, v špeciálnych prípadoch môže mať natočenie 18 stupňov. Pri použití 18 stupňového natočenia musí byť táto mapa orezaná do formátu, podklad pod digitovú mapu nesmie obsahovať čb alebo farebný prechod (gradient).
Farba písmena "T" - magenta - je pri tlači zostavená zo 100% farby magenta, pri online zobrazení sa používa RGB pomer 226 / 0 / 116.
V minulosti boli snahy, aby sa táto farba zaregistrovala ako obchodná známka, no zaregistrovanie farby ako takej nie je možné, nakoľko magenta je jedna zo 4 základných tlačiarenských farieb.
Externé odkazy.
www.t-com.sk
www.slovaktelekom.sk - korporátna stránka spoločnosti Slovak Telekom, a.s.
www.telekom.com - korporátna stránka Deutsche Telekom AG

</doc>
<doc id="126122" url="https://sk.wikipedia.org/wiki?curid=126122" title="Slovak Telecom">
Slovak Telecom



</doc>
<doc id="126123" url="https://sk.wikipedia.org/wiki?curid=126123" title="C. S. Lewis">
C. S. Lewis



</doc>
<doc id="126154" url="https://sk.wikipedia.org/wiki?curid=126154" title="Ivan Bunin">
Ivan Bunin



</doc>
<doc id="126155" url="https://sk.wikipedia.org/wiki?curid=126155" title="Wilamowická abeceda">
Wilamowická abeceda

Wilamowická abeceda je súbor písmen, ktoré sa používajú v grafickej sústave wilamowičtiny.
Je to modifikovaná latinka (modifikovaná použitím diakritických znamienok ˇ, ´, ¨ ).
Zoznam.
Malé písmená:&lt;br&gt; 
a, ao, b, c, ć, d, e, f, g, h, i, j, k, ł, l, m, n, ń, o, ö, p, q, r, s, ś, t, u, ü, v, w, y, z, ź, ż. 
Veľké písmená:&lt;br&gt;
A, AO, B, C, Ć, D, E, F, G, H, I, J, K, Ł, L, M, N, Ń, O, Ö, P, Q, R, S, Ś, T, U, Ü, V, W, Y, Z, Ź, Ż.

</doc>
<doc id="126158" url="https://sk.wikipedia.org/wiki?curid=126158" title="Arena Albionu">
Arena Albionu

Arena Albionu je slovensko - poľská MMORPG počítačová hra s voľnou registráciou. Odohráva sa vo virtuálnom meste "Albion" a jej okolí. 
Dej je vsadený do bližšie neurčeného stredoveku. Hráči v úlohe rytierov bojujú medzi sebou o uznanie a slávu.

</doc>
<doc id="126164" url="https://sk.wikipedia.org/wiki?curid=126164" title="B-boying">
B-boying



</doc>
<doc id="126166" url="https://sk.wikipedia.org/wiki?curid=126166" title="Vladimír Vysockij">
Vladimír Vysockij



</doc>
<doc id="126167" url="https://sk.wikipedia.org/wiki?curid=126167" title="Pcap">
Pcap

pcap je programátorské rozhranie API pre odchytávanie sieťovej komunikácie (packet capturing). Implementácia systému pcap pre Unix-ové systémy sa nazýva libpcap; port pre Windows je WinPcap.
Aplikačné programy môžu používať libpcap a WinPcap na odchytávanie sieťovej komunikácie (paketov) prechádzajúcich cez (resp. prichádzajúcich na) dané zariadenie prostredníctvom počítačovej siete. Novšie verzie dokážu ajna vysielať vytvorené, resp. odchytené pakety do počítačovej siete. Tiež dokážu vypísať zoznam sieťových rozhraní použiteľných na spomenuté účely. Dokáže zo segmentu siete aj odchytávať pakety, ktoré nie sú adresované danému zariadeniu, sieťová karta však musí byť v promiskuitnom režime.
libpcap aj WinPcap používajú mnohé otvorené aj komerčné sieťové aplikácie, najmä o analyzátory sieťových protokolov (protocol analyzers), monitory siete (network monitors), systémy na detekciu prieniku do siete (NIDS), odchytávače paketov (packet sniffers), generátory sieťovej prevádzky (traffic generators) a testery siete (network testers).
Tieto systémy dokážu pracovať s formátom súborov pcap. V tomto formáte ukladá sieťovú komunikáciu od úrovne spojovej vrstvy (vrátane) ISO/OSI vyššie. Programy založené na spomínaných knižniciach dokážu vytvárať aj čítať spomenuté súbory. Dokážu teda verne zachytávať a ukladať sledovanú sieťovú komunikáciu a neskôr sa k nej vrátiť za účelom jej ďalšej analýzy, prípadne opätovnej simulácie diania v sieti.
API je použiteľné v jazykoch ako C a C++, iné jazyky používajú wrappery.

</doc>
<doc id="126168" url="https://sk.wikipedia.org/wiki?curid=126168" title="Caro-Kannova obrana">
Caro-Kannova obrana

Caro-Kannova obrana vzniká po ťahoch
Najrozšírenejšie pokračovanie je
V klasifikácii ECO má kódy od B10 do B19.
Otvorenie vzniklo v 19. storočí. Autorom bol rakúsky šachista Marcus Kann, podrobne ho analyzoval nemecký šachista Horatio Caro. Názov sa po prvýkrát spomína v roku 1886. Veľkú popularitu si toto otvorenie získalo až po 2. svetovej vojne.
Caro-Kannova obrana sa presadila hlavne svojou spoľahlivosťou. Čierny má síce mierne pasívnu, ale obvykle veľmi pevnú obranu, proti ktorej nie je ľahké útočiť. Ťah 1. ... c6 sa niekedy považuje za najspoľahlivejšiu odpoveď na 1. e4. Hlavnou prednosťou Caro-Kannovej obrany oproti „príbuznej“ Francúzskej obrane je to, že čierny väčšinou nemá problémy so svojim bielopoľným strelcom.
Najdôležitejšie varianty Caro-Kannovej obrany sú:
Bronštejnov-Larsenov variant.
Z dvoch možností čierneho sa častejšie hráva 5. ... exf6. Po 5. ... gxf6 má biely lepšiu hru.
Gurgenidzeho variant.
Niekedy nazývaný aj "Moderný Caro-Kann".
Má dve podoby:
Biely má teraz tieto možnosti: 4. Jf3, 4. h3, 4. e5, 4. f3 alebo 4. Se3.
A teraz 4. Jgf3, 4. c3, 4. e5 alebo 4. h3.
Hra dvoch jazdcov.
A teraz 7. Sd2, 7. a3, 7. g3, 7. Se2.
Čierny môže vo štvrtom ťahu hrať aj
A teraz buď 6. Sb5+ alebo g4.
Londýnsky variant.
Nazývaný aj "Klasický" alebo "Capablancov" variant je jedným z najspoľahlivejších variantov Caro-Kannovej obrany.
V tomto variante sa často stáva, že obaja hráči robia dlhú rošádu, čo je v šachu pomerne zriedkavý prípad.
Najpoužívanejším pokračovaním je:
Čierny má na výber tri často používané ťahy. 10. ... Dc7, 10. ... Jgf6 a 10. ... e6
V 6. ťahu má biely ešte niekoľko ďalších možností:
Nimcovičov variant.
Tento variant Caro-Kannovej obrany je pre čierneho riskantnejší, ako "Londýnsky variant", na druhej strane má čierny väčšie možnosti protihry. Variant často hráva napr. bývalý majster sveta Anatolij Karpov. Biely má na výber tri možné pokračovania.
To je móda posledných dvadsiatich rokov. Čierny musí hrať veľmi pozorne. V roku 1997 prehral v tomto variante čiernymi Garri Kasparov s počítačom Deep Blue už v 19. ťahu.
Panovov útok.
Čierny má tri možnosti:
Zatvorený variant.
Variant sa hrával už v 19. storočí a je pomerne obľúbený až dodnes.
Zatvorený variant je veľmi rozvetvený, už vo 4. ťahu má biely na výber množstvo pokračovaní. 4. Jc3, 4. Jf3, 4. Sd3, 4. c4, 4. c3, 4. h4, 4. g4, 4. Je2, 4. Se3, 4. f4, 4. Se2, 4. Jd2. Čierny často vyvíja svoju dámu na b6 a snaží sa podnikať útoky na bielych centrálnych pešiakov a na dámskom krídle. Biely zasa vyvíja aktivitu na kráľovskom krídle.
Najdôležitejšie varianty sú:

</doc>
<doc id="126171" url="https://sk.wikipedia.org/wiki?curid=126171" title="TKM (Poľsko)">
TKM (Poľsko)

TKM je skratka poľského úslovia "Teraz, kurwa, my" (po slovensky "Teraz, kurva, my") používané niektorými politikmi a novinármi ako obrazné označenie pomerov panujúcich v poľskej politike a ich problémov. Týka sa „mentality víťazov“, kedy po parlamentných voľbách víťazná politická strana obsadzuje rôzne funkcie podľa zásady delenia na „my“ a „oni“ (oni = menovaní predchádzajúcou vládnucou stranou) a nie na základe vecných hľadísk a odborných schopností. 
Označenie použili novinári z významných poľských médií, ako napr. novín Gazeta Wyborcza, Rzeczpospolita, časopisov Polityka, Wprost, televízie TVN, rozhlasových staníc Radio Zet, Radio RMF a mnohých ďalších.
Termín TKM ako prvý použil politik Jarosław Kaczyński v roku 1997 počas vysvetľovania dôvodov, prečo nekandidoval vo voľbách do Sejmu na listine strany AWS, hoci sa podieľal na jej založení. Vtedy uviedol, že v AWS má príliš veľké slovo neformálna strana TKM. Táto „strana“ mala byť podľa jeho slov charakteristická túžbou obsadiť funkcie vo vláde a využívať rôzne formálne a neformálne vzťahy a štruktúry vytvorené predchodcami namiesto toho, aby uskutočňovala reformy. 
Úspech hesla TKM je daný najmä skutočnosťou, že pripomína rozšírené niekoľkopísmenové skratky názvov politických strán a tiež tým, že stručne, výstižne a šťavnato opisuje problematické javy.
Táto skratka sa stala súčasťou klasických politických citátov v Poľsku a mnohokrát sa použila, dokonca aj v pozmenenom význame. Keď na jeseň roku 2005 víťazná strana PiS prekvapujúco navrhla na funkciu premiéra Kazimierza Marcinkiewicza namiesto očakávaného predsedu strany Jarosława Kaczyńského, interpretoval Marek Borowski z ľavicovej strany SdPl spomínanú skratku ako "Teraz Kolega Marcinkiewicz" ("teraz kolega Marcinkiewicz"). Termín TKM sa stal pre poľskú komerčnú televíziu TVN inšpiráciou k vytvoreniu názvu publicistického programu "Teraz my".

</doc>
<doc id="126173" url="https://sk.wikipedia.org/wiki?curid=126173" title="Morskie Oko">
Morskie Oko



</doc>
<doc id="126176" url="https://sk.wikipedia.org/wiki?curid=126176" title="Vladimir Vysockij">
Vladimir Vysockij



</doc>
<doc id="126179" url="https://sk.wikipedia.org/wiki?curid=126179" title="Všepoľská mládež">
Všepoľská mládež

Všepoľská mládež, po poľsky "Młodzież Wszechpolska" [muoďžež všechpolska], skratka MW, je poľská organizácia mladých, ktorá je charakteristická nacionalistickou a krajne katolíckou rétorikou. Vo svojom programe deklaruje, že jej cieľom je výchova mládeže v katolíckom a národnom duchu. Úzko spolupracuje s poľskou politickou stranou Ligou poľských rodín a často je považovaná za jej mládežnícku organizáciu a dokonca aj úderku.
Tretia ideová deklarácia z roku 1989 hovorí okrem iného o tom, že „"národ je najvyššou dočasnou hodnotou. Prvou po Bohu láska patrí Vlasti a prvou po Bohu služba patrí vlastnému národu"“. V rovnakom dokumente sa ohradzuje proti „"doktrínam, ktoré hlásajú svojvôľu, liberalizmus, tolerancionizmus a relativizmus"“.
História.
Všepoľská mládež vznikla v roku 1922, a 2. decembra 1989 bola obnovená z iniciatívy Romana Giertycha (v súčasnosti predseda LPR). Od roku 2001 organizácia spolupracuje s LPR. 
Už v medzivojnových rokoch organizácia presadzovala ekonomický bojkot Židov a obmedzenie ich prístupu k vyššiemu vzdelaniu, v čase 2. svetovej vojny však odmietala nacistickú politiku a jej členovia bojovali v radoch Zemskej armády. Štruktúry organizácie boli v konšpirácii obnovené v rokoch 1943/1944 a rozbité komunistickými orgánmi v rokoch 1946/1947.
V súčasnosti organizácia deklaruje ako svoj cieľ výchovu mládeže v duchu národných a katolíckych hodnôt, nie politickú činnosť, ktorú však môžu vykonávať jednotliví členovia, ale nie v mene organizácie. Na kandidátkach LPR do parlamentných volieb v roku 2005 však Roman Giertych nahradil celý rad členov strany LPR práve členmi Všepoľskej mládeže, a to aj napriek protestom lokálnych organizácii strany a ďalšími členmi vedenia LPR.
Kritika.
Všepoľská mládež bola kritizovaná za to, že sa jej predstavitelia mnohonásobne angažovali v ideologických akciách s použitím násilia. Ako príklad možno uviesť akcie členov MW počas takzvaných Pochodov rovnosti (Parada Równości, ktoré organizovali organizácie homosexuálov a ktoré mali poukazovať na netoleranciu a nerovnoprávnosť osôb patriacich k sexuálnym menšinám) v júni 2005. Poľský bulvárny denník Fakt na jeseň 2005 zverejnil niekoľko rokov staré snímky zo stretnutia, kde vtedajší členovia MW (a nietorí z nich neskôr vysoko postavení členovia LPR) hajlovali (obvinení sa hájili tým, že zdvihnutou rukou si len objednávali ďalšie pivo).
Hymna Všepoľskej mládeže.
"Złoty słońca blask dokoła",
&lt;br&gt;"Orzeł Biały wzlata wzwyż",
&lt;br&gt;"Dumne wznieśmy w górę czoła",
&lt;br&gt;"patrząc w Polski Znak i Krzyż",
"Polsce niesiem odrodzenie",
&lt;br&gt;"Depcząc podłość, fałsz i brud",
&lt;br&gt;"W nas mocarne wiosny tchnienie",
&lt;br&gt;"W nas jest przyszłość"",
&lt;br&gt;"Z nami lud",
"Naprzód idziem w skier powodzi",
&lt;br&gt;"Niechaj wroga przemoc drży",
&lt;br&gt;"Już zwycięstwa dzień nadchodzi",
&lt;br&gt;"Wielkiej Polski moc to my!"
&lt;br&gt;"Wielkiej Polski moc to my!"

</doc>
<doc id="126193" url="https://sk.wikipedia.org/wiki?curid=126193" title="Patrick Branwell Brontë">
Patrick Branwell Brontë

 Patrick Branwell Brontë (* 26. jún 1817, Thornton, Anglicko, Spojené kráľovstvo – † 24. september 1848, Haworth, Anglicko, Spojené kráľovstvo) bol anglický maliar a básnik, jediný syn v rodine Brontëovcov, brat spisovateliek Charlotte, Emily a Anne Brontëových.
Mladosť.
Patrick Branwell Brontë, štvrté zo šiestich detí Patricka Brontë a jeho manželky Marie Brontëovej, rodenej Branwellovej, sa narodil v Thorntone a v roku 1820 sa presťahoval s rodinou do Haworthu, kde jeho otca vymenovali za doživotného kaplána. Všeobecne ho považovali za najtalentovanejšieho zo štyroch detí, ktoré sa dožili dospelosti, prinajmenšom počas jeho detstva a mladosti. Zatiaľ čo jeho štyri sestry poslali do školy v Cowan Bridge (čo zapríčinilo smrť jeho dvoch najstarších sestier Marie a Elizabeth), Branwell zostal a učil sa doma u svojho otca, ktorý mu poskytol klasické vzdelanie porovnateľné so vzdelaním na Oxforde alebo v Cambridgei. Branwell spolupracoval ako spisovateľ so sestrami v detstve i počas dospievania, keď si vytvárali svoje vlastné fiktívne kráľovstvá. Jeho zachované prvotiny poukazujú na to, že najužšie spolupracoval s Charlotte na jej imaginárnom svete Angria.
Dospelosť.
Ako mladý muž sa Branwell vzdelával ako maliar-portrétista v Haworthe a v tomto odbore aj pracoval v Bradforde v rokoch 1838 – 1839. Jeho najznámejším portrétom je obraz jeho troch sestier. V roku 1840 sa stal domácim učiteľom chlapcov v rodine v Broughton-In-Furness, no do šiestich mesiacov ho prepustili. Počas tohto obdobia preložil Horatia. Potom sa zamestnal na Luddendenfootskej vlakovej stanici v roku 1841, ale v roku 1842 ho prepustili pre chyby v účtoch. V čase, keď bol zamestnaný (či už ako učiteľ alebo na stanici), prechovával literárne ambície a publikoval poéziu pod rôznymi pseudonymami v yorkshirskej tlači. V roku 1843 Branwell prijal ďalšie miesto domáceho učiteľa v Thorp Green, kde učil mladšieho syna v rodine Robinsonovcov. K tomuto miestu sa dostal vďaka svojej sestre Anne, ktorá bola guvernantkou dvoch starších dcér Robinsonovcov. V tomto čase si dopisoval s množstvom starých priateľov o svojom vzrastajúcom očarení Lydiou Robinsonovou. V roku 1845 ho za neurčitých okolností prepustili: jedni si myslia, že to bolo kvôli jeho povinnostiam voči vlastnej rodine, iní že mal aférku s pani Robinsonovu, ktorú odhalil jej manžel.
Branwell sa vrátil domov na faru v Haworthe, dnes známej ako Brontë Parsonage Museum (Farské múzeum Brontëovcov). Z prekazeného vzťahu k pani Robinsonovej prepadol alkoholu a drogám, až sa z neho stal závislý alkoholik a narkoman. Začal sa správať iracionálne a nebezpečne, až sa z toho vyvinulo delirium tremens. Charlottine listy z tejto doby dokladajú, že sa naňho kvôli tomu správaniu hnevala, ale otec mal pre svojho zdrveného syna pochopenie. A hoci práve v tomto čase vyšli prvé romány Branwellových sestier, nie je známe, či bol o tom vôbec informovaný. Branwellove vážne následky závislosti sa maskovali ako tuberkulóza, a jeho rodina nechápala, že je skutočne vážne chorý, až kým neskolaboval mimo domu a miestny doktor nezistil, že ide o posledné štádium choroby. Zomrel v septembri 1848, krátko po tom, čo vstal z postele a pobral sa ku kozubu, hoci tam už vo svojom stave nedokázal dôjsť. Jeho smrť však nebola jedinou v tomto roku a ani v najbližšom období. Emily Brontëová zomrela na tuberkulózu v decembri toho istého roku a Anne Brontëová zomrela nasledujúci rok v máji.

</doc>
<doc id="126197" url="https://sk.wikipedia.org/wiki?curid=126197" title="Fág">
Fág



</doc>
<doc id="126202" url="https://sk.wikipedia.org/wiki?curid=126202" title="STS-2">
STS-2

Misia STS-2 raketoplánu "Columbia", ktorá odštartovala 12. novembra 1981, bola druhá misia v rámci programu Space Shuttle americkej NASA. Bolo to vôbec po prvýkrát, čo sa do vesmíru dostal pilotovaný dopravný prostriedok po druhýkrát. Predtým to bola iba nepilotovaná loď Gemini 2, ktorej suborbitálna kapsula bola po nevyhnutnej oprave použitá v inom nepilotovanom lete pre program Manned Orbiting Laboratory.
Priebeh misie.
Prípravy na štart.
Prípravy na druhý let "Columbie" od jej prvého pristátia trvali približne pol roka. Začali sa tým, že orbiter "Columbia" bol prevezený z Edwardsovej leteckej základne, miesta svojho pristátia, na chrbte lietadla Boeing 747 SCA na Kennedyho vesmírne stredisko na Floride. Vlastné prípravy sa začali až v hangári OPF (Orbiter Processing Facility). Z raketoplánu mali byť podľa pôvodného plánu demontované a podrobne prehliadnuté všetky tri hlavné motory SSME, ale vzhľadom na vynikajúci stav to nebolo potrebné. Iba dve z 3240 chladiacich rúrok potrebovali opravu. Z motorovej sekcie bolo vymontované a vzápätí nahradené novým jedno čerpadlo hydrauliky APU (Auxilliary Power Unit) a vymenená bola tiež jedna z piatich plošín inerciálneho navigačného systému. Veľkú opravu si tiež vyžiadal tepelný štít raketoplánu, na ktorom vymenili alebo opravili takmer 10% dlaždíc tepelnej ochrany. Ďalšie opravy sa týkali elektroinštalácie. Do nákladového priestoru bolo inštalované tiež prvé užitočné zaťaženie – súbor prístrojov označovaných OSTA-1 a diaľkový manipulátor RMS (Remote Manipulator System). Zároveň s úpravami družicového stupňa sa v raketovej montážnej hale VAB (Vehicle Assembly Building) skladali pomocné motory SRB a pripájali sa k hlavnej palivovej nádrži ET. Do montážnej haly VAB bola "Columbia" prevezená 10. augusta 1981 a po zmontovaní štartovacej zostavy bola 31. augusta spolu s mobilným vypúšťacím zariadením prevezená na štartovaciu rampu 39-A. 
22. septembra pri tankovaní nastal únik oxidu dusičitého. Oxid dusičitý postriekal trup raketoplánu a spôsobil poškodenie celkove 379 dlaždíc tepelnej ochrany, ktoré museli byť vymenené. Okrem toho boli vymenené aj ďalšie poškodené časti orbitera, čo si vyžiadalo odloženie štartu o jeden mesiac. Nový termín štartu bol 4. november 1981 (oproti pôvodne plánovanému 9. septembru). Záverečné fázy odpočítavania prerušilo niekoľko problémov: nižší tlak v kyslíkovej nádrži ET, ktorý hlásili počítače v čase T–9 minút, a nižší tlak v palivových článkoch v čase T–31 sekúnd. V dôsledku týchto a ďalších problémov muselo napokon vedenie letu odvolať štart.
Štart.
Druhé odpočítavanie zo stavu T–35 hodín bolo opäť prerušené dvoma pomerne závažnými problémami, napriek tomu dalo vedenie súhlas so štartom. "Columbia" napokon šťastne odštartovala 12. novembra 1981 o 15:09:59 UTC.
Priebeh letu.
Sedem sekúnd po štarte začal raketoplán rotačný manéver, 130 sekúnd po štarte boli odhodené motory SRB. V priebehu voľného pádu motorov sa však na obidvoch poškodila kabeláž a z mora boli teda vytiahnuté motory poškodené. Orbiter s hlavnou palivovou nádržou bez problémov pokračovali v lete. V čase T+522 sekúnd došlo k vypnutiu motorov SSME, nádrž bola odhodená a po dvoch manévroch sa "Columbia" dostala na obežnú dráhu vo výške 222 km. 
Po piatich hodinách na obežnej dráhe došlo k vážnemu problému. Palivová batéria PRSD, ktorá začala prejavovať malé odchýlky už niekoľko minút po štarte prestala fungovať úplne. Okrem elektrickej energie vyrábala batéria aj vodu, veľmi potrebnú pre posádku. Hoci mal raketoplán v dispozícii ešte ďalšie dve batérie, vedenie letu sa rozhodlo skrátiť pôvodne 125 hodinový let na 54 hodín. Napriek problémom astronauti začali vykonávať plánované experimenty, zvládnuť sa ich podarilo až 90%. Pred plánovaným spánkom posádka podľa pokynov riadiaceho strediska v Houstone podnikla opatrenia na zníženie odberu elektrickej energie. Po druhom nočnom odpočinku sa posádka začala pripravovať na návrat na Zem. Experimenty na plošine OSTA-1 boli ukončené a dvere nákladového priestoru uzavreté.
Pristátie.
O 20:19 UTC sa po nasmerovaní raketoplánu do polohy motormi napred zažihli nad Indickým oceánom dva motory OMS. "Columbia" začala zostupovať do zemskej atmosféry. V priebehu pristávania skúšali piloti rôzne manévre s cieľom dosiahnuť čo najväčšiu odchýlku v kurze letu. Pristávanie sčasti prebiehalo automaticky, riadené počítačmi a len vo výške 30 metrov nad dráhou prebral pilotáž veliteľ Engle. Raketoplán dosadol na pristávaciu dráhu Edwardsovej leteckej základne o 21:23 UTC.

</doc>
<doc id="126203" url="https://sk.wikipedia.org/wiki?curid=126203" title="STS 2">
STS 2



</doc>
<doc id="126206" url="https://sk.wikipedia.org/wiki?curid=126206" title="Francúzska obrana">
Francúzska obrana

Francúzska obrana vzniká po ťahoch:
najčastejšie pokračovanie je
V klasifikácii ECO má kódy od C00 do C19.
Je to staré otvorenie. Pomenovanie dostalo podľa zápasu v korešpondenčnom šachu medzi Parížom a Londýnom, ktorý sa hral v rokoch 18341836. Francúzi hrali čiernymi po 1. e4 ťah 1. ... e6 a zápas vyhrali. Do polovice 20. storočia to bola najpopulárnejšia polootvorená hra a často sa hráva aj v súčasnosti.
Čierny má v tomto otvorení často dosť stiesnené postavenie. Jeho hlavnou nevýhodou je pasívny bielopolný strelec, ktorého blokuje pešiak e6. Biely sa snaží využiť svoju priestorovú prevahu k útoku na kráľa. Čierny musí reagovať útokom na bielych centrálnych pešiakov a aktivitou na dámskom krídle prostredníctvom ťahov c5, Db6, Jc6, f6. Takisto sa často usiluje o výmenu svojho pasívneho strelca ťahmi b6 → Sa6.
Burnov variant.
Výmenou pešiakov v centre a ďalšou výmenou 1-2 párov ľahkých figúr si čierny značne uľahčí situáciu. Preto má aj o niečo pohodlnejšiu hru, ako v "Klasickom variante". Na druhej strane, jeho možnosti získať protihru sú menšie, ako vo "Winawerovom variante". Preto čierny volí Burnov variant (ak mu to biely umožní) vtedy, ak je spokojný s remízou.
V piatom ťahu môže čierny hrať aj inak.
Klasický variant.
Jeden z troch populárnych variantov vznikajúcich po 4. Sg5. Čierny má pomerne stiesnenú pozíciu a musí hrať pozorne, aby sa nedostal do nevýhody.
Toto je najaktívnejšie a najčastejšie pokračovanie. Iné ťahy 7. Dd2, 7. Jb5, 7. Sd3, 7. Dg4 alebo 7. Jf3 bielemu nesľubujú prevahu.
Alechinov-Chatardov útok. Ak čierny prijme obeť pešiaka,
získajú biele figúry veľkú aktivitu.
Namiesto 6. ... Sxg5 sú dobré možnosti pre čierneho 6. ... c5, 6. ... a6 alebo 6. ... h6.
Po ťahoch
môže hrať čierny aj
Tento "Tartakowerov variant" sa však používa zriedkavo.
MacCutcheonov variant.
Jeden z troch populárnych ťahov po 4. Sg5 (ďalšie dva sú 4. ... Se7 a 4. ... dxe4). Tento variant vedie k zložitej a ostrej hre. Možné pokračovanie:
Okrem 6. Sd2 sa dá hrať aj
alebo
Moderné varianty.
Vo Francúzskej obrane sa okrem klasického poradia ťahov (1. e4 e6 2. d4 d5) vyskytujú aj rôzne „moderné“ varianty, v ktorých biely nepostaví pešiaka na pole d4, ale na d3. Hra má často charakter niektorých variantov "Sicílskej obrany" alebo "Rétiho hry" a má výrazne zatvorený a pozičný charakter. Pomerne často sa vyskytuje toto poradie ťahov:
alebo
Nimcovičov (Winawerov) variant.
Po 3. Jc3 je to najrozšírenejší a aj najaktívnejší ťah. Ak chce hrať čierny vo Francúzskej obrane jednoznačne na výhru, mal by siahnuť práve po tomto variante. Hrávalo sa tak už v 19. storočí. Variant hrával a rozoberal poľský šachista Szymon Winawer. Obvykle hral biely ťahy 4. cxd5 a 4. Sd3. To však pre čierneho nie je veľmi nebezpečné. Ďalšie menej používané ťahy bieleho sú: 4. Jge2 ("Alechinov gambit"), 4. a3, 4. Sd2, 4. Dd3 a 4. Dg4.
V súčasnej podobe sa variant hráva od 20. rokov 20. storočia podľa veľmajstra Aarona Nimcoviča.
Obidva ťahy presne v duchu Francúzskej obrany. Biely zužuje čiernemu manévrovací priestor, čierny zasa napáda bieleho d-pešiaka. Čierny môže hrať aj 4. ... Je7, to však obvykle vedie s prehodením ťahov k hlavným variantom. Čierny môže ešte hrať 4. ... b6 alebo 4. ... Dd7. V oboch prípadoch má však biely lepšiu hru.
Ťahy 5. Sd2, 5. Dg4, 5. dxc5 a 5. Jf3 sa používajú oveľa menej.
Teraz má biely dve diametrálne odlišné možnosti. Ťah 7. Dg4 privodí obvykle ostrú taktickú hru s častými obeťami materiálu na oboch stranách.
Naopak po 7. Jf3 sa začína skôr manévrovací boj. Biely najčastejšie postúpi pešiakom z a3 na a4 a potom vyvinie strelca na a3, kde stojí aktívne proti súperovmu kráľovi. Čierny môže ťahom c4 zablokovať bieleho dvojpešiaka na c-stĺpci a potom ťahmi Sd7 a Da5 zaútočiť na bieleho a-pešiaka alebo hrá b6+Sa6 so snahou vymeniť svojho pasívneho strelca.
Rubinsteinov variant.
Pomerne rozšírený variant Francúzskej obrany, v ktorom má však biely pravdepodobne lepšie vyhliadky na úspech.
Čierny má na výber tieto ťahy.
A teraz má biely na výber mnoho možností: 8. Jg3, 8. De2, 8. Jed2, 8. Jxf6+, 8. Jeg5, 8. Sg5 alebo 8. Ve1.
Vo štvrtom má čierny na výber aj tieto menej používané ťahy: 4. ... Dd5, 4. ... Jc6 a 4. ... b6.
Steinitzov variant.
Variant sa často hrával začiatkom 20. storočia. Potom sa na dlhý čas z turnajov vytratil, ale od 80. rokov 20. storočia jeho popularita opäť vzrástla. Biely chce ťahom e5 zmenšiť čiernemu manévrovací priestor. Ukázalo sa však, že čierny má v tomto variante pohodlnejšiu hru, ako napr. v "Tarraschovom variante". Biely má väčšie problémy s udržaním svojho postavenia v centre šachovnice. Po prípadnom ťahu čierneho c5 biely nemôže kryť svojho d-pešiaka ťahom c3, ale musí stratiť čas ústupom jazdca (Jc3 → e2).
V podstate jediný rozumný ťah. Možnosti 4. ... Je4 a 4. ... Jg8 sa neosvedčili a vyskytujú sa iba sporadicky.
Teraz má biely tri možnosti.
Možné je aj 6. Jce2 alebo 6. dxc5.
Tarraschov variant.
Autorom je nemecký veľmajster a teoretik Siegbert Tarrasch, ktorý ho uviedol koncom 19. storočia. Spočiatku nebol variant príliš obľúbený, ale po 2. svetovej vojne sa značne rozšíril a často sa hráva aj v súčasnosti. Výhodou ťahu Jd2 je, že bráni aktívnemu ťahu Sb4 a neblokuje c-pešiaka, takže biely môže bez straty času kryť d-pešiaka ťahom c3. Na druhej strane stojí jazdec na d2 dosť pasívne a bráni v pohybe čiernopoľnému strelcovi.
Tarraschov Variant je značne rozvetvený, už v treťom ťahu má čierny viacero možností. Zďaleka najpopulárnejšie sú však dve pokračovania: otvorený a zatvorený variant.
Otvorený variant.
Používa sa - hlavne silnými hráčmi - oveľa častejšie, ako branie na d5 dámou.
Po Jc6 prejde hra k predchádzajúcemu variantu.
Hráva sa aj De7, ale zdá sa, že biely má potom lepšiu hru.
A teraz 8. Jb3 alebo 8. Jgf3.
Aj toto sa hráva dosť často. Tento ťah sa výraznejšie rozšíril neskôr, ako 4. ... exd5.
A teraz sa používa 10. Jxd4 častejšie, ako 10. Dxd4.
Teraz môže hrať biely 7. Sc4 alebo 7. Sd3
Zatvorený variant.
Odskoky jazdca na e4 alebo g8 sa používajú iba zriedka a dávajú bielemu prevahu. Teraz má biely štyri populárne pokračovania. Jednotlivé varianty sa často medzi sebou prelínajú.
Hráva sa najčastejšie.
Teraz má biely na výber: 12. Jc3, 12. b3, 12. Sf4, 12. Ve1, 12. a3.
A teraz sa hráva aj 9. ... Jxf6 (populárnejšie), aj 9. ... Dxf6.
Okrem 9. exf6 môže hrať biely aj moderné pokračovanie:
Po tomto ťahu vzniká na šachovnici zaujímavý boj. Čierny je prakticky prinútený odovzdať kvalitu, za ktorú získa jedného pešiaka, takže biely bude mať malú materiálnu výhodu. Ukázalo sa však, že čierny má v tomto variante dobrú hru.
Po 9. ... De7, čo je jediná ďalšia možnosť, získa biely prevahu.
A teraz hrá biely 14. Dh4 alebo 14. O-O.
Okrem ťahov 7. ... Db6(a1) a 7. ... cxd4(a2) má čierny ešte tri menej používané ťahy 7. ... Se7, 7. ... f6 a 7. a5.
Aj biely má v 7. ťahu (namiesto 7. Je2) ešte dve ďalšie možnosti:
Tu sa varianty opäť rozvetvujú. Najviac sa hráva
Biely musí hrať tento neobvyklý ťah, inak by sa dostal do veľkej nevýhody. Teraz má čierny na výber 10. ... g5, 10. ... f6 alebo 10. O-O, vždy s komplikovanou hrou.
Okrem 7. Jdf3 môže hrať biely aj menej používané 7. Jgf3 a čierny má na výber 7. ... Db6 alebo 7. ... cxd4.
Tieto dva ťahy vedú obvykle s prehodením ťahov k predchádzajúcim variantom.
Iné varianty.
A teraz má biely na výber 6. Jb3, 6. c3, 6. Se2, 6. Sb5, 6. Sd3.
alebo
c) 3. ... a6
d) 3. ... b6
Čierny chce vymeniť svojho pasívneho bielopoľného strelca.
Iná možnosť je
Výmenný variant.
Tento variant má povesť, ako jednoduchý a pre čierneho nie nebezpečný. Čierny totiž nemá zablokovaného bielopoľného strelca, čo je jeho hlavný nedostatok vo Francúzskej obrane. Pozície vo Výmennom variante sú často symetrické a jednoduché. Partie sa často končia remízou.
V minulosti variant nebol príliš rozšírený, ale v deväťdesiatych rokoch 20. storočia jeho popularita značne vzrástla a vyskytuje sa aj u hráčov vysokej výkonnosti.
Niektoré varianty:
Zatvorený variant.
Jeden z populárnych variantov Francúzskej obrany. Biely sa snaží postupom e-pešiaka ešte viac obmedziť čiernemu manévrovací priestor. Čierny reaguje útokom na bieleho d-pešiaka.
Teraz má čierny dve možnosti:
Biely obetoval pešiaka, ale má aktívnejšie rozložené figúry. Biely sa môže tomuto Gambitovému pokračovaniu aj vyhnúť, hrajúc
čierny má dvojicu strelcov a pohodlnú hru.

</doc>
<doc id="126207" url="https://sk.wikipedia.org/wiki?curid=126207" title="Augusto Pinochet">
Augusto Pinochet

Generál Augusto José Ramón Pinochet Ugarte (* 25. november 1915 – † 10. december 2006) bol vodcom pravicovej vojenskej diktatúry, ktorá vládla v Čile v rokoch 1973 až 1990.
Životopis.
Narodil sa 25. novembra 1915 v meste Valparaíso. Pochádzal z rodiny prominentných prisťahovalcov francúzskeho a baskického pôvodu. V roku 1937 promoval na čilskej vojenskej škole Escuela Militar a pôsobil ako poručík pechoty. V roku 1943 sa oženil s Lucíou Hiriart Rodríguezovou, s ktorou mal 5 detí. V roku 1951 dokončil štúdium na vojenskej akadémií a získal štábne vzdelanie. V roku 1953 dosiahol hodnosť majora. V roku 1956 bol spolu so skupinou mladých dôstojníkov vybraný, aby vytvoril vojenskú misiu na spoluprácu pri organizácii Vojenskej akadémie v Ekvádore v Quite.
Po návrate do Čile v roku 1959 pôsobil vo velení 1. divízie v Antofagaste, neskôr velil jednému z jej plukov. V roku 1963 bol vymenovaný za zástupcu riaditeľa Vojenskej akadémie. V roku 1968 bol vymenovaný za náčelníka štábu 2. armádnej divízie so sídlom v Santiagu a koncom toho roku bol povýšený na brigádneho generála a vrchného veliteľa 6. divízie s posádkou v Iquique. Zároveň bol vymenovaný aj za intendenta provincie Tarapacá.
V januári 1971 bol Pinochet povýšený na divízneho generála a bol vymenovaný za veliteľa vojenskej posádky v Santiagu. 8. júna 1971, po atentáte na Edmunda Pereza Zujovica ľavicovými radikálmi, Allende vymenoval Pinocheta veliteľom provincie Santiago. Pinochet zaviedol zákaz vychádzania, ktorý bol namierený proti pokojným protestom proti ekonomickej politike prezidenta Allendeho. Pinochetove kroky viedli k potlačeniu protestov.
Začiatkom roku 1972 bol vymenovaný za náčelníka generálneho štábu Čilskej armády. S rastúcimi domácimi spormi v Čile, po tom, čo generál Prats odstúpil zo svojej funkcie, bol Pinochet 23. augusta 1973 prezidentom Salvadorom Allendem vymenovaný za hlavného veliteľa armády len jeden deň po tom, čo Poslanecká snemovňa Čile schválila uznesenie, v ktorom sa uvádza, že vláda nerešpektovala ústavu. O necelý mesiac neskôr čilská armáda Allendeho zosadila.
K moci sa dostal počas prevratu, ktorý zosadil vtedajšieho prezidenta Salvadora Allendeho, lekára a marxistu, ktorý bol prvým socialistickým prezidentom Čile. Prevrat ukončil obdobie napätých vzťahov medzi Čile a USA, ktoré sa aktívne snažili zbaviť Allendeho moci a umožnil Pinochetovi realizovať hlboké neoliberálne ekonomické reformy.
11. septembra 1973 armádne jednotky podporované tankmi a letectvom, vedené Pinochetom zaútočili na prezidentský palác a prevzali moc od prezidenta Allendeho, ktorý vzápätí spáchal po krátkom, ale intenzívnom boji samovraždu. Bola ustanovená junta vedená Pinochetom, ktorá okamžite pozastavila ústavu, rozpustila kongres, zaviedla prísnu cenzúru, zakázala činnosť ľavicovo orientovaným politickým stranám, ktoré tvorili Allendeho koalíciu a zastavila všetky politické aktivity v krajine. Pinochetova junta rozpútala kampaň proti svojim oponentom; viac než 3 000 Čiľanov bolo popravených, tisíce ľudí z radov ľavice, ku ktorej sa rátali aj kresťanskí socialisti, bolo uväznených, mučených, prípadne bez stôp zmizli. Mnoho z týchto ľudí bolo vypovedaných z krajiny a prijatých v zahraničí (najmä v Argentíne) ako politickí utečenci. Často boli prenasledovaní čilskou tajnou políciou aj mimo svojej krajiny v rámci tzv. Operácie Kondor. 
V roku 1980 bola schválená nová ústava, ktorá nariaďovala prezidentské referendum s jedným kandidátom v roku 1988 a návrat k tradičnému politickému zriadeniu v roku 1990. Pinochet prehral referendum v roku 1988, čo vyústilo do viackandidátskych prezidentských volieb v roku 1989. Novozvolený prezident Patricio Aylwin prevzal od Pinocheta moc v roku 1990, aj keď ten ostal na svojom poste vrchného veliteľa armády až do roku 1998, keď získal doživotné kreslo v čilskom senáte, ktoré mu zaisťoval ústavný dodatok z roku 1980.
Ekonomické reformy počas vlády Augusta Pinocheta.
Počas vlády Salvadora Allendeho sa čilská ekonomika dostala na pokraj krachu. Zrútil sa systém verejných financií, v nebývalej miere sa rozmohol čierny trh a hyperinflácia. Po prevzatí moci generálom Pinochetom sa ku kormidlu ekonomiky krajiny dostali mladí pravicoví ekonómovia z chicagskej školy, ktorí postupne priviedli Čile k ekonomickej prosperite, čím vojenská junta ospravedlňovala porušovanie ľudských práv a prenasledovanie opozície. Jedným z hlavných tvorcov moderného dôchodkového systému, ktorý sa stal vzorom pre mnoho ďalších krajín vrátane Slovenska, sa stal José Piñera.
Súd s Augustom Pinochetom a jeho smrť.
V roku 1998, stále ako vplyvný muž v Čile, Pinochet odcestoval do Spojeného kráľovstva, aby sa podrobil liečeniu. Počas jeho pobytu v Anglicku bol na neho vydaný zatykač španielskym sudcom Baltasarom Garzónom. Pinochet bol viac ako rok držaný v domácom väzení a potom prepustený zo zdravotných dôvodov. Po návrate do Čile rezignoval na svoje senátorské kreslo po rozhodnutí najvyššieho súdu, ktorý konštatoval, že trpí vaskulárnou demenciou a nemôže byť postavený pred súd za porušovanie ľudských práv. V máji 2004 čilský najvyšší súd rozhodol, že Pinochet môže byť postavený pred súd a v decembri toho roku bol následne obvinený z niekoľkých zločinov. Do svojej smrti býval v domácom väzení kvôli obvineniu z porušovania ľudských práv pri vojenskej operácii Karavána smrti, keď sa odstraňovali jeho odporcovia a tiež kvôli daňovým podvodom a sprenevere štátnych fondov vo výške 27 miliónov dolárov. 
Dňa 3. decembra roku 2006 bol po niekoľkonásobnom srdcovom záchvate prevezený do vojenskej nemocnice, kde 10. decembra zomrel. Pred smrťou prijal z rúk katolíckeho kňaza sviatosť pomazania chorých.
Stúpenci a odporcovia.
Pinochetovi stúpenci vyzdvihujú jeho zásluhy na odvrátení hrozby komunizmu, boj proti radikálnym ľavicovým teroristickým skupinám a presadenie politiky voľného trhu. 
Jeho odporcovia ho obviňujú zo zničenia čilskej demokracie, presadzovania politiky represívneho štátu, mučenia odporcov, uspokojovania súkromných potrieb z pozície svojho postavenia a prijatia ekonomického modelu, ktorý zvýhodňoval bohatých a poškodil stredné a nižšie príjmové skupiny obyvateľstva. V súčasnosti aj jeho stúpenci prijímajú ako fakt, že za jeho vlády došlo k prenasledovaniu, mučeniu a smrti ľudí, ktorí nesúhlasili s jeho politikou. Rôzne nezávislé vyšetrovania a správy uvádzajú, že počas jeho režimu bolo usmrtených 1 200 až 3 200 ľudí, ďalších vyše 30 000 bolo nezákonne väznených a preukázateľne mučených. Tieto represie boli namierené proti celému, aj umiernenému ľavicovému spektru a týkali sa napr. aj kresťanských socialistov, ich obeťami sa navyše často stávali aj deti.

</doc>
