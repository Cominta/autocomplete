<doc id="36946" url="https://sk.wikipedia.org/wiki?curid=36946" title="Dejiny Fínska">
Dejiny Fínska

Dejiny Fínska sú dejinami Fínov alebo fínskeho štátu, ktoré boli veľmi ovplyvnené vzťahmi so susediacimi krajinami. Pôvod Fínov je nejasný a kontroverzný. Posledné genetické výskumy ukazujú, že ich predkovia zrejme pochádzali zo strednej Európy. Tak či onak, Fínsko bolo osídlené zhruba 8500 rokov pred Kr. Z tohto obdobia sa totiž našli prvé archeologické nálezy. V stredoveku bolo súčasťou Švédska. Od 18. storočia bolo trikrát prevzaté Ruskom a v 20. storočí muselo Fínsko čeliť komplikovanému postaveniu v medzinárodnej politike pre tesné susedstvo so Sovietskym zväzom.
Pôvod Fínov.
Fínčina a lapončina sú ugrofínske jazyky. Nepatria medzi indoeurópske jazyky, ale medzi uralské. Fínčine najpríbuznejší ešte bežne používaný jazyk je estónčina. Spolu patria do podskupiny baltsko-fínskych jazykov. Ostatné ugrofínske jazyky sú im oveľa vzdialenejšie.
Pôvod Fínov a ich jazyka je stále dosť sporný. Obyčajne sa za ich pravlasť považuje západná alebo stredná Sibír. Niekedy sa za ich pravlasť ale považuje veľká oblasť medzi riekou Volgou a Škandináviou.
Predkovia Fínov prišli do dnešného Fínska pred tisíc rokmi v mnohých vlnách z východu, juhu a západu a založili tu lovecko-poľnohospodársku kultúru. V tejto dobe zrejme boli tiež predkovia dnešných Laponcov tvoriaci lovecko-zberačskú kultúru vytlačení ďalej na sever.
Novšia teória, ktorá bola sformulovaná počas 90. rokov 20. storočia , a ktorá nie ani zďaleka všeobecne vedecky uznaná, sa vracia až do ľadovej doby. Počas nej mali predkovia Fínov žiť v jednej z troch európskych obývateľných oblastí. V druhej žili budúci Indoeurópania a v tretej Baskovia. Keď sa ľadovec roztopil, Ugrofíni sa rozšírili na sever. Usadili sa v strednej a severnej Európe. Baskovia obsadili západnú Európu. Neskôr Indoeurópania zoznámili svojich lovecko-zberačských susedov s poľnohospodárstvom a naučili ich nielen svojej kultúre, ale aj jazyk. Spolu s poľnohospodárstvom sa teda šírilo aj indoeurópanstvo. Takto vznikli keltské, germánske, slovanské a baltské jazyky. Fíni neboli týmto šírením dotknutí pre svoju izoláciu. Toto má vysvetliť, prečo sú Fíni jazykovo od svojich susedov tak rozdielni, hoci geneticky sú veľmi blízki príbuzní s Indoeurópanmi zo strednej Európy. Táto teória však nie je prijímaná väčšinou lingvistov. Nie je vyvrátená archeologickými nálezmi, ale veľa jazykovedcov ju považuje za nemožnú.
Genetický výskum ukazuje, že Fíni sú najpríbuznejší s používateľmi germánskych jazykov. Prekvapivo sú im geneticky najpodobnejší belgickí Flámi. Táto podobnosť je v génoch, ktoré sa dedia iba z matky na dcéru. Nabáda to k tomu, že mali spoločných predkov, pravdepodobne v ľadovej dobe v rovnakej obývateľnej oblasti. No táto podobnosť nijako nedokazuje existenciu spoločného jazyka. Ugrofínske jazyky sa tiež mohli vyvinúť a rozšíriť až po skončení ľadovej doby.
Iná hypotéza predpokladá, že pôvodné obyvateľstvo prišlo zo strednej Európy, ale jazyk priniesli dobyvatelia z východu. Tí by potom zrejme povraždili svojich domácich sokov a vžili sa s miestnymi ženami.
Prehistória.
Nie je celkom jasné, či Fínsko bolo osídlené už v paleolite. Prvé dôkazy o osídlení máme až z obdobia po poslednej ľadovej dobe, zhruba 8500 rokov pred Kr. Títo ľudia prišli zrejme z juhu a východu. Mezolitické sídlisko lovcov-zberačov sa označuje ako „kultúra jazera Suomus“. Tú okolo roku 5300 pred Kr. nahradila kultúra jamkovo-hrebeňovej keramiky, ktorá je známa svojim keramikárstvom. Aj keď dôležitou súčasťou života stále bol lov a rybolov, začal tým aj vo Fínsku neolit. Od 5. tisícročia pred Kr. obyvatelia Fínska čulo obchodovali so svojimi susedmi. Do Fínska bolo dovezené veľké množstvo pazúrika a jantáru. Z tých čias sa, najmä vo východnom Fínsku, nachádzajú aj skalné kresby, ktoré zrejme slúžili šamanom. Predpokladá sa, že protofínsky jazyk sa do Fínska rozšíril najneskôr práve v tomto období.
Po roku 3200 pred Kr. prišla do južného Fínska vlna imigrantov alebo aspoň silný kultúrny vplyv z juhu, dnešného Pobaltia. Táto kultúra bola súčasťou európskej kultúry so šnúrovou keramikou (známej aj ako kultúra s bojovými sekeromlatmi), ktorá sa často spája s pohybom hovorcov indoeurópskych jazykov. Kultúra so šnúrovou keramikou sa tu už zrejme zaoberala poľnohospodárstvom a chovala dobytok. Ďalej do vnútrozemia boli spoločnosti menej vyvinuté. Fínčina bola ovplyvnená indoeurópskymi baltskými jazykmi (a naopak) zhruba v období 3500 až 1000 rokov pred Kr. Vtedy sa tiež od fínčiny odštiepila lapončina.
Bronzová doba začala vo Fínsku okolo roku 1500 pred Kr. Šírila sa najskôr zo západu. Pobrežné oblasti Fínska boli súčasťou severskej bronzovej kultúry, kým vnútrozemie bolo ovplyvnené bronzovými kultúrami severného Ruska. Po roku 500 pred Kr. tu začala železná doba. Dovezené železné brity a miestna železná výroba sa v oblasti objavili zhruba v rovnakom čase.
V priebehu 1. storočia po Kr. sa zväčšil obchod so Škandináviou. Boli dokonca nájdené starorímske predmety. Počas 1. tisícročia vymieňali obyvatelia Fínska svoje produkty, väčšinou z kože, so škandinávskymi obchodníkmi. Samozrejme vplyv prichádzal aj z juhu a východu. Spoločnosť vtedy bola už rozvrstvená. Nálezy bohato, väčšinou zbraňami, vybavených pohrebisk napovedajú, že vládnuca elita tu existovala už od 3. storočia po Kr. No centralizovaná spoločnosť sa tu v tejto dobe nevyvinula. Dokonca ani v ére Vikingov.
Fínska spoločnosť sa ale v tomto období rozdelila do štyroch hlavných skupín: (vlastní) Fíni, Tavastiovia (ľudia z Häme), Karélijci a Laponci. Najneskôr teraz sa Ålandy stávajú celkom švédske. Toto rozdelenie je ale až z modernej doby pre potreby jazykovedcov.
Stredovek.
Styky Fínov so Švédskom boli bežné aj počas predkresťanskej éry. Vikingovia tu boli známi tak vďaka svojim obchodom, ako aj lúpením. No nemáme žiadny dôkaz o tom, že by vo Fínsku, okrem Åland, vznikli škandinávske osady.
Podľa archeologických nálezov zakorenilo vo Fínsku kresťanstvo v 11. storočí. Podľa neskorších zdrojov sem v roku 1155 zavítal sv. Henrich z Uppsaly, pravdepodobne Angličan, aby zorganizoval cirkev a vybral cirkevné dane. Pravdepodobne bol podporovaný švédskym kráľom. Henrich bol skoro umučený, ale na jeho pamiatku vznikol významný kult.
Podľa niekoľkých málo zachovaných dokumentov bola cirkev vo Fínsku v chaose až do začiatku 13. storočia, keď misionársky biskup Tomáš zrejme dokázal priniesť istú stabilitu a poriadok. V rovnakom čase sa Fínsko snažilo podrobiť si niekoľko štátov: novo vzniknuté Švédske kráľovstvo, Dánsko, Novgorod a zrejme aj veliteľov nemeckých križiackych výprav. Fíni mali vlastných vládcov, ale žiadnu centrálnu autoritu. Navzdory kultúrnym a jazykovým podobnostiam muselo byť vedomie spoločnej fínskej identity iba hmlisté.
Ako „Fínsko“ sa označovala iba juhozápadná provincia, ktorá je od 18. storočia známa ako región Vlastné Fínsko. Myšlienka „fínskej krajiny“ v modernom zmysle sa pomaly rozvíjala od 15. do 18. storočia. Idea bola podporená najmä Katolíckou cirkvou, ktorá považovala oblasť zhruba dnešného Fínska za jednu diecézu, a tak sa Fíni mohli začať považovať za vzájomne príbuzných.
Švédsku vládu vo Fínsku sa podarilo stabilizovať grófovi Birgerovi po križiackej výprave, ktorá sa väčšinou datuje do roku 1238 alebo 1249. Novgorod naopak získal moc nad Karéliou, východným susedom Fínska. Vznikla tak na východe Fínska aj hranica medzi katolíckou a pravoslávnou sférou vplyvu.
V 13. storočí sa Fínsko integrovalo do stredovekej európskej civilizácie. Okolo roku 1249 do Fínska prišiel Dominikánsky rád a získal tu značný vplyv. Počiatkom 14. storočia sa na Sorbonne objavili prví fínski študenti. V juhozápadnej časti zeme sa pôvodné osídlenie vyvinulo v prvé mesto — Turku, ktoré sa skoro stalo jedným z najväčších miest v Švédskom kráľovstve. Bývali v ňom tiež nemeckí obchodníci a remeselníci. Zvyšok Fínska bol ale urbanizovaný iba veľmi málo. V južnom Fínsku a na západnom pobreží bolo riedke poľnohospodárske osídlenie úzko spojené s jednotlivými farnosťami. V ostatných častiach krajiny žili malé populácie laponských lovcov, rybárov a malých farmárov, ktorí boli vykorisťovaní fínskymi a karelskými vyberačmi daní.
V 12. a 13. storočí prišiel veľký počet švédskych osadníkov na južné a severozápadné pobrežie Fínska, na Ålandy a ostrovy medzi Ålandami a Turku. V týchto regiónoch sa dnes bežne hovorí švédsky. Švédčina sa stala jazykom vysoko postavených ľudí aj v mnohých ďalších častiach krajiny.
Biskupstvo v Turku bolo založené v 13. storočí. Často sa označuje ako stredoveký predchodca dnešného Fínska, pretože jeho diecéza zahŕňala celé jeho dnešné územie. Katedrála v Turku sa stala centrom kultu svätého Henricha a prirodzene tiež kultúrnym centrom diecézy. Biskup bol cirkevnou autoritou nad väčšinou dnešného Fínska a bol obyčajne aj najmocnejším mužom v krajine. Biskupi boli často Fíni. Na druhej strane velitelia hradov boli častejšie Škandinávci alebo Nemci.
Roku 1362 boli zástupcovia Fínska povolaní zúčastniť sa volieb švédskeho kráľa. Tento rok je často považovaný za dátum začlenenia fínskeho územia do Švédskeho kráľovstva. Podobne ako v škandinávskej časti kráľovstva, aj tu nižšia šľachta pozostávala z veľmožov a zemanov, ktorí si mohli dovoliť výzbroj pre muža a koňa. Väčšina z nich žila v južnej časti Fínska.
Jablkom sváru medzi Švédskom a Novgorodom bolo severné pobrežie Botnického zálivu a divočina regiónu Savo vo východnom Fínsku. Novgorod považoval tieto oblasti za svoje lovecké a rybárske územia a protestoval proti pomalej infiltrácii katolíckých osadníkov zo západu. Koncom 14. a v priebehu 15. storočia sa vyskytli občasné nájazdy a šarvátky medzi Švédskom a Novgorodom, po väčšinu času sa ale udržiaval krehký mier.
Fínsko bolo zatiahnuté tiež do vnútorných švédskych potyčiek. Počas 80. rokov 14. storočia sa sem zo škandinávskej časti Švédska preniesla občianska vojna. Jej víťazom sa stala kráľovná Margaréta I., ktorá v roku 1389 zjednotila na 130 rokov pod jednu vládu Dánsko, Švédsko a Nórsko (Kalmarská únia). Fínsko bolo niekoľkokrát zatiahnuté do pokusov Švédov túto úniu opustiť. Všeobecne ale Fínsko v 15. storočí relatívne prosperovalo, počet obyvateľov rástol a ekonomika sa zlepšovala.
Koncom storočia ale na východe zasa prituhlo. Moskovské veľkokniežatstvo dobylo Novgorod, čím si pripravilo pôdu pre zjednotenie Ruska. Vojna Švédska s Ruskom na seba nedala dlho čakať. Vypukla v roku 1495 a trvala dva roky. Opevnený Vyborg stál proti ruskému obliehaniu. Podľa vtedajších legiend bol zachránený iba zázrakom.
16. storočie.
Roku 1521 sa rozpadla Kalmarská únia a švédskym kráľom sa stal Gustáv I. Vasa, ktorý zreformoval švédsku cirkev a rozsiahlymi reformami prešla aj štátna správa. Väčšie právomoci boli dané miestnym komunitám, čo malo za následok vyberanie vyšších daní.
Kráľ Gustav Vasa zomrel v roku 1560 a jeho korunu prevzali postupne jeho traja synovia. Za vlády kráľa Erika XIV. začala éra rozširovania kráľovstva. Švédsko v roku 1561 prevzalo Tallinn. Nasledovalo obdobie vojen, ktoré trvalo celých 160 rokov. V prvej fáze Švédsko bojovalo o Estónsko, Livónsko (Lotyšsko) s Dánskom, Poľskom a Ruskom. Obyčajní Fíni v týchto časoch trpeli pod nájazdmi, vysokými daňami a zločinmi vojakov. Udalosti vyvrcholili v roku 1596 povstaním, tzv. palicovou vojnou, ktorá bola krvavo potlačená.
Dôležitou súčasťou histórie Fínska v 16. storočí je zväčšovanie oblastí obývaných roľníkmi. Koruna podporovala poľnohospodárov z provincie Savo, aby sa usadili v rozľahlých divočinách stredného Fínska. Tak sa aj stalo a pôvodní obyvatelia Laponci museli často odísť. Niektoré obsadené územia si ale nárokovali aj karelskí lovci. V 80. rokoch 16. storočia v niektorých oblastiach šarvátky prerástli do krvavej partizánskej vojny medzi fínskymi osadníkmi a Karelcami.
17. storočie - Švédske impérium.
Medzi rokmi 1617 a 1632 vládol vo Švédsku kráľ Gustáv II. Adolf, ktorého reformy zmenili švédsku armádu zo sedliackej domobrany na efektívny vojnový stroj, pravdepodobne najlepší v Európe. Livónsko už bolo dobyté a po uzatvorení Stolbovskej zmluvy pripadli Švédsku aj niektoré časti vnútorne nejednotného Ruska. Švédsko sa rozhodlo zasiahnuť do veľkých bojov medzi nemeckými protestantmi a katolíkmi. V roku 1630 švédska a fínska armáda vpochodovala do strednej Európy.
V rokoch 163] až 1648 Fíni bojovali v tridsaťročnej vojne. Fínska ľahká jazda svojou bojovnosťou a krutosťou šírila medzi katolíckymi vojskami strach. So švédskym vojskom vtrhli Fíni aj do Čiech.
Po Vestfálskom mieri roku 1648 sa Švédsko zaradilo medzi európske veľmoci. Už počas vojny ale kráľ urobil vo Fínsku dôležité reformy.
Pokračujúce vojny, vysoké dane a studené podnebie (pozri Malá ľadová doba) zmenilo fínskym roľníkom skvelé švédske časy na ponurú dobu. V rokoch 1655 až 1660 zúrili nové vojny, ktoré priniesli fínskych vojakov na bojiská v Livónsku, Poľsku a Dánsku. V roku 1676 sa Švédsko zmenilo na absolútnu monarchiu.
Zo stredného a východného Fínska sa vyvážalo veľké množstvo dechtu, ktorý európske armády používali pri udržiavaní svojich lodí. Podľa niektorých teórií tu začínajúci kapitalizmus priniesol ku koncu 17. storočia do kraja hony na čarodejnice. Ľudia vďaka prosperite viac očakávali od budúcnosti, a keď sa ich želania neuskutočňovali, rýchlo za to vinili čarodejnice. Bol to tiež dôsledok viery luteránov, ktorá bola do Fínska prinesená z Nemecka.
Z náboženského pohľadu bolo 17. storočie érou veľmi prísneho ortodoxného protestantizmu.
V rokoch 1697 až 99 zasiahol Fínsko hladomor, ktorý zabil okolo 30 % populácie. Hneď na to začala severná vojna (1700 až 1721).
18. storočie - Vek rozumu.
Počas severnej vojny (1713–1721) Fínsko okupovali Rusi. Po Nystadskom mieri bola juhovýchodná časť Fínska, vrátane dôležitého prístavu Vyborgu anektovaná Ruskom. Fínsko-ruská hranica prechádzala zhruba rovnakými miestami ako po II. svetovej vojne. Švédsko už nebolo európskou veľmocou a na jeho miesto nastúpilo Rusko. V Švédsku skončila aj absolútna monarchia. Počas tohto povojnového obdobia vládol v krajine parlament. O moc bojovali hlavne dve strany, "Hattarna" (Klobúky) a "Mössorna" (Čapice). Tretiu Dvornú stranu s úzkym prepojením s kráľovskym dvorom nechávali prakticky bez vplyvu. Čapice chceli mierumilovný vzťah s Ruskom a podporovalo ich veľa Fínov. Ostatní Fíni túžiaci po odplate podporovali Klobúky.
Fínsko vtedy nebolo veľmi osídlené. V polovici 18.storočia žilo vo Fínsku podľa oficiálnej štatistiky menej než 470 000 ľudí. Tieto čísla sú však založené na záznamoch protestantskej cirkvi, takže niekoľko pravoslávnych farností v severnej Karélii nebolo započítaných. Populácia ale rýchlo rástla a zdvojnásobila sa ešte pred koncom storočia. 90 % populácie sa zvyčajne považuje za roľníkov, ale väčšina z nich patrila k vrstve nezdanených sedliakov. 45 % mužskej populácie malo volebné právo a politickú reprezentáciu v legislatíve. Hoci duchovní, šľachta a mešťania mali vlastné parlamentné komory, sedliaci zvyšovali svoj politický vplyv a vymaňovali sa z cudzieho vplyvu.
18. storočie bolo relatívne dobré obdobie, čiastočne preto, lebo sa už toľko nebojovalo. Po Klobúko-ruskej vojne, neúspešnom pokuse práve vládnúcich Klobúkov o znovudobytie prehraného územia a uzatvorení Turkuského mieru, Švédsko stratilo ďalšiu časť južnej Karélie a Savonlinnu. Ruská propaganda v tejto dobe naznačovala možnosť vytvorenia samostatného fínskeho kráľovstva.
Tak ruské impérium, ako aj predrevolučné Francúzsko chceli zo Švédska urobiť od seba závislý štát. Poslanci a ďalší vplyvní ľudia bežne prijímali úplatky, aby sa dostali vyššie. Bezúhonnosť a dôveryhodnosť politického systému upadala. V roku 1771 urobil charizmatický kráľ Gustáv III. prevrat, zrušil parlamentarizmus a viacmenej s podporou parlamentu znovunastolil vládu kráľa. V roku 1788 začal znovu bojovať s Ruskom. Napriek niekoľkým víťazným bitkám, vojna nič dobrého nepriniesla, iba zmätok v ekonomickom živote Fínska. Popularita kráľa výrazne poklesla. Počas vojny skupina dôstojníkov vydala Anjalaské vyhlásenie, v ktorom požadovali mierové rokovania a zvolanie Parlamentu. V tom čase sa niektorí fínski dôstojníci spolčili a pokúsili sa s podporou Ruska vytvoriť nezávislé Fínsko. Po prvom šoku kráľ opozíciu rozdrvil. Nová Ústava z roku 1789 ďalej upevnila kráľovskú moc. Okrem toho tiež vylepšila postavenie roľníkov. Vojna však musela byť ukončená aj bez územných ziskov, takže mnoho Švédov kráľa teraz považovalo za utlačovateľa.
Okrem vojny medzi rokmi 1788 a 1790 boli posledné desaťročia 18. storočia vo Fínsku obdobím rozvoja. Vzrastal obchod a prekvitalo roľníctvo. Vek rozumu vniesol do spoločnosti širokú debatu o politike, náboženstve a morálke a vysunul do popredia národnostný problém vo Fínsku. Drvivá väčšina Fínov totiž hovorila iba fínsky, ale noviny, beletria a politické listiny boli písané takmer vždy iba po švédsky.
Dve ruské okupácie boli kruté a nemohli byť ľahko zabudnuté. Boli tiež semienkom pocitov odlišnosti, ktoré nakoniec viedli k vytvoreniu vedomia samostatnej fínskej identity, ktorá reprezentovala východnú časť ríše. Vplyv ruského hlavného mesta Petrohrad bol tiež oveľa silnejší v južnom Fínsku než vo zvyšnom Švédskom kráľovstve. Kontakty cez novú hranicu rozptýlili najhoršie obavy z osudu vzdelaných a obchodných tried v ruskom režime. Na prelome storočia boli švédsky hovoriace vzdelané triedy dôstojníkov, duchovných a štátnych úradníkov dobre pripravené stať sa lojálnymi k silnému cárskemu Rusku.
Kráľ Gustáv III. bol zavraždený v roku 1792. Jeho syn Gustáv IV. Adolf prevzal korunu až po regentskom období. Nový kráľ nebol nijako zvlášť talentovaný vládca, aspoň nie dosť talentovaný, aby previedol svoje kráľovstvo nebezpečným obdobím Francúzskej revolúcie a napoleonských vojen.
Fínske veľkovojvodstvo.
Počas Fínskej vojny medzi Švédskom a Ruskom bolo Fínsko znovu dobyté armádami cára Alexandra I. V Porvoo bol 29. marca 1809 ustanovený Fínsky snem, ktorý nahrádzal pôvodný švédsky "Rikstag" štyroch stavov, aby zaručil oddanosť ruskému cárovi. Potom ako Švédsko prehralo vojnu a 17. septembra 1809 uzavrelo Fredrikshamnskú dohodu, Fínsko zostalo autonómnym veľkovojvodstvom Ruského cárstva. Zostalo ním až do konca roku 1917, pričom v roku 1812 k nemu bola späť pričlenená fínska Karélia.
Stupeň autonómie sa v priebehu rokov ruskej nadvlády menil. Objavili sa, najmä počas dvoch posledných desaťročí, obdobia cenzúry a politického stíhania. Fínske roľníctvo však zostalo, na rozdiel od roľníkov v samotnom Rusku, slobodné. Zostal totiž v platnosti starý švédsky zákon vrátane dôležitých častí z ústavy Gustáva III. z roku 1772. V 60. rokoch 19. storočia bol obnovený Snem štyroch stavov, ktorý prijímal novú doplnkovú legislatívu, ktorá sa týkala vnútorných záležitostí Fínska.
V 19. storočí sa do Fínska dostala aj industrializácia, ktorá začala v lesníckom, baníckom a strojárskom priemysle. Položila základy dnešnej fínskej prosperity, hoci poľnohospodárstvo do 2. polovice 20. storočia zamestnávalo relatívne veľkú časť populácie. 
Nacionalizmus.
Vďaka začleneniu Fínska do švédskej centrálnej administratívy v 16. a 17. storočí sa tu hlavným jazykom na úradoch a v školstve stala švédčina. Predtým v stredovekej anarchii boli okrem domácej fínčiny a švédčiny dôležité ešte nemčina a latinčina. Fínčina sa stala zasa hlavným jazykom po oživení fínskeho nacionalizmu v 19. storočí. Noví ruskí vládcovia sa tiež pochopiteľne snažili oddeliť Fínov od švédskych koreňov, aby si zabezpečili fínsku oddanosť.
Prvým väčším impulzom k nacionalizmu, ktorý neskôr vyústil až do nezávislosti, sa stalo vydanie fínskeho národného eposu Kalevala. Fínske národné prebudenie v polovici 19. storočia bolo dôsledkom toho, že švédsky hovoriace horné vrstvy začali propagovať fínsku kultúru a jazyk, aby sa v ľuďoch zakorenil pocit fínskej jednoty.
Roku 1863 sa fínčina dostala na úrady a od 1892 sa stala úplne rovnocenným oficiálnym jazykom ku švédčine. V priebehu jedinej generácie fínčina začala v spoločnosti a vláde jasne prevažovať.
Rusifikácia.
Na prelome 19. a 20. storočia sa Rusko snažilo o ukončenie fínskej autonómie. Tejto snahe Fíni čelili orientáciou na západné veľmoci a diplomaciou. Dvakrát, najprv počas rusko-japonskej vojny a potom počas 1. svetovej vojny sa proces rusifikácie pozastavil, prípadne aj trochu vrátil. Napríklad, aby sa vylepšili rusko-fínske vzťahy, v priebehu rusko-japonskej vojny, bol v roku 1906 nahradený pôvodný štvorkomorový Snem jednokomorovým Parlamentom (fínsky "Eduskunta"), ktorý vzišiel zo všeobecných volieb, v ktorých ako prvé v Európe volili aj ženy.
Nezávislosť a občianska vojna.
V dôsledku ruskej februárovej revolúcie Fínsko zaviedlo nový Fínsky senát, koaličnú vládu s rovnakou štruktúrou, ako mal Fínsky parlament. Po všeobecných voľbách v roku 1916 mala sociálna demokracia malú väčšinu a sociálny demokrat Oskari Tokoi sa stal predsedom vlády. Nový senát chcel spolupracovať s revolučnou vládou v Rusku, ale nedospelo sa k žiadnej dohode. Všeobecne povedané, Fíni považovali po zosadení cára personálnu úniu s Ruskom za ukončenú. Predpokladali, že cárove právomoci budú presunuté na fínsky parlament, čo však ruská dočasná vláda nemohla prijať. Pre fínsku sociálnu demokraciu bola buržoázia prekážkou ako na ceste k fínskej samostatnosti, tak proletárskej ceste ku spravodlivosti. Nesocialisti v senáte a parlamente ale odmietli socialistický návrh parlamentarizmu, pretože podľa nich zachádzal príliš ďaleko a príliš provokoval. Návrh obmedzoval ruský vplyv na domáce udalosti, ale nijako sa nedotkol moci ruskej vlády v záležitostiach obrany a zahraničnej politiky. Pre ruskú dočasnú vládu ale bol príliš radikálny. Pretože parlament prekročil svoju právomoc, bol rozpustený.
Menšina v parlamente a senáte bola spokojná. Nové voľby sľubovali šancu získať väčšinu, ktorá by podľa ich presvedčenia mohla vylepšiť porozumenie s Ruskom. Nesocialisti chceli spolupracovať s ruskou dočasnou vládou aj preto, že sa báli, že moc socialistov porastie a vyústi do radikálnej reformy ako napríklad rovné volebné právo vo všeobecných voľbách a pozemkovú reformu. Väčšina mala ale samozrejme úplne opačný názor a neakceptovali právo ruskej dočasnej vlády rozpustiť parlament.
Sociálni demokrati trvali na svojom návrhu a protestovali proti vydaniu dekrétu rozpúšťajúceho parlament. Nesocialisti naopak hlasovali za jeho vydanie. Pre túto nezhodu sa sociálni demokrati rozhodli opustiť Senát. Keď sa Parlament po letnej recesii v auguste 1917 znovu zišiel, boli prítomné iba skupiny podporujúce návrh. Ruské jednotky obsadili snemovňu, parlament bol rozpustený a boli vypísané nové voľby. Výsledkom bola malá buržoázna väčšina a celkom nesocialistický senát.
Odmietnutie návrhu Sociálnej demokracie a spolupráca medzi fínskou buržoáziou a utláčajúcim Ruskom vyprovokovala veľkú horkosť medzi socialistami a desiatky politicky motivovaných útokov vrátane vrážd.
Nezávislosť.
VOSR obrátila fínsku politiku naruby. Teraz keď nesocialisti mali v parlamente väčšinu, pocítili veľkú šancu na úplnú nezávislosť. Na druhej strane socialisti sa teraz na Rusko pozerali ako na vzor hodný nasledovania. 15. novembra 1917 boľševici vyhlásili všeobecné právo na sebaurčenie vrátane práva na úplné odtrhnutie od Ruska pre všetky národy Ruska.
Pre obavy z vývoja v Rusku a doma vo Fínsku navrhol nesocialistický senát parlamentu "Vyhlásenie nezávislosti Fínska" s ktorým parlament súhlasil 6. decembra. Podľa boľševikmi proklamovaného dodržiavania práva na sebaurčenie, mala ruská revolučná vláda vyhlásenie čo najskôr prijať, ale stalo sa tak až takmer po mesiaci, 4. januára 1918. Nemecko a škandinávske štáty nezávislosť Fínska vzápätí uznali tiež.
Občianska vojna.
V roku 1918 zažilo Fínsko od januára do mája krátku občiansku vojnu (fínsky "sisällissota"), ktorá na veľa rokov ovplyvňovala domácu politiku a zahraničné vzťahy. Fínska vláda porazila socialistické povstanie červených, ktorí vyhlásili Fínsku socialistickú robotnícku republiku. Vodcom bielych bol Pehr Evind Svinhufvud a ich veliteľom generál, barón Carl Gustaf Emil Mannerheim. Víťazstvo bolo dosiahnuté za podpory Nemecka a iba nemecká porážka v 1. svetovej vojne zachránila Fínsko pred výraznou závislosťou od Nemecka. Susedné Švédsko bolo uprostred vlastného procesu demokratizácie a malo prvýkrát v histórii socialistickú vládu. Na veľa desaťročí tak Fíni z oboch strán konfliktu cítili horkosť z neochoty Švédska sa do občianskej vojny zapojiť.
V priebehu občianskej vojny Ústredné veľmoci a boľševické Rusko podpísali Brestlitovský mier, v ktorom stálo:
"Nemecko a Rakúsko-Uhorsko majú v úmysle určiť budúci status týchto území v zhode s ich obyvateľstvom."
"Fínsko a Ålandy okamžite opustia ruské vojská a ruské červené gardy a z fínskych prístavov odpláva ruská flotila a ruské námorné sily. Pokiaľ bude presunom lodí do ruských prístavov brániť ľad, zostanú na ich palubách iba obmedzené sily. Rusko musí ukončiť všetku agitáciu a propagandu proti vláde alebo verejným inštitúciám Fínska."
"Pevnosti vybudované na Ålandoch budú čo najskôr odstránené. Čo sa týka stáleho zrušenia pevností na týchto ostrovoch a ďalšieho nakladania s nimi, aby vyhovovali technickým záležitostiam vojenskej navigácie, bude medzi Nemeckom, Fínskom, Ruskom a Švédskom uzatvorená zvláštna zmluva. Zmluvné strany rozumejú, že na žiadosť Nemecka budú v tejto veci konzultované tiež ostatné štáty na pobreží Baltského mora."
Občianska vojna si vyžiadala 30 000 obetí (celé 1 % populácie), prevažne červených.
Medzivojnové obdobie.
Navzdory Vyhláseniu nezávislosti, v ktorom sa o Fínsku písalo ako o republike, sa Fínsko malo stať konštitučnou monarchiou. Za kráľa bol zvolený nemecký princ Fridrich Karol Hessenský, ktorý mal vládnuť pod menom "Väinö I." Regentmi sa stali Pehr Evind Svinhufvud a Carl Gustaf Emil Mannerheim. Ale pre porážku Nemecka v 1. svetovej vojne bola myšlienka na kráľovstvo zavrhnutá a Fínsko sa stalo republikou.
Porazení komunisti odišli do exilu alebo do podzemia. V boľševickom Rusku sformovali exilovú Komunistickú stranu Fínska, ktorá bola napojená na domácu parlamentnú (socialistickú) Stranu práce. Sociálni demokrati, v ktorých čele stál Väinö Tanner, odporca zapojenia sociálnej demokracie do občianskej vojny na strane červených, obnovili Sociálno-demokratickú stranu ako demokratickú stranu, ktorá potom bola najväčšou fínskou politickou stranou.
Pronemeckí konzervatívci (Národná koaličná strana) zviedli s liberálmi (Národná pokroková strana) podporovanými sociálnymi demokratmi zápas o to, či Fínsko bude krajina s poloprezidentským alebo parlamentným systémom. Zvíťazili konzervatívci, ktorí presadili silného priamo voleného prezidenta republiky a zaviedli prohibíciu. Vo voľbách však ľavicový liberál profesor Kaarlo Juho Ståhlberg, podporovaný sociálnou demokraciou, konzervatívca Mannerheima porazil.
Novo vzniknutá republika čelila sporu o Ålandy, na ktorých sa hovorilo iba švédsky, a ktoré usilovali o opätovné pripojenie ku Švédsku. Ale Fínsko nechtiac ostrovy stratiť, ponúklo im autonómiu. Obyvatelia ostrovov ale autonómiu neprijali a celý spor bol postúpený Spoločnosti národov. Tá rozhodla, že Fínsko si má suverenitu nad ostrovmi podržať, ale malo by im dať status autonómnej provincie. Fínsko dostalo záväzok, aby zabezpečilo ålandským obyvateľom právo udržiavať si švédčinu a kultúrne tradície. Súčasne bola uzatvorená medzinárodná zmluva o neutralite Ålandov, podľa ktorej bolo zakázané na ostrovy umiestniť vojenské veliteľstvo alebo jednotky.
Hneď po občianskej vojne sa na fínsko-ruskej hranici odohralo veľa incidentov, napríklad Aunusská výprava (po fínsky "Aunuksen retkikunta") alebo Slaninová vzbura (po fínsky "Läskikapina"). Vzťahy so Sovietmi sa vylepšili až po Zmluve z Tartu v roku 1920, podľa ktorej Fínsko získalo Petsamo, ale muselo sa vzdať nárokov na východnú Karéliu.
Cieľom prvého prezidenta K. J. Ståhlberga bolo preklenúť priepasť po občianskej vojne. Udelil veľa milostí, najmä odsúdeným k dlhoročným žalárom, a snažil sa zapojiť červených do verejného života. To sa stretlo s nenávisťou konzervatívcov. Preto v roku 1925 Ståhlberg znovu nekandidoval. Po agrárnej reforme získavala stále väčší vplyv centristická agrárna strana. V prvej polovici 20. rokov tvorila spolu s konzervatívcami väčšinu vládnych koalícií. Jej kandidát Lauri Kristian Relander vyhral v roku 1925 prezidentské voľby.
V rokoch 1926 až 1927 sformovala Sociálna demokracia menšinovú vládu a mala účasť aj v ďalších vládach. Ľavicová vláda vyhlásila všeobecnú amnestiu. V roku 1929 vzniklo polofašistické "Hnutie Lapua" (po fínsky "Lapuan liike"). Získalo rozsiahlu ľudovú podporu, najmä konzervatívcov (vrátane Mannerheima) a časti agrárnikov, v rokoch 1930 až 1931 neoficiálne riadilo vládu. Komunistická Strana práce nebola pripustená k voľbám, potom bola dokonca zakázaná, boli obmedzované radikálne odbory a zastrašovaná ľavicová tlač. Fašisti usporadúvali masové demonštrácie proti Sociálnej demokracii, ničili nepriateľské redakcie, dopúšťali sa únosov a iných foriem teroru. Táto násilná kampaň nakoniec spôsobila, že hoci väčšina obyvateľstva síce súhlasila s ich cieľmi, odmietla ich metódy (medzi inými tiež Mannerheim). V prezidentských voľbách v roku 1931 Svinhufvud Ståhlberga tesne porazil.
Fašisti očakávali prezidentovu podporu. Podľa vzoru Benita Mussoliniho, generál K. M. Wallenius zhromaždil v Mäntsälä vo februári 1932 jednotky Hnutia Lapua. Svinhufvud však v rozhlasovom prejave odmietol nastoliť autoritársky režim. Spoločne s Mannerheimom vyzval Hnutie, aby sa rozpustilo a parlament jeho milíciám nariadil odovzdať zbrane. Wallenius bol zadržaný a odsúdený k miernemu trestu. Hnutie Lapua bolo zakázané a rozpadlo sa. Jeho nástupcom bolo "Vlastenecké ľudové hnutie" (po fínsky "Isänmaallinen kansanliike"), ktorého členovia podľa vzoru talianskych fašistov nosili čierne košele.
V referende bola zrušená prohibícia, ktorá mala rovnako negatívny efekt v raste organizovaného zločinu ako v USA. V prezidentských voľbách v roku 1937 Ståhlberg opäť tesne prehral, keď ho porazil Kyösti Kallio.
Druhá svetová vojna.
V priebehu II. svetovej vojny Fínsko dvakrát bojovalo so Sovietskym zväzom. Prvýkrát sa v zime 1939–40 bránilo sovietskej agresii v tzv. zimnej vojne. Dostalo iba obmedzenú, ale aj tak zásadnú pomoc od Švédska. Stratilo pri nej fínsku Karéliu. Druhý raz bolo po sérii obojstranných nepriateľských krokov napadnuté Sovietskym zväzom druhýkrát (Pokračovacia vojna 1941–44). Túto vojnu viedlo s významnou podporou nacistického Nemecka. Jej výsledkom bolo, že Fínsko stratilo aj svoj jediný nezamŕzajúci prístav pri Severnom ľadovom oceáne, Petsamo. Po uzatvorení mieru so ZSSR sa Fínsko počas rokov 1944–45 v tzv. laponskej vojne snažilo rýchlo zbaviť Nemcov na svojom území.
Fínsko si udržalo svoju nezávislosť a demokratickú ústavu, čo sa väčšine iných štátov susediacich so Sovietskym zväzom nepodarilo. Bolo ale tiež potrestané oveľa viac než ostatní spojenci Nemecka. Muselo zaplatiť veľké reparácie, presídliť osminu svojho obyvateľstva a stratilo tiež osminu svojho územia včítane svojho priemyselného centra a druhého najvýznamnejšieho mesta Vyborgu (po fínsky "Viipuri"). Po vojne Sovietsky zväz osídlil získané územie ľuďmi z mnohých rôznych regiónov, napríklad z Ukrajiny.
Antikomunistické nálady vo Fínsku, pôvodne vzídené z občianskej vojny, sa ešte viac prehĺbili a boli výraznejšie ako vo väčšine ostatných západoeurópskych krajín. Propagandistická vojna medzi Sovietskym zväzom a jeho západnými susedmi bola tvrdá. Fíni boli tiež lepšie informovaní o Veľkej čistke ako vzdialenejšie národy. Tým v predvečer svetovej vojny mali veľmi vážne obavy o svoje prežitie ako národ. Fíni preto pojali obranu pred Sovietskym zväzom ako boj na život a na smrť. Pokračovacia vojna bola ale na druhej strane fínska invázia do Sovietskeho zväzu, pri ktorej sa podľa niektorých prameňov mali znovu získať stratené územia a začleniť ruskú Karéliu do Fínska a vytvoriť tak "Veľké Fínsko". Fínske velenie sa ale o splnenie tohto plánu nikdy nepokúsilo a útočné boje prakticky skončili, potom ako fínska armáda dosiahla pôvodné hranice. Generál Mannerheim obsadil ešte menšie územie, ktoré pôvodne patrilo Sovietskemu zväzu, ale iba preto, aby tým získal lepšie obranné postavenie a výhodnejšiu východiskovú pozíciu pre vyjednávanie.
Počas vojny a tesne po nej bolo z Fínskej Karélie a bombardovaných miest evakuovaných asi 80 000 fínskych detí, 5 % do Nórska, 10 % do Dánska a zvyšok do Švédska. Väčšina z nich sa vrátila v roku 1948, ale asi 15 až 20 % ich zostalo v zahraničí. Ich biedenie a utrpenie pri odlúčení od rodičov a domova a neskôr opätovnom odlúčení od náhradných rodín je často považované za zabúdanú tragédiu.
Bez zaujímavosti nie je ani postavenie fínskych Židov za vojny. Fínsko sa veľmi bránilo vydávaniu Židov svojmu spojencovi, nacistickému Nemecku, a dokonca pohrozilo zastavením spoločných bojových operácií, keď bola skupina fínskych Židov v Nemecku zadržaná. Židia bojovali vo fínskej armáde ako všetci ostatní Fíni a to dokonca aj v Pokračovacej vojne, takže fínske jednotky boli zrejme jediné medzi nemeckými spojencami, v ktorých slúžili inde prenasledovaní Židia.
Povojnové obdobie.
Fínsko si počas studenej vojny uchovalo demokratickú ústavu a slobodný trh. Zmluvy so Sovietskym zväzom z rokov 1947 a 1948 obsahovali aj záväzky a obmedzenia, ako aj územné ústupky Fínska. Obe zmluvy Fínsko po rozpade ZSSR prehlásilo za neplatné. Hranice sa ale nezmenili. Susedstvo so silným Sovietskym zväzom vyžadovalo niekedy veľkú opatrnosť v zahraničnej politike, čo sa začalo označovať slovom finlandizácia. Fínsko rozvinulo úzku spoluprácu s ostatnými severskými štátmi a s ohľadom na politiku veľmocí vyhlásilo neutralitu.
V roku 1952 vytvorilo Fínsko s členmi Nordickej rady pasovú úniu, ktorá umožňovala ich občanom prekračovať vzájomné hranice bez pasov a následne tiež pracovať a žiadať o sociálnu pomoc v ostatných krajinách. Mnoho Fínov preto v 50. a 60. rokoch túto možnosť využilo a odišlo za lepšie platenou prácou vo Švédsku. Hoci fínske platy a životná úroveň sa až do 80. rokov nemohli porovnávať s prosperujúcim Švédskom, fínska ekonomika sa z marazmu vojny dostávala pozoruhodne dobre. Z Fínska sa tak stal ďalší zo sociálnych štátov severského typu.
Napriek pasovej únii so Švédskom, Nórskom, Dánskom a Islandom Fínsko nemohlo až do roku 1955 vstúpiť do Nordickej rady, pretože sa Sovietsky zväz obával, že by sa Fínsko začalo viac orientovať na Západ. Nordickú radu totiž považoval za súčasť NATO, pretože Dánsko a Nórsko boli členmi oboch organizácií. V tom istom roku mohlo Fínsko vstúpiť do OSN, aj keď už bolo spojené s mnohými jej podorganizáciami.
V roku 1955 sa Sovietsky zväz rozhodol Fínsku vrátiť polostrov Porkkala, ktorý si v roku 1948 na 50 rokov prenajal ako vojenskú základňu. Základňa ohrozovala suverenitu a neutralitu Fínska. 
Fínsko sa v roku 1961 stalo pridruženým členom Európskeho združenia voľného obchodu. Plným členom sa stalo v roku 1986. Obchodná zmluva s EHS bola vyvážená inou zmluvou s Východným blokom. V rokoch 1972 až 73 v Dinku prebehla prvá Konferencia pre bezpečnosť a spoluprácu v Európe, ktorá bola začiatkom vývoja smerujúceho k OBSE. Vo Fínsku bola konferencia považovaná za možnosť zmiernenia napätia studenej vojny a bola osobným víťazstvom prezidenta Urho Kekkonena.
V povojnovom období sa vo Fínsku rýchlo rozvíjala ekonomika a zvyšovala sa sociálna a politická stabilita. Po päťdesiatich rokoch od 2. svetovej vojny sa zo zničenej poľnohospodárskej spoločnosti stala jedna z technologicky najviac rozvinutých krajín na svete s fungujúcou trhovou ekonomikou a vysokým životným štandardom.
Najnovšie udalosti.
16. apríla 1994 sa Fíni v referende rozhodli, že 1. januára 1995 spolu s Rakúskom a Švédskom vstúpia do Európskej únie. Pre vstup bolo 56,9 % voličov. Vstup do EU je považovaný za hlavný úspech agrárno–konzervatívnej vlády.
Fínsko je taktiež súčasťou eurozóny.
Terajším prezidentom Fínska je od roku 2012 Sauli Niinistö.

</doc>
<doc id="36947" url="https://sk.wikipedia.org/wiki?curid=36947" title="Sarin">
Sarin

Sarin alebo Delta Herculis (δ Her / δ Herculis) je hviezda v súhvezdí Herkules.
Sarin je hviezda zdanlivej jasnosti 3,15. Patrí do spektrálneho typu A3, do triedy svietivosti Vn. Teplota povrchu 9 000 K. Na oblohe vo vzdialenosti 9“ od seba má optického sprievodcu, hviezdu zdanl. jasnosti 8,1m, spektrálneho typu dG4. Obidve hviezdy majú odlišný vlastný pohyb, v dôsledku čoho sa ich vzájomná poloha výrazne mení. V roku 1830 bola ich vzdialenosť 26“, v roku 1960 sa priblížili len na 9“ a odvtedy sa ich odstup opäť zväčšuje. 
Sarin je vzdialený od Zeme približne 96 ly.

</doc>
<doc id="36949" url="https://sk.wikipedia.org/wiki?curid=36949" title="František Vnuk">
František Vnuk

František Vnuk (* 8. apríl 1926, Červený Hrádok) je slovenský historik, technik, publicista a vysokoškolský profesor. Vo svojich dielach sympatizuje so slovenským štátom, odsudzuje Slovenské národné povstanie, má kritický postoj k Česko-Slovensku. Publikuje prevažne o cirkevnej histórii. František Vnuk patrí medzi najproduktívnejších slovenských historikov súčasnosti. Je autorom viac ako tridsiatich knižných prác a obrovského množstva štúdií, článkov, úvodníkov, recenzií, ktoré spolu tvoria približne dvetisíc bibliografických jednotiek. 
Študoval na Vysokej škole banskej v Ostrave. Po februárovom prevrate v roku 1948, kedy sa k moci v Československu dostali komunisti, čelil spolu so svojimi spolužiakmi ideologickým čistkám. Emigroval v r. 1949 do Rakúska, od r. 1950 žil v Austrálii. Kvôli emigrácii a činnosti v zahraničí bola Vnukova rodina pod prísnym dohľadom Štb, ktorá okrem iného zadržiavala jeho listy domov. V Austrálii doštudoval metalurgiu na South Australian Institute of Technology v Adelaide, kde potom pracoval ako asistent, neskôr docent a profesor v odbore fyzikálna metalurgia a fyzika pevných telies. V r. 1955 až 1960 absolvoval štúdium histórie a politických vied na University of Adelaide. Neskôr tiež absolvoval študijné pobyty na univerzitách v Birminghame, Stuttgarte, Oxforde a Kingstone. V roku 1987 pôsobil ako hosťujúci profesor na Queen's University at Kingston v Kanade. V rokoch 1987 a 1988 pôsobil v slovenskej redakcii Vatikánskeho rozhlasu v Ríme. V tom čase bol spoluorganizátorom aktivít slovenských katolíckych emigrantov v Austrálii. Od roku 1970 spolupracoval s a od roku 1974 bol členom poradného výboru Svetového kongresu Slovákov. 
Na rodné Slovensko sa mohol vrátiť až po páde komunistického režimu v roku 1990. Po návrate sa aktívne zapojil do vedeckej, pedagogickej a publicistickej činnosti. V rokoch 1992 až 1997 pôsobil ako vysokoškolský pedagóg na Rímskokatolíckej cyrilo-metodskej bohosloveckej fakulte Univerzity Komenského v Bratislave, kde sa v roku 1996 habilitoval na docenta v odbore cirkevné dejiny prácou "Pokus o schizmu a iné proticirkevné opatrenia v rokoch 1949-1950". Od roku 1998 pôsobil ako vedecký pracovník v Slovenskom historickom ústave Matice slovenskej v Bratislave so zameraním na cirkevné a politické dejiny Slovenska po roku 1918. 

</doc>
<doc id="36950" url="https://sk.wikipedia.org/wiki?curid=36950" title="Beta (grécke písmeno)">
Beta (grécke písmeno)

Beta (veľké Β, malé β) je druhé písmeno gréckej abecedy. V sústave gréckych číslic má hodnotu 2.
Medzi písmená, ktoré vznikli z písmena beta, patria rímske B a cyrilické Б a В.
Malé písmeno β sa používa ako symbol pre:

</doc>
<doc id="36951" url="https://sk.wikipedia.org/wiki?curid=36951" title="Placebo (medicína)">
Placebo (medicína)

Placebo alebo placebo efekt (lat. "placeo" = páčiť sa) je zámerne neúčinné liečivo. Používa sa pri testovaní účinnosti liekov, keď sa jednej skupine pacientov podáva účinné liečivo a druhej neúčinné. Porovnaním týchto skupín sa zisťuje, či je liek účinný. Placebo vzhľadom a chuťou pripomína normálny liek (verum). Pri placebo efekte sa objavujú pozitívne účinky. Opakom placeba je nocebo (nocebo efekt) pri ktorom sa pozorujú negatívne účinky – nežiaduce.
Často dochádza k placebo efektu, keď sa pacient, ktorému sa podáva placebo, vylieči, pretože verí, že mu podávajú účinný liek a organizmus zmobilizuje vlastné rezervy. Toto je niekedy využívané v psychiatrii, keď veľká časť choroby je psychogénna. Výskumom bolo dokázané, že čím väčšia je tableta, tým lepšie placebo pôsobí, a taktiež čím je tableta farebnejšia. Výskum farieb preukázal aj ich ďalšie účinky, napríklad, červené a žlté placebá boli pacientami klasifikované ako stimulanty a modré ako sedatíva.
Placebo účinkuje aj v prípade ak pacienti vedia, že je im podávané.

</doc>
<doc id="36955" url="https://sk.wikipedia.org/wiki?curid=36955" title="Termodynamika">
Termodynamika

Termodynamika je disciplína fyziky, popisujúca zákonitosti tepla a tepelných dejov, vzťahy medzi veličinami charakterizujúcimi makroskopický stav tepelnej sústavy a zmeny týchto veličín pri fyzikálnych dejoch spojených s výmenou tepla medzi sústavou a jej okolím.
Termodynamika sa zaoberá zákonmi zachovania a premeny energie platnými pre tepelné deje. Je náuka zaoberajúca sa energetickými zmenami sprevádzajúcimi prírodné deje. Zahŕňa zákony opisujúce premenu tepelnej energie na iné druhy energie.
Termodynamika je postavená na troch hlavných termodynamických vetách (zákonoch). Prvá vyjadruje zákon zachovania energie, druhá hovorí, že teplo sa nemôže samovoľne prenášať z chladnejšieho telesa na teplejšie, tretia sa týka chovania látok s teplotou blízkej absolútnej nule.
Stav látky sa popisuje pomocou tzv. stavových veličín a rovníc. Stavové rovnice určujú vzťahy medzi jednotlivými stavovými veličinami.

</doc>
<doc id="36983" url="https://sk.wikipedia.org/wiki?curid=36983" title="Turzovci">
Turzovci

Turzovci (staršie "Thurzovci"; základný tvar: Turzo, staršie "Thurzo", nem. "Thurzo" alebo "Turzo", maď. "Thurzo de Bethlenfalva, Thurzó, Thurzó család, poľ. Turzonowie") bol uhorský šľachtický rod. Jeho historicky najvýznamnejší členovia mali prevažne slovensko-nemeckých rodičov. 
Dejiny rodu.
Tento významný kopijnícky rod pochádza zo Spišskej stolice. Podľa obce Betlanovce si uvádzali predikát „de Bethlenfalva“. Armálnu listinu vydal Žigmund Luxemburský v roku 1417. Jej odpis od Františka de Polyanka sa nachádza v autentickom protokole Bratislavskej kapituly z roku 1590. Listina bola vydaná pre Jakuba, syna Petra de Vrbanfalwa, Martina syna Bartolomeja, Mikuláša syna Jána zvaného Thatar de Bethlenffalwa, Petra, Jakuba a Mikuláša synov Henckela de Quintoforo (zo Spišského Štvrtku) a Jána, syna Jakuba de Leton (z Letanoviec). Či sú Martin syn Bartolomeja alebo Mikuláš syn Jána Thatar de Bethlenffalwa priamymi predkami rodu je stále otvorené. Listinou udelený erb je však takmer identický s erbom rodu Turzo. Juraj, syn Jána de Bethlenfalva, sa od roku 1430 spomína ako Thurzo. 
Od konca 15. storočia boli mešťanmi v Levoči a Krakove a obchodníkmi a podnikateľmi na Spiši, Gemeri, strednom Slovensku, Poľsku, Sedmohradsku, Čechách a Nemecku v oblasti hutníctva a baníctva. Levočský mešťan Juraj bol veľmi úspešným obchodníkom s kovmi, najmä s meďou. V roku 1451 získal od Mikuláša Brczal de Dobra za 2130 zlatých do zálohu Spišský hrad a obce Hodkovce a Behárovce. Juraj mal šesť detí: Martina, Martu, Barboru, Dorotu, Jána a Teofila. Martin (1460 – 1503) prevzal podnik po otcovi, s bratom Jánom založili krakovskú pobočku podniku. Krakovský mešťanosta a kremnický komorský gróf (1490) Ján (✳ 1437, † 1508, manž. 1. Uršuľa Bem, 2. Barbora Beck) založil spišskú vetvu. V Mogile pri Krakove nechal vybudovať hutu na odlučovanie striebra. 
Ján III. Turzo s Jakubom Fuggerom podpísaním predbežnej zmluvy 15. novembra 1494 a zakladacej zmluvy 16. marca 1495 založili podnikateľskú spoločnosť v Banskej Bystrici. Turzovsko-fuggerovská spoločnosť už v roku 1500 patrila medzi najväčšie európske obchodné spoločnosti. V 16. a 17. storočí bola táto spoločnosť najväčším svetovým výrobcom medi, keď celkovo vyprodukovala spolu 125 000 ton medi. Vyrábali viac ako tisíc ton medi ročne a k tomu viac ako desiatky ton striebra. Spoločnosť si v rámci Európy vydobyla dominantné (monopolné) postavenie na trhu s meďou. Jej pôsobenie zasahovalo aj do Tirolska a Soľnohradska a neskôr presiahla hranice strednej Európy. Meď z Karpát a Tirolska sa vyvážala do Poľska a na lodiach hanzových miest ďalej do Hamburgu, Francúzska, Španielska a Portugalska. Stala sa aj najväčšou bankou vtedajšieho sveta. Thurzovsko-fuggerovský mediarsky komplex prispel k kontaktom stredoslovenských banských miest s vyspelými krajinami Európy a to napriek tomu že Fugerovci v roku 1546 definitívne z podniku odišli, po tom čo Turzovci boli z neho vytlačení už na začiatku 16 storočia. Ján Turzo III sa vďaka spoločnosti stal najbohatším občanom Krakova. Čistý zisk Fuggerovcov a Turzovcov z banskobystrického medeno-rudného revíru predstavoval v rokoch 1495 až 1546 vyše dva a pol milióna zlatých.
Turzovci vlastnili viacero strategických hradov Bytča, Oravský Podzámok, na istý čas aj Spišský hrad, Bojnice, Lietava, Červený Kameň a Hlohovec.
Za zarobené peniaze kupovali pozemky. Stali sa vlastníkmi panstiev Šintava, Hlohovec, Bojnice, Tematín, Trenčín, Spiš, Orava, Bytča, Červený Kameň, Hričov, Lietava, Zvolen, Tokaj a ďalších pozemkov v Uhorsku a Nemecku.
Alexius získal donáciou z 4.11.1527 obrovské majetky zabrané Jánovi de Zápolya v Spišskej, Nitrianskej, Liptovskej, Oravskej, Zemplínskej, Boršodskej a Abovskej stolici. V roku 1529 získal hrad Červený Kameň a ďalšie majetky vo Vesprímskej, Vašskej, Rábskej a Šopronskej stolici. Ríšsky baronát získali 14.4.1550 Jurajov syn Bernard († 1551) s bratom Krištofom a jeho synmi Stanislavom († 1586, manž. Anna Choron), Hieronymom († 1576), Alexiom († 1594, manž. Barbora Zrínyi) a Krištofom († 1562). Teofil (donácia v roku 1500) bol zakladateľom neskoršej oravskej vetvy. Po celé 16. storočie a začiatkom 17. storočia boli jedným z najvýznamnejších magnátskych rodov v Uhorsku. Postupne zastávali takmer všetky najvýznamnejšie hodnosti v správe Uhorska. Boli dedičnými županmi Spiša a Oravy. Mnohí členovia študovali na slávnych univerzitách v Padove a Wittenbergu. Pritom práve rozhľadenosť a poučenie, ktoré získali v nemeckom prostredí, ukotvili v ich prístupe zvyk hľadať východiská z tých najdôležitejších konfliktov skôr dohadmi než mečom. Turzovci patrili k šľachtickým rodom, ktoré mali veľmi blízko aj k slovenským vzdelancom. Dobre ovládali slovenský jazyk, samotný palatín Juraj III. Turzo sám v listoch používal termín „slovenský národ“.
Vnuk Bernarda František bol panovníkom 25.11.1534 menovaným nitrianskym biskupom (nebol vysvätený za kňaza). Nakoľko jediný brat zomrel mladý a mal len tri sestry hrozilo, že rod vymrie. Pápež súhlasil s rezignáciou na biskupský stolec, aby sa mohol oženiť. Donáciu na Oravské hradné panstvo získal od Ferdinanda I. 10.3.1556, keď vyplatil 18 338 zlatých v prospech Václava a Alberta Sedlniczky de Choltych. Ferdinand I. ho vymenoval za hlavného oravského župana (6.12.1557). Definitívnu donáciu na hradné panstvo Lietava za splatených 12 640 zlatých vydal Ferdinand I. 1.11.1558 vo Viedni. Prednosť vyplynula zo sobáša s Barborou Koztka de Szedlecz, poslednou členkou rodu. František sa stal oddaným podporovateľom evanjelikov. Najvýznamnejší bol neskorší palatín Juraj (✳ 1567, † 1616, manž. Žofia Forgách, Alžbeta Czobor). Od roku 1598 bol kráľovský radca a oravský župan. Juraj už ako 20-ročný bojoval proti Osmanom vo vojsku arcivojvodu Ernesta. Počas pätnásťročnej vojny bojoval o hrady Šomoška, Divín, Hajnáčka, Modrý Kameň a Fiľakovo, pri Budíne, Vacove, Ostrihome a Stoličnom Belehrade. Jeho vycibrená diplomacia sa preukázala pri rokovaniach s poľským kráľom v roku 1597 pri Nových Zámkoch o ťažení proti Osmanom. Mal výborné vzťahy s Rudolfom II., dôveru si vybudoval aj u Mateja II. Mal vyvinuté ekonomické myslenie. Oravské panstvo ekonomicky pozdvihol a po rokoch reforiem a osídľovania vznikol ekonomicky silný región. Obratne riešil aj vzťahy k Habsburgovcom. Rodinní príslušníci sa priatelili s takými velikánmi ako bol Erazmus Rotterdamský či Eliáš Láni.
Vplyvný kardinál Khlesl žiadal Mateja II., aby zničil moc evanjelikov a chcel na to využiť proces s palatínovou príbuznou — kalvínkou Alžbetou Báthory, ktorej ťažké zločiny boli podľa práva zločinom proti Bohu a panovníkovi, trestané stratou majetku a hlavy. Juraj sa snažil situáciu potichu „zamiesť pod koberec“. Úvahy o palatínových majetkových záujmoch sú však neopodstatnené, ten by totiž podľa jej už spísaného testamentu pripadol Alžbetiným potomkom. Juraj ako hlavný oravský župan, kráľovský radca a kráľovský pohárnik získal od Rudolfa II. ríšsky grófsky titul, vydaný 10.4.1606 na Pražskom hrade. V listine nie je zmienka o erbe. V roku 1610 zvolal Žilinskú synodu, ktorá ustanovila evanjelickú cirkev v Uhorsku. Matej II. potvrdil 14.2.1610 Jurajovu voľbu palatínom uhorským snemom. Juraj mal iba jediného syna Imricha (✳ 1589, † 1621, manž. Kristína Nyáry) a sedem dcér. Imrich mal dcéry Alžbetu (manž. Štefan Eszterházy) a Kristínu. Imrichom oravská vetva rodu vymrela. V závete Juraj zakázal rozdeliť Oravské panstvo. Na čele komposesorátu stál direktor volený dedičmi, do roku 1713 oravský župan. Komposesorát bol zoštátnený v roku 1945. Spišská vetva vymrela spišským županom Michalom (manž. Elena Horváth de Wegla) v roku 1636. 
Erb rodu.
Podľa literatúry je najstarším prameňom pre erb rodu Thurzo armálna listina vydaná Ladislavom V. 19.2.1456 v Budíne pre Gregora Scepwsÿ de Bethlenfalva a jeho nevlastného brata, budínskeho prepošta Jána Fodor. Táto listina však patrila príbuznému z rodu Turzo ktorý bol cirkevný hodnostár. Erb z roku 1417 je naopak okrem farebnosti obsahovo zhodný. Štít je delený, v hornom zlatom poli je polovičný modrý lev s vyplazeným jazykom, natiahnutými labami a zdvihnutým stočeným chvostom, v dolnom červenom poli sú tri biele ruže. Na kolčej prilbe z kráľovskej koruny vyrastá lev zo štítu. Prikrývadlá sú červeno-zlaté a modro-červené, zmiešané s bielymi. Erbom z roku 1456 je v doľava naklonenom červenom štíte doľava otočený zlatý korunovaný lev s vyplazeným jazykom a zlatou ružou medzi prednými labami. V strede koruny je zlatý krížik. Na štíte je turnajová prilba s prikrývadlami, z ktorých vyrastá zatvorené červené krídlo s levom zo štítu. Prikrývadlá sú zlato-červené po oboch stranách. Erb je variáciou staršieho z roku 1417. Aj neskoršie listiny pre spríbuznené rody Popst aliter Bobest či Feigel vychádzajú z pôvodného erbu rodov Henckel a Thurzo. Csergheö uverejnil pečať Teofila z roku 1503. 
V hornom červenom poli vyskakuje zlatý dvojchvostý korunovaný lev, v dolnom zlatom sú tri červené ruže so zlatými semeníkmi. Klenotom je z koruny vyskakujúci lev zo štítu. Prikrývadlá sú zlato-červené po oboch stranách. Veľmi zaujímavá je podoba erbu biskupa Stanislava zo začiatku 16. storočia v Knižnici bratislavskej kapituly v SNA. Na drevoryte je Stanislav zobrazený ako sv. Václav v brnení s kniežacou korunou, gloriolou! a kniežacím plášťom. V pravej ruke drží kolmo kopiju so Svätováclavskou orlicou na zástave, ľavou sa opiera o štít s orlicou zo zástavy. Vpravo je na haluzi stromu zavesený delený štít olomouckého biskupstva – v hornom poli sú štyri špice, v dolnom dve špice. Vľavo na haluzi visí delený štít, v hornom poli vyrastá lev, v dolnom sú tri ruže (2:1). Najstaršia známa pečať je gema zvolenského župana Juraja z roku 1498. V poli gemy sa nachádza doľava otočená hlava muža. Alexius v rokoch 1533 a 1528 odtlačil dve štítové pečate. Na prvej pečati v hornej polovici vyskakuje lev, v dolnej sú tri ruže. Nad turnajovou prilbou s prikrývadlami sú iniciály A.T. Druhá pečať z roku 1528 je obsahovo zhodná vrátane iniciál. Obsahovo zhodná je aj okrúhla Alexiova pečať z 1540, z typária z roku 1527. 
Kruhopis pečate je: COMES. ALEXIVS. TVRZO. IVDEX. CVRIE. REGIS. HVNGARIE. 1527 :. Oktogonálnu pečať rovnakého obsahu odtlačila v roku 1599 Katarína. Vedľa klenotu sú iniciály K(atharina)T(hurzo) – D(e) B(ethlenfalva). Mikuláš v roku 1608 odtlačil pečať s doprava nakloneným deleným štítom. V hornom poli vyskakuje korunovaný lev, v dolnom sú tri ruže. V klenote z koruny vyskakuje lev zo štítu, vedľa sú iniciály MT – B. Ríšsky barónsky erb z roku 1550 je podľa Csergheöa štvrtený. V prvom a štvrtom poli je privrátený pôvodný erb, v druhom a treťom modrom sú tri letiace biele holubice so zlatými korunami (2:1). Erb má dva klenoty, vpravo je privrátený vyskakujúci lev zo štítu, vľavo v korune biela holubica s roztiahnutými krídlami. Prikrývadlá sú zlato-červené a zlato-modré po oboch stranách. Grófsky erb Juraja z roku 1606 je štvrtený so srdcovým štítkom. V prvom a štvrtom poli je tradičný erb, v druhom a treťom modrom je privrátený strieborný jednorožec. V zlatom srdcovom štítku je dvojhlavý čierny cisársky orol s korunou nad hlavami. Erb má dva klenoty, vpravo z koruny vyskakuje zlatý korunovaný lev, v ľavom z koruny vyskakuje strieborný jednorožec. Prikrývadlá sú zlato-červené a strieborno-modré po oboch stranách. Táto podoba erbu sa nachádza aj na oltári v evanjelickom kostole v Necpaloch, pôvodne z kaplnky Oravského hradu, mortuáriu a posmrtnom portréte Juraja Thurzu z roku 1621. Farebnosť mierne variuje. Na portáli sobášneho paláca v Bytči z rokov 1601 – 1606 s pôvodnou podobou erbu sú strieborno-červené a strieborno-modré prikrývadlá z grófskeho variantu.
Známi príslušníci rodu.
Medzi najvýznamnejších členov rodu patrili:

</doc>
<doc id="36984" url="https://sk.wikipedia.org/wiki?curid=36984" title="Okupačné zóny Rakúska">
Okupačné zóny Rakúska

Po skončení druhej svetovej vojny bolo územie Rakúska (ktoré bolo od roku 1938 súčasťou Nemecka) rozdelené do štyroch častí, takzvaných okupačných zón, spravovaných podobne ako aj okupačné zóny v Nemecku spoločne víťaznými mocnosťami USA, Veľkou Britániou, Sovietskym zväzom a Francúzskom. Viedeň bola (rovnako ako Berlín) tiež rozdelená do štyroch sektorov. Toto rozdelenie trvalo až do roku 1955.
Podkladom rozdelenia bola Dohoda o spojeneckej kontrole (zo 4. júla 1945) a Dohoda spojencov o okupačných zónach (z 9. júla 1945). 11. septembra 1945 sa konštituovala Spojenecká rada, pozostávajúca zo štyroch vrchných veliteľov, neskôr potom zo štyroch vysokých komisárov. Výdaje, spojené s obsadením Rakúska (na začiatku 700 000 členov ozbrojených síl, neskôr 60 000), niesol rakúsky štát.
Rozdelenie Rakúska v jeho hraniciach z roku 1938 do okupačných zón bolo realizované takto:
Pri rozdelení hlavného mesta Viedne bolo dohodnuté, že centrum (obvod 1) bude spravované spoločne; ostatné obvody boli rozdelené na americký sektor (obvody 7, 8, 9, 17, 18, 19), anglický sektor (3, 5, 11, 12, 13), francúzsky sektor (6, 14, 15, 16) a sovietsky sektor (2, 4, 10, 20, 21). Nedávno boli vo Viedni na obrubníkoch chodníkov v strede mesta súvislou bielou čiarou vyznačené hranice jednotlivých sektorov, takže ich záujemca veľmi rýchlo nájde.
K rozštiepeniu Rakúska do dvoch štátnych celkov (ako sa stalo v Nemecku) nedošlo, pretože Rakúsko sa prihlásilo k princípu neutrality. 15. mája 1955 bola podpísaná rakúska Štátna zmluva, ktorá viedla k odchodu okupačných jednotiek z Rakúska (odchod bol ukončený 25. októbra 1955) a k získaniu štátnej suverenity.

</doc>
<doc id="36987" url="https://sk.wikipedia.org/wiki?curid=36987" title="Zvolenská dolina">
Zvolenská dolina



</doc>
<doc id="36991" url="https://sk.wikipedia.org/wiki?curid=36991" title="Katowice">
Katowice



</doc>
<doc id="36992" url="https://sk.wikipedia.org/wiki?curid=36992" title="Ural">
Ural

Ural môže byť:

</doc>
<doc id="36993" url="https://sk.wikipedia.org/wiki?curid=36993" title="Tannenberg">
Tannenberg



</doc>
<doc id="36996" url="https://sk.wikipedia.org/wiki?curid=36996" title="Fakulta matematiky, fyziky a informatiky">
Fakulta matematiky, fyziky a informatiky



</doc>
<doc id="36998" url="https://sk.wikipedia.org/wiki?curid=36998" title="Eduard Künneke">
Eduard Künneke

Eduard Künneke (niekedy písaný aj „Künnecke“), (* 27. január 1885, Emmerich am Rhein, Nemecko – † 27. október 1953, Berlín) bol nemecký, najmä operetný skladateľ. 
Životopis.
Pochádzal z rodiny obchodníka a odmalička sa zaoberal hudbou. Učil sa hre na klavír, počas svojich gymnaziálnych čias hral v školskom orchestri a začal aj komponovať. Po ukončení gymnázia študoval na univerzite v Berlíne hudbu a dejiny literatúry, a súčasne kompozíciu na hudobnej akadémii u Maxa Brucha (ktorý viedol predtým aj Oscara Strausa). 
Po skončení štúdií nastúpil do hudobnej firmy a viedol aj mužský spevácky zbor v Postupime. V roku 1907 začal pôsobiť v novootvorenom Neues Operettentheater, neskôr v Deutches Theater Maxa Reinharda. Jeho operu "Die Marmorfrau" prijalo nemecké divadlo v Prahe, ale ostala neuvedená. Väčšie šťastie mal v roku 1909 s operou "Robins Ende", ktorú uviedlo dvorné divadlo v Mannheime a o štyri roky s operou "Coreur As", ktorú uviedli v Drážďanoch. V roku 1914 vstúpil do armády ako plukový kapelník a po dvoch rokoch služby nastúpil ako dirigent vo Friedrich-Wilhelm-Städtisches Theater v Berlíne. V roku 1919 napísal svoju prvú operetu, "Das Dorf ohne Glocke", ktorá bola pomerne úspešná aj vďaka dobrému libretu Árpáda Pásztora. Svetový úspech dosiahol o dva roky neskôr operetou "Der Vetter aus Dingsda" ("Bratranec z Batávie"). Tento úspech sa mu neskôr podarilo čiastočne zopakovať už len raz, v roku 1932 operetou "Glückliche Reise", avšak jej úspech neprekročil hranice nemecky hovoriacich krajín. Künneckeho úspešný štart v podstate stlmil medzi jeho súčasníkmi bežný jav, že začali produkovať veľa diel v čo najkratšom čase. Takéto „rýchlokvasené“ diela na to potom doplatili svojou kvalitou a krátkou životnosťou.

</doc>
<doc id="36999" url="https://sk.wikipedia.org/wiki?curid=36999" title="Rýchlorezné ocele">
Rýchlorezné ocele



</doc>
<doc id="37001" url="https://sk.wikipedia.org/wiki?curid=37001" title="Nástrojové ocele">
Nástrojové ocele



</doc>
<doc id="37002" url="https://sk.wikipedia.org/wiki?curid=37002" title="Automatové ocele">
Automatové ocele



</doc>
<doc id="37003" url="https://sk.wikipedia.org/wiki?curid=37003" title="Michal Otčenáš">
Michal Otčenáš

Prof. PhDr. Michal Otčenáš, CSc. (* 17. apríl 1956, Palúdzka – † 5. apríl 2009, Prešov) bol slovenský historik. Zaoberal sa vývinom slovenského historického myslenia, dejinami slovenskej historiografie v 19. a 20. storočí, slovenskými dejinami v 19. a 20. storočí.
OTČENÁŠ, Michal: "Čítanka k dejinám slovenskej historiografie do roku 1918". Košice : Rektorát UPJŠ Košice, 1991
OTČENÁŠ, Michal: "Periodizácia svetových a slovenských dejín". Prešov : Metodické centrum 
OTČENÁŠ, Michal: "Slovenská historiografia v rokoch 1848 – 1918". Prešov : Metodické centrum, 1993. - ISBN 80-85410-64-8.
OTČENÁŠ, Michal: "Slovenská historiografia v rokoch 1918 - 1945". Prešov : Metodické centrum, 1994. - ISBN 80-85410-78-8.
Knižné publikácie.
Básnické zbierky:

</doc>
<doc id="37004" url="https://sk.wikipedia.org/wiki?curid=37004" title="Zobor (folklórny súbor)">
Zobor (folklórny súbor)

Folklórny súbor ZOBOR bol založený v roku 1956, jeho zriaďovateľom je Slovenská poľnohospodárska univerzita v Nitre. FS ZOBOR tvorí ľudová hudba, dievčenská spevácka skupina a tanečný súbor. Členmi týchto zložiek sú v prevažnej miere študenti oboch nitrianskych univerzít. Kmeňová dramaturgická línia súboru sa od roku 1996 orientuje na spracovanie pôvodného folklórneho materiálu z okolia Nitry a z tekovskej oblasti formou tematických blokov a je doplnená o programové čísla komornejšieho charakteru z iných kultúrnych oblastí Slovenska, ktoré tvoria samostatný program.
FS ZOBOR uskutočnil počas svojej existencie stovky vystúpení doma a v zahraničí (Európa, Ázia, Severná Amerika), zúčastňuje sa folklórnych prehliadok, súťaží a slávností regionálneho i celoslovenského charakteru a organizačne sa podieľa na príprave tradičných podujatí adresovaných hlavne akademickej folklórnej obci, akými sú napr. Akademická Nitra, Univerzitné dni, či v minuolosti Akademický folklórny večer, Vianočné pastorále a pod.
V posledných rokoch k najvýznamnejším zahraničným reprezentačným aktivitám patria vystúpenia na celosvetovej výstave EXPO 98 v Lisabone a EXPO 2000 v Hannoveri, z domácich podujatí udelenie cien na Celoštátnej súťažnej prehliadke programových blokov 2000 v Liptovskom Hrádku, na Akademickom Zvolene 1999 a 2001, udelenie ceny na medzinárodnom súťažnom folklórnom festivale vo Wisle v Poľsku (Dni kultúry Beskydských Goralov) v roku 2003 a predovšetkým titul laureáta festivalu Akademická Nitra 2002 a Akademický Zvolen 2009.
Ľudová hudba FS ZOBOR.
Ľudová hudba folklórneho súboru ZOBOR prechádzala počas existencie súboru výraznými zmenami, pričom jej umelecké smerovanie vždy určovali osobnosti spomedzi jednotlivých interpretov. Nositeľmi zmien boli v prevažnej miere primáši ľudovej hudby, ktorí do repertoáru a charakteru hudby vnášali interpretačné nuansy osvojené fungovaním vo svojich domácich regiónoch. Svojim umeleckým vnímaním a vyspelými interpretačnými schopnosťami tak dotvárali a čiastočne i formovali obraz nitrianskej ľudovej hudby.
Okrem niekoľkých rokov tvoril základ kapely cimbal a okolo neho tradičné cimbalovkové zoskupenie prvých a druhých huslí, kontry a kontrabasu. Toto bolo v niektorých generáciách bežne dopĺňané dychovými nástrojmi (klarinet, tárogató, fagot), violončelom a akordeónom (gombíkovým, alebo klávesovým).
Jednotlivé generácie ľudovej hudby FS ZOBOR možno najlepšie ohraničiť účinkovaním jej primášov, ktorí tradične súboru venovali viac než štúdiom stanovených 5 rokov.

</doc>
<doc id="37005" url="https://sk.wikipedia.org/wiki?curid=37005" title="PUĽS">
PUĽS

Poddukelský umelecký ľudový súbor alebo PUĽS je profesionálne umelecké teleso na Slovensku, ktoré vzniklo v roku 1955 v Prešove s cieľom pestovať a javiskovo stvárniť vokálno – hudobné a tanečné bohatstvo Rusínov. V jeho troch zložkách – tanečnej, speváckej a hudobnej pracuje viac ako 40 umelcov.
Dramaturgia PUĽSu sa v prvom rade zameriava na tradície Rusínov žijúcich na východnom Slovensku, ale tiež na folklór ostatných regiónov Slovenska, prekomponujúc ho do vyššej scénickej formy. Vo svojom repertoári má PUĽS aj tance z okolitých krajín. PUĽS je jedinečným telesom, čo je viditeľné na predstaveniach, v ktorých sa snúbi živelnosť hrdého naturelu s vycibreným citom pre poetiku. Koncerty Puľsu sú emotívne, myšlienkovo bohaté, divák má možnosť nielen sa odreagovať, ale tiež načerpať množstvo pozitívnej energie.
Počas bohatej histórie sa v PUĽS vystriedalo viac ako 500 profesionálnych umelcov. Mnohí z nich vo svojej kariére pokračovali v iných telesách na Slovensku, alebo v zahraničí. Bývalí Puľsáci vedú amatérske súbory, alebo sa ako pedagógovia venujú výchove mladej umeleckej generácie.
PUĽS od svojho vzniku absolvoval viac ako desaťtisíc predstavení doma a desiatky zahraničných zájazdov. Tlieskali mu diváci v Anglicku, Bulharsku, Dánsku, Francúzsku, Holandsku, Juhoslávii, Kanade, Nórsku, Poľsku, Rakúsku, Nemecku, Švajčiarsku, Taliansku, Tunise, USA a v krajinách bývalého ZSSR. Dnešný Puľs je ambiciózne teleso so smelými dramaturgickými plánmi, ktoré chce v budúcnosti naplniť. Puľs disponuje vlastnou technickou zložkou – profesionálnym zvukovým, svetelným parkom a vlastnou dopravou.

</doc>
<doc id="37006" url="https://sk.wikipedia.org/wiki?curid=37006" title="Poddukelský umelecký ľudový súbor">
Poddukelský umelecký ľudový súbor



</doc>
<doc id="37011" url="https://sk.wikipedia.org/wiki?curid=37011" title="Tibor Andrašovan">
Tibor Andrašovan

Tibor Andrašovan (* 3. apríl 1917, Slovenská Ľupča – † 14. jún 2001, Bratislava) bol slovenský hudobný skladateľ a dirigent.
Život.
Narodil sa 3. apríla 1917 ako jeden z deviatich detí kováča v Slovenskej Ľupči. V roku 1920 sa rodina presťahovala do Banskej Bystrice a otec zmenil svoje povolanie na mäsiara. Využijúc konjunktúru veľmi zbohatol. V roku 1928 ho postihla hospodárska kríza a prišiel o celý majetok. V zúfalstve spáchal samovraždu. V dôsledku tejto situácie sa Tibor Andrašovan už vo svojom 15. roku života musel sám živiť tým, že popri škole hrával ako klavirista v tanečných školách, kaviarňach a počas prázdnin i v baroch.
Zúčastnil sa Slovenského národného povstania. Po vojne, počas pôsobenia v Bratislave, vystupoval ako hudobník na mnohých schôdzach a manifestáciách komunistickej strany Slovenska.
25. júla 1949 sa oženil vo Varne (Bulharsko). Jeho manželkou sa stala Bulharka Ivanka Dimitrova Stoičkova.
Zomrel v Bratislave 14. júna 2001. Pochovaný je v Bratislave na cintoríne v Slávičom údolí.
Štúdiá.
V roku 1937 zmaturoval na Učiteľskom ústave v Banskej Bystrici. V rokoch 1937 – 1941 študoval na Filozofickej fakulte Univerzity Komenského v Bratislave, odbor hudobná veda, kde získal aprobáciu pedagóga pre učiteľské akadémie. 
Od roku 1940 do 1945 bol súčasne študentom Konzervatória v Bratislave, študoval tam kompozíciu u profesora Eugena Suchoňa, a dirigovanie u Jozef Vincoureka a Kornela Schimpla. V roku 1947 získal absolutórium konzervatória. Počas posledných prázdnin bol na kurze majstrovskej školy v Prahe. 
V roku 1945 absolvoval kurzy orchestrálneho dirigovania u Pavla Dědečka a zborového dirigovania u Miroslava Doležila v Prahe. Súčasne študoval na Filozofickej fakulte Karlovej univerzity u profesora Zdenka Nejedlého a Josefa Hutteru
Pôsobenie.
V roku 1937, ihneď po matúre, sa stal učiteľom v Mýte pod Ďumbierom. Popritom študoval hudbu.
Po absolvovaní Filozofickej fakulty UK od 1. 9. 1941 nastúpil ako stredoškolský profesor na Učiteľskej akadémii v Modre a od roku 1944 pôsobil ako štátny profesor na Učiteľskej akadémii v Bratislave až do 31. 8. 1946.
Počas Slovenského národného povstania pracoval v „Slobodnom slovenskom vysielači v Banskej Bystrici“, až do potlačenia povstania. Po zákaze činnosti vysielača ušiel do hôr. Po skončení druhej svetovej vojny sa usadil v Bratislave, kde bol poverený zoštátniť „Uršulínsky cirkevný učiteľský ústav v Bratislave“. Úlohu splnil.
Od 1. 9. 1946 pôsobil ako korepetítor a kapelník scénickej hudby v Slovenskom národnom divadle, až do 31. 8. 1947. Medzitým, v čase od 1. 10. 1946 až do 31. 12. 1946, vykonával vojenskú službu. Do funkcie dramaturga opery Slovenského národného divadla v Bratislave nastúpil 1. 3. 1951. Túto funkciu vykonával do 31. 8. 1951, a potom opätovne od januára 1952.
Počas rokov 1955 – 1957 bol umeleckým riaditeľom Slovenského ľudového umeleckého kolektívu. Potom v rokov 1957 – 1968 pôsobil ako umelec v slobodnom povolaní. Umeleckým riaditeľom Slovenského ľudového umeleckého kolektívu sa stal opäť počas rokov 1968 – 1972 a od 1972 účinkoval znova ako umelec v slobodnom povolaní.
Ocenenia.
V roku 2007 mu prezident Ivan Gašparovič prepožičal štátne vyznamenanie Rad Ľudovíta Štúra I. triedy, in memoriam.
Dielo.
Tibor Andrašovan sa pokladá za zakladateľa slovenskej baletnej tvorby. Bol autorom opier, filmovej a scénickej hudby, zborovej a symfonickej hudby, skladieb pre slovenské súbory. Známe sú jeho úpravy ľudových piesní.
Napísal hudbu k filmu "Rodná zem", a tiež k filmu "1. máj", ktorý bol venovaný ako dar k IX. Zjazdu Komunistickej strany. Jeho dielom je aj hudba k baletu "Pieseň mieru", ktorý bol v repertoári Slovenského národného divadla. V roku 1949 dostal národnú cenu za filmovú kompozíciu "Pieseň strojov".

</doc>
<doc id="37012" url="https://sk.wikipedia.org/wiki?curid=37012" title="Alexander Moyzes">
Alexander Moyzes

Alexander Moyzes (* 4. september 1906, Kláštor pod Znievom – † 20. november 1984, Bratislava) bol slovenský hudobný skladateľ, pedagóg a organizátor hudobného života. Jeho otec bol hudobný skladateľ Mikuláš Moyzes.
Dielo.
Jeho dielo je veľmi rozsiahle. Napísal 12 symfónií, symfonickú báseň Nikola Šuhaj, kantátu Demontáž a iné. Bol jedným zo zakladateľov SĽUK-u, pre ktorý vytvoril mnohé diela ako napríklad Tance z Pohronia, Tance z Gemera.

</doc>
<doc id="37013" url="https://sk.wikipedia.org/wiki?curid=37013" title="Ján Cikker">
Ján Cikker

Ján Cikker (* 29. júl 1911, Banská Bystrica – † 21. december 1989, Bratislava) bol slovenský hudobný skladateľ opery a symfonickej a orchestrálnej hudby a pedagóg. Jeden z popredných predstaviteľov slovenskej hudobnej moderny.
Život.
Narodil sa v Banskej Bystrici. Základy hudobného vzdelania získal od svojej matky Márie (rodenej Psotkovej) a Viliama Figuša-Bystrého. Jeho matka pôsobila v Banskej Bystrici ako učiteľka hudby.
V rokoch 1921 – 1929 absolvoval Gymnázium v Banskej Bystrici. Následne v rokoch 1930 – 1935 pokračoval v štúdiu na Pražskom konzervatóriu v (kompozícia - Jaroslav Křička, dirigovanie - Pavel Dědeček, hra na lybrete - Bedřich Antonín Wiedermann, hra na klavíri - Růžena Kurzová).
Dirigovanie študoval na Hochschule für Musik und darstellende Kunst vo Viedni u Felixa von Weingartnera v rokoch 1936 – 1937. A súbežne v rokoch 1936 – 1939 študoval kompozíciu u Vítězslava Nováka na Majstrovskej škole v Prahe.
Od roku 1939 pôsobil v Bratislave. V rokoch 1939 – 1951 ako profesor hudobnej teórie na Štátnom konzervatóriu. Počas SNP zložil v Banskej Bystrici „Povstalecký pochod“. Po skončení druhej svetovej vojny v rokoch 1945 – 1948 pracoval aj ako dramaturg opery SND.
V rokoch 1951 – 1973 pôsobil ako profesor kompozície na VŠMU v Bratislave. K jeho žiakom patria napr. Ilja Zeljenka, Miroslav Bázlik, Juraj Beneš, Marián Varga a ďalší.
Dielo.
Významne zasiahol do vývoja hudobnej drámy 20. storočia. V opernej tvorbe sa zaoberal najmä skrytými stránkami ľudského života a psychiky. Komponovaniu sa venoval už od gymnaziálnych štúdií (skladby pre klavír a sláčikové nástroje), do slovenskej hudobnej kultúry prenikol viacerými orchestrálnymi a vokálno-symfonickými skladbami začiatkom 40. rokov.
Hlavným ťažiskom jeho práce bola operná tvorba. Autor početných symfonických diel (trilógia symfonických básní "O živote"), kantáty "Cantus filiorum", oratória "Óda na radosť", komornej (dva sláčikové kvartety) a vokálnej tvorby (piesňový cyklus "O mamičke", úpravy ľudových piesní). 
Ocenenia.
Ján Cikker je držiteľom Ceny UNESCO za hudbu (1979), a Radu Ľudovíta Štúra I. triedy in memoriam (2011).

</doc>
<doc id="37014" url="https://sk.wikipedia.org/wiki?curid=37014" title="Eugen Suchoň">
Eugen Suchoň

Eugen Suchoň (* 25. september 1908, Pezinok – † 5. august 1993, Bratislava) bol slovenský hudobný skladateľ, pedagóg a teoretik. Položil základy modernej slovenskej hudby a je aj autorom slovenskej národnej opery. Vo svojej tvorbe hojne vychádzal zo slovenskej ľudovej melodiky.
V roku 2008 si Slovenská republika pripomínala jeho 100. výročie narodenia, zaradené aj do kalendára výročí UNESCO pre roky 20082009. Pri tejto príležitosti Hudobné centrum koordinovalo rozsiahly projekt s názvom "Storočnica Eugena Suchoňa", v rámci ktorého sa uskutočňuje rad hudobných aj odborných podujatí na Slovensku i v zahraničí.
Dňa 25. septembra 2024 bola slávnostne odhalená pamätná tabuľa s lavičkou na mieste, kde sa v minulosti nachádzal jeho rodný dom.
Život.
Základné hudobné skúsenosti získal v domácom prostredí.
Životopis.
Eugen Suchoň sa narodil v Pezinku, v dome oproti rímskokatolíckej fare na Farskej ulici (dnes priestor pri vzduchotechnike PKC) a v meste prežil celú svoju mladosť. Ako mladý študent sa zapájal do kultúrneho a športového života mesta. V roku 1921 bol založený Športový klub, pre ktorý skomponoval skladbu Pochod pezinského športového klubu. V roku 1923 založil salónny orchester, ktorý uviedol Predohru k Figarovej svadbe. Ako dirigent v ňom uviedol žánrovo pestrú hudobnú literatúru reprezentovanú dielami Bélu Kélera, Franza von Suppé, Čajkovského i Mozarta a Beethovena. Začína sa obdobie jeho skladateľskej tvorby. Z tohto obdobia sa zachovalo aj niekoľko desiatok jeho olejomalieb.
Počas éry nemého filmu hrával na klavíri pri predstaveniach v modranskom a pezinskom kine. Pôsobil ako korepetítor u tanečného majstra Tyrolera. Nedeľné omše sprevádzal hrou na organe.
Na Hudobnej a dramatickej akadémii v Bratislave začína tvoriť profesionálne. Prvou skladbou, ktorú tu skomponoval pod vedením profesora Kafendu bolo Prelúdium As dur. Štúdium ukončil absolventskou prácou Sláčikové kvarteto. V Bratislave nadviazal priateľstvá s intelektuálmi nielen z kruhov hudobných, ale aj z kruhov spisovateľských a výtvarníckych – spoznáva sa s Jánom Smrekom, Martinom Benkom, Ľudovítom Fullom, Jánom Mudrochom, Petrom Matejkom či Jankom Alexym, s básnikom Jánom Kostrom, Ladislavom Novomeským, ale i s literárnym kritikom a teoretikom Alexandrom Matuškom.
Spolupracoval zo speváckym chlapčenským zborom "Trnavskí saleziánski speváčikovia", ktorý založil a viedol dirigent salezián, Jozef Strečanský. Tento spevácky zbor si vybral, aby ako prví interpretovali jeho hymnickú pieseň "Aká si mi krásna".
Cestu do sveta otvorila Suchoňovi jeho Baladická suita, k čomu prispelo i notové vydanie skladby v nakladateľstve Universal Edition vo Viedni. Dielo v klavírnej verzii nahrala na platňu Líza Fuchsová a o týždeň uviedol Baladickú suitu Bratislavský symfonický orchester pod taktovkou Karla Nedbala. Bola uvedená v Drážďanoch, Berlíne, vo Viedni, Rotterdame, Freiburgu, v Utrechte, Bukurešti, Sofii, v Budapešti, Záhrebe, Bazileji a v ďalších európskych mestách. Napokon sa vrátila na koncertné pódium Českej filharmónie, ktorá ju uviedla v januári 1949 s dirigentom Jozefom Vincourkom. V máji toho istého roku reprezentovala Baladická suita spolu s Concertinom pre klavír a orchester od Jána Cikkera a I. symfóniou Alexandra Moyzesa slovenskú hudbu na prvej Pražskej jari.
Zomrel 5. augusta 1993 v Bratislave, pochovaný bol a hrob má na miestnom cintoríne v Pezinku, sektor 2, hrob č. 1601.
Ocenenia.
V roku 2008 mu prezident Ivan Gašparovič prepožičal štátne vyznamenanie Rad Ľudovíta Štúra I. triedy, in memoriam.

</doc>
<doc id="37016" url="https://sk.wikipedia.org/wiki?curid=37016" title="Speciácia">
Speciácia

Speciácia je evolučný proces vzniku nových biologických druhov ().
Podľa Davida M. Raupa je speciácia „"vznik nových druhov štiepením alebo vetvením evolučnej línie"“ a darvinovský vznik nových druhov nazýva „"fyletickou transformáciou"“.

</doc>
<doc id="37025" url="https://sk.wikipedia.org/wiki?curid=37025" title="Kalmarská únia">
Kalmarská únia

 
Kalmarská únia je označenie pre personálnu úniu dánskeho, nórskeho a švédskeho kráľovstva v rokoch 1397 až 1523.
Kalmarská únia vznikla v roku 1397 rozhodnutím šľachtického snemu v juhošvédskom meste Kalmar, ktoré podnietila kráľovná Margaréta I. Dánska. Kráľovná, ktorá spojila vo svojich rukách vládu vo všetkých škandinávskych krajinách (súčasťou nórskeho kráľovstva bol Island, švédskeho kráľovstva Fínsko), nemala legitímneho nástupcu, a preto adoptovala svojho synovca, pomoranského vojvodu Erika. Kalmarský snem ho uznal za svojho panovníka a dal korunovať za kráľa. Predpoklady na zjednotenie škandinávskych krajín sa vytvorili v priebehu 14.storočia. Patrila medzi ne etnická a jazyková blízkosť obyvateľov, príbuzenské a majetkové vzťahy, ktorými sa prepojili šľachtické rody, ekonomické väzby, a v neposlednom rade snaha čeliť rastúcemu vplyvu hanzy. Okrem toho stavy dúfali, že personálna únia prispeje k zachovaniu ich privilégií, lebo panovník sa zaviaže zachovávať dovtedajšie zákony jednotlivých krajín.
Kalmarská únia existovala formálne do roku 1523, fakticky sa už v roku 1448 odtrhlo Švédsko. Švédi si zvolili vlastného panovníka Karola VIII. Knutssona, zatiaľ čo Nóri prijali dánskeho kráľa Kristiána I. Neskôr sa vytvorila vo Švédsku zvláštna situácia. Časť unionistickej šľachty síce uznala za svojho panovníka dánskeho a nórskeho kráľa Jána I., ale v kráľovstve fakticky vládli regenti z dynastie Sture, ktorí Jánovi permanentne bránili vo vstupe do krajiny. Kráľ sa márne snažil obnoviť Kalmarskú úniu. Za jeho nástupcu Kristiána II. sa Švédsko definitívne osamostatnilo a Kalmarská únia sa rozpadla.

</doc>
<doc id="37026" url="https://sk.wikipedia.org/wiki?curid=37026" title="Mikael Olai Agricola">
Mikael Olai Agricola

Mikael Olai Agricola (* cca 1510, Pernaja, Fínsko – † 9. apríl 1557, Kuolemajärvi) bol fínsky katolícky neskôr luteránsky duchovný, biskup, teológ, zakladateľ spisovnej fínčiny a fínskej literatúry - „otec fínskej literatúry“. Bol prvým arcibiskupom v Turku ktorý sa oženil. Bol katolícky kňaz, ktorý sa pridal na stranu Lutherovej reformácie. 
Mikael Olai študoval vo Viipuri, Turku a Wittenbergu (žiak Luthera a Melanchthona). Od roku 1554 bol arcibiskupom v Turku. Keď sa vracal z Moskvy z mierových jednaní medzi Švédskom a Ruskom, predčasne zomrel. 
Ako arcibiskup zachoval mnoho katolíckych prvkov: kadidlo, obrazy, sochy a sviatky svätcov, biskupské insígnie, trojstupňový kňazský úrad a podobne. 
Pôvodné sú predslovy k preloženým dielam, často veršované. V jednom diele sa zmieňuje o fínskych bohoch, ktorí sa neskôr objavili v epose Kalevala z 19. storočia.

</doc>
<doc id="37027" url="https://sk.wikipedia.org/wiki?curid=37027" title="Sudoku">
Sudoku

Sudoku je logická hra európskeho pôvodu (mylne japonského kvôli osvedčenému názvu) pre jedného hráča.
Cieľom je doplniť chýbajúce číslice od 1 do 9 podľa nasledujúcich pravidiel:
Na začiatku riešenia sú niektoré políčka vyplnené číslicami. Vyplnené číslice sú rozmiestnené tak, aby pre dané rozmiestnenie existovalo iba jediné riešenie.
Existuje aj písmenový variant Sudoku, hrací plán má rozmery 16x16 a je rozdelený na 16 podoblastí so 4x4 políčkami. Vypĺňajú sa písmená od A až O, pričom platia analogické pravidlá ako v číselnom Sudoku.
V princípe možno hrať sudoku aj na plánoch 25x25, 36x36 atď. Aký je rozmer hracieho plánu, toľko potrebujeme symbolov.
Sudoku a história.
Koncom 19. storočia sa v novinách (hlavne Francúzskych) začalo objavovať veľké množstvo rôznych hlavolamov ktoré boli založené na experimentovaní s
odstraňovaním čísel z magických štvorčekov. Parížsky denník Le Siècle publikoval ako prvý čiastočne vyplnený magický štvorec o veľkosti 9x9 s vnorenými štvorcami 3x3 už v novembri 1892. To však ešte nemôžeme považovať za Sudoku, pretože na vyriešenie bola potrebná skôr aritmetika ako logika a v štvorčekoch sa mohli objavovať aj dvoj a viac ciferné čísla. Každopádne bol tento hlavolam veľmi podobný súčasnému Sudoku minimálne v tom, že súčet každého riadku, stĺpca a subštvorca musel dávať rovnaký výsledok.
V júli 1895 začali tieto, ale aj iné Francúzske noviny publikovať čiastočne pozmenené sudoku, ktoré sa už podobá na súčasné moderné Sudoku. Určilo sa, že celý štvorec 9x9 môže obsahovať len čísla 1-9, ale prestali sa vyznačovať subštvorce 3x3. Tieto týždenné hlavolamy sa objavovali vo Francúzskych novinách ako napríklad L'Echo de Paris približne dekádu, ale počas prvej svetovej vojny bohužiaľ úplne zanikli.
Podľa Willa Shortza, známeho amerického experta na oblasť hlavolamov, moderné Sudoku bolo s veľkou pravdepodobnosťou prvýkrát vytvorené anonymne Howardom Garnsom. Tento 74 ročný bývalý architekt a nadšenec hlavolamov z Indiany svoj výtvor prvýkrát publikoval v roku 1979 v magazíne Dell pod názvom "miesto pre čísla". So svojím Sudoku prispieval niekoľko rokov do viacerých časopisov ako Dell Pencil Puzzles alebo Word Games, ktoré publikovali jeho "miesto pre čísla". Garson umrel v roku 1989 predtým ako sa stal z jeho výtvoru svetový fenomén. Nie je známe, či Garns poznal niektoré z tu opisovaných Francúzskych novinových Sudoku.
Do Japonska sa Sudoku dostalo v apríli 1984 keď ho ako prvé publikovali noviny Monthly Nikolist pod názvom „súdži wa dokušin ni kagiru" (数字は独身に限る), ktorý sa dá voľne preložiť ako „číslice musia zostať po jednej“. Neskôr ho Maki Kadži (鍜治 真起) premenoval na Sudoku. V Japonsku následne hra získala nesmiernu popularitu a postupne sa stala populárnou na celom svete.
Sudoku a matematika.
Riešenie Sudoku na hracom poli n² x n² rozdelenom na podoblastí n x n je z matematického hľadiska NP-úplným problémom. Všetkých možných rôznych rozmiestnení vyhovujúcich pravidlám sudoku na hracom poli s rozmermi 9x9 je 6 670 903 752 021 072 936 960, ak sa odrátajú symetrické pozície, tak ich je len 5 472 730 538. Pre hrací plán rozmerov 16x16 zatiaľ počet kombinácií vyčíslený nebol.
Sudoku súťaže.
Hoci je Sudoku hrou jedného hráča, možno organizovať aj súťaže v riešení Sudoku na čas.
Slovenský zväz hádankárov a krížovkárov pod vedením Jána Farkaša, ktorý stál za myšlienkou ich zrodu, zorganizoval 10. 2. 2007 prvé Majstrovstvá Slovenska, pričom Slovensko v poriadaní národných šampionátov bolo len ôsmou krajinou sveta. V apríli 2007 sa slovenský majster Peter Hudák stal v Prahe na 2. Majstrovstvách sveta bronzovým šampiónom. SZHaK 23. februára 2008 uskutočnil opäť v Žiline druhý ročník, ktorý sa stal medzníkom v celosvetovom meradle. Súčasťou majstrovstiev bol totiž pokus o ustanovujúci rekord v najrýchlejšom lúštení podľa vopred zadaných kritérií. Zadanie totiž muselo splniť tieto pravidlá. V každom riadku, stĺpci i vnútorných 9 štvorcoch sa nachádzali presne 3 čísla. Zároveň každé číslo od 1 po 9 bolo použité presne trikrát. Tieto pravidlá a pokus boli zaregistrované v Nadácii Guinessových rekordov a v súčasnosti sa čaká na jeho overenie. Rozhodcovia uznali najlepší čas 5 min a 25 sek. a riešenie sudoku určeného k pokusu o svetový rekord Pavlovi Jaselskému z Vojtoviec (Slovensko). Pre zaujímavosť obdobne náročnú úlohu zvládol aktuálny majster sveta Thomas Snyder na jesenných Majstrovstvách USA za 7,5 minúty. O pokus bol naozaj záujem. Pritiahol totiž riešiteľov z Poľska, Maďarska a Česka, z ktorých väčšina navyše v tejto oblasti patrí k svetovej špičke. Úloha bola naozaj náročná, pretože ju v stanovenom limite 15 minút vyriešilo z celkového počtu 195 riešiteľov len 11 súťažiacich (z toho len dvaja zo zahraničia).
III. Majstrovstvá Slovenska v sudoku zorganizoval Slovenský zväz hádankárov a krížovkárov opäť v Žiline. Dňom D sa stal 28. február 2009, pričom všetko prebehlo v hoteli Slovakia. Titul najlepšieho "sudokáča" si v dramatickej súťaži opäť vylúštil Košičan Peter Hudák, ktorý bol po prvom kole len na 11. mieste. O niekoľko týždňov na to privítala Žilina účastníkov IV. Majstrovstiev sveta, ktoré prieniesli niekoľko medzníkov v tejto oblasti. Prvýkrát v histórii medzinárodných súťaží v logike alebo sudoku bol zastúpený africký kontinent, Žilina bola miestom, kde oficiálne uzrelo svetlo sveta štvorrozmerné sudoku, kde bol vytvorený nový svetový rekord v najrýchlejšom lúštení sudoku, ktorý v čase 3:06 dosiahol 18-ročný Belgičan Vincent Bertrand a kde Slováci získali zlato v súťaži družstiev. V roku 2010 sa slovenský šampionát presunul do Zvolena, kde Peter Hudák predal titul šampióna Pavlovi Jaselskému. 11. 6. 2011 si však Peter Hudák vo Zvolene titul zobral späť, navyše prekonal súčasný slovenský rekord v najrýchlejšom lúštení sudoku a stanovil tak novú hranicu na čas 2:47. O rok na to sa národnou šampiónkou stala len 17 ročná Zuzana Hromcová z Bytče, ktorá navyše posunula rekordný čas na hranicu 2:40. V roku 2013 sa šampionát opäť vrátil do Žiliny a tam je "doma" Peter Hudák, ktorý sa tak stal majstrom SR už po piatykrát. Postupne sa vďaka vyhláseným vekovým kategóriám začala presadzovať mladšia generácia a ďalšie roky sa víťaz vždy menil.
Varianty sudoku.
Existujú rôzne varianty klasického sudoku, kde je zadanie obmenené. Napríklad v "diagonálnom "sudoku sa žiadne číslo nesmie opakovať v úhlopriečkach. V tzv "killer sudoku" sú označené súčty číslic v niektorých políčkach.

</doc>
<doc id="37028" url="https://sk.wikipedia.org/wiki?curid=37028" title="Friedrich August Kekulé von Stradonitz">
Friedrich August Kekulé von Stradonitz

Friedrich August Kekulé von Stradonitz (* 7. september 1829, Darmstadt, Nemecko – † 13. júl 1896, Bonn) bol nemecký organický chemik.
Životopis.
Narodil sa v meste Darmstadt v starej českej šľachtickej rodine Kekulových zo Stradonic.
V roku 1856 sa habilitoval ako docent organickej chémie a v roku 1858 pôsobil ako profesor v belgickom Gente. V neskorších rokoch pôsobil ako profesor organickej chémie v Bonne.
S jeho menom je spojený objav štruktúry benzénu, študoval rôzne uhlíkové štruktúry, objavil, že benzén má kruhovú uhlíkovú štruktúru. V roku 1857 objavil koncepciu štvormocného uhlíka a napísal knihu o jeho rozvetvení.
Je autorom významných učebníc organickej chémie a knihy "Chémia derivátov benzénu", kde napísal, že kruhový tvar benzénovej molekuly navrhol po tom, čo sa mu snívalo o hadovi, ktorý požiera svoj chvost. To je symbol mnohých starodávnych kultúr známy ako Uroboros. Tento sen sa mu sníval po rokoch štúdia povahy uhlíka.
V roku 1895 cisár Viliam II. potvrdil Kekulého šľachtický stav a udelil mu právo na používanie prídomku "von Stradonitz", odkazujúc na majetky a pôvod rodiny "Kekule" z obce Stradonice v Česku.
Z prvých piatich Nobelových cien za chémiu boli tri udelené Kekulého žiakom.

</doc>
<doc id="37029" url="https://sk.wikipedia.org/wiki?curid=37029" title="Fridrich August Kekulé">
Fridrich August Kekulé



</doc>
<doc id="37031" url="https://sk.wikipedia.org/wiki?curid=37031" title="Magda Husáková-Lokvencová">
Magda Husáková-Lokvencová

JUDr. Magda (Magdalena) Viera (Věra) Husáková-Lokvencová (* 13. september 1916, Pacov – † 17. január 1966, Bratislava) bola divadelná herečka, režisérka a prvá manželka Gustáva Husáka. Ide o vôbec prvú významnú ženskú režisérku v dejinách slovenského divadelníctva.
Život a dielo.
Narodila sa v Česku a jej otec Antonín Lokvenc bol poľnohospodársky inžinier a ako príslušník rakúsko-uhorskej armády bojoval aj v prvej svetovej vojne. Po vzniku československej republiky (1918) ho ako dôstojníka Československej armády v roku 1922 vyslali na Slovensko, aby pôsobil ako správca štátneho vojenského veľkostatku v Horných Motešiciach pri Trenčíne. Otec jeho manželky Juliany Eduard Hradecký založil v Pacove kotlársku dielňu, položil základy českého strojárenského podniku na výrobu liehovarníckych strojov a zariadení. Vďaka prosperite firmy bola rodina Magdinej matky zameraná umelecky a aj muzikálne. Krátko po príchode na Slovensko jej tragicky zomrela matka. Magda vtedy nemala ani deväť rokov avšak ako najstaršia logicky prevzala na seba úlohu vychovávateľky dvoch mladších súrodencov (bratia Vladimír a Miroslav).
Gymnázium vyštudovala v Banskej Bystrici, kde bol riaditeľom jej strýko (manžel maminej sestry) Dr. Jan Roubal. 1. septembra 1938 sa vydala za mladého intelektuála – komunistu Gustáva Husáka, ktorého spoznala ešte ako gymnazistka v Banskej Bystrici v roku 1935. Po sobáši sa nasťahovali do malej garsónky na Panenskej ulici v Bratislave. Neskôr, od mája 1940, bývali spolu s ďalšími ľavicovými intelektuálmi v dome, ktorý im prenajala vdova po Jozefovi G. Tajovskom. Počas druhej svetovej vojny, za slovenského štátu, doštudovala právo a zamestnala sa v Moravskej banke. Zároveň študovala na bratislavskom štátnom konzervatóriu divadelnú réžiu. V roku 1944, keď vypuklo Slovenské národné povstanie, na ktorého organizácii sa aktívne podieľal aj jej manžel, čakala svoje prvé dieťa. Tesne pred potlačením povstania odletela spolu s inými ženami, deťmi a ranenými z letiska Tri Duby na Sliači do Moskvy, kde o niekoľko dní 23. októbra porodila syna Vladimíra.
Magda Husáková údajne bývala v Moskve v hoteli spolu s ostatnými rodinami iných zahraničných komunistov, kde jej s dieťaťom pomáhala „babuška“. V rovine dohadov zostávajú aj informácie o jej štúdiu na divadelnej akadémii. Pravdepodobne sa sporadicky zúčastňovala prednášok na Štátnom inštitúte divadelného umenia (GITIS). Okrem toho navštevovala moskovské divadlá, hlavne MCHAT. Gustáv Husák zostal na povstaleckom území a najhoršie obdobie prečkal v Žemberovciach, v rodičovskom dome budúcej švagrinej Emílie Hyllovej, neskôr Lokvencovej (manželka Magdinho brata Mira). Emília Lokvencová (nar. 4.3. 1926 v Žemberovciach) po skončení vojny nastúpila ako herečka na Novú scénu ND. S Magdou sa poznali už zo študentských čias na štátnom konzervatóriu.
V roku 1946 sa Magda zamestnala v Bratislave na Novej scéne Národného divadla (ND) ako herečka a asistentka réžie, neskôr ako samostatná režisérka. Je možné, že príležitosť v divadle dostala najmä vďaka tomu, že jej manžel bol v tom čase jedným z najvplyvnejších ľudí v štáte a najlepší priateľ manželov Husákovcov, básnik Laco Novomeský, bol povereníkom školstva a osvety. Aj vďaka tomu mohol na Novej scéne ND v rokoch 1947 – 1951 vzniknúť ostrov relatívne slobodného myslenia a tvorby, ostrov pre svojbytnú generačnú výpoveď. Kladný ohlas u kritiky si však získala vďaka vlastnej pracovitosti a talentu. Jej režijná tvorba sa vyznačovala divácky atraktívnou formou a výraznou psychologizáciou postáv. Druhý syn Ján sa narodil v roku 1946.
50. roky 20. storočia sa niesli v znamení politických procesov, ktoré neobišli ani jej manžela, ktorý bol zatknutý 6. februára 1951. Onedlho po zatknutí ju predvolali na Ústredný výbor KSS a robili na ňu nátlak, aby verejne odsúdila politickú činnosť svojho manžela. Sľubovali jej za to skvelú kariéru. Odmietla. Vo februári 1952 ju vyhodili z Novej scény. Po nejakom čase bola zamestnaná (1952 - 1955) v Slovenskom národnom múzeu, kde položila základy divadelného archívu. V apríli 1954 Husáka odsúdili na doživotie. V sezóne 1955/1956 pôsobila v Štátnom divadle v Košiciach (v septembri 1955) a v roku 1956 získala miesto internej režisérky opäť na Novej scéne. Až po takmer piatich rokoch od uväznenia Husáka jej úrady povolili aby ho aj s a deťmi navštívili vo väzení. Šťastím pre Magdu bolo, že žena (pani Helenka), ktorá sa jej starala o domácnosť neodišla a ďalej jej pomáhala, aj keď už nedostávala plat. Husák po návrate z väzenia v roku 1960 pracoval najprv ako stavebný robotník, neskôr ako úradník, sa s ním Magda rozviedla. Husák patril medzi tých, čo nastolili novú politickú moc a ideológiu, ktorá viedla k politickým represiám a totalite. To všetko ovplyvnilo jej súkromie, odcudzilo muža, narušilo detstvo jej synov. Ona sama bola ľavicovo orientovaná. Hlásala ideály, ktoré sa zvrhli. Prežila veľkú traumu, musela sa s ňou vysporiadať.Nadežda LindovskáNeskôr stretáva Ctibora Filčíka, ktorý sa aj pod jej režisérskym vplyvom formuje na špičkového herca. Jeho životnou rolou sa stala úloha Goetza v inscenácii Sartrovej hry "Diabol a pán boh" v Činohre Slovenského národného divadla. Krátko po premiére hry (18. decembra 1965) v januári 1966, Magda Husáková-Lokvencová zomrela na krvácanie do mozgu, deväť rokov pred tým, ako sa Husák stal prezidentom. „Možno sa na ňu zabudlo preto, že prvá slovenská profesionálna divadelná režisérka bola pôvodom Češka... Alebo sa na ňu zabúdalo jednoducho preto, že bola ženou." Nadežda Lindovská na kolokviu venovanom Magde Lokvencovej 

</doc>
<doc id="37032" url="https://sk.wikipedia.org/wiki?curid=37032" title="Akadémia ozbrojených síl generála Milana Rastislava Štefánika">
Akadémia ozbrojených síl generála Milana Rastislava Štefánika

Akadémia ozbrojených síl generála Milana Rastislava Štefánika so sídlom v Liptovskom Mikuláši je štátna vojenská vysoká škola univerzitného typu. Akadémia poskytuje vysokoškolské vzdelanie vo všetkých troch stupňoch. Jej rektorom je od 18. decembra 2023 brig. gen. Ing. Aurel Sabó, PhD.
Štúdium.
V roku 2015/2016 akadémia plánuje prijať do štyroch denných programov 85 uchádzačov, absolventov stredných škôl. Uchádzači musia úspešne absolvovať prijímaciu skúšku z angličtiny a matematiky a previerku psychickej spôsobilosti a fyzickej zdatnosti. "„Uchádzači prijatí na bakalárske štúdium sa dňom nástupu stávajú zároveň profesionálnymi vojakmi v prípravnej štátnej službe.“" 

</doc>
<doc id="37033" url="https://sk.wikipedia.org/wiki?curid=37033" title="Univerzita J. Selyeho">
Univerzita J. Selyeho

Univerzita J. Selyeho () so sídlom v Komárne je verejná vysoká škola univerzitného typu. Vyučuje v maďarčine, čím je jedinou vysokou školou na Slovensku, ktorá používa jazyk menšín. Univerzita J. Selyeho bola zriadená zákonom č. 465/2003 Z. z. z 23. októbra 2003 s účinnosťou od 1. januára 2004. Bola pomenovaná podľa kanadského endokrinológa maďarského pôvodu Hansa (Jánosa) Selyeho.
Univerzita J. Selyeho v Komárne (UJS) je modernou výchovno-vzdelávacou a vedeckou inštitúciou. Vyučovanie sa začalo v akademickom roku 2004/05; z čoho vyplýva, že je najmladšou verejnou vysokou školou na Slovensku. V prvých rokoch existencie na univerzite študovalo v približne 2 500 študentov vo všetkých troch stupňoch, v dennej aj externej forme štúdia na 3 fakultách, ktoré ponúkajú štúdium v akreditovaných študijných programoch, v komplexnom systéme bakalárskeho, magisterského a doktorandského štúdia. Kreditový systém je kompatibilný s Európskym systémom prenosu kreditov ECTS, čo umožňuje obojstrannú mobilitu študentov s univerzitami krajín EÚ.
Počet študentov má klesajúci trend, v roku 2018 na univerzite študovalo 1 795 študentov, z toho 1 259 na bakalárskom stupni. Podľa výročnej správy vedenia univerzity je tento trend klesajúceho záujmu spôsobený demografiou a nie nízkou kvalitou štúdia.
Od 1. februára 2025 je rektorom prof. RNDr. János Tóth, PhD.
Fakulty.
Univerzita J. Selyeho má tri fakulty:

</doc>
<doc id="37034" url="https://sk.wikipedia.org/wiki?curid=37034" title="Slovenská zdravotnícka univerzita v Bratislave">
Slovenská zdravotnícka univerzita v Bratislave

Slovenská zdravotnícka univerzita v Bratislave so sídlom v Bratislave je štátna vysoká škola univerzitného typu. Pôsobí v rezorte Ministerstva zdravotníctva SR.
Patrí medzi univerzity poskytujúce postgraduálne vzdelávanie v medicínskych odboroch a vznikla z neuniverzitnej inštitúcie, ktorá bola známa pod menom Slovenská postgraduálna akadémia medicíny (SPAM, od 1. novembra 1998). SZU bola podľa dôvodovej správy založená kvôli európskej smernice v oblasti medicínskeho vzdelania, ktorá určuje, že takéto vzdelanie môže poskytovať iba vysoká škola a vznikla zákonom č. 401/2002 Z. z. od 1. septembra 2002 ako Slovenská zdravotnícka univerzita v Bratislave.
Jej sídlo sa nachádza v Bratislave, miestnej časti Kramáre, kde sa nachádza aj jej výučbová základňa. K univerzite patria aj výučbové základne mimo Bratislavy.
Fakulty.
Slovenská zdravotnícka univerzita v Bratislave má štyri fakulty:

</doc>
<doc id="37035" url="https://sk.wikipedia.org/wiki?curid=37035" title="Trenčianska univerzita Alexandra Dubčeka v Trenčíne">
Trenčianska univerzita Alexandra Dubčeka v Trenčíne

Trenčianska univerzita Alexandra Dubčeka v Trenčíne (lat. Universitas Trenchiniensis) je verejná vysoká škola univerzitného typu so sídlom v Trenčíne. 
Trenčianska univerzita Alexandra Dubčeka v Trenčíne poskytuje vysokoškolské vzdelanie univerzitného typu na 4 fakultách. Poskytuje vzdelávanie univerzitného typu v širšom spektre vedných disciplín zameraných na techniku, technológiu, manažment, zdravotníctvo a politológiu vo všetkých stupňoch vzdelávania.
Vzdelávanie na univerzite je zamerané na racionálne riešenie sociálno-ekonomických problémov zamestnávania a využitia pracovného personálu, ktorého výsledkom je schopnosť riešiť predmetnú problematiku, stanovené ciele v súlade s potrebami podnikania, formulovanie politiky pre jednotlivé funkcie personálneho manažmentu, analyzovanie, navrhovanie, realizovanie a zabezpečovanie jednotlivých programov a systémov personálneho manažmentu ako i riadenie tímu ľudí a ich motivovanie.
Ďalej je vzdelávanie na univerzite zamerané na zabezpečovanie komplexnej starostlivosti o strojársku a špeciálnu techniku v priemysle a v ozbrojených silách SR, čiže zabezpečenie potenciálu absolventov v strojárskej, výrobnej a opravárenskej sfére, v oblasti údržby, servisu a predaja automobilov.
Oblasti vzdelávania na univerzite sú tiež zamerané na gumu, textil a kovy, spojené s riadením priemyselných systémov, základných výrobných technológií v materiálnom inžinierstve, ale aj v sfére priemyselného a textilného dizajnu a návrhárstva, vrátane vedecko-výskumnej činnosti v oblastiach experimentálneho hodnotenia fyzikálnych, mechanických a chemických vlastností materiálov, numerických analýz a technologických procesov.
Súčasťou vzdelávania univerzity je aj príprava zdravotníckeho personálu k poskytovaniu ošetrovateľskej starostlivosti a k rozvoju ošetrovateľskej praxe vo všetkých jej oblastiach, vrátane laboratórnych vyšetrovacích metód za pomoci využitia najnovších systémov, ako aj samostatné vykonávanie činností v liečebnej rehabilitácií, v balneológií a vo fyziatrii.
Vzdelanie je možné si na univerzite rozšíriť v oblasti riešenia problémov rozvoja anorganických technológií, špeciálne v oblasti skla, keramiky, žiaruvzdorných materiálov a anorganických aditív, vrátane znižovania odpadov a ich zhodnotenia.
Samostatnou oblasťou vzdelávania je získavanie teoretických poznatkov z odborných politologických disciplín (politológia, politická sociológia, dejiny politických teórií) z hľadiska problematiky organizácie a riadenia spoločnosti s uplatnením absolventa vo verejnej správe, v občianskych združeniach, v masmediálnej oblasti, ale i v medzinárodných organizáciách.
Fakulty a pracoviská.
Trenčianska univerzita Alexandra Dubčeka v Trenčíne má nasledujúce súčasti:
Fakulta priemyselných technológií (FPT).
Nosným smerom Fakulty priemyselných technológií je príprava odborníkov v oblastiach zameraných na gumu, sklo, textil a kovy. Fakulta sa orientuje na riadenie priemyselných systémov, základných výrobných technológií v materiálovom inžinierstve, ale aj sfére priemyselného a textilného dizajnu a návrhárstva. Vedecko-výskumná činnosť je prioritne zameraná v oblastiach experimentálneho hodnotenia fyzikálnych, mechanických a chemických vlastností materiálov, na numerické analýzy a technologické procesy.
Fakulta sociálno-ekonomických vzťahov (FSEV).
Fakulta sociálno-ekonomických vzťahov svojich absolventov vybaví teoretickými vedomosťami a poznatkami pre racionálne riešenie sociálno-ekonomických problémov zamestnávania a využitia pracovného personálu. Dokážu koncepčne riešiť danú problematiku, riešiť stanovenie cieľov v súlade s potrebami podnikania, sformulovania politiky pre jednotlivé funkcie personálneho manažmentu, analyzovať, navrhovať, realizovať a zabezpečovať jednotlivé programy a systémy personálneho manažmentu ako aj riadiť tím ľudí a motivovať ich.
Fakulta zdravotníctva (FZ).
Cieľom Fakulty zdravotníctva je príprava kvalifikovaného, vysoko erudovaného zdravotníckeho personálu k poskytovaniu ošetrovateľskej starostlivosti a prispievajúcemu k rozvoju ošetrovateľskej praxe vo všetkých jej oblastiach. Prípravou kvalifikovaných odborníkov transformuje v praxi zdôvodnené vedecké metódy. Laboratórne vyšetrovacie metódy poskytujú vzdelanie za pomoci využitia najnovších systémov. Absolvent študijného programu fyzioterapia je pripravený samostatne vykonávať činnosti v liečebnej rehabilitácii, balneológií a fyziatrii.
Fakulta špeciálnej techniky (FŠT).
Fakulta špeciálnej techniky prostredníctvom svojich študijných programov pripravuje absolventov na zabezpečovanie komplexnej starostlivosti o strojársku a špeciálnu techniku v priemysle alebo v ozbrojených silách SR. Pracovný potenciál absolventov je žiadaný i v akejkoľvek strojárskej, výrobnej alebo opravárenskej sfére, v oblasti údržby, servisu a predaja automobilov, ako aj informačných technológií a robotiky. Študenti, ktorí absolvovali štúdium, sú v praxi žiadaní, čoho dôkazom je takmer 100%-ná uplatniteľnosť po ukončení štúdia.
Celouniverzitné pracovisko Katedra politológie (CUP KP).
Cestou získaných teoretických poznatkov z odborných politologických disciplín porovnávacej politológie, politickej sociológie, dejín politických teórií a súčasných trendov z problematiky organizácie a riadenia spoločnosti, nachádza absolvent svoje uplatnenie vo verejnej správe, občianskych združeniach, masmédiách, ale i v medzinárodných organizáciách. O absolventov prejavujú záujem aj inštitúcie zaoberajúce sa cezhraničnou regionálnou spoluprácou, procesom komunikácie smerom k inštitúciám a organizáciám v rámci Európskej únie. Absolventi majú možnosť vykonať rigoróznu skúšku.
Centrum kompetencie skla Vitrum Laugaricio (VILA).
Centrum kompetencie pre výskum skla Vitrum Laugaricio je spoločným vedeckovýskumným pracoviskom Trenčianskej univerzity Alexandra Dubčeka v Trenčíne, Ústavu anorganickej chémie Slovenskej akadémie vied a Fakulty chemickej a potravinárskej technológie Slovenskej technickej univerzity v Bratislave. Jeho náplňou je výskum a vývoj v oblasti nekovových anorganických materiálov, najmä skla a keramiky. Venuje sa štúdiu vzťahov medzi štruktúrou, zložením a vlastnosťami týchto materiálov, vývoju skiel a keramických kompozitov pre aplikácie v strojárskom, automobilovom, obrannom a elektrotechnickom priemysle. Centrum je poskytovateľom inžinierskeho štúdia v študijnom programe Chémia a technológia anorganických materiálov a skla a doktorandského štúdia v programe Anorganické technológie a nekovové materiály. V rámci VILA pôsobí na Trenčianskej univerzite Alexandra Dubčeka v Trenčíne Centrum excelentnosti pre keramiku, sklo a silikátové materiály financované zo zdrojov štrukturálnych fondov z Operačného programu výskum a vývoj.

</doc>
<doc id="37036" url="https://sk.wikipedia.org/wiki?curid=37036" title="Logická hra">
Logická hra

Logická hra je hra v ktorej úspech záleží od správneho logického uvažovania. Logické hry možno rozdeliť na:

</doc>
<doc id="37046" url="https://sk.wikipedia.org/wiki?curid=37046" title="Prešovská univerzita v Prešove">
Prešovská univerzita v Prešove

Prešovská univerzita v Prešove so sídlom v Prešove je v zmysle zákona č. 131/2002 Z. z. o vysokých školách a o zmene a doplnení niektorých zákonov v znení neskorších predpisov verejnou vysokou školou univerzitného typu.
Všeobecne.
Uvedené predstavuje jej najvýznamnejšiu charakteristiku, radí ju do systému vysokých škôl Slovenskej republiky a vymedzuje jej základné poslanie v oblasti vzdelávania, výskumu a vývoja, zahraničnej orientácie i technológie zabezpečovania zdrojov pre jej efektívne pôsobenie. Je to tretia najväčšia slovenská univerzita podľa počtu fakúlt.
PU bola zriadená zákonom č. 361/1996 Z. z. o rozdelení Univerzity Pavla Jozefa Šafárika v Košiciach s účinnosťou od 1. januára 1997. V priebehu svojej existencie sa PU vypracovala na modernú a dynamickú univerzitu s pedagogicko-výskumnými pracoviskami, vybavenú modernými informačno-komunikačnými systémami. Pedagogicko-výskumným zameraním je univerzita orientovaná na oblasť spoločenských vied, prírodných vied, teologických vied, telovýchovy a športu, manažmentu, umenia a zdravotníctva.&lt;br&gt;V súčasnosti univerzitu tvorí osem fakúlt, 12 celouniverzitných pracovísk, 2 špecializované
pracoviská a 8 účelových zariadení univerzity. Univerzita prostredníctvom svojich ôsmich fakúlt a ústavov poskytuje vzdelanie v takmer 200 študijných programoch v širokej variete študijných odborov a ich špecializácií vo všetkých stupňoch vysokoškolského štúdia.&lt;br&gt;Prešovská univerzita je členom viacerých medzinárodných zoskúpení a kozorcií ako napríklad: EUA - European University Association, DRC - Danube Rectors’ Conference), EMUNI – Euro-Mediterranean University, EAEC - European Association for Erasmus Coordinators a Alliance of Central-Eastern European Universities.
Organizačná štruktúra univerzity.
Účelové zariadenia univerzity.
Celouniverzitné edukačné a výcvikové stredisko (CED) Domaša, Školský pozemok Pod Kalváriou, Športový areál, Športová hala Pod kamennou baňou, Viacúčelové športové ihrisko, Študentský domov a jedáleň (ŠDJ), Účelové zariadenie Batizovce, Účelové zariadenie Lodenica Zemplínska Šírava
História univerzity.
Napriek svojej krátkej existencii, Prešovská univerzita v Prešove má omnoho hlbšie korene. História jednotlivých fakúlt je niekoľkonásobne staršia ako je vek univerzity. Najstaršou fakultou PU je Gréckokatolícka teologická fakulta, ktorá bola založená už v roku 1880. Do obdobia 50-tych rokov minulého storočia sa datuje vznik ďalších troch fakúlt - Pravoslávnej bohosloveckej fakulty, Filozofickej fakulty a Pedagogickej fakulty (aj keď posledné dve pôvodne vznikli ako súčasti iných vysokých škôl). V roku 1997 bola založená Fakulta humanitných a prírodných vied, ktorá vznikla rozdelením pôvodnej Pedagogickej fakulty, čím došlo ku špecializácii prípravy učiteľov primárneho vzdelávania a učiteľov všeobecnovzdelávacích predmetov základných a stredných škôl na dvoch fakultách. Najmladšími fakultami vo zväzku Prešovskej univerzity v Prešove sú Fakulta zdravotníckych odborov, Fakulta manažmentu a Fakulta športu, ktoré vznikli v rozpätí rokov 2002 – 2004.
Vznik Prešovskej univerzity významnou mierou ovplyvnil predpoklady a podmienky vzdelávania, resp. výskumu a vývoja najmä v regióne, v ktorom sídli. Jej aktívny vzdelávací i výskumný vplyv a dosah však významne presahuje región východného Slovenska. Prirodzenú demografickú základňu študujúcich na univerzite tvorí východoslovenský región, univerzita však zároveň pôsobí ako vysokoškolská inštitúcia s celonárodnou pôsobnosťou.
Rektori.
Na čele Prešovskej univerzity v Prešove stáli títo rektori:
Centrá excelentnosti.
Výskum je integrálnou súčasťou Prešovskej univerzity a jeho výsledky sú implementované do vyučovacieho procesu, najmä ako predmet rôznych workshopov a laboratórnej práce študentov. Vzhľadom na dosiahnuté výsledky Prešovská univerzita zriadila Centrum pre komercializáciu výstupov výskumu a manažment duševného vlastníctva PU. Toto špecializované pracovisko má prispieť k prenosu a komercializácii duševného vlastníctva a technológií vznikajúcich v prostredí PU s dôrazom na ochranu intelektuálneho vlastníctva univerzity, vytvorí a bude aplikovať politiku licencovania. Za týmto účelom sa Prešovská univerzita stala členom medzinárodných výskumných organizácií ako napríklad ProTon Europe, the European knowledge transfer association a the Association of University technology managers, a tiež neziskových asociácií vedúcich pracovníkov z oblasti technológie a obchodu, ktorí spravujú duševné vlastníctvo.
Na Prešovskej univerzite v súčasnosti pôsobia 3 centrá excelentnosti:
Lingvokulturologické a prekladateľsko-tlmočnícke centrum.
Špičkové výskumné pracovisko zriadené na FF, cieľom ktorého je modernizácia a zefektívnenie systému podpory výskumu a skvalitnenie infraštruktúry PU v oblasti štúdia jazykov, cestovného ruchu s laboratóriami:
Centrum excelentnosti ekológie živočíchov a človeka.
Špičkové výskumné pracovisko zriadené na FHPV PU, ktorého cieľom je zvýšenie kvality a synergie potenciálu Prešovskej univerzity v oblasti excelentného ekologického výskumu živočíchov a človeka - centrum excelentnosti pozostáva z troch laboratórií
Centrum excelentnosti sociohistorického a kultúrnohistorického výskumu.
Špičkové vedecké pracovisko zriadené na FF rovnako ako predošlé centrá zriadené z prostriedkov ŠF EÚ zamerané na zvýšenie potenciálu a kvality v oblasti historického výskumu a to v troch prioritách:
Centrum excelentnosti prostredníctvom vybudovania Laboratória sociohistorických a kultúrnohistorických analýz a databáz (slúži na hlavné vedecko-výskumné aktivity v prioritách - študovňa, multimediálny archív a redakcia) umožňuje kvalitnejší výskum, vstup do európskych i svetových výskumných sietí, v ktorých slovenské zastúpenie zatiaľ chýba.
Medzinárodný vedecký časopis European Journal of Ecology.
V roku 2015 začala Prešovská univerzita v Prešove vydávať European Journal of Ecology, medzinárodný ekologický "Open Access" vedecký časopis. Edičnú radu tvorenú špičkovými expertmi z celého sveta vedie prof. Piotr Tryjanowski z University of Life Sciences v Poznani v Poľsku.

</doc>
<doc id="37047" url="https://sk.wikipedia.org/wiki?curid=37047" title="Univerzita sv. Cyrila a Metoda v Trnave">
Univerzita sv. Cyrila a Metoda v Trnave

Univerzita sv. Cyrila a Metoda v Trnave je verejná vysoká škola univerzitného typu. Bola zriadená zákonom č. 201/1997 Z.z. z 27. júna 1997.
Hlavným poslaním univerzity je chrániť a šíriť poznanie a rozvíjať vzdelávanie na základe vedeckých poznatkov a tvorivej vedeckej a umeleckej činnosti, v duchu národných a všeľudských humanistických a demokratických tradícií. Svojou činnosťou prispieva k rozvoju vzdelanosti ako súčasti kultúry celej spoločnosti a súčasne prispieva k zvyšovaniu vedeckej, technickej a hospodárskej úrovne regiónu svojho pôsobenia. V roku 2022 oslavuje univerzita 25. výročie svojho vzniku.
Od mája 2022 je rektorkou prof. Mgr. Katarína Slobodová Nováková, PhD.
Fakulty a ostatné súčasti.
Univerzita sv. Cyrila a Metoda v Trnave má päť fakúlt a jeden inštitút.
Rektori a rektorky.
13. mája 2022 vymenovala prezidentka Zuzana Čaputová za rektorku prof. Mgr. Katarínu Slobodovú Novákovú, PhD. 
Predošlí rektori univerzity 
O univerzite.
Univerzita sv. Cyrila a Metoda v Trnave (UCM) je mladá univerzita, a predsa reprezentuje tie najstaršie zvyky a tradície z čias chýrnej Veľkej Moravy. UCM nesie vo svojom názve mená patrónov vzdelania a významných vierozvestcov už viac ako 20 rokov. Vznikla v roku 1997.
Bola založená zákonom č. 201/1997 Z. z. dňa 1. augusta 1997 a reflektovala potrebu spoločnosti rozvíjať vysokoškolské vzdelanie v 90. rokoch minulého storočia. Návrh zákona, ktorým bola univerzita zriadená, vychádzal z koncepcie kresťanských tradícií, ktorými bolo mesto Trnava ovplyvnené.
Univerzita sa tak postupne formovala v duchu deklarovaných demokratických, kresťanských a národných hodnôt a ideálov, pričom jej absolventi sú predurčení rozvíjať slovenskú vedu, kultúru a vzdelanie v nadväznosti na národné, európske aj svetové dedičstvo.
Medzinárodné hodnotenie.
UCM sa v rebríčku hodnotenia Scimago Institutions Ranking (SIR) za obdobie 20162020 celkovo umiestnila v celosvetovom meradle na 700. mieste. Polepšila si oproti minulému meraniu, kedy sa nachádzala na 808. mieste.
V rámci slovenských univerzít sa umiestnila na 9. mieste. V najlepšom svetle sa univerzita ukázala v oblasti výstupov environmentálnych vied – v rámci Slovenska sa umiestnila na 1. mieste, čo na celosvetovej úrovni postačovalo pre 350. miesto či pre 260. pozíciu v rámci krajín OECD.
Vo filozofických a humanitných vedách (celosvetovo na 536. mieste) UCM dosiahla piatu priečku v rámci Slovenska. Podobne na národnej úrovni uspela v oblastiach biochémie, genetiky a molekulárnej biológie.
Univerzitný vedecký a kreatívny park.
Vedecký a kreatívny park UCM v Trnave je zriadený za účelom integrácie vedeckej a kreatívnej infraštruktúry univerzity do väčšieho celku umožňujúceho riešiť aj multiodborové projekty a optimalizovať prevádzku vrátane inovácií a trvalo udržateľného rastu.

</doc>
<doc id="37048" url="https://sk.wikipedia.org/wiki?curid=37048" title="Ivan Balaďa">
Ivan Balaďa

Ivan Balaďa (* 1. január 1936, Bratislava† 17. jún 2014, Praha) bol slovenský filmový a divadelný režisér.
V rokoch 19591961 pracoval ako režisér v Česko-slovenskej televízii Bratislava. V roku 1964 ukončil štúdium filmovej a televíznej réžie na pražskej FAMU. Natočil televízne filmy "Smrť sa volá Engelchen" (1960), "Tri gaštanové kone" (1967), "Oči plne snehu" (1983) a "Biela voči oblohe" (trojdielny film – 1986). Film "Archa bláznů" bol komunistickým režimom zakázaný a verejne bol uvedený až v roku 1990 na MFF v Karlových Varoch. Spolupracoval najmä s českými divadlami (napr. v Olomouci, Zlíne).

</doc>
<doc id="37049" url="https://sk.wikipedia.org/wiki?curid=37049" title="O živej vode">
O živej vode

O živej vode (nem. "Das Wasser des Lebens", angl. "Of Living Water") je koprodukčná slovensko-nemecká filmová rozprávka na motívy rozprávok Pavla Dobšinského a bratov Grimmovcov.
Rozprávka o krutom kráľovi, ktorý náhle zostárne. Jeho traja synovia sa vyberú hľadať zázračný prameň živej vody. 

</doc>
<doc id="37051" url="https://sk.wikipedia.org/wiki?curid=37051" title="Soľ nad zlato">
Soľ nad zlato

Soľ nad zlato môže byť:

</doc>
<doc id="37052" url="https://sk.wikipedia.org/wiki?curid=37052" title="Ľubomír Vajdička">
Ľubomír Vajdička

 
Ľubomír Vajdička (* 28. máj 1944, Trenčín) je slovenský režisér. V súčasnosti pôsobí ako jeden z trojice interných režisérov v Činohre Slovenského národného divadla.
Život a dielo.
Maturoval v roku 1962 na Strednej priemyselnej škole elektrotechnickej v Bratislave. V rokoch 1963-1968 absolvoval vysokoškolské štúdium na Divadelnej fakulte VŠMU v odbore divadelná veda. Od roku 1968 získal angažmán v Divadle Slovenského národného povstania (dnes Slovenské komorné divadlo) v Martine. V Martine spolu so scénografom Jozefom Cillerom vytvorili rad inscenácií hier slovenskej a ruskej klasiky. 
V sezónach 1982/1983 a 1883/1984 pracuje na polovičný úväzok v Činohre Národného divadla v Prahe. Od roku 1983 pôsobí v Slovenskom národnom divadle ako režisér, pričom hosťuje najmä v Česku. Okrem iného režíroval aj mnohé televízne inscenácie a prekladá hry z francúzštiny a ruštiny. 
Od roku 1986 pôsobí na VŠMU ako pedagóg na katedre réžie a dramaturgie. V roku 1991 získal akademický titul docent a v roku 1997 titul profesor.
V roku 1994 si zahral vo filme Na krásnom modrom Dunaji.

</doc>
<doc id="37053" url="https://sk.wikipedia.org/wiki?curid=37053" title="Peter Pavlac">
Peter Pavlac

Peter Pavlac (* 4. júna 1976, Bratislava) je slovenský dramatik a dramaturg. Absolvent Vysokej školy múzických umení (VŠMU), odbor dramaturgia. V rokoch 1999-2010 bol interným dramaturgom Činohry Slovenského národného divadla, kde spolupracoval na viac ako tridsiatich inscenáciách, ako napríklad "Stoličky", "Picasso v bare Lapin Agile", "Horor v horárni", "Štvrtá sestra", "Ujo Vankúšik", "Riaditelia", "Valčík náhody", "Vykúpenie", "Hollyroth" a ďalších. 
Pre Činohru SND pripravil adaptáciu Timravinej novely "Veľké šťastie", Kukučínovho románu "Dom v stráni" a Laholovej poviedky "Rozhovor s nepriateľom" (2004), ktorá neskôr dostala aj filmovú podobu. 
Dosiaľ napísal sedemnásť divadelných hier, libriet a muzikálových predlôh. Hru "3.3.3." uviedlo Štátne divadlo Košice. Pre Mestské divadlo v Bratislave napísal hru "Fun(e)brak s. r. o." (prvá epizóda divadelného seriálu). Jeho hra "Moja mama mala brata" napísaná pre otca a syna Labudovcov sa hrala v Štúdiu L+S a hry "Deus ex machina" a "HotLine" (spolu so S. Ferancovou) uviedlo Slovenské Mimo Divadlo. Pre Slovenské divadlo tanca napísal texty "Bolero - Príbeh matky", "Labutie jazero - Príbeh tanca" a libreto muzikálu "Čajočky" a "Ȏsmy svetadiel." V júni 2007 Činohra SND uviedla jeho hru "Partybr(e)akers", v rokoch 2004-20013 pripravil pre Činohru SND adaptácie próz "Veľké šťastie" (B.S. Timrava), "Rozhovor s nepriateľom" (L. Lahola), "Dom v stráni" (M. Kukučín) a "Bratia Jurgovci" (I.Horváth). V 2008 mu SKD Martin uviedla adaptáciu prózy "Cesta životom" (Ladislav Nádaši-Jégé) a v roku 2012 adaptáciu prózy "Sedem dní do pohrebu" (Ján Rozner). Inscenácia získala cenu DOSKY za najlepšiu inscenáciu sezóny 2011/12. V divadle Astorka naštudovali v 2009 hru "Červená princezná" v hlavnej úlohe so Zitou Furkovou a maďarskú verziu tejto hry pre Eszter Csákányi upravil Lajos Parti-Nagy (od septembra 2010 sa hrá v Belvarosi Szinház v Budapešti). Za tútu hru získal Cenu Tatrabanky za literatúru (2009) v kategórii Mladý tvorca. Knižne debutoval zbierkou poviedok "Hra na smiech" (2001), za ktorú získal prémiu Literárneho fondu.

</doc>
<doc id="37055" url="https://sk.wikipedia.org/wiki?curid=37055" title="Svetozár Sprušanský">
Svetozár Sprušanský

Svetozár Sprušanský (* 27. jún 1971, Bratislava) je slovenský dramaturg a divadelný režisér. V súčasnosti pôsobí ako šéfdramaturg nitrianskeho Divadla Andreja Bagara.

</doc>
<doc id="37058" url="https://sk.wikipedia.org/wiki?curid=37058" title="Vysoká škola múzických umení">
Vysoká škola múzických umení



</doc>
<doc id="37059" url="https://sk.wikipedia.org/wiki?curid=37059" title="Martin Porubjak">
Martin Porubjak

Prof. Martin Porubjak (* 18. máj 1944, Bratislava – † 27. marec 2015, Brno) bol slovenský dramaturg,dramatik, scenárista, prekladateľ, divadelný a filmový režisér a politik. Vysokoškolský profesor v odbore divadelná veda a umenie od 9. novembra 2005.
Od 28. augusta 1991 do 24. júna 1992 prvý podpredseda vlády Slovenskej republiky.
Divadelné hry.
Goldoniáda - pôvodne uvádzaným autorom bol Vladimír Strnisko, keďže pod Porubjakovým menom by sa za socializmu nemohla uvádzať

</doc>
<doc id="37061" url="https://sk.wikipedia.org/wiki?curid=37061" title="Univerzita Konštantína Filozofa v Nitre">
Univerzita Konštantína Filozofa v Nitre

Univerzita Konštantína Filozofa v Nitre je verejná vysoká škola univerzitného typu so sídlom v Nitre.
Predchodcom univerzity bol Pedagogický inštitút zriadený v Nitre v roku 1959. V roku 1964 bol inštitút zákonom premenovaný na Pedagogickú fakultu. V roku 1992 bola zlúčením Pedagogickej fakulty a Vysokej školy poľnohospodárskej v Nitre zriadená Nitrianska univerzita, ktorá bola však ešte v tom istom roku rozdelená na Vysokú školu poľnohospodársku a Vysokú školu pedagogickú. Súčasný názov má univerzita od roku 1996, keď bola Vysoká škola pedagogická v Nitre zákonom č. 324/1996 Z. z. premenovaná na Univerzitu Konštantína Filozofa v Nitre.
Okrem iného UKF ponúka vzdelávanie seniorov na tzv. Univerzite tretieho veku. V ponuke zo vzdelávacích programov je napríklad náboženstvo, anglický jazyk, informačné technológie či psychológia. Podmienkou prijatia je dosiahnutie veku 50 rokov a maturitná skúška.
Počtom študentov je UKF šiestou najväčšou univerzitou na Slovensku. 23. júna 2022 prezidentka Zuzana Čaputová za rektora vymenovala Libora Vozára.
Fakulty.
Univerzita Konštantína Filozofa v Nitre má nasledujúce fakulty:
Vedenie univerzity.
"Pozície aktuálne k 2. októbru 2019."
Bývalé vedenie univerzity.
Keďže podoba UKF a jej akademických predchodkýň sa menila, menili sa aj tituly vedúcich predstaviteľov školy.

</doc>
<doc id="37062" url="https://sk.wikipedia.org/wiki?curid=37062" title="Trnavská univerzita v Trnave">
Trnavská univerzita v Trnave

Trnavská univerzita v Trnave (spočiatku "Trnavská univerzita so sídlom v Trnave," ) je slovenská verejná vysoká škola univerzitného typu v Trnave. Zriadená bola zákonom Slovenskej národnej rady č. 191/1992 Zb. z 25. marca 1992. Otvorená bola otvorila k 1. júlu 1992.
Univerzita má päť fakúlt: filozofickú, právnickú, teologickú, pedagogickú a fakultu zdravotníctva a sociálnej práce. Až na teologickú fakultu, ktorá sídli v Bratislave, majú všetky fakulty sídlo v Trnave. Je výskumnou univerzitou. Študuje na nej vyše 5 500 študentov a má vyše 33-tisíc absolventov.
V súčasnosti je jej rektorom katolícky teológ prof. Miloš Lichner.
Univerzita sa hlási k odkazu svojej ideovej predchodkyne, historickej Trnavskej univerzity. Obhajuje kresťanské princípy, "„chce chrániť morálne a duchovné hodnoty, vychovávať v duchu ekumenizmu, spolupracovať s univerzitami, výchovnými a vedeckými ústavmi v Slovenskej republike a v zahraničí“". Hlási sa k princípom Veľkej Charty európskych univerzít.
Univerzita spoluzakladala Konzorcium slovenských univerzít U10+, medzinárodné konzorcium KreativEU a Sieť univerzít Trojmoria. Ako jediná vysoká škola na Slovensku získala najvyššie slovenské externé ocenenie Národná cena kvality. Univerzita sa v rámci svojho marketingu prezentuje ako "„Malý Cambridge“", čo je a názov krátkeho dokumentárneho filmu o univerzite.
Existujú snahy o zlúčenie s Univerzitou svätých Cyrila a Metoda, ktorá tiež pôsobí v Trnave.
Logo.
Podľa pôvodného návrhu od historika Jozefa Šimončiča mal symbol univerzity tvoriť kombinovaný historický motív pôvodnej Trnavskej univerzity, teda alegória a budovy, so stredným znakom mesta Trnavy. S použitím mestského znaku súhlasilo i mesto Trnava.
Nakoniec sa však do symbolu dostala len tvár Krista Pantokratora, ktorej použitie navrhol prvý predseda akademického senátu Trnavskej univerzity Michal Slivka. Návrh výtvarne zrealizoval akademický sochár Anton Gábrik, pričom ako predloha mu poslúžila Kristova tvár z Turínskeho plátna, ikonograficky aj ruská, rukounenapísaná ikona Krista. Hlava Krista je ovenčená svätožiarou, v ktorej je zobrazený kríž.
História.
Myšlienka o založení modernej univerzity v Trnave vznikla počas Nežnej revolúcie v roku 1989 a jej tvorcom bol zrejme historik Jozef Šimončič. Idea rýchlo našla odozvu medzi zástupcami mesta i medzi viacerými domácimi pedagogickými pracovníkmi. Projekt však nevznikal jednoducho, pretože sa okrem neho rozvíjali plány iných projektov, ktoré sa však nakoniec nerealizovali (napríklad obnovenie Academia Istropolitana či založenie novej katolíckej univerzity). Pôvodne sa univerzita mala nazývať "Univerzitou Antona Bernoláka", neskôr sa, v rámci odkazu na historickú trnavskú univerzitu, presadil názov Trnavská univerzita. Zásluhy na tvorbe univerzity mali (okrem mnohých ďalších) aj Imrich Borbély, primátor mesta Trnava, a trnavský arcibiskup Ján Sokol. Univerzitu ideovo podporilo viacero zahraničných vedcov, podporný list univerzite poslal napríklad filozof Karl Popper.
Univerzita bola zriadená zákonom Slovenskej národnej rady č. 191/1992 Zb. o zriadení Trnavskej univerzity so sídlom v Trnave z 25. marca 1992. Návrh zákona bol predložený 23 poslancami z rôzneho politického spektra. Veľký podiel na zháňaní politickej podpory mal Trnavčan Rastislav Diovčoš z VPN. Otvorená bola otvorila k 1. júlu 1992. Je považovaná za jeden z prvých plodov ponovembrového vývoja v školstve na Slovensku. Podľa Reného Bílika vznikla ako "„prvý kultúrno-vzdelávací projekt modernej vysokej školy, ktorý nebolo potrebné transformovať a zbavovať predchádzajúcich marxistických základov“". Od počiatku bola stavaná na humanistických a kresťanských princípoch. Prvým rektorom bol medzinárodne uznávaný slovenský vedec Anton Hajduk, ktorý bol menovaný ešte česko-slovenským prezidentom Václavom Havlom. Slávnostná inaugurácia univerzity sa uskutočnila 8. novembra 1992.
Ako prvé boli zriadené fakulta humanistiky (filozofická) a pedagogická fakulta (1. septembra 1992). V roku 1994 bola založená Fakulta ošetrovateľstva a sociálnej práce, ktorá bola v roku 1998 premenovaná na fakultu zdravotníctva a sociálnej práce. 1. septembra 1994 bol za rektorátu Ladislava Šoltésa zriadený Teologický Inštitút svätého Alojza, z ktorého bola 23. októbra 1997 vytvorená teologická fakulta so sídlom v Bratislave. Najmladšou fakultou je právnická fakulta, ktorá bola zriadená 1. októbra 1998. Na jej vzniku sa osobitne podieľal právny romanista Peter Blaho, ktorý pre myšlienku novej právnickej fakulty zlákal viacerých spolupracovníkov z Univerzity Komenského v Bratislave.
Počiatky Trnavskej univerzity boli spojené s ťažkosťami, ktoré spôsobil nástup novej vlády Vladimíra Mečiara. Nová vláda sa pokúsila Trnavskú univerzitu politicky ovládnuť a keď sa jej to nepodarilo, pristúpila k plánu Trnavskú univerzitu zrušiť. Spočiatku spochybňovala menovací dekrét prvého rektora Antona Hajduka. 1. septembra 1992 prebehli voľby prvých orgánov fakúlt a univerzity, ktorých sa zúčastnila aj delegácia z ministerstva školstva. Delegácia, ktorá chcela chod voľby ovplyvniť, prišla práve v čase, keď trnavský arcibiskup Ján Sokol vo svojom prejave kategoricky odmietol politické zasahovanie do chodu univerzity a svoj zámer nedosiahla. Vláda následne zablokovala finančný účet univerzity a začala podnikať ďalšie kroky.
9. septembra 1992 sa konali prvé prijímacie pohovory, na ktoré sa dostavil aj dočasne poverený minister školstva Dušan Slobodník a žiadal ich zastaviť. Vyzval rektora Antona Hajduka, aby mu odovzdal písomnú agendu univerzity, čo však Hajduk neakceptoval a odkázal ministra školstva na konanie pred Ústavným súdom. Minister následne vyzval údržbárov, aby vymenili zámok na dverách rektorátu, čo však údržbári odmietli vykonať. Kritický bod nastal, keď vláda vypracoval návrh zákona o zrušení Trnavskej univerzity. Návrh bol koncom októbra 1992 predložený na schválenie Národnou radou Slovenskej republiky (NR SR). Ústavnoprávny výbor a Výbor pre vzdelanie, vedu a kultúru navrhli vládny návrh z rokovania NR SR stiahnuť, no zároveň navrhovali pre univerzitu iné drastické riešenia: zmenu vedenia či zlúčenie s Univerzitou Komenského. Návrh nakoniec podľa Mariána Manáka z Ústavu dejín Trnavskej univerzity stratil podporu poslancov Slovenskej národnej strany, ktorých zrejme ovplyvnil vznik Katolíckej univerzity Petra Pázmaňa v Budapešti, ktorá tiež vznikla ako pokračovateľka historickej Pazmáňovej univerzity, a o ktorej vzniku sa zmienili aj oficiálne noviny Svätej stolice. Návrh zákona o zrušení Trnavskej univerzity tak bol 15. novembra 1992 stiahnutý.V 90. rokoch 20. storočia bol súčasťou Trnavskej univerzity chvíľu aj Pedagogický Inštitút svätého Ondreja v Ružomberku. V roku 1996 z neho vznikla Katecheticko-pedagogická fakulta svätého Ondreja, ktorá však nasledujúceho roku prešla pod správu Žilinskej univerzity v Žiline a v roku 2000 z nej vznikla Katolícka univerzita v Ružomberku.
V 21. storočí univerzita pokračovala v rozširovaní svojej činnosti a vo vytváraní ekonomického a vedeckého zázemia. Došlo k obnove priestorov jednotlivých fakúlt a boli dostavané priestory Študentského domova Petra Pázmáňa. Obnovená bola tiež budova rektorátu na Hornopotočnej ulici v Trnave. Vďaka prvému dekanovi právnickej fakulty, Petrovi Blahovi, sa pre právnickú fakultu podarilo získať secesnú budovu na Kollárovej ulici, ktorú následne s ďalším právnikom, Jozefom Prusákom, a architektmi renovovali. V roku 2001 vzniklo univerzitné vydavateľstvo Typi Universitatis Tyrnaviensis, ktoré sídli v Bratislave a ktoré úzko spolupracuje s vydavateľstvom Slovenskej akadémie vied.
Medzinárodné hodnotenie.
Podľa 7. edície medzinárodného hodnotenia U-Multirank z roku 2020 je Trnavská univerzita v Trnave treťou najlepšou univerzitou na Slovensku. Pozitívne sa hodnotí kvalita publikácií, internacionalizácia študentov aj pedagógov. V U-Multiranku nehodnotili Trnavskú univerzitu len ako inštitúciu, ale aj špeciálne v jednotlivých odboroch politológia, sociológia, história a pedagogické vedy.
Výborný výsledok dosiahla Trnavská univerzita pri hodnotení pedagogických vied, keď zo zapojených slovenských a českých univerzít získala najlepšie umiestnenie podľa všetkých indikátorov.
Čestné doktoráty.
Návrh na udelenie titulu doctor honoris causa udeľuje vedecká rada Trnavskej univerzity v Trnave na základe vyhlášky rektora. Od svojho vzniku v roku 1992 do roku 2025 udelila univerzita Trnavská univerzita titul 54 slovenským i zahraničným osobnostiam.

</doc>
<doc id="37063" url="https://sk.wikipedia.org/wiki?curid=37063" title="Katolícka univerzita v Ružomberku">
Katolícka univerzita v Ružomberku

Katolícka univerzita v Ružomberku so sídlom v Ružomberku je "„verejná vysoká škola s konfesijným charakterom“". Katolícka univerzita v Ružomberku bola zriadená zákonom č. 167/2000 Z.z. z 10. mája 2000. Vznikla 1. júla 2000 a v roku 2025 si pripomenie 25. výročie svojho vzniku. Pôvodne bola zriadená ako neštátna, ale od NR SR 131/2002 o vysokých školách sa univerzita stala verejnou s konfesijným charakterom. Rektorom univerzity je od 27. augusta 2018 doc. Ing. Jaroslav Demko, CSc.
Fakulty.
Katolícka univerzita v Ružomberku má štyri fakulty:
Filozofická fakulta.
Súčasným dekanom je Štefan Samuel Mahút. Filozofická fakulta KU v Ružomberku ponúka štúdium na týchto katedrách:
Pedagogická fakulta.
Dekanom PF KU je od 22. decembra 2016 PaedDr. Peter Krška, PhD. Pedagogická fakulta KU v Ružomberku ponúka štúdium na týchto katedrách: 
Teologická fakulta.
Dekanom TF KU je doc. ThDr. Radoslav Lojan, PhD. Teologická fakulta sídli na Hlavnej ul. 89 v Košiciach. Teologická fakulta v Košiciach KU v Ružomberku ponúka štúdium na týchto katedrách:
Fakulta zdravotníctva.
Dekanom FZ KU je od 1. augusta 2017 prof. MUDr. Anton Lacko CSc. Fakulta zdravotníctva KU v Ružomberku ponúka štúdium na týchto katedrách:
Univerzitná knižnica.
Dňa 25. septembra 2013 otvorila Katolícka univerzita v Ružomberku modernú univerzitnú knižnicu. Verejnosti bola sprístupnená po slávnostnej omši Veni Sancte v univerzitnom Kostole sv. Rodiny v Rybárpoli.
Výstavba novej UK KU bola spolufinancovaná zo zdrojov Európskej únie prostredníctvom projektov s názvom Rozvoj informatizácie vzdelávania a vzdelávacej infraštruktúry KU a Dostavba a vybavenie budovy UK KU v rámci operačného programu Výskum a vývoj. Investícia dosiahla spolu úroveň 10 miliónov eur a univerzita ju pokryla zo zdrojov EÚ, z vlastných zdrojov a z darov sponzorov.
Knižnica mala ku dňu 24. septembra 2013 (teda deň pred oficiálnym otvorením) spracovaných už viac ako 150 000 kníh, pričom ďalších viac ako dvojnásobok zväzkov je postupne pridávaných. Odhadovaný počet kníh v UK KU je dnes už viac než 300 000 a stále sa zvyšuje, pričom táto knižnica obsahuje rôzne unikáty, ako napr. najťažšiu knihu na Slovensku, ručne vyrobenú o hmotnosti viac ako 45 kg s názvom Modern Art, ktorej hodnota je vyššia ako 6000 eur. 
Knižnica tiež obsahuje najväčšiu knihu na Slovensku, ktorú jej daroval bývalý rektor Tadeusz Zasępa a mnoho iných unikátov. Knižnica je otvorená pre verejnosť. Veľkosťou ako aj počtom kníh sa univerzitná knižnica stala najväčšou knižnicou v regióne a jednou z najväčších a najzaujímavejších knižníc na Slovensku vôbec.
V roku 2019 sa v univerzitnej knižnici v Ružomberku natáčali dokrútky o Andrejovi Hlinkovi a Jánošíkovi do relácie verejnoprávnej televízie Najväčší Slovák.
Dianie na univerzite.
Rektorom KU v Ružomberku sa 27. augusta stal Doc. Ing. Jaroslav Demko, CSc., ktorý dovtedy pôsobil na katedre biológie a ekológie a je autorom vôbec prvého patentu na KU.
Od 18. septembra 2018 je KU signatárom Magny Charty Universitatum.
Akademický senát KU schválil 25. septembra 2018 nový štatút univerzity, ktorý je základný vnútorným riadiacim predpisom. Ako vyplýva zo štatútu, Katolícka univerzita v Ružomberku je verejná vysoká škola a reprezentuje prítomnosť Katolíckej cirkvi v spoločnosti: nielen rešpektovaním katolíckej náuky, ale aj bádaním, službou Božiemu ľudu a dialógom s ľuďmi dobrej vôle. Cieľom je vychovať vzdelaného a mravného odborníka.
Po prvom celouniverzitnom workshope s prof. Jánom Košturiakom začala na KU pôsobiť dobrovoľná skupina inovátorov.
Od 15. januára 2019 nesie aula teologickej fakulty v Košiciach názov po svätých košických mučeníkoch. "„Tým väčšmi sa potvrdí prepojenosť s Ružomberkom, kde univerzitná aula nesie meno svätého Jána Pavla Druhého, ktorý v roku 1995 svätorečil Marka Križina, Štefana Pongráca a Melichara Grodeckého“", vyhlásil pri posvätení auly rektor J. Demko.
Vždy poslednú januárovú nedeľu si Slováci pripomínajú Nedeľu Katolíckej univerzity. Po prvýkrát sa listom na túto nedeľu prihovoril rektor J. Demko 27. januára 2019, ktorým sa obrátil na viac ako 33 tisíc absolventov KU, ktorí pôsobia doma i vo svete:"„Boli poslaní pomáhať budovať civilizáciu lásky. Verím, že naši absolventi toto jedinečné poslanie napĺňajú a všade tam, kde sú, vnášajú ducha pokoja, porozumenia a pokory. ... Na našej alma mater pripravujeme založenie klubu absolventov. Myslíme si, že dňom ukončenia štúdia by nemalo končiť ani štúdium, ani ďalšie vzdelávanie, a rovnako by sa promóciou nemal pretrhať vzťah medzi absolventmi a vysokou školou, ktorá ich vyštudovala a vychovala. Radi by sme s našimi absolventmi nadviazali a neskôr prehĺbili intenzívne vzájomné kontakty.“"Začiatkom roka 2019 bola dokončená rekonštrukcia internátov, blok C.
V marci 2019 si na KU pripomenuli 25. výročie smrti prof. Ladislava Hanusa, ktorý zomrel v Ružomberku v roku 1994 a bol mu ako prvému udelený "doctor honoris causa" na KU v Ružomberku.
Univerzita organizuje viacero podujatí, napríklad sa zúčastňuje Týždňa vedy a techniky, Týždňa slovenských knižníc, organizuje pravidelne Deň otvorených dverí, sériu poznávacích prednášok Discover Slovakia či podujatie Hosť na KU.
Na univerzite pôsobí aj Univerzitné pastoračné centrum Jána Vojtaššáka, ktoré organizuje duchovné, ale aj športové a kultúrne aktivity nielen pre študentov. Kaplán UPaC Jozef Žvanda sa zúčastnil posledných Svetových dní mládeže v Paname 2019.
KU v Ružomberku existuje od roku 2000, avšak snaha pritiahnuť do Ružomberka univerzitu má viac ako 80 rokov. Ružomberok sa mal stať sídlom Vysokej školy technickej založenej v Košiciach v roku 1937. Napokon sa „Slovenská technika“ presťahovala do Bratislavy a neskôr prijala názov Slovenská technická univerzita v Bratislave.
Katolícka univerzita v Ružomberku je významným partnerom rozvoja mikrolokality Vlkolínec. KU je súčasťou projektu cezhraničnej spolupráce INTERREG V-A-SK-CZ/20/16/02: „Pamiatky svetového dedičstva UNESCO v živote obcí, miest a regiónov“ (doba riešenia: september 2017-jún 2019), ktorého cieľom je zvýšiť kvalitatívnu úroveň cezhraničnej spolupráce formou výmeny skúseností a príkladov dobrej praxe pri správe kultúrneho a prírodného dedičstva nadregionálneho významu, a to prírodného parku Mikulčický Luh a lokality svetového dedičstva UNESCO Vlkolínec.
V závere februára 2019 vzniklo na košickej teologickej fakulte Centrum na ochranu maloletých, ktorého cieľom je príprava a rozvoj programov prevencie pre rôzne pastoračné, vzdelávacie a formačné prostredie v oblasti zneužívania detí a adolescentov. Malo by taktiež podporovať a realizovať interdisciplinárny výskum sexuálneho zneužívania detí a adolescentov. Jeho prvým riaditeľom sa stal Andrej Kačmár.
Revitalizácia Vlkolínca.
KU sa dohodla s Masarykovou univerzitou v Brne a ďalšími partnermi na potvrdení svojho ďalšieho záujmu vzájomne spolupracovať v oblasti zachovania tradičných hodnôt ochrany prírodného a kultúrneho dedičstva UNESCO, realizácii pravidelných školiacich a vzdelávacích programov pre predstaviteľov miestnych samospráv a štátnej správy spravujúcich lokality UNESCO, v oblasti podpory tradičných foriem hospodárenia a podpory tradičných remeselných zručnosťou pri obnove a údržbe objektov ľudovej architektúry. 
Katolícka univerzita v Ružomberku spolupracovala v rokoch 2017 až 2019 na dvoch medzinárodných projektoch INTERREG (Pamiatky svetového dedičstva UNESCO v živote obcí, miest a regiónov) a na projekte Horizont 2020 (SIMRA). Obidva projekty viedli k príprave návrhov revitalizačných plánov na obnovu tradičných foriem hospodárenia v lokalite UNESCO Vlkolínec.
Konzorcium univerzít.
V utorok 22. októbra 2019 podpísal rektor Katolíckej univerzity v Ružomberku Jaroslav Demko memorandum o spolupráci spolu s ďalšími ôsmimi slovenskými vysokými školami, ktorého cieľom je založiť konzorcium univerzít ako právnickú osobu. Konzorcium by malo zlepšiť postavenie členských univerzít v akademických rankingoch, v medzinárodnej spolupráci a pomôcť lepšej kooperácii medzi univerzitami navzájom. Plánované konzorcium, ktoré združí najmä univerzity na strednom a severnom Slovensku, zastupuje až 50-tisíc študentov a 4-tisíc zamestnancov.
Koronavírus.
Tak, ako aj ostatné slovenské univerzity, rovnako aj Katolícka univerzita v Ružomberku prerušila 10. marca 2020 kontaktnú formu výučby a prešla na dištančné online vzdelávanie. Situácia sa postupne obnovila v máji obmedzeným otvorením univerzitnej knižnice. Počas pandémie koronavírusu takpovediac v prvej línii pracovali ako dobrovoľníci aj študenti Fakulty zdravotníctva a sociálnej práce KU. Na tejto fakulte, ktorá využila pri boji s novým vírusom aj termokameru, pôsobí aj popredná odborníčka na infekcie a epidémie prof. MUDr. Anna Lesňáková, PhD., ktorá v rozhovore pre univerzitný časopis Kuriér povedala:"Pri liečbe tejto choroby sa zatiaľ musíme spoliehať predovšetkým na vlastný imunitný systém. I keď prichádzajú povzbudivé správy o možnom lieku z Austrálie a Japonska, ako aj o možnej vakcíne z Izraela, klinické testovanie potrvá aj v zrýchlenom režime ešte dlhé mesiace. Čo sa týka účinnosti kombinovaného použitia antivirotík je to problematika stále kontroverzná a všeobecne má nízku úroveň odporúčania. Dnes máme štyri lieky, o ktorých sa vie, že zaberajú aj na koronavírusy. Môžu sa použiť po schválení etickej komisie a zaradení pacienta do štúdiovej kohorty s remdesivirom sólo alebo do niektorého z viacerých klinických skúšaní kombinácie lopinavir/ritonavir alebo darunavir/lopinavir + niektoré z liečiv proti chrípke (baloxavir, marboxil alebo umifenovir) alebo iné štúdiové liečivá. Musí byť však zabezpečená možnosť prísneho klinického sledovania a lege artis participácie na klinickom skúšaní."Pandémiu koronavírusu komentoval aj rektor KU Jaroslav Demko v májovom vydaní časopisu Kuriér :"Najväčšie nebezpečie súčasnej epidémie nevidím len v následkoch na zdravie či životy, ale predovšetkým sa obávam, že sa jeden druhého začneme strániť, báť sa a navzájom sa vyhýbať. Popri všetkých smutných faktoch, ktoré sa ešte o novom ochorení covid-19 dozvieme, by do dôsledkov vzatá sociálna izolácia bola tou najsmutnejšou tragédiou. Nedopusťme ju. (...)"
"Epidémia zasiahla aj Katolícku univerzitu v Ružomberku – museli sme prerušiť prezenčnú výučbu a odložiť konanie festivalu UNIUM . Verím však, že život sa čoskoro vráti do normálnych koľají a budeme si o to viacej vážiť, že ako ľudia môžeme byť pospolu. Prajem si, aby sme o to silnejšie a intenzívnejšie oslávili 20. výročie nášho založenia. Modlím sa, aby sa vydarilo a aby sme sa všetci na ňom zišli živí a zdraví. Nech sa toto výročie stane oslavou solidarity a víťazstvom Života!"Dištančná metóda štúdia bola príkazom rektora ukončená k 1. júnu 2020.
Dvadsiate výročie KU.
V roku 2020 si Katolícka univerzita v Ružomberku pripomína 20. výročie svojho založenia. Bohatý program 20. výročia, ktorý zahŕňa odborné, vedecké, ale i kultúrne a spoločenské aktivity, musela univerzita odročiť pre koronavírus. Začiatkom roka 2020 sa však uskutočnil ples univerzity a premiéra dokumentárneho filmu "Made in Ružomberok" o histórii školstva v Ružomberku. Na jeseň 2020 sú naplánované centrálne oslavy, vydanie monografie i vedecké konferencie či adventný koncert. Rovnako by sa mal uskutočniť multižánrový akademický festival UNIUM.
V rozhovore pre TKKBS na otázku, čo sa ako prvé vám vybaví pri predstave dvadsaťročnej KU, rektor Jaroslav Demko odpovedal:"Žartom by som povedal, že Katolícka univerzita je moje štvrté – a najmladšie – dieťa. Skutočne, vyžaduje si „otcovskú“ lásku a starostlivosť a nič iné jej ani nechcem dávať. Opakujem to už veľakrát a poviem to aj teraz – je to nesmierny dar, možno až nezaslúžený pre Slovensko i Cirkev, že tu existuje Katolícka univerzita v Ružomberku."
"Nebolo ľahké ju vybudovať, nie je ľahké zabezpečiť jej existenciu, ale je dôležité, že ju máme ako najvyššiu katolícku vzdelávaciu inštitúciu. Je to mladá a perspektívna univerzita, ktorá chce robiť dobré meno svojmu zriaďovateľovi Konferencii biskupov Slovenska, ale chceme, aby bol na nás hrdý každý katolík na Slovensku. Vidím, že máme obrovský potenciál a priestor na rozvoj, takže nám neostáva nič iné, len ho využiť."Práve v deň 20. výročia založenia 1. júla 2020 sa na KU uskutočnila ďakovná bohoslužba Te Deum, udelenie čestného doktorátu profesorovi Štefanovi Kassayovi a čestného titulu "profesor emeritus" Eduardovi Bublincovi. Navyše v tento deň podpísala KU memorandum o spolupráci so Žilinským samosprávnym krajom a otvorila kabinet dejín. "„Myslím si, že budovať identitu a vzťah k univerzite treba cez historickú pamäť. Veci hmotné sa strácajú a môžu sa stratiť naveky. Aby sa tak nestalo, a aby sme budovali vzťah nielen nás učiteľov a pracovníkov, ale aj študentov, chceme, aby v centrálnom bode univerzity bol aj takýto kabinet, kde by smerovali kroky študentov aj návštev,“" povedal o zmysle vybudovania Kabinetu dejín rektor Katolíckej univerzity Jaroslav Demko v Ružomberskom magazíne.
Počas slávnostného zasadnutia akademickej obce 1. júla 2020 povedal rektor Jaroslav Demko: "Dnešný deň je dôvodom na oslavu. Slávime 20. výročie nášho založenia. Ako osobný odkaz, ktorý by som rád zanechal jubilujúcej Katolíckej univerzite, mi napadá veta, ktorú poznáme z motivačných citátov: Celok je viac ako súčet jeho častí. Tento citát sa pravdepodobne nesprávne pripisuje Aristotelovi, ale nesie v sebe veľkú múdrosť. Keď k sebe spočítame ruky, nohy, srdce a mozog, hneď z nich nevznikne telo či organizmus a keď tieto orgány nevedia spolupracovať, nikdy ani nebudú efektívne fungovať. Preto platí, že celok je viac ako súčet jeho častí."
"Tento jav, ktorý sa vyskytuje prakticky všade, sa nazýva emergencia. Môžeme ju definovať ako fenomén, keď celok nesie vlastnosti či typy správania, ktoré jeho súčasti nemajú. Tieto vlastnosti má celok iba vtedy, keď jeho súčasti spolupracujú v synergii. Mojím osobným odkazom pre Katolícku univerzitu v Ružomberku sa dnes 1. júla 2020 stáva výzva k spolupráci a synergii: Pochopme, že Katolícka univerzita je celok. Volám po emergencii!"V júli 2020 KU informovala, že jej referát pre zahraničné vzťahy a mobility KU opätovne získal financovanie na projekt Erasmus+ KA107 – spolupráca s krajinami mimo EÚ. Projekt potrvá tri roky a umožní zrealizovať 23 mobilít študentov a zamestnancov s dôrazom na prijímanie zahraničných kolegov.
Taktiež v júli 2020 založila KU svoj alumni klub, teda klub absolventov a sympatizantov univerzity. Cieľom je prehlbovanie vzájomných vzťahov a udržiavanie kontaktov.
Dvadsiate piate výročie KU.
V dňoch 24. až 25. septembra 2025 si Katolícka univerzita v Ružomberku pripomenula 25. výročie od svojho založenia. Pri tej príležitosti vydala pamätnicu „25 rokov Katolíckej univerzity v ružomberku“ mapujúcu minulosť, súčasnosť aj budúcnosť univerzity.
Súčasťou jubilejnej svätej omše Veni Sancte bol emeritný pražský arcibiskup Dominik kardinál Duka. Koncelebrovali Mons. Nicola Girasoli, Mons. František Trstenský, Mons. Bernard Bober.
Katolícku univerzitu v Ružomberku pri príležitosti výročia pozdravil pápež Lev XIV., ktorý jej zároveň udelil apoštolské požehnanie. Národná rada Slovenskej republiky  univerzitu ocenila Plaketou predsedu NRSR za rozvoj republiky a upevňovanie jej demokratických a spoločenských hodnôt. Osobitne univerzitu pozdravil a gratuloval jej aj prezident Slovenskej republiky Peter Pellegrini. 
Univerzita pri príležitosti 25. výročia od svojho založenia udelila Pamätné medaile 25 osobnostiam a inštitúciám, ktoré zásadne formovali jej históriu. 

</doc>
<doc id="37066" url="https://sk.wikipedia.org/wiki?curid=37066" title="Slovenská Technická univerzita v Bratislave">
Slovenská Technická univerzita v Bratislave



</doc>
<doc id="37067" url="https://sk.wikipedia.org/wiki?curid=37067" title="Technická univerzita v Košiciach">
Technická univerzita v Košiciach

Technická univerzita v Košiciach so sídlom v Košiciach je verejná vysoká škola univerzitného typu.
Technická univerzita v Košiciach bola zriadená v roku 1952 ako "Vysoká škola technická". Dnešný názov získala univerzita zákonom č. 94/1991 Zb. z 13. februára 1991.
Dejiny.
Technická univerzita v Košiciach bola založená v roku 1952. Už v roku 1657 bola v Košiciach založená "Universitas Cassoviensis", ale technické vzdelanie bolo na úroveň vysokoškolského povýšené až v roku 1762, keď bola rakúsko-uhorskou panovníčkou Máriou Teréziou založená Banícka akadémia v Banskej Štiavnici. Tá poskytovala vzdelanie a vyvíjala výskumnú činnosť v celom komplexe vedných odborov, od rudného baníctva po výrobu a spracovanie kovových materiálov.
Zárodky technického vysokého školstva v Košiciach neskôr pokračujú rokom 1937, keď bola Zákonom č. 170 Československej republiky zriadená "Štátna vysoká škola technická Dr. Milana Rastislava Štefánika v Košiciach". S vyučovaním sa malo začať už v školskom roku 1938/1939, no predvojnové udalosti po Viedenskej arbitráži prinútili presťahovať ju najskôr k Slovenskej technickej univerzite v Bratislave.
K skutočnému zrodu "Vysokej školy technickej v Košiciach" došlo na základe Vládneho nariadenia č. 30./1952 Zb. z 8. júla 1952, ktorým bola škola zriadená s tromi fakultami, a to fakultou ťažkého strojárenstva, baníckou a hutníckou fakultou. V roku 1969 pribudla elektrotechnická fakulta, v roku 1976 stavebná fakulta. Významnou udalosťou bolo premenovanie školy na Technickú univerzitu v Košiciach na základe zákona SNR z 13. februára 1991. V roku 1992 bola v Prešove zriadená fakulta odborných štúdií, ktorá sa v roku 1996 pretransformovala na dnešnú fakultu výrobných technológií. V roku 1992 bola zriadená aj ekonomická fakulta, čím univerzita opustila rámec rýdzo technických disciplín a v tomto trende pokračovala aj v roku 1998, keď bola založená fakulta úžitkových umení.
Letecká fakulta Technickej univerzity v Košiciach bola zriadená 1. februára 2005 a je nástupníckou organizáciou "Vojenskej leteckej akadémie generála Milana Rastislava Štefánika v Košiciach", v Európe i vo svete renomovanej vzdelávacej inštitúcie, ktorá počas vyše 30. rokov zabezpečovala vysokoškolské vzdelávanie pilotov a leteckého technického personálu.
Súčasnosť.
Momentálne študuje na deviatich fakultách TUKE spolu 9 714 študentov. Z tohto počtu študuje v dennej forme 8 437 študentov – 5 050 v bakalárskom, 3 017 v inžinierskom a magisterskom a 370 v doktorandskom štúdiu. Na univerzite študujú študenti zo štyridsiatich krajín sveta. Na TUKE pracuje viac ako 700 profesorov, docentov a asistentov a rovnaký počet výskumných a technicko-hospodárskych pracovníkov. 
Technická univerzita v Košiciach je medzinárodne uzná­vanou výskumnou a vzdelávacou inšti­túciou, ktorá prináša vzdelávanie a smart riešenia pre rôzne oblasti života. S celko­vou rozlohou 43 hektárov a tromi kampusmi v dvoch krajských mestách patrí k najväčším univerzitám na Slo­vensku. Univerzita pokrýva široké spektrum potrieb vzdelávania nielen pre región východného Slovenska, ale v mnohých odboroch je jediným centrom vedy, výskumu a vzdelávania nielen na Slovensku, ale aj v stredoeurópskom priestore. Informačné zabezpečenie vedeckého výskumu a pedagogického procesu spolu poskytuje Univerzitná knižnica TUKE. Technická univerzita úzko spolupracuje s inými univerzitami a s priemyselným zázemím regiónu i celého Slovenska. 
Univerzita obsahuje aj množstvo mimoštudijných aktivít: vyše 30 druhov športov, spevácky zbor, folklórny súbor, študentská televízia, rádio a členstvá v organizáciách AIESEC, AZU, BEST a IAESTE. 
Prestížne rankingové agentúry radia Technickú univerzitu v Košiciach medzi prvých päť percent najlepších univerzít sveta. Študenti majú taktiež možnosť zakladať startup firmy už počas štúdia alebo sa zapájať do vedeckých a inovačných projektov. Podporu mladých inovátorov zastrešuje "Univerzitný vedecký park TECHNICOM" prostredníctvom "Startup centra TUKE" a "Inkubátora TUKE". 
V areáli TUKE sa organizujú podujatia ako: Balónová fiesta, Biela noc, či potulky s Milanom Kolcunom, na ktorých sa návštevníci dozvedajú o významných historických udalostiach z dejín univerzity a mesta. V akademickom roku 2018/2019 si TUKE v spolupráci s prestížnou univerzitou ETH Zürich pripomenula 160. výročie narodenia celosvetovo uznávaného slovenského vedca Aurela Stodolu, ktorého žiakom bol aj samotný Albert Einstein.

</doc>
<doc id="37068" url="https://sk.wikipedia.org/wiki?curid=37068" title="Slovenská poľnohospodárska univerzita v Nitre">
Slovenská poľnohospodárska univerzita v Nitre

Slovenská poľnohospodárska univerzita v Nitre (skr. SPU) so sídlom v Nitre je verejná vysoká škola univerzitného typu a svoj aktuálny názov nesie od roku 1996.
Z histórie univerzity.
V roku 1946 Slovenská národná rada ustanovila z odboru lesníckeho a poľnohospodárskeho inžinierstva Slovenskej vysokej školy technickej v Bratislave samostatnú školu - Vysokú školu poľnohospodárskeho a lesníckeho inžinierstva v Košiciach, ktorá v roku 1952 rozhodnutím vlády v rámci reorganizácie vysokých škôl prešla zásadnou zmenou z dvoch fakúlt vznikli dve samostatné vysoké školy - Vysoká škola poľnohospodárska v Nitre a Vysoká škola lesnícka a drevárska vo Zvolene. 
"Vysoká škola poľnohospodárska v Nitre" začala svoju činnosť dvoma študijnými odbormi - "fytotechnickým a zootechnickým". V organizačnej štruktúre bola tvorená "Agronomickou" a "Zootechnickou fakultou". Neskôr sa tieto dve fakulty zlúčili do "Agronomickej fakulty" a zároveň bola zriadená nová, "Prevádzkovo-ekonomická fakulta", ktorá od roku 1997 pôsobí pod názvom Fakulta ekonomiky a manažmentu SPU v Nitre. S rozvojom poľnohospodárskej techniky a jej uplatnením v praxi sa vytvorili v rámci Prevádzkovo – ekonomickej fakulty podmienky pre nový študijný odbor Mechanizácia poľnohospodárstva (1962). Následne, v roku 1969 vznikla "Mechanizačná fakulta", ktorá od roku 2009 pôsobí pod názvom "Technická fakulta".
V roku 1995 vznikla "Fakulta záhradníctva a krajinného inžinierstva", v roku 2003 rozdelením Agronomickej fakulty vznikli dve samostatné fakulty, a to "Fakulta agrobiológie a potravinových zdrojov" a "Fakulta biotechnológie a potravinárstva". 
Najmladšou fakultou je "Fakulta európskych štúdií a regionálneho rozvoja" - pôsobí od roku 2004. Fakulta vznikla odčlenením katedier z Fakulty ekonomiky a manažmentu (Katedra práva, Katedra regionálneho rozvoja, Katedra environmentálneho manažmentu so sídlom na detašovanom pracovisku v Košiciach) a katedier z Fakulty záhradníctva a krajinného inžinierstva (Katedra ekológie a Katedra trvalo udržateľného rozvoja) a bola založená Katedra európskych štúdií ako nová katedra.
Rozhodnutím ministra školstva SR zo dňa 10. decembra 2009 bola začlenená v sústave vysokých škôl Slovenskej republiky ako univerzitná vysoká škola. 
Slovenská poľnohospodárska univerzita je nositeľom značky kvality ECTS Label, ako aj Diploma Supplement Label (DS Label) na roky 2013 – 2016. V roku 2015 Akreditačná komisia zaradila SPU v Nitre medzi sedem najlepších univerzít na Slovensku.
23. júna 2022 prezidentka Zuzana Čaputová za rektorku vymenovala Klaudiu Halászovú.
Profil univerzity.
SPU v Nitre je vrcholná vzdelávacia a vedecká inštitúcia, ktorej hlavnou úlohou je poskytovanie vysokoškolského vzdelávania vo všetkých stupňoch a formách. Pedagogický proces je budovaný na základe vedeckých poznatkov prioritne v oblasti pôdohospodárstva a príbuzných oblastí poznania, ale aj v širších tematických kontextoch spoločenských vied. Súčasťou pôsobenia je formovanie a budovanie tvorivého vedeckého bádania. Vychádzajúc z uvedených úloh má SPU v rámci slovenských univerzít svoje jedinečné postavenie a celonárodnú pôsobnosť. Jej poslaním je zabezpečenie vzdelávania, výskumu a poradenstva tak, aby vytvárala a prenášala poznatky potrebné na rozvoj poľnohospodárstva, potravinárstva a príbuzných odvetví, rozvoja vidieka a regionálneho rozvoja na Slovensku s celkovým prepojením na medzinárodné spoločenstvo. Trvalo udržateľný rozvoj, ochrana životného prostredia, zachovanie prírodného bohatstva a biologickej diverzity, zdravia prostredníctvom kvalitnej výživy a výroby bezpečných potravín, tvorba krajiny, ekológia, efektívny rozvoj poľnohospodárstva a vidieckych oblastí, využívanie obnoviteľných a alternatívnych zdrojov energie, to sú nadčasové hodnoty, ktoré sú základom vzdelávacej a vedeckovýskumnej činnosti SPU v Nitre.
V rámci projektu Vybudovanie výskumného centra "AgroBioTech" s finančnou podporou štrukturálnych fondov Európskej únie v rámci Operačného programu Výskum a vývoj vzniklo na SPU v Nitre Výskumné centrum AgroBioTech, vybavené špičkovou výskumnou infraštruktúrou, ktoré bolo otvorené v októbri 2015. 
Centrá excelentnosti :
Excelentné centrum ochrany a využívania agrobiodiverzity (ECOVA)
Excelentné centrum pre integrovaný manažment povodní v meniacich sa podmienkach prostredia  
Excelentné centrum pre bielo-zelenú biotechnológiu 
Areál SPU v Nitre - národná kultúrna pamiatka
Rozhodnutím Pamiatkového úradu Slovenskej republiky z 11. apríla 2014 bolo deväť objektov v areáli SPU v Nitre vyhlásených za národnú kultúrnu pamiatku.
Vysokoškolský komplex SPU bol postavený v rokoch 1961 – 1966 podľa projektu architekta Vladimíra Dedečka a Rudolfa Miňovského z roku 1959. 
Možnosti štúdia.
Univerzita a jej fakulty poskytujú vysokoškolské vzdelávanie v akreditovaných študijných odboroch a študijných programoch uskutočňovaných v troch stupňoch vysokoškolského štúdia: bakalársky, inžiniersky a doktorandský.
Vzdelávacie aktivity zahŕňajú aj oblasť celoživotného vzdelávania - v rámci "Univerzity tretieho veku" je dostupná atraktívna ponuka vzdelávacích programov. Univerzita ponúka aj prestížne štúdium MBA v agrárnom obchode a podnikaní (MBA Agribusiness and Commerce).
Fakulty.
Univerzita má tieto fakulty:
Edičná činnosť.
SPU v Nitre vydáva sériu vlastných vedeckých časopisov, ktoré umožňujú prezentovať výsledky vedeckej a výskumnej činnosti tak odborníkov pôsobiacich na univerzite, ako aj autorov zo zahraničia. Tri tituly z piatich sú dostupné online do úrovne plných textov.
Vedecké časopisy Acta

</doc>
<doc id="37069" url="https://sk.wikipedia.org/wiki?curid=37069" title="Vysoká škola výtvarných umení v Bratislave">
Vysoká škola výtvarných umení v Bratislave

Vysoká škola výtvarných umení v Bratislave so sídlom v Bratislave je verejná vysoká škola, založená v roku 1949 zákonom č. 89/1949 Sb.n. SNR.
Bola prvou vysokou školou na Slovensku, zameranou na komplexné štúdium výtvarného umenia. Vznikla na prahu obdobia poznamenaného totalitným režimom bývalej Československej socialistickej republiky a preto 40 rokov (1949 – 1989) zápasila s tlakmi kultúrno-politických dogiem, presadzujúcich socialistickorealistickú doktrínu v umení, ale aj s kádrovým režimom, politickými čistkami v radoch pedagógov i študentov. No vďaka umeleckému zázemiu pedagógov a ich ľudskému prístupu k študentom pri výučbe sa škole darilo vzdorovať, ba legendárnymi sa stali oddelenia, ktoré sa do povedomia širokej verejnosti dostali ako „školy“ jednotlivých pedagógov, ku ktorým sa hlásia celé generácie absolventov: Matejkova škola, Kostkova škola, Hložníkova škola, Brunovského škola, študenti Václava Ciglera a pod.
Po revolúcii a páde totalitného režimu v roku 1989 nastalo aj na VŠVU obdobie radikálnych premien. VŠVU sa stala jednou z mála vysokých škôl na území Slovenska, kde došlo k výmene celého pedagogického zboru prostredníctvom slobodných výberových konaní.
Štúdium.
Vysoká škola výtvarných umení ponúka štúdium v bakalárskom, magisterskom a doktorandskom stupni.
Bakalárske a magisterské študijné programy je možné študovať len dennou formou. Doktorandský stupeň vysokoškolského štúdia je možné študovať dennou aj externou formou.
Štvorročné bakalárske štúdium je ukončené štátnou skúškou, obhajobou bakalárskej práce a absolventovi je vydaný diplom a udelený titul „bakalár“, v skratke „Bc. “
Magisterské štúdium je dvojročné a je ukončené štátnou skúškou, obhajobou diplomovej práce. Absolventovi je vydaný diplom a udelený titul „magister umenia“, v skratke „Mgr. art. “
Doktorandské štúdium v dennej forme má rozsah 3 roky, v externej forme 3 – 5 rokov a ukončené je obhajobou dizertačnej práce. Absolventovi v odboroch Výtvarné umenie, Dizajn, Reštaurovanie, Architektonická tvorba je udeľovaný titul „doktor umenia“, v skratke ArtD. a v odbore Dejiny a teória výtvarného umenia a architektúry sa udeľuje titul „doktor filozofie“ v skratke PhD.
Študijné programy patria pod nasledujúce študijné odbory: Výtvarné umenie, Dizajn, Architektonická tvorba, Reštaurovanie
Katedry.
VŠVU nemá fakulty, je členená na 12 katedier:
Zahraničné vzťahy.
VŠVU je členom medzinárodných organizácií ELIA (European League of Institutes of the Arts) , CUMULUS a European Textile Network. Uskutočňuje výmenné pobyty študentov aj pedagógov so zahraničnými partnerskými inštitúciami v rámci programov Socrates/ERASMUS a CEEPUS i na báze priamej spolupráce s jednotlivými školami. VŠVU sa aktívne podieľa aj na organizovaní medzinárodných workshopov, sympózií, seminárov a na príprave a realizácii výstav.
Galéria MEDIUM.
Galéria MEDIUM bola založená v januári 1991 ako súčasť Vysokej školy výtvarných umení v Bratislave. Jej výstavné aktivity tvoria súčasť a zároveň nadstavbu koncepcie umelecko-pedagogického procesu školy. Výstavná činnosť galérie je zameraná na všetky aktuálne výtvarné trendy, v súlade so širokým spektrom študijných odborov školy. Hlavným kritériom pre schválenie a realizáciu výstavného projektu v galérii je predovšetkým jeho vysoká kvalita, so snahou o zachovanie rovnováhy medzi študentskými, či ateliérovými prezentáciami a výstavami profesionálov. Nemenej dôležitá je aj prezentácia zahraničných umeleckých škôl (akadémie v Prahe, Brne, Poznani, Krakove, Lodži, Budapešti, Saint-Etienne, atď.) prostredníctvom medzinárodných výstavných spoluprác, výsledkov sympózií a workshopov.

</doc>
<doc id="37070" url="https://sk.wikipedia.org/wiki?curid=37070" title="Akadémia umení v Banskej Bystrici">
Akadémia umení v Banskej Bystrici

Akadémia umení v Banskej Bystrici (AU) so sídlom v Banskej Bystrici je verejná vysoká škola. Akadémia umení ponúka umelecké vzdelanie vo všetkých troch stupňoch vysokoškolského vzdelávania. Ako verejnoprávna a samosprávna inštitúcia poskytuje komplexné vzdelávanie v akreditovaných študijných programoch v študijnom odbore „umenie“ zahŕňajúcich najmä orientáciu na výtvarné, hudobné, divadelné, filmové oblasti súčasného umenia a vykonáva vlastnú umeleckú, vedeckú a publikačnú činnosť. Na troch fakultách AU študuje približne 600 študentov.
Súčasného rektora, prof. MgA. Ing. Michala Murina, ArtD., vymenovala do funkcie prezidentka Slovenskej republiky Zuzana Čaputová dňa 18. januára 2024. 
História.
Akadémia umení v Banskej Bystrici bola založená 1. júla 1997. Prvým rektorom AU sa stal prof. Alexander Melicher. Akadémia umení v spolupráci so Štátnou vedeckou knižnicou v Banskej Bystrici zriadila Divadlo 44. Vzdelávaciu, umeleckú a výskumnú činnosť akadémie mapuje akademický časopis ART3. V roku 2021 bola sprístupnená celoakademická online databáza diel študentov a pedagógov AU. V roku 2021 bolo na Akadémii umení v Banskej Bystrici zriadené aj Simulačné centrum ART3.
Fakulty.
Fakulta dramatických umení.
Fakulta ponúka bakalárske a magisterské štúdium divadelných a filmových umení: divadelná dramaturgia a réžia, filmová dokumentárna tvorba, filmová dramaturgia a scenáristika a herectvo. Na fakulte študuje približne 200 študentov. Doktorandské štúdium je možné v odbore divadelná veda.
Fakulta múzických umení.
FMU ponúka bakalárske a magisterské vzdelanie v hudobných odboroch ako sú: kompozícia a dirigovanie zboru, hra na orchestrálne nástroje, hra na klávesové nástroje, vokálna interpretácia. Odbor hudobné umenie-hudobná interpretácia a teória hudobnej interpretácie je možné študovať na doktorandskom stupni. Spolu na fakulte študuje okolo 160 študentov.
Fakulta výtvarných umení.
Na fakulte sú v prvých dvoch stupňoch akreditované tieto odbory: grafika, maľba, sochárstvo a audiovizuálne médiá/intermédiá a digitálne médiá. Tretí stupeň vzdelania možno dosiahnuť v odbore výtvarné umenie-voľné výtvarné umenie. Počet študentov je približne 225.
Databáza umenia.
Online databáza diel študentov a pedagógov Akadémie umení v Banskej Bystrici mapuje, archivuje a prezentuje práce, ktoré sú realizované nielen v rámci akademického prostredia. Študenti sú vedení k tomu, aby prepájali svoje štúdium s umeleckou praxou. Absolventi môžu vlastné portfólio dopĺňať aj po skončení štúdia, čo umožňuje akadémii sledovať umelecký rast a aktivity jej absolventov. 
Simulačné centrum ART3.
Simulačné centrum ART3 je realizovaný projekt multimediálneho centra na Akadémii umení v Banskej Bystrici so zameraním na produkciu, postprodukciu a prezentáciu umeleckej tvorby. Simulačné centrum ART3 je od roku 2021 otvorené pre študentov a pedagógov všetkých troch fakúlt AU. Hlavnou aktivitou simulačného centra je tvorba umeleckých multimediálnych projektov, na ktorých sa podieľajú aj externí partneri z praxe. 

</doc>
<doc id="37071" url="https://sk.wikipedia.org/wiki?curid=37071" title="Akadémia Policajného zboru v Bratislave">
Akadémia Policajného zboru v Bratislave

Akadémia Policajného zboru v Bratislave so sídlom v Bratislave je policajná štátna vysoká škola univerzitného typu.
Akadémia policajného zboru v Bratislave bola zriadená zákonným opatrením Predsedníctva Národnej rady SR č. 370 z roku 1992.
Akadémia zabezpečuje vysokoškolské vzdelávanie a výcvik najmä príslušníkov Policajného zboru a ďalších bezpečnostných služieb. Prijíma však aj civilných študentov na bakalárske aj magisterské štúdium.
Rektori.
V apríli 2013 bola za favoritku ministra Roberta Kaliňáka označená právnička Lucia Kurilovská. Jej vymenovanie bolo aj v septembri 2013 pre neho „citlivá téma“. Problémom s jej vymenovaním môže mať aj prezident Ivan Gašparovič. Ministerstvo vnútra ešte v júli nemalo istotu či prezident Kurilovskú do funkcie vymenuje. Kritizovala ho totiž za nevymenovanie zvoleného Jozefa Čentéša do funkcie generálneho prokurátora. Od obvinení bývalého rektora z korupcie v júli 2012 a jeho odvolaní vysokú školu dočasne viedol Štefan Kočan.
Kurilovskú za rektorku vymenoval prezident Andrej Kiska 27. augusta 2014. 23. júna 2022 prezidentka Zuzana Čaputová za rektorku znovu vymenovala Luciu Kurilovskú.
Po Lucii Kurilovskej sa rektorom stal plk. v. v. doc. Ing. Stanislav Šišulák, PhD., MBA.

</doc>
<doc id="37076" url="https://sk.wikipedia.org/wiki?curid=37076" title="Bratislavská vysoká škola práva">
Bratislavská vysoká škola práva



</doc>
<doc id="37077" url="https://sk.wikipedia.org/wiki?curid=37077" title="Guillaume Apollinaire">
Guillaume Apollinaire

Guillaume Apollinaire [Gijom Apolinér], vlastným menom Guillaume Albert Wladimir Alexandre Apollinairis de Kostrowicki (* 26. august 1880, Rím – † 9. november 1918, Paríž), bol francúzsky básnik a dramatik.
Narodil sa ako nemanželský syn poľsko-litovskej šľachtičnej. Bojoval v prvej svetovej vojne, bol ranený. V roku 1918 zomrel na následky španielskej chrípky.
Je autorom názvu literárneho smeru – surrealizmu a je považovaný za jedného zo zakladateľov modernej francúzskej poézie.

</doc>
<doc id="37078" url="https://sk.wikipedia.org/wiki?curid=37078" title="Vysoká škola ekonómie a manažmentu verejnej správy v Bratislave">
Vysoká škola ekonómie a manažmentu verejnej správy v Bratislave

Vysoká škola ekonómie a manažmentu v Bratislave je vysoká škola v Bratislave. Vysoká škola pôsobí na základe uznesenia vlády č. 216 zo dňa 10. marca 2004.
Za rektora bol 7. septembra 2021 prezidentkou vymenovaný Ľuboš Cibák.
Študijné programy.
Vysoká škola ekonómie a manažmentu v Bratislave (VŠEM) poskytuje bakalárske, magisterské a doktorandské vysokoškolské štúdium v rámci študijného odboru Ekonómia a manažmentu.
Fotogaléria.
Vysoká škola je generálnym sponzorom extraligového basketbalového tímu MBK Karlovka Bratislava, ktorý nosí pred menom skratku VŠEMvs.

</doc>
<doc id="37080" url="https://sk.wikipedia.org/wiki?curid=37080" title="Jásir Arafát">
Jásir Arafát

Jásir Arafát (; celým menom 
V rokoch 19692004 bol predsedom Organizácie pre oslobodenie Palestíny. Bol spoluzakladateľom najväčšej palestínskej ozbrojenej organizácie al-Fatah. V roku 1994 dostal J. Arafát Nobelovu cenu za mier. 20. januára 1996 sa stal prezidentom palestínskej samosprávy.
Zomrel v roku 2004 v Paríži vo veku 75 rokov.
21. novembra 2012 bolo jeho telo exhumované, aby sa mohli urobiť testy, keďže vzniklo podozrenie, že bol zavraždený . Po smrti sa našli na jeho oblečení stopy rádioaktívneho polónia.. 
Terorizmus.
Palestínska ozbrojená organizácia Fatah pod vedením J. Arafáta v roku 1969 vykonala celkom 2432 guerillových útokov na území Izraela. Ocitla sa tak na zozname teroristických organizácií. Sú známe jej militantné krídla Fatah Hawks, Tanzim a Brigády mučeníkov al-Aksá.
Ozbrojené krídlo Fatahu – Brigády mučeníkov al-Aksá sa hlási k niekoľkým teroristickým samovražedným akciám na území Izraela.
Po smrti vodcu Fatahu J. Arafáta v novembri 2004 oznámili brigády, že budú ďalej vystupovať pod menom Brigády mučeníka Jásira Arafáta.
Ministerstvo zahraničných vecí USA aj Európska únia zaradili Brigády mučeníkov al-Aksá na svoje oficiálne zoznamy teroristických organizácií.

</doc>
<doc id="37081" url="https://sk.wikipedia.org/wiki?curid=37081" title="Vysoká škola zdravotníctva a sociálnej práce sv. Alžbety v Bratislave">
Vysoká škola zdravotníctva a sociálnej práce sv. Alžbety v Bratislave

Vysoká škola zdravotníctva a sociálnej práce sv. Alžbety v Bratislave, n.o., skratka VŠZaSP, je slovenská súkromná vysoká škola so sídlom v Bratislave, ktorá bola oficiálne založená uznesením vlády SR č. 891/2003 z 24. septembra 2003. Jej zakladateľom je Vladimír Krčméry, ktorý bol jej rektorom do októbra 2013.
Rektorom bol od 15. marca 2017 do svojej smrti (20. 12. 2022) znovu prof. Vladimír Krčméry. Predtým bol rektorom od 31. októbra 2013 Marián Karvaj. 23. mája 2024 bol vymenovaný prezidentkou do funkcie rektora prof. PhDr. Ing. Ladislav Bučko, PhD, ktorý bol od Krčméryho skonu dočasne povereným rektorom. Aktuálnym rektorom je od 24. Septembra 2025 prof. MUDr. Stanislav Špánik, CSc.
Jej právna forma je neziskovou organizáciou (n.o.) a jej IČO je 31821979.
Súčasný stav.
V akademickom roku 2025/26 študuje na VŠZaSP spolu 6 609 študentov, (denných 2 381 (Bc. 2 365; Mgr. 16), externých 4 228 (Bc. 2 713; Mgr. 1 515).
Počet doktorandov je 96, špecializačné štúdium DPŠ 82 ľudí, UTV ( RV+BA) (univerzita tretieho veku) 32 ľudí, MPH - 3 ročné študium (8 ľudí).
Na vysokej škole je možné študovať:
Organizačná štruktúra.
VŠZaSP prevádzkuje detašované pracoviská  v mestách Žilina, Košice, Rožňava, Piešťany, Michalovce, Banská Bystrica, Partizánske, Skalica a Příbram (Česko). V Nových Zámkoch sa nachádza naša jediná fakulta. V rámci vysokej školy v Bratislave fungujú dve inštitúty, sedem katedier a a jeden ústav:
Zahraničné vzťahy.
Vysoká škola participuje na humanitárnych projektoch v zahraničí. Každý projekt je podrobne popísaný na stránke a adresovaný konkrétnym komunitám či potrebám v danej krajine alebo regióne. Projekty pokrývajú zdravotníctvo, sociálnu pomoc, vzdelávanie a podporu ohrozených skupín.
Vysoká škola participovala na humanitárnych projektoch v zahraničí (Afrika, Ukrajina).
V rámci výskumnej činnosti a spoločných študijných programov škola spolupracuje s University of Scranton (Spojené štáty), Katolíckou univerzitou Nairobi, Jihočeskou univerzitou (Česko) (boli sme, už asi nie), Khemarak University (Kambodža).

</doc>
<doc id="37082" url="https://sk.wikipedia.org/wiki?curid=37082" title="Organohalogén">
Organohalogén



</doc>
<doc id="37083" url="https://sk.wikipedia.org/wiki?curid=37083" title="Hra (zábava)">
Hra (zábava)

Hra je samoúčelná ľudská činnosť slúžiaca na zábavu odohrávajúca sa obyčajne v imaginárnej dimenzii (angl. play) resp. konkrétny druh takejto činnosti (angl. game).
Je jednou zo základných ľudských činností popri učení a práci. V ontogenéze človeka je hra prvou z nich. S hrami sa stretávame aj u zvierat. Hra prináša jej účastníkovi uspokojenie a radosť, v prípade prehry prirodzene aj negatívne emócie. Hry najmä v detstve sú okrem toho školou, v ktorej sa dieťa mimovoľne učí. Hra je na prvý pohľad bezúčelová činnosť, ktorá spoločnosti navonok nič neprináša.
Hra z pohľadu psychológie.
Nemecká psychologička Ch. Bühlerová člení detské hry na:
Iné členenie hier je na "tvorivé hry" a "hry s pravidlami". V tvorivých hrách v podstate tiež existujú pravidlá, ale deti si tieto pravidlá v priebehu hry upravujú, tvoria ich za pochodu, prípadne dominantné dieťa ich účelovo prispôsobuje.
Hry s pravidlami ďalej možno členiť na "pohybové hry" a "didaktické hry".
Hry s pravidlami sú dôležité z hľadiska socializácie dieťaťa. Ak sa v mladosti nenaučí dodržiavať a rešpektovať pravidlá hier, v dospelom veku často nebude dodržiavať písané aj nepísané spoločenské pravidlá.
Od prvého do piateho až šiesteho roku dieťaťa sa dieťa hrá najradšej samo s vlastnými hračkami, od (5.) 6. do 11.-12. roku dochádza k prechodu k hrám v skupine. V štádiu dospievania a adolescencie hry postupne strácajú detský charakter a prechádzajú do športových činností a hier.
Výskumy ukázali, že ak sa deťom obmedzí možnosť hrať sa, oneskoruje sa vývoj mnohých dôležitých oblastí detskej osobnosti.
Hry z filozofického hľadiska.
Podľa Finka hra sa prijíma ako životný impulz svojbytnej hodnoty a vlastného rádu, aj sa tak pestuje, chápe sa ako liek proti civilizačným škodám novodobej technokracie, vychvaľuje sa ako omladzujúca a život obnovujúca sila – a zároveň ako možnosť ponoriť sa znovu do ranej sviežej pôvodnosti a plastickej tvorby.
Kategorizácia hier.
Hry možno kategorizovať z fyzického a psychického hľadiska.
Fyzické hry.
Takéto hry vyžadujú využívanie fyzických vlastností človeka. Najčastejšie sa preto hrávajú vonku a netreba počas ich hrania veľmi rozmýšľať.
Psychické hry.
Takéto hry vyžadujú len minimálne využívanie fyzických vlastností človeka. Sú preto pohodlnejšie, bezpečnejšie a mnohokrát môžu byť i zábavnejšie.

</doc>
<doc id="37085" url="https://sk.wikipedia.org/wiki?curid=37085" title="Grécke písmo">
Grécke písmo

Grécke písmo (iné názvy: grécka abeceda, alfabeta; po novogrécky ελληνικό αλφάβητο - elliniko alfavito) je najstaršie dodnes používané písmo v Európe. Pochádza z Grécka.
Použitie.
Používa sa takmer výlučne na zápis gréčtiny, grécke písmená sa však používajú aj v iných jazykoch, hlavne v jazykoch, ktoré sa používajú v Grécku, ako arumunčina, arvanitčina a turečtina Karamanlidov. Grécka abeceda sa používa aj na matematické symboly alebo v astronómii na označovanie hviezd.
Dejiny.
Pôvod gréckeho písma z fenického je úplne nesporný nielen pre jazykovedcov, ale výslovne ho spomína aj viacero antických (aj gréckych) autorov, ktorí aj priamo uvádzajú (bohužiaľ rôzne) mená konkrétnych Feničanov, ktorí písmo vraj doniesli Grékom. Napríklad podľa jednej legendy písmo Grékom priniesol fenický moreplavec Kadmos. Najstarší zachovaný grécky nápis je z 9. stor. pred Kr.. 
Pri prevzatí fenickej abecedy Gréci fenické znaky pre spoluhlásky, ktoré v gréčtine nie sú, použili ako znaky pre samohlásky. V 5. stor. pred Kr. mala grécka abeceda 24 znakov, z toho 17 pre spoluhlásky a 7 pre samohlásky. Spočiatku sa písmo písalo sprava doľava, neskôr bustrofedonom a zhruba od 7./6./5. storočia sa už písalo zľava doprava. Spolu so zmenou smeru písania Gréci aj otočili fenické písmená po vertikálnej osi asi o 180 stupňov.
Najstaršia forma gréckeho písma sa volá archaické grécke písma (to sú najstaršie nápisy z Théry, Mélu a Kréty). Z nich sa vyvinuli tzv. východogrécke písma a západogrécke písma. Z východogréckych písem sa vyvinulo klasické grécke písmo. Klasické grécke písmo sa začalo všeobecne používať v 4. storočia pred Kr. Jeho základom bol iónsky variant východogréckeho písma, ktorý sa používal v gréckych maloázijských kolóniách, najmä v Miléte. Z klasického gréckeho písma postupne vzniklo byzantské grécke písmo a z byzantského gréckeho písma vzniklo nielen novogrécke písmo, ale aj slovanské písma. Zo západogréckych písem sa vyvinuli italické abecedy a etruské písmo (a z neho latinské písmo).
Počet artefaktov s nápismi v gréckom písme je pochopiteľne obrovský, našli sa na minciach, vázach, kamenných doskách, pergamenoch, na stenách chrámov, v celom stredomorskom regióne i ďalej. Zachovali sa mnohé rukopisy diel Platóna, Homéra, Sofokla, Euklida alebo Archimeda. Gréci písmo tesali do kameňa, písali na papyrus, pergamen štetcom alebo písacou tyčinkou.
Transkripcia.
Transkripcia gréčtiny používaná na slovenskej Wikipédii sa nachádza v .
Unicode.
V kódovaní elektronického typografického systému Unicode sú znaky gréckej abecedy umiestnené v rozsahu U+0370–U+03FF hexadecimálne. Okrem moderných a klasických znakov, ktoré patria ku gréckej abecede, sa tu nachádza aj sedem koptských grafém, každá v dvoch tvaroch (U+03E2–U+03EF). V rozsahu U+1F00–U+1FFF sa nachádza rozšírenie gréckej sady o znaky s klasickou diakritikou.

</doc>
<doc id="37086" url="https://sk.wikipedia.org/wiki?curid=37086" title="Lambda Herculis">
Lambda Herculis



</doc>
<doc id="37087" url="https://sk.wikipedia.org/wiki?curid=37087" title="Rádioaktívny rozpad">
Rádioaktívny rozpad

Rádioaktívny rozpad alebo rádioaktívna premena je proces, pri ktorom nestabilné atómy strácajú svoju energiu vyžarovaním tzv. rádioaktívneho žiarenia (ktoré môže byť korpuskulárne alebo elektromagnetické). Prvky, ktoré podliehajú rádioaktívnemu rozpadu prirodzene (ich všetky izotopy podliehajú rádioaktívnemu rozpadu), sa nazývajú rádioaktívne prvky.
Všeobecné informácie.
Výsledkom rozpadu je premena atómu jedného typu, nazývaného "rodičovský nuklid", na atóm iného typu, nazývaného aj "detský nuklid". Napríklad uhlík-14 (rodič) emituje žiarenie a premieňa sa na dusík-14 (dieťa). Tento proces je na atómovej úrovni náhodný v tom zmysle, že nie je možné predpovedať, kedy sa určitý atóm rozpadne, ale v dostatočne veľkej vzorke podobných atómov vieme predpovedať priemernú dobu rozpadu.
Rádioaktivitu objavil v roku 1896 Henri Becquerel pri študovaní uránu. K objasneniu podstaty rádioaktivity zásadným spôsobom prispeli francúzski fyzici Pierre a Marie Curieovci.
Jednotka SI rádioaktívneho rozpadu je becquerel (Bq). Jeden Bq sa definuje ako jedna transformácia (rozpad) za sekundu. Vzhľadom na to, že každá rozumne veľká vzorka rádioaktívneho materiálu obsahuje veľa atómov, jeden Bq vyjadruje veľmi malú mieru tejto aktivity; všeobecne používame násobky v ráde TBq (terabecquerely) alebo GBq (gigabecquerely). Ďalšia jednotka rozpadu je curie, ktorá bola pôvodne definovaná ako miera rozpadu jedného gramu čistého rádia; 1 curie sa rovná 3,7.1010 Bq.
Kvantová mechanika umožňuje pre každý izotop spočítať pravdepodobnosť, s akou sa jadro v danom časovom intervale rozpadne. Pre väčšie množstvo látky sa z toho dá určiť doba polpremeny (staršie označenie "polčas rozpadu") - charakterizuje rýchlosť premeny. Udáva, za ako dlho sa rozpadne presne polovica jadier vo vzorke. Pri ťažkých prvkoch sú produkty rozpadu naďalej nestabilné a rozpadajú sa ďalej. Tento proces popisuje rozpadový rad.
Žiarenie, ktoré pri rádioaktívnom rozpade vzniká, sa vyskytuje v štyroch druhoch, ktoré označujeme ako α, β, γ a neutrónové žiarenie. Žiarenie α je prúd jadier hélia (α-častíc) a nesie kladný elektrický náboj. Žiarenie β je prúd záporne nabitých elektrónov. Niekedy sa rozlišuje β- (elektróny) a β+ (kladne nabité pozitróny). Žiarenie γ je elektromagnetické žiarenie vysokej frekvencie alebo prúd energetických fotónov. Nemá elektrický náboj a preto nereaguje na elektrické pole. Neutrónové žiarenie je prúd neutrónov, rovnako bez náboja.
Prirodzená a umelá rádioaktivita.
Rádioaktivita sa bežne rozdeľuje na 
Prirodzená rádioaktivita je dôsledkom samovoľného rozpadu atómového jadra. Pozorovateľná je pri prvkoch s protónovým číslom vyšším ako 81. Pri rozpade atómového jadra sa vyžiari energia a vznikne niekoľko atómov iných prvkov s nižšími atómovými číslami. Tieto sa prípadne môžu rozpadať ďalej, až kým nedospejú ku konečnému stabilnému prvku, ktorým bývajú zvyčajne rozličné izotopy olova. Polčasy rozpadu prvkov sú rôzne: od sekúnd až po 1010 rokov. Pomocou umelej rádioaktivity možno vytvárať prvky nevyskytujúce sa vo voľnej prírode, prípadne prvky s atómovým číslom vyšším ako 92 (medicínske účely, výskum). Umelú rádioaktivitu získajú prvky transmutáciou, vplyvom reťazovej reakcie alebo pôsobením urýchlených častíc.
Príklad:
Polónium formula_1 je prirodzene rádioaktívny, pričom pri svojom rozpade vyžaruje α častice, ktoré premieňajú hliník na izotop fosforu.
formula_2,
kde formula_3 označuje neutrón.
Izotop fosforu formula_4 je však nestabilný s polčasom rozpadu. formula_5. Prostredníctvom kladného beta rozpadu prechádzajú na stabilný kremík, tzn.
formula_6,
kde formula_7 je vyžiarený pozitrón a formula_8 predstavuje neutríno.
Zákon rádioaktívneho rozpadu.
Vlastnosti rádioaktívneho rozpadu je možné skúmať pomocou štatistických metód.
Za predpokladu, že za časový interval formula_9 dôjde k rozpadu formula_10 atómov rádioaktívnej látky. Počet rozpadnutých atómov formula_10 je úmerný počtu častíc v danom časovom okamihu, ktorý označíme formula_12. Túto úmeru vyjadrujeme vzťahom
formula_13,
kde formula_14 je tzv. rozpadová konštanta, ktorá charakterizuje predpokladanú rýchlosť rozpadu rádionuklidu. Znamienko "-" súvisí s tým, že s rastúcim časom dochádza k poklesu okamžitého počtu častíc.
Integráciou predchádzajúceho vzťahu môžeme počet častíc v čase formula_15 vyjadriť ako
formula_16,
kde formula_17 predstavuje počet častíc v čase formula_18. Tento vzťah sa označuje ako zákon rádioaktívneho rozpadu.
Pre praktické využitie je vhodnejšie využiť úmeru medzi počtom častíc a ich celkovou hmotnosťou, tzn. hmotnosťou rádioaktívnej vzorky formula_19. Predchádzajúci vzťah potom môžeme prepísať v tvare
formula_20,
kde formula_21 je počiatočná hmotnosť rádioaktívnej vzorky a formula_19 je jej hmotnosť v čase formula_15.
Doba polpremeny.
Doba, za ktorú dôjde k rozpadu polovice z pôvodného počtu atómov rádionuklidu, sa označuje ako doba polpremeny (polčas premeny, polčas rozpadu) formula_24. Počet častíc po uplynutí tejto doby je formula_25, čím dostaneme pre polčas rozpadu vzťah
formula_26
Stredná doba života.
Ďalšou veličinou charakterizujúcou rádioaktívny rozpad je stredná doba života formula_27, čo je čas, za ktorý klesne pôvodný počet atómových jadier formula_17 na hodnotu formula_29.
&lt;br&gt; 
&lt;br&gt;
Pre strednú dobu života platí
formula_30
Aktivita (rádioaktivita).
Rýchlosť rádioaktívnej premeny charakterizuje aktivita (rádioaktivita) formula_31, ktorá sa definuje vzťahom
formula_32
Dosadením z predchádzajúceho vzťahov dostaneme
formula_33,
kde formula_34 označuje aktivitu v počiatočnom čase a formula_31 je aktivita v čase formula_15. Aktivita, teda rýchlosť rozpadu, klesá s časom.
Jednotkou aktivity je becquerel (Bq), popr. curie (Ci).
Druhy rádioaktívneho žiarenia.
Žiarenie, ktoré pri rádioaktívnom rozpade vzniká, môže byť: 
V širšom zmysle ako rádioaktívne žiarenie označujeme aj iné druhy žiarenia, napr. neutrónové žiarenie (pozri rádioaktívne žiarenie).
Rozpadové rady.
Kvantová mechanika umožňuje pre každý izotop spočítať pravdepodobnosť, že jadro sa v danom časovom intervale rozpadne. Pre väčšie množstvo látky je možné určiť polčas rozpadu, ktorým charakterizujeme rýchlosť premeny. Udáva, za ako dlho sa rozpadne práve polovica jadier vo vzorke. U ťažkých prvkov sú produkty rozpadu takisto nestabilné a rozpadajú sa ďalej. Tento proces popisuje rozpadový rad.

</doc>
<doc id="37088" url="https://sk.wikipedia.org/wiki?curid=37088" title="Maasym">
Maasym

Maasym alebo Lambda Herculis je hviezda v súhvezdí Herkules.

</doc>
<doc id="37089" url="https://sk.wikipedia.org/wiki?curid=37089" title="Beta Aurigae">
Beta Aurigae



</doc>
<doc id="37090" url="https://sk.wikipedia.org/wiki?curid=37090" title="Gama Arietis">
Gama Arietis



</doc>
<doc id="37091" url="https://sk.wikipedia.org/wiki?curid=37091" title="Mesarthim">
Mesarthim

Mesarthim alebo Gama Arietis (γ Ari / γ Arietis) je dvojhviezda v súhvezdí Baran vzdialená 204 ly. Vzájomná vzdialenosť zložiek je 7,8“ (8,2“), obidve majú takmer rovnakú magnitúdu 4,8 (niekde sa uvádza, že jedna z nich má 4,7 a druhá 4,8) a voľným okom sa nám javia ako jedna hviezda s jasnosťou 3,9 mag. V skutočnosti ide len o optickú dvojhviezdu a jej zložky sú od seba v priestore vzdialené 24 svetelných rokov. 

</doc>
<doc id="37092" url="https://sk.wikipedia.org/wiki?curid=37092" title="Kappa Leonis">
Kappa Leonis



</doc>
<doc id="37093" url="https://sk.wikipedia.org/wiki?curid=37093" title="Al Minliar al Asad">
Al Minliar al Asad

Al Minliar al Asad alebo Kappa Leonis (κ Leonis / κ Leo) je oranžový obor v súhvezdí Lev.

</doc>
<doc id="37094" url="https://sk.wikipedia.org/wiki?curid=37094" title="Alfa Coronae Australis">
Alfa Coronae Australis



</doc>
<doc id="37095" url="https://sk.wikipedia.org/wiki?curid=37095" title="Alfecca Meridiana">
Alfecca Meridiana

Alfecca Meridiana alebo Alfa Coronae Australis (α CrA/α Coronae Australis) je najjasnejšia hviezda v súhvezdí Južná koruna. Má jasnosť 4,1 mag. Fyzikálnymi vlastnosťami veľmi podobá Síriovi.

</doc>
<doc id="37096" url="https://sk.wikipedia.org/wiki?curid=37096" title="Alfa Crateris">
Alfa Crateris



</doc>
<doc id="37097" url="https://sk.wikipedia.org/wiki?curid=37097" title="Alkes">
Alkes

Alkes alebo Alfa Crateris (α Crt / α Crateris) je s jasnosťou 4,07 mag druhá najjasnejšia hviezda v súhvezdí Pohár. Je to oranžový obor.

</doc>
<doc id="37098" url="https://sk.wikipedia.org/wiki?curid=37098" title="R Leonis">
R Leonis

R Leonis je premenná hviezda typu Mira v súhvezdí Lev.

</doc>
<doc id="37101" url="https://sk.wikipedia.org/wiki?curid=37101" title="Gama Capricorni">
Gama Capricorni



</doc>
<doc id="37102" url="https://sk.wikipedia.org/wiki?curid=37102" title="Nashira">
Nashira

Nashira alebo Gama Capricorni (γ Cap / γ Capricorni) je biela hviezda hlavnej postupnosti v súhvezdí Kozorožec. Leží 139 ly od Slnka. 

</doc>
<doc id="37104" url="https://sk.wikipedia.org/wiki?curid=37104" title="Písma">
Písma



</doc>
<doc id="37105" url="https://sk.wikipedia.org/wiki?curid=37105" title="Beta Cancri">
Beta Cancri



</doc>
<doc id="37106" url="https://sk.wikipedia.org/wiki?curid=37106" title="Al Tarf">
Al Tarf

Al Tarf (arab. "al-taraf" – koniec, okraj) alebo Beta Cancri (β Cnc / β Cancri) je dvojhviezda v súhvezdí Rak zdanlivej jasnosti 3,76m. Jej zložky, hviezdy zdanlivej jasnosti 3,76m a 14m, majú rovnaký vlastný pohyb a sú od seba na oblohe vzdialené 29". Jasnejšia z nich je spektrálneho typu K4 a patrí do triedy svietivosti III. Teplota na povrchu hviezdy dosahuje 3 650 K. Vzdialenosť od Zeme je približne 218 ly.

</doc>
<doc id="37107" url="https://sk.wikipedia.org/wiki?curid=37107" title="Epsilon Cygni">
Epsilon Cygni



</doc>
<doc id="37108" url="https://sk.wikipedia.org/wiki?curid=37108" title="Giennah">
Giennah



</doc>
<doc id="37109" url="https://sk.wikipedia.org/wiki?curid=37109" title="S Andromedae">
S Andromedae

S Andromedae bola supernova v Galaxii Androméda, jediná pozorovaná supernova v tejto galaxii a prvá pozorovaná supernova mimo našej Galaxie. Je známa aj ako Supernova 1885.

</doc>
<doc id="37111" url="https://sk.wikipedia.org/wiki?curid=37111" title="53 Eridani">
53 Eridani



</doc>
<doc id="37112" url="https://sk.wikipedia.org/wiki?curid=37112" title="Sceptrum">
Sceptrum

Sceptrum alebo 53 Eridani je hviezda v súhvezdí Eridanus. Jej latinský názov znamená „žezlo“ a pochádza z názvu zaniknutého súhvezdia Brandenburské žezlo (Sceptrum Brandenburgicum).

</doc>
<doc id="37113" url="https://sk.wikipedia.org/wiki?curid=37113" title="Alfa Sagittarii">
Alfa Sagittarii



</doc>
<doc id="37114" url="https://sk.wikipedia.org/wiki?curid=37114" title="Rukbat">
Rukbat

Rukbat, Al Rami (arab. rukbat al-rāmi – koleno lukostrelca) alebo Alfa Sagittarii (α Sgr/α Sagittarii) je hviezda v súhvezdí Strelec. Je to spektroskopická dvojhviezda zdanlivej jasnosti jasnosti 3,96m, spektrálneho typu B9, triedy svietivosti II. Vzdialenosť od Zeme 170 ly.

</doc>
<doc id="37116" url="https://sk.wikipedia.org/wiki?curid=37116" title="TUKE">
TUKE



</doc>
<doc id="37117" url="https://sk.wikipedia.org/wiki?curid=37117" title="Vojnové hry">
Vojnové hry



</doc>
<doc id="37119" url="https://sk.wikipedia.org/wiki?curid=37119" title="Vojnové hra">
Vojnové hra



</doc>
<doc id="37120" url="https://sk.wikipedia.org/wiki?curid=37120" title="Polčas premeny">
Polčas premeny

"
Polčas premeny alebo polčas rozpadu alebo doba polpremeny (iné názvy pozri nižšie) je jeden z dôležitých parametrov charakterizujúcich rádioaktívny prvok. Udáva časovú periódu, za ktorú sa rádioaktivitou rozpadne polovica určitého množstva daného prvku. Tento parameter je špecifický pre každý rádioaktívny prvok.
Polčas premeny zvyčajne označujeme ako formula_1.
Názvy.
Slovenské názvy tejto veličiny sú: 
Podľa niektorých názorov by sa veličina z vyššie uvedených názvov mala správne označovať názvom doba polpremeny, podľa iných názorov je tento názov nevhodný.
Rozpadová rovnica.
Počet jadier rozpadnutých za jednotku času je priamo úmerný aktuálnemu počtu jadier. Konštanta úmernosti formula_2 sa nazýva rozpadová konštanta. Možno preto zapísať diferenciálnu rovnicu:
formula_3
Riešením tejto rovnice je funkcia:
formula_4
V rovnici formula_5 označuje počet jadier v čase formula_6. Ak chceme zistiť vzťah medzi rozpadovou konštantou a polčasom rozpadu, dosadíme za počet častíc formula_7 počet formula_8. Riešime tak rovnicu:
formula_9
formula_10
Rozpadová rovnica sa dá prepísať do tvaru:
formula_11

</doc>
<doc id="37121" url="https://sk.wikipedia.org/wiki?curid=37121" title="Siméon Denis Poisson">
Siméon Denis Poisson

Siméon Denis Poisson (čítaj „Poason“) (* 21. jún 1781, Pithiviers, Francúzsko – † 25. apríl 1840, Paríž) bol francúzsky fyzik a matematik. 
Bol členom Francúzskej akadémie vied (1812) a tiež Petrohradskej akadémie vied (1826). Je považovaný za jedného zo zakladateľov matematickej fyziky. Aplikoval matematickú teóriu potenciálov na riešení otázok elektrostatiky (1811) a magnetizmu (1824).
Bol spoluzakladateľom teórie potenciálu, ďalej do oblasti jeho záujmu spadali:
Významne prispel aj do oblasti teórie parciálnych diferenciálnych rovníc, teórie pružnosti a nebeskej mechaniky.

</doc>
<doc id="37122" url="https://sk.wikipedia.org/wiki?curid=37122" title="Atómové jadro">
Atómové jadro

Atómové jadro je kladne nabitá vnútorná časť atómu. Jadro je obklopované obalom, oblasťou záporne nabitých elektrónov, ktoré sú viazané elektrickou silou (jadro-elektróny). Takmer celá hmotnosť atómu je sústredená v jadre (99,9%) a iba malým zlomkom hmotnosti prispievajú elektróny. Jadro pozostáva z nukleónov, t. j. protónov (kladne nabitých) a neutrónov (bez náboja). 
Hmotnosť protónu je formula_1 a hmotnosť neutrónu je o niečo väčšia – formula_2 pričom oba údaje sú pokojové hmotnosti daných častíc. Hodnota náboja protónu je rovnako veľká ako hodnota náboja elektrónu, teda elementárneho náboja. Protón je kladná častica formula_3C. Priemer jadra atómu sa pohybuje rádovo v stotisícinách nanometra. (Je zrejmé, že jadro vodíka bude menšie ako jadro železa, pričom velkosť celého atómu je stotisíckrát väčšia).
Časticové zloženie jadier.
V jadre atómu sa vždy nachádzajú protóny a neutróny (až na výnimky s čisto protónovým jadrom, napr. 11H, 22He, 33Li...). V jadre sa tiež nachádzajú výmenné častice - pióny (π mezóny) sprostredkujúce silnú jadrovú silu krátkeho dosahu. Výmenou elektricky nabitých piónov sa sprostredkúva väzba medzi protónom a neutrónom, výmenou elektricky neutrálnych piónov sa sprostredkúva väzba medzi rovnakými časticami. Pri výmene elektricky nabitých piónov dochádza k premene jednej častice na druhú. Vyžiarený negatívny mezón mení neutrón na protón, vyžiarený kladný mezón mení protón na neutrón.
Vlastnosti jadier.
Atómové jadrá s odlišným počtom nukleónov majú odlišné vlastnosti. V súčasnosti je známych viac ako 3000 rôznych konfigurácii nukleónov. Zloženie jadier je dôležité nielen pre fyziku, ale aj pre chémiu. Jadrá s rozličným zložením sa často výrazne odlišujú fyzikálnymi vlastnosťami napr. &lt;chem&gt;^31_15P&lt;/chem&gt; je stabilné, kým jadro &lt;chem&gt;^30_15P&lt;/chem&gt; je rádioaktívne. 
Chemické vlastnosti prvkov sú určené protónovým číslom (atómovým) značeným formula_4, kde formula_5. Spolu s nukleónovým číslom (hmotnostným) formula_6 je zloženie jadra dané formula_7, kde formula_8 je všeobecná značka prvku a formula_9 je počet neutrónov. Dva rôzne nuklidy &lt;chem&gt;^{A}_{Z}X&lt;/chem&gt;, &lt;chem&gt;^{A'}_{Z}X&lt;/chem&gt; sa nazývajú izotopy prvku formula_8. Izotopy možno rozlíšiť alebo oddeliť iba fyzikálnymi metódami ale nie chemickými reakciami. Pre chemické výpočty sú však dôležité aj hmotnosti atómov.
Elektrický náboj jadra formula_11 závisí iba od protónového čísla a to rozhoduje o stavbe elektrónového obalu. Elektrický náboj jadra (qj) je rovný elementárnemu náboju (e) vynásobeného počtom protónov (Z):
formula_12
Silové väzby v jadre atómu.
Protóny a neutróny sú viazané zvyškovou - reziduálnou silnou interakciou t. j. jadrovou silou, ktorá na krátke vzdialenosti (cca 1 fm) prekonáva odpudivú elektrostatickú silu protónov asi 100 násobne. Neutróny, keďže sa sa elektrostaticky neodpudzujú, ale tiež pôsobia jadrovou silou, pomáhajú "udržať" protóny pri sebe. Sila krátkeho dosahu má síce nekonečný dosah, ale efektívne pôsobí len na vzdialenosť 3 fm, teda na najbližšie nukleóny. Coulombova sila dlhého dosahu pôsobí na všetky nabité častice a nad 3 fm je prevládajúcou silou. Potom pre veľké zoskupenia nukleónov (jadrá ťažkých prvkov), klesá ich výsledná väzbová energia a teda i stabilita so vzrastajúcim protónovým číslom. Aby neutróny a protóny dokázali na seba pôsobiť reziduálnou silnou interakciou, musia mať rovnaký spin.
Zvyšková silná interakcia zrkadlových atómov.
Zrkadlové atómy sú atómy s rovnakým počtom nukleónov, ale počet protónov prvého atómu sa rovná počtu neutrónov druhého atómu a naopak. Napr. 13N, 13C. Potom vieme porovnať väzobnú energiu napríklad 3-nukleonóveho atómu s jedným protónom, teda bez odpudivých elektrostatických síl, s 3-nukleónovým jadrom s dvoma odpudzujúcimi sa protónmi. Potom väzobné energie sú 3H =&gt; 8,482 MeV, 3He =&gt;7,718MeV a rozdiel väzobných energií zodpovedá elektrostatickému odpudzovaniu dvoch protónov: 0,72 MeV v jadre 3He.
História.
Jadro objavil v roku 1911 Ernest Rutherford. Realizoval nasledovný pokus. Tenko vylisovanú zlatú fóliu ostreľoval alfa časticami (zvyškové jadrá hélia, kladne nabité). Na druhej strane zachytával prejdené častice. Zistil, že iba časť častíc prešla cez fóliu v priamom smere, niektoré sa vychýlili a niektoré sa dokonca vrátili. To, že sa vrátili vysvetlil tým, že atómy zlata musia obsahovať kladnú časť, ktorá je schopná kladné alfa častice vrátiť naspäť.
Odvetvie fyziky zaoberajúce sa skúmaním atómov ako napr. zloženie, sily vnútri jadra, sa volá jadrová fyzika.

</doc>
<doc id="37123" url="https://sk.wikipedia.org/wiki?curid=37123" title="Benátsko">
Benátsko

Región Benátsko (alebo Benátky, po taliansky: "Veneto") je región na severovýchode Talianska. Hraničí s regiónmi Lombardsko, Tridentsko-Horná Adiža, Furlansko-Júlske Benátky, Emilia-Romagna a štátom Rakúsko. Nachádza sa medzi Alpami a Jadranským morom. Pretekajú cez neho rieky Pád, Adiža, Brenta a Piava.
Hlavné mesto sú Benátky. Ďalšie významné mestá sú Verona, Padova, Treviso, Belluno, Rovigo a Vicenza.
Administratívne delenie.
Región je rozdelený do 7 provincií 581 obcí.

</doc>
<doc id="37124" url="https://sk.wikipedia.org/wiki?curid=37124" title="Kameň, papier, nožnice">
Kameň, papier, nožnice

Kameň, papier, nožnice je jednoduchá hra najčastejšie pre dvoch hráčov, z ktorých každý v dohodnutý (odpočítaný) moment ukáže rukou gesto symbolizujúce "kameň" (zovretá päsť), "papier" (otvorená dlaň) alebo "nožnice" (dva alebo tri vystreté prsty).
Kameň poráža nožnice, lebo nožnice sa na ňom otupia; papier poráža kameň, lebo ho môže zabaliť; nožnice porážajú papier, lebo ho môžu rozstrihnúť.
Táto hra je nedeterministickou hrou s neúplnou informáciou, pretože žiaden z hráčov nevie, aké gesto si súper zvolí. Hra však umožňuje trénovanie zručností, ktoré súvisia s rozpoznávaním a využitím súperového správania, ktoré zvyčajne nie je úplne náhodné.
História.
Podľa dr. Seppa Linharta vznikla hra Kameň, papier, nožnice na konci 19. storočia v Japonsku. Skoršie zmienky o podobných hrách založených na gestách rúk sa objavili aj v Číne počas dynastie Ming. Do Európy sa hra dostala začiatkom 20. storočia.

</doc>
<doc id="37125" url="https://sk.wikipedia.org/wiki?curid=37125" title="Benátky (rozlišovacia stránka)">
Benátky (rozlišovacia stránka)

Benátky môže byť:
Pozri aj.
Benátky severu 

</doc>
<doc id="37126" url="https://sk.wikipedia.org/wiki?curid=37126" title="Anšlus">
Anšlus

Anšlus (z (súdobý pravopis "Anschluß") = pripojenie, spoj) bolo pripojenie, resp. anexia Rakúska nacistickým Nemeckom v roku 1938. 
Udalosti z 12. marca 1938 boli vyvrcholením snáh zjednotiť nemecky hovoriace obyvateľstvo ako jeden národ a jedným z prvých krokov v úsilí Adolfa Hitlera o expanziu Nemecka. Anšlus, napriek svojej popularite v Rakúsku i Nemecku, bol zinscenovaný Nemeckom. Anšlusu predchádzalo obdobie rastúceho politického tlaku Nemecka na Rakúsko, ktorý vyžadoval uznanie rakúskej Národnosocialistickej strany a neskôr ich podiel na vláde. Nemecko poskytovalo podporu rakúskej Národnosocialistickej strane (rakúskym nacistom) v boji o uchopenie moci vedeniu rakúskych fašistov. Rakúsky kancelár Kurt Schuschnigg ako posledný ťah na záchranu rakúskej nezávislosti vyhlásil referendum o nezávislosti alebo zjednotení s Nemeckom.
Hoci očakával, že Rakúsko si zvolí zachovanie samostatnosti, dobre naplánovaný vnútorný prevrat vedený rakúskou nacistickou stranou 11. marca vo Viedni znemožnil konanie plebiscitu. Moc bola narýchlo odovzdaná Nemecku a Wehrmacht obsadil územie Rakúska. Štátny prevrat zaručil, že anšlus bol bezproblémový, nedošlo k žiadnym stretom. Strany Dohody vyhlásili protesty iba diplomaticky a nič konkrétne sa nepodniklo na zabránenie anšlusu, hoci na papieri bola Dohoda poverená dohľadom nad dodržiavaním podmienok Versaillskej zmluvy z r. 1919, ktorá výslovne zakazovala zjednotenie Nemecka a Rakúska.
Anšlus nasledoval po remilitarizácii Porýnia a vrátení Sárska Nemecku - oblasti, ktorá bola pod vládou Spoločnosti národov 15 rokov na základe podmienok Versaillskej zmluvy. Neskôr v roku 1938 nasledovalo obsadenie Sudetska na základe Mníchovskej dohody, obsadenie zvyšku Česka a vyhlásenie Protektorátu Čechy a Morava a napadnutie Poľska, čím sa začala druhá svetová vojna.
Rakúsko prestalo existovať ako nezávislý štát až do obnovenia dočasnej rakúskej vlády 27. apríla 1945 a jeho následného uznania Spojencami. Plnú suverenitu však Rakúsko opäť získalo až v roku 1955.
Situácia pred Anšlusom.
Úvahy o zjednotení Nemcov v jednom štáte sa datujú od rozpadu Svätej ríše rímskej v roku 1806. Pred rokom 1866 prevládal názor, že zjednotenie môže uspieť len pod vedením Rakúska. Vzostup Pruska a rivalita s medzi ním a Rakúskom však celkom znemožnila úvahy o vytvorení veľkého Nemecka. Bolo tiež nemysliteľné, aby sa mnohonárodné Rakúsko-Uhorsko vzdalo svojich nenemeckých oblastí, či dokonca sa podriadilo Prusku. Po sérii konfliktov (ako bola rakúsko-pruská vojna, 1866) bolo Rakúsko celkom vylúčené zo zasahovania do nemeckých vecí a 18. januára 1871 bolo vyhlásené Nemecké cisárstvo. Hlavou štátu bol Viliam I. a kancelárom Otto von Bismarck. Práve Bismarck bol kľúčovou osobnosťou zjednotenia Nemecka, aj keď dočasným riešením bolo len tzv. "malé Nemecko" ("Kleindeutsche Lösung"), teda Nemecko bez nemecky hovoriacich častí Rakúsko-Uhorska. Rakúsky cisár nemal záujem o vstup do Bismarckovej Druhej ríše i z dôvodu, že by sa stal cisárom druhej kategórie, tj. podriadený cisárovi v Berlíne. Po rozpade Rakúsko-Uhorska v roku 1918 mnohí Rakúšania dúfali v spojenie s Nemeckom. Versaillská mierová zmluva (1919) a Saint-Germainská zmluva (1919) však explicitne vylučovali začlenenie Rakúska do nemeckého štátu z obáv Anglicka a Francúzska pre silným Nemeckom. Rovnako rakúsky partikularizmus, najmä v radoch šľachty, hral významnú úlohu, keďže Rakúsko bolo rímskokatolícke, kým Nemecko bolo riadené protestantmi.
Začiatkom 30. rokov 20. storočia zostávala podpora zjednotenia Nemecka a Rakúska stále ohromná a rakúska vláda skúmala možnosti zavedenia colnej únie s Nemeckom (1931).
Anšlus.
Hitlerove prvé kroky.
V roku 1938 mal Hitler úplne skonsolidovanú moc v Nemecku a začal riešiť dlho plánovanú expanziu. Po dlhotrvajúcom tlaku Nemecka sa Hitler 12. februára 1938 stretol v bavorskom Berchtesgadene so Schuschniggom a žiadal ho o zrušenie zákazu politických strán, obnovenie všetkých straníckych slobôd, prepustenie všetkých väznených nacistických činiteľov a umožnenie týchto činiteľov podieľať sa na moci. V prípade nesplnenia požiadaviek pohrozil vojenským zásahom. Schuschnigg Hitlerovi vyhovel a za nového ministra vnútra vymenoval Arthura Seyss-Inquarta, pro-nacistického právnika a Edmunda Glaise-Horstenaua za ministra bez kresla.
Už pred stretnutím vo februári bol Schuschnigg pod vážnym tlakom. V januári Nemecko žiadalo výmenu na poste náčelníka generálneho štábu. Vrchný veliteľ rakúskych ozbrojených síl Alfred Jansa spolu so svojimi spolupracovníkmi bol autorom plánu na obranu Rakúska pred prípadným útokom z Nemecka, čo bola situácia, ktorej sa Hitler chcel vyhnúť. Na základe dohody z Berchtesgadenu Jansa odstúpil 17. februára.
V priebehu nasledujúcich týždňov si Schuschnigg uvedomil, že jeho noví ministri pracujú na prevzatí vlády. Schuschnigg sa snažil získať podporu Rakúšanov a podnietiť ich k vlastenectvu. Po prvý raz od 12. februára 1934 (obdobia rakúskej občianskej vojny) bolo povolené zhromažďovanie komunistov a socialistov. Komunisti, vo svetle nátlaku hitlerovského Nemecka, vyslovili Schuschniggovi bezpodmienečnú podporu, socialisti naopak žiadali ďalšie ústupky, kým mu boli ochotní vyhovieť.
Schuschnigg vyhlasuje referendum.
9. marca, ako posledný krok pre záchranu samostatnosti krajiny, vyhlásil Schuschnigg referendum o nezávislosti Rakúska, naplánované na 13. marca. V snahe znemožniť mladým voličov sympatizujúcim s nacizmom voliť určil minimálny vek na účasť v plebiscite na 24 rokov. Usporiadanie referenda bolo veľmi riskantným činom a v priebehu nasledujúceho dňa bolo jasné, že Hitler sa nebude len prizerať ako Rakúsko odhlasuje zachovanie svojej nezávislosti. Hitler vyhlásil, že plebiscit by bol podvod a Nemecko by ho neakceptovalo. Nemecké ministerstvo propagandy zároveň vydalo správu o tom, že v Rakúsku sa začali nepokoje a veľká časť obyvateľstva požaduje, aby nemecké sily nastolili poriadok. Schuschnigg okamžite verejne vyhlásil, že správy o nepokojoch sú nepravdivé.
11. marca poslal Hitler Schuschniggovi ultimátum, aby odovzdal moc rakúskym nacistom alebo čelil napadnutiu. Ultimátum malo vypršať na poludnie, no bolo predĺžené o ďalšie dve hodiny. Bez čakania na odpoveď Hitler podpísal rozkaz k napadnutiu Rakúska o jednej popoludní a o niekoľko hodín ho dostal aj Hermann Göring.
Schuschnigg sa zúfalo snažil získať podporu na obranu Rakúska, ale uvedomiac si, že ani Spojené kráľovstvo, ani Francúzsko nezasiahnu, ešte v ten večer rezignoval. Svoju rezignáciu ohlásil v rozhlasovom prejave, pričom vyhlásil, že odovzdal moc nacistom, aby sa vyhol krviprelievaniu. Medzičasom rakúsky prezident Wilhelm Miklas odmietol vymenovať Seyss-Inquarta za nového kancelára a požiadal iných politikov (Michael Skubl, Sigismund Schilhawsky), aby prevzali úrad. Nacisti však v priebehu niekoľkých hodín získali kontrolu nad Viedňou, včítane kontroly nad ministerstvom vnútra a políciou. Miklas stále odmietal vymenovať nacistickú vládu a Seyss-Inquart tak nemohol poslať Hitlerovi telegram so žiadosťou o intervenciu. Okolo 22:00 Hitlerovi a Göringovi došla trpezlivosť, dal rozkaz k invázii a zverejnil falošný telegram v ktorom rakúska vláda žiadala Nemecko o zásah. Okolo polnoci, keď už takmer všetky dôležité inštitúcie boli v rukách nacistov a politickí predstavitelia starého režimu boli zatknutí, Miklas konečne kapituloval a vymenoval Arthura Seyss-Inquarta za kancelára.
Vstup nemeckých jednotiek do Rakúska.
Ráno 12. marca 8. armáda nemeckého wehrmachtu prekročila rakúsko-nemeckú hranicu. Nemci nenarazili na odpor rakúskej armády, naopak, vítali ich davmi ľudí hitlerovskými pozdravmi, nacistickými zástavami a kvetmi. Táto invázia bez jediného výstrelu bola označená ako "Blumenkrieg" (vojna kvetov). Napriek tomu šlo o významný test pripravenosti vojska. Invázne jednotky boli slabo organizované a viazla koordinácia, čo bolo poučením pre nemeckých veliteľov pri ďalších vojenských operáciách, ako bolo napr. rozbitie Česko-Slovenska.
Hitler prekročil rakúske hranice popoludní vo svojom rodnom meste Braunau am Inn v hornom Rakúsku, v tesnom susedstve Bavorska. Večer dorazil do Lincu a bol vrelo privítaný na radnici. Atmosféra bola taká silná, že Göring v ten večer v telefonáte poznamenal: "V Rakúsku sú neuveriteľné oslavy. Sami sme si nemysleli, že sympatie budú také intenzívne."
Hitlerova následná cesta po Rakúsku sa zmenila na triumfálne turné, ktoré vyvrcholilo vo Viedni 2. apríla, keď sa asi 200 000 Rakúšanov zhromaždilo na historickom Námestí hrdinov ("Heldenplatz") pri Hitlerovom vyhlásení anšlusu. Hitler to neskôr komentoval: "Určité západné noviny vraveli, že sme do Rakúska vtrhli brutálnym spôsobom. Môžem povedať len toľko, že ani v hodine smrti sa nezastavia pred lžami. Počas svojho politického boja som si získal lásku svojho národa, no keď som prekročil bývalé hranice (Rakúska), zaplavil ma taký prúd lásky, aký som nikdy nezažil. Neprišli sme ako tyrani, ale ako osloboditelia."
Anšlus bol okamžite podporený zákonom z 13. marca, ktorý mal byť ratifikovaný v referende. Rakúsko sa stalo provinciou Ostmark (Východná marka) a Seyss-Inquart bol menovaný guvernérom. Plebiscit sa konal 10. apríla a oficiálne pripojenie podporilo 99,73% voličov.
Hitlerove brutálne metódy likvidácie akejkoľvek opozície boli ešte v týždňoch pred referendom ihneď uvedené do praxe. Ešte predtým, ako prvý nemecký vojak vstúpil na pôdu Rakúska, priletel Heinrich Himmler a niekoľko dôstojníkov SS do Viedne, aby zatkli prominentných predstaviteľov prvej rakúskej republiky ako boli Richard Schmitz, Leopold Figl, Friedrich Hillegeist a Franz Olah. Počas niekoľkých týždňov medzi anšlusom a referendom boli sociálni demokrati, komunisti a ďalší potenciálni politickí odporcovia, rovnako tiež Židia zhromaždení a uväznení, alebo odoslaní do koncentračných táborov. V priebehu niekoľkých dní po 12. marci bolo zatknutých 70 000 ľudí. Referendum sa konalo pod tlakom intenzívnej propagandy a s obmedzením volebného práva asi 400 000 obyvateľom (takmer 10% voličskej základne), najmä bývalým členom ľavicových strán a Židom.
Aj keď sa historici zhodujú, že výsledky referenda neboli zmanipulované, samotný proces bol neslobodný a nie tajný. Úradníci boli prítomní priamo pri volebných kabínkach a lístky sa im odovzdávali priamo do rúk (teda nie do volebných urien). V niektorých odľahlých oblastiach Rakúska sa konalo pôvodne naplánované referendum o nezávislosti Rakúska 13. marca, napriek prítomnosti Wehrmachtu v Rakúsku - trvalo až tri dni kým nemecké vojská okupovali celé územie Rakúska. Napr. v obci Innervillgraten 95% obyvateľov hlasovalo za nezávislosť Rakúska.
Rakúsko zostalo súčasťou Tretej ríše do konca druhej svetovej vojny, keď dočasná vláda vyhlásila anšlus za neplatný a zrušený ("null und nichtig") 27. apríla 1945. Po vojne spojenci pristupovali k Rakúsku ako k separátnej krajine, no suverenita Rakúska nebola obnovená až do roku 1955, po prijatí dohody o rakúskom štáte a deklarácii neutrality. Tieto dohody boli nevyhnutné, vzhľadom na prebiehajúcu studenú vojnu a spor Sovietskeho zväzu s bývalými spojencami o budúcu zahraničnú politiku Rakúska.

</doc>
<doc id="37129" url="https://sk.wikipedia.org/wiki?curid=37129" title="Prepona">
Prepona

Prepona je najdlhšia strana pravouhlého trojuholníka v euklidovskej geometrii. Leží oproti pravému uhlu. Je jednoznačne určená dĺžkami oboch jeho odvesien. Väčšinou býva označovaná písmenom c.

</doc>
<doc id="37130" url="https://sk.wikipedia.org/wiki?curid=37130" title="Vodič">
Vodič

Vodič môže byť:

</doc>
<doc id="37131" url="https://sk.wikipedia.org/wiki?curid=37131" title="Martin Heinrich Klaproth">
Martin Heinrich Klaproth

Martin Heinrich Klaproth (* 1. december 1743, Wernigerode – † 1. január 1817, Berlín) bol nemecký chemik.
Nezávisle od Williama Gregora objavil oxid titaničitý (alebo "zeminu") vo vzorke rudy, ktorú poznáme dnes pod menom rutil.
Objavil aj prvok ktorého oxid izoloval a pomenoval titán po Titanoch, deťoch Nebies a Zeme, odsúdených k životu vo forme skrytých ohňov Zeme. V roku 1825 pripravil Jöns Jakob Berzelius titán ako kov v znečistenej forme. V roku 1789 objavil nový prvok urán. Ako druhý izoloval chróm a cér. Bol priekopníkom analytickej chémie.
Jeho poznámky (bolo ich okolo 200) si sám zozbieral v "Beiträge zur chemischen Kenntnis der Mineralkörper" (5 vydanie, 17951810) a v "Chemische Abhandlungen gemischten Inhalts" (1815). Taktiež vydal "Chemisches Wörterbuch" (18071810) a zeditoval "F. A. C. Gren’s Handbuch der Chemie" (1806).

</doc>
<doc id="37132" url="https://sk.wikipedia.org/wiki?curid=37132" title="Prešovská univerzita">
Prešovská univerzita



</doc>
<doc id="37133" url="https://sk.wikipedia.org/wiki?curid=37133" title="Univerzita sv. Cyrila a Metoda">
Univerzita sv. Cyrila a Metoda



</doc>
<doc id="37134" url="https://sk.wikipedia.org/wiki?curid=37134" title="Generátor">
Generátor

Generátor je zariadenie alebo algoritmus na vytváranie vopred definovaných elementov/entít.

</doc>
<doc id="37135" url="https://sk.wikipedia.org/wiki?curid=37135" title="Univerzita svätého Cyrila a Metoda v Trnave">
Univerzita svätého Cyrila a Metoda v Trnave



</doc>
<doc id="37136" url="https://sk.wikipedia.org/wiki?curid=37136" title="Univerzita svätého Cyrila a Metoda">
Univerzita svätého Cyrila a Metoda



</doc>
<doc id="37138" url="https://sk.wikipedia.org/wiki?curid=37138" title="Univerzita Konštantína Filozofa">
Univerzita Konštantína Filozofa



</doc>
<doc id="37139" url="https://sk.wikipedia.org/wiki?curid=37139" title="Vysoká škola pedagogická v Nitre">
Vysoká škola pedagogická v Nitre



</doc>
<doc id="37140" url="https://sk.wikipedia.org/wiki?curid=37140" title="Cisár">
Cisár

Cisár (, , ) je panovnícky titul najvyššieho stupňa v niektorých monarchiách, ako aj nositeľ tohto titulu. Slovo cisárstvo znamená buď vládu cisára alebo štátnu formu monarchistického štátu, na ktorého čele stojí cisár. V súčasnosti je jediným vládnucim cisárom na svete japonský cisár.
Vzťah ku kráľovi.
Titul cisár je (dnes) nadradený titulu kráľ, ale v medzinárodnych pomeroch je rozdiel medzi kráľom a cisárom len čestný; obom patrí titul Veličenstvo (majestas) a kráľovské pocty. 
Etymológia.
Slovo pochádza z latinského caesar, čiže je odvodené od mena Julia Caesara. Ako caesar, po slovensky cézar, sa v Rímskej ríši počnúc Augustom titulovali rímski panovníci (titulovali sa ale viacerými titulmi súčasne, a to obyčajne "Imperator Caesar Augustus"). Alternatívny titul kráľ v Ríme neprichádzal do úvahy, pretože Rimania boli v tom čase hrdí na republiku a hrdí na to, že kedysi zrušili kráľovstvo. Preto bolo politicky nepriechodné, aby rímski panovníci prijali kráľovský titul.
Cár.
V podstate (obsahovo aj etymologicky) zhodný je titul cár používaný v Rusku, Bulharsku a Srbsku, pričom ale v Rusku titul pôvodne označoval rôzne druhy (aj cudzích) vládcov a oficiálny titul od roku 1721 znel "imperátor" (v bežnej komunikácii však naďalej cár).
Cisárstva.
Existovali (existujú) nasledujúce cisárstva:
Ako cisári sa niekedy označujú aj starovekí panovníci Asýrie, Babylonskej ríše a podobne.

</doc>
<doc id="37141" url="https://sk.wikipedia.org/wiki?curid=37141" title="Trnavská univerzita">
Trnavská univerzita

Trnavská univerzita môže byť:

</doc>
<doc id="37142" url="https://sk.wikipedia.org/wiki?curid=37142" title="Trenčianska univerzita A. Dubčeka v Trenčíne">
Trenčianska univerzita A. Dubčeka v Trenčíne



</doc>
<doc id="37143" url="https://sk.wikipedia.org/wiki?curid=37143" title="Trenčianska univerzita Alexandra Dubčeka">
Trenčianska univerzita Alexandra Dubčeka



</doc>
<doc id="37144" url="https://sk.wikipedia.org/wiki?curid=37144" title="Trenčianska univerzita A. Dubčeka">
Trenčianska univerzita A. Dubčeka



</doc>
<doc id="37145" url="https://sk.wikipedia.org/wiki?curid=37145" title="Katolícka univerzita">
Katolícka univerzita



</doc>
<doc id="37146" url="https://sk.wikipedia.org/wiki?curid=37146" title="Univerzita J. Selyeho v Komárne">
Univerzita J. Selyeho v Komárne



</doc>
<doc id="37147" url="https://sk.wikipedia.org/wiki?curid=37147" title="Slovenská zdravotnícka univerzita">
Slovenská zdravotnícka univerzita



</doc>
<doc id="37149" url="https://sk.wikipedia.org/wiki?curid=37149" title="Slovenská postgraduálna akadémia medicíny v Bratislave">
Slovenská postgraduálna akadémia medicíny v Bratislave



</doc>
<doc id="37150" url="https://sk.wikipedia.org/wiki?curid=37150" title="Slovenská postgraduálna akadémia medicíny">
Slovenská postgraduálna akadémia medicíny



</doc>
<doc id="37151" url="https://sk.wikipedia.org/wiki?curid=37151" title="TOM">
TOM



</doc>
<doc id="37153" url="https://sk.wikipedia.org/wiki?curid=37153" title="Libretista">
Libretista

Libretista je autor píšuci libretá. Známými libretistami boli Jules Barbier, Salvatore Cammarano, Lorenzo da Ponte, Jacopo Ferretti a daľší; na Slovensku napr. Pavol Čády, Pavol Braxatoris a Otto Kaušitz a v Čechách napríklad Karel Sabina alebo Jaroslav Kvapil.

</doc>
<doc id="37154" url="https://sk.wikipedia.org/wiki?curid=37154" title="Adolf Engler">
Adolf Engler

Adolf Heinrich Gustav Engler (* 25. marec 1844, Sagan, Poľsko – † 10. október 1930, Berlín, Nemecko) bol nemecký botanik. Prispel k výskumu systematizácie rastlín a založil botanickú záhradu v Berlíne.

</doc>
<doc id="37155" url="https://sk.wikipedia.org/wiki?curid=37155" title="Dozorná rada (akciová spoločnosť)">
Dozorná rada (akciová spoločnosť)

Dozorná rada je orgán v akciovej spoločnosti, volený a ustanovený valným zhromaždením akcionárov. Volí predstavenstvo spoločnosti, vykonáva dozor nad operáciami vo firme a jej vedením, kontroluje ročné uzávierky, obchodné výsledky. Počet členov dozornej rady je daný zákonom.

</doc>
<doc id="37156" url="https://sk.wikipedia.org/wiki?curid=37156" title="Akcia (cenný papier)">
Akcia (cenný papier)

Akcia (staršie "účastina") je druh cenného papiera, s ktorým sú spojené práva jeho majiteľa (akcionára) podieľať sa na riadení, zisku a likvidačnom zostatku akciovej spoločnosti tak, ako to určuje Obchodný zákonník a stanovy akciovej spoločnosti. 
V teórii aj podľa zákona má akcia presnejšie trojakú definíciu:
Náležitosti akcie sú uvedené v Zákone o cenných papieroch a prípadne stanovách danej spoločnosti.Obligatórne náležitosti, ktoré musia byť v akcii obsiahnuté: 
Hlavné varianty (na Slovensku):
Stanovy môžu založiť právo akcionárov na výmenu akcií na meno za akcie na doručiteľa a naopak. Akcie na doručiteľa môžu mať podobu len zaknihovaných akcií, ich prevod sa uskutočňuje podľa osobitného predpisu. Prevod listinných akcií na meno sa uskutočňuje rubopisom a odovzdaním akcie. Akcia na meno môže znieť aj na dve alebo viac osôb. Práva s akciou spojené môže potom vykonávať ktorákoľvek z nich alebo osoba nimi splnomocnená.
"Emisný kurz akcie" je peňažným vyjadrením ceny, za ktorú sa akcia predáva. Nesmie byť nižší ako je menovitá hodnota akcie.
"Emisné ážio akcie" je rozdiel, ktorý vznikne odpočítaním menovitej hodnoty akcie od emisného kurzu akcie. Zvyčajne sa z neho vytvára rezervný fond spoločnosti.

</doc>
<doc id="37157" url="https://sk.wikipedia.org/wiki?curid=37157" title="Libreto">
Libreto

Libreto je kompletný literárny podklad (väčšinou) hudobného umeleckého diela (hlavne opery, operety, muzikálu prípadne oratória). Slovo pochádza z taliančiny, kde znamená zdrobneninu od slova "libro"= kniha.
Libreto vo všeobecnosti sa musí prispôsobiť jednak divadelnému prevedeniu ako takému, ako aj hudbe daného diela. Aby nastal súlad medzi hudbou a textom bola potrebná úzka spolupráca medzi skladateľom a libretistom (libreto sa často viackrát upravovalo). Ako literárna predloha pre libreto mohli slúžiť rôzne činoherné diela, romány, poviedky, historické udalosti, legendy či biografie. Niektoré libretá boli napísané bez predlohy, napr. libreto od Huga von Hofmannsthal, napísaného pre Richarda Straussa.
Vo väčšine prípadov skladatelia skladali hudbu na už existujúce libreto, ale v niektorých prípadoch muselo byť libreto napísané dodatočne k už skomponovanej hudbe.
Operné libretá boli písané vo veršoch. Operetné (a muzikálové) libretá boli písané tak, že spievané texty boli veršované a hovorené boli prozaické.
História.
Začiatky tvorby libriet súvisia so vznikom opery. Libretá v tom čase písali známi básnici a ak bolo dielo úspešné, zdieľali slávu s autorom. Jedným z najznámejších libretistov bol Metastasio (1698 – 1782) (vlastným menom Pietro Trapassi), ktorý písal libretá pre rôznych operných skladateľov. Slávnym libretistom bol aj Lorenzo da Ponte, ktorý napísal libretá pre najslávnejšie Mozartove opery.
Neskôr v 19. storočí sa libretisti postupne dostávali do úzadia a hlavný podiel slávy z úspešného diela získal skladateľ. V niektorých prípadoch nemal libretista ani len podiel na honorári. Našli sa aj skladatelia (najznámejší z nich bol Richard Wagner), ktorí si písali libreto sami.
Koncom 19. storočia a 20, storočí sa postupne stabilizovala pozícia libretistov, ktorí boli v zásluhách za úspech často radení na druhé miesto za skladateľom. V niektorých prípadoch dosiahli rovnakej slávy ako skladateľ, napr. Gilbert a Sullivan.

</doc>
<doc id="37158" url="https://sk.wikipedia.org/wiki?curid=37158" title="Akrylová farba">
Akrylová farba

Akrylová farba je farba používaná v umeleckej maľbe a stavebníctve. Ide o disperznú farbu na báze polyakrylovej živice a zmesi pigmentov, pričom je na vodnej báze, čo je jej hlavná výhoda. 
Akrylová farba sa v čerstvom dá riediť vodou, v zaschnutom stave je voči vode odolná. Vhodná na maľbu na papier, kartón, drevo alebo plátno. Trvanlivosť: podľa prostredia, cca 30-50 rokov. Veľké uplatnenie má v stavebníctve na úpravu a ochranu omietky, betónu, sadrokartónu. Akrylové farby je možné tónovať pigmentmi.
Technické vlastnosti akrylových farieb sú podobné ako pri olejových farbách, ale na riedenie akrylových farieb a vymývanie štetcov je potrebná len voda. Zároveň majú tú vlastnosť, že rýchlejšie vysychajú. Po zaschnutí sú maľby odolné voči vode a neotierajú sa. Na rozdiel od olejovej farby sa nemenia a dajú sa rozriediť až na priesvitnú. 
Akryl rýchlo schne a neposkytuje preto taký dlhý čas na prácu ako olejové farby. Otvára však nové možnosti techník škrabania, vtláčania rôznych štruktúr, liatia, hádzania či rozprašovania. 
Niektorí výrobcovia (a to nielen pri akrylových farbách) rozlišujú tzv. študijné (študentské, školské) a umelecké (profesionálne, majstrovské) farby. Odlišujú sa úrovňou kvality a pochopiteľne aj cenou. Dá sa povedať, že tzv. štúdiová kvalita farieb je pre začínajúcich amatérov vyhovujúca. Zväčša je lepšie investovať do kvalitnejších farieb, aby sa predišlo sklamaniu z lacných farieb, vlastnosti ktorých nemusia zodpovedať potrebám používateľa. Niektorí výrobcovia vyrábajú farby s rôznymi „efektmi“, ako sú napr. farby dúhové (iridiscentné), svetielkujúce (fluoreskujúce), metalické (s prímesou práškového kovu), s prímesou piesku alebo lesklé. Obľúbené sú aj tzv. neónové farby.

</doc>
<doc id="37160" url="https://sk.wikipedia.org/wiki?curid=37160" title="Akrylová živica">
Akrylová živica

Akrylová živica alebo polyakrylová živica je umelá hmota vytvorená polymerizáciou kyseliny akrylovej. Je vodeodolná a svetloodolná. Používa sa ako báza pre akrylové farby, lepidlá, impregnačné nátery.

</doc>
<doc id="37162" url="https://sk.wikipedia.org/wiki?curid=37162" title="Učiteľ">
Učiteľ

Učiteľ je kvalifikovaný, vzdelaný profesionálny pedagogický pracovník, ktorý sa zaoberá vyučovaním a vychovávaním žiakov.
Predpokladom pre povolanie učiteľa sú jeho vlastné vedomosti a schopnosť predávať tieto ďalej žiakom. Niektoré učiteľské smery vyžadujú akreditáciu, podloženú skúškou a potvrdením o dostatočnej vedomostnej a schopnostnej úrovni učiteľa pre daný odbor.
Druhy učiteľov:
Vysvetlivka k * a **: Slová profesor a lektor majú, ako vidno, vždy dva rôzne významy.

</doc>
<doc id="37163" url="https://sk.wikipedia.org/wiki?curid=37163" title="Družstvo">
Družstvo

Družstvo môže byť:

</doc>
<doc id="37165" url="https://sk.wikipedia.org/wiki?curid=37165" title="Uhlíková metóda C14">
Uhlíková metóda C14

Uhlíková metóda C14 alebo rádiokarbónová metóda datovania je fyzikálny postup používaný na stanovenie veku organických zvyškov (napr. v archeológii). Princípom metódy je znalosť polčasu rozpadu izotopov uhlíka 12C a 14C a fakt, že v živom organizme je pomer oboch izotopov konštantný, ale po smrti sa tento pomer pozvoľna mení vďaka rozpadu izotopu 14C. Obsah izotopu 14C sa zredukuje na 1/8 približne po 17 150 rokoch, z čoho vyplýva, že táto metóda dáva presné výsledky pri určovaní veku spätne do 50 000 – 60 000 rokov. Každých 5730 ± 40 rokov (tzv. "Cambridgeský polčas rozpadu") sa polovica obsahu 14C premení na 12C, až po dobu ca 40 000 rokov, keď je obsah 14C príliš nízky a jeho meranie komplikované.
Uhlíkovou metódou C14 bol stanovený napríklad vek Turínskeho plátna, pričom bolo dokázané, že plátno bolo vyrobené niekoľko storočí po úmrtí Krista.
Princíp uhlíkovej metódy C14.
Na Zemi sa vyskytujú tri izotopy uhlíka – 12C, 13C (oba stabilné) a nestabilný 14C. Tieto izotopy sa vyskytujú v nasledujúcich pomeroch 12C – 98,89 %, 13C – 1,11 % a 14C – 0,00000000010 %. Jeden atóm 14C sa v prírode vyskytuje na každých 1 000 000 000 000 atómov 12C v živých materiáloch. Rádiokarbónová metóda je založená na spočítaní atómov uhlíka 14C, ktorý vzniká vo vrchných vrstvách atmosféry pôsobením kozmického žiarenia na dusík 14N. Táto reakcia je:
formula_1
(kde n je neutrón a p je protón)
14C oxiduje na oxid uhličitý a pozemské rastliny a živočíchy ho počas života prijímajú počas fotosyntézy a pri konzumácii potravy.
J. R. Arnold a W. F. Libby v roku 1949 boli prví, kto navrhol datovať organické materiály pomocou tejto metódy. Polčas rozpadu izotopu 14C je 5730 ± 40 rokov, to znamená že každých 5730 ± 40 rokov sa množstvo 14C zmenší o polovicu. Po 10 polčasoch rozpadu je v látke také malé množstvo 14C, že je už technicky takmer nemerateľné (1 024-krát menej). Preto je limitom použitia metódy 50 – 60 000 rokov. Pre spodnú hranicu použitia žiadne ohraničenie neexistuje.
14C emituje slabú beta časticu (b) s priemernou energiou 160keV. Reakcia je nasledujúca:
formula_2
Teda 14C sa opäť stáva dusíkom.
Kritika uhlíkovej metódy C14.
Kritici uhlíkovej metódy C14 tvrdia, že nemáme istotu, či pomer izotopov 12C a 14C v minulosti zodpovedal tomu dnešnému. Bola intenzívnejšia sopečná činnosť, iné pomery v atmosfére a iné množstvo prenikajúceho vesmírneho rádioaktívneho žiarenia ako aj ďalšie vplyvy ovplyvňujúce výskyt izotopu 14C. Napríklad počas pokusných atómových a termonukleárnych výbuchov sa lokálne koncentrácia 14C zvýšila. V modernej ére sa v dôsledku spaľovania fosílnych palív v atmosfére mierne globálne jeho koncentrácia znížila. Pri porovnávaní výsledkov datovania pomocou tejto metódy s alternatívnymi metódami dochádza k porovnateľným výsledkom.
Využitie uhlíkovej metódy C14.
Metódu možno použiť napríklad v týchto oblastiach: 
Korekcie pri uplatňovaní metódy C14.
Vplyv spôsobu života.
V závislosti od spôsobu života skúmaného objektu musia byť pri datovaní jeho zvyškov vykonávané korekcie. Pri morských živočíchoch a rastlinách činí rozdiel v dôsledku zníženej interakcie s atmosférickým uhlíkom oproti pozemným živočíchom a rastlinám 400 rokov. Z tohto aspektu je datovanie kostí človeka problematické. Pokiaľ počas života konzumoval vo zvýšenej miere morské živočíchy, hladina 14C v jeho kostiach je oproti človeku, ktorý ich nekonzumoval, výrazne znížená.
Vplyv človeka.
Priemyselný efekt.
Približne od roku 1890 sa vo zvýšenej miere začali spaľovať fosílne palivá. Od roku 1890 do roku 1950 sa množstvo 14C v atmosfére znížilo o 2 %.
Efekt atómovej bomby.
V dôsledku atómových a termonukleárnych pokusov sa v atmosfére a v oceánoch umelo zvýšilo množstvo izotopu 14C. Najväčšie hodnoty umelého 14C boli na severnej pologuli dosiahnuté v roku 1963 na južnej pologuli v roku 1965. Tieto vplyvy sa pri datovaní uhlíkovou metódou C14 zohľadňujú.

</doc>
<doc id="37167" url="https://sk.wikipedia.org/wiki?curid=37167" title="Rádiokarbónová metóda datovania">
Rádiokarbónová metóda datovania



</doc>
<doc id="37169" url="https://sk.wikipedia.org/wiki?curid=37169" title="Pieseň o Nibelungoch">
Pieseň o Nibelungoch

Pieseň o Nibelungoch alebo Nibelungenlied je stredoveký nemecký hrdinský epos od neznámeho autora z obdobia približne okolo roku 1200 napísaný v strednej hornej nemčine. Ide o najdôležitejšie dielo nemeckej stredovekej literatúry. 
Dej.
Reflektuje historické udalosti z 5. storočia keď Huni pod Atilovou vládou vtrhli do západnej Európy a v roku 436 zničili Burgundské kráľovstvo pri Wormse.
V nemeckej mytológii boli Nibelungovia synovia hmly a rasa trpaslíkov, ktorá žila v podzemí. Hrdina Siegfried im ukradol poklad, ktorý symbolizoval moc. Siegfried sa stal kráľom. Požiadal o ruku sestru kráľa Gunthera Kriemhildu. Kráľova manželka Brunhilda zradou a nástrahami zabije Siegfrieda. Kriemhilda jeho smrť pomstí ale sama pritom zomrie.
Forma a štýl.
Je komponovaný v štvorveršových strofách (tzv. nibelunská strofa). Má dve hlavné časti: Siegfriedova smrť a Zánik Burgundov. V piesni sa miešajú prvky germánskej mytológie, kresťanstva a pohanstva. 
Moderné vnímanie.
Prvá moderná verzia bola publikovaná v 1782. Koncepty ako česť, lojalita, líderstvo a vlastenectvo boli zneužívané moderným nacionalizmom a nacizmom. V súčasnosti má dielo veľký vplyv na umenie.

</doc>
<doc id="37170" url="https://sk.wikipedia.org/wiki?curid=37170" title="Predný náhon">
Predný náhon

Predný náhon alebo predný pohon alebo pohon prednej nápravy je koncepcia pohonu automobilov, pri ktorej je motor uložený vpredu a sila sa prenáša na predné kolesá. Hnacia sústava pri prednom pohone môže byť usporiadaná:
Vzhľadom na nepriaznivé konštrukčné a prevádzkové výsledky sa pohon prednej nápravy využíva prakticky len s motorom uloženým nad prednou nápravou.
História.
Pohon prednej nápravy je historicky najmladší spôsob pohonu automobilu, ktorý je však v dnešnej dobe značne rozšírený a využíva ho drvivá väčšina dnes vyrábaných osobných automobilov s pohonom jednej nápravy. Prvýkrát bol predný náhon použitý vo vozidle Citroen Traction Avant v roku 1932. Relatívne neskorý nástup tejto koncepcie pohonu spôsobila potreba konštrukcie kĺbových hriadeľov, ktoré by dokázali prenášať hnaciu silu aj pri zalomení do veľkých uhlov. Z tohto dôvodu sa sprvu dávala prednosť klasickej koncepcii, a neskôr zadnému náhonu, ktoré obe využívali pohon zadnej nápravy. Až v 60. rokoch 20. storočia firma Renault uviedla na trh model Renault 16, ktorý mal prostredníctvom kĺbových hriadeľov poháňané kolesá prednej nápravy, čo spôsobilo prevrat v konštrukcii automobilov a prakticky všetci výrobcovia v nasledujúcich rokoch prešli od pohonu zadných kolies k pohonu predných kolies. Hlavným faktorom, ktorý spôsobil tak masívne rozšírenie tohto pohonu bolo uloženie motora, ktoré pri klasickej koncepcii vyžadovalo použitie kardanového hriadeľa, ktorý zvyšoval hmotnosť vozidla a pri zadnom náhone nízka variabilita karosárskych riešení vozidla.
V nasledujúcich rokoch pohon zadnej nápravy pri konštrukcii osobných automobilov využívali už len niektoré automobilky strednej a východnej Európy, keďže v dlhodobo centrálne plánovanom hospodárstve bolo veľmi drahé a komplikované vyvinuť jednoúčelový kĺbový hriadeľ a niektoré automobilky, ktorým pri konštrukcii ich vozidiel nevadila nutnosť použiť kardanový hriadeľ.
Konštrukcia.
Pohon prednej nápravy vzhľadom na fakt, že predná náprava slúži aj na riadenie smeru vozidla vyžaduje použitie kĺbových hriadeľov, ktoré dokážu prenášať hnaciu silu aj pri veľkom zalomení. Vedenie kĺbového hriadeľa od rozvodovky ku kolesu vyžaduje voľný priestor v týchto miestach, čo prakticky znemožňuje využitie iných druhov náprav, ako je náprava typu McPherson. Táto náprava má obvykle len jedno rameno, takže nedosahuje nijak zvlášť vysokej tuhosti. Vyžaduje taktiež montáž konštrukčne tuhých tlmičov, pretože váha vozidla priamo spočíva na tlmiči. Nízka tuhosť nápravy spôsobuje zmenu geometrie nápravy pri akcelerácii a brzdení v dôsledku veľkej deformácie nosného ramena. Ak nie je dostatočne tuhá karoséria v mieste uloženia tlmičov, dochádza k ešte významnejšej zmene geometrie. Náprava je rovnako veľmi citlivá na nerovnosti na ceste a veľmi ľahko môže dôjsť k odtrhnutiu kolesa pri prejazde jamy.
Pri pohone prednej nápravy však možno využiť veľmi jednoduchej zadnej nápravy. V minulosti sa využívala tuhá zadná náprava zvarená z trubkovej oceli, kde rám nápravy pôsobil ako priečny skrutný stabilizátor. Takáto náprava nemala prakticky žiadne prvky ovplyvňujúce jej geometriu, ta tak bola plne v rukách výrobcu.
Vlastnosti.
Medzi výhody vozidiel s predným pohonom patria:
Medzi nevýhody vozidiel s predným pohonom patria:

</doc>
<doc id="37171" url="https://sk.wikipedia.org/wiki?curid=37171" title="Zadný náhon">
Zadný náhon

Zadný náhon alebo zadný pohon alebo pohon zadnej nápravy je koncepcia pohonu automobilov, kde je hnací agregát umiestnený pred, alebo za zadnou nápravou a hnacia sila sa prenáša na zadnú nápravu. Výhoda je v jednoduchšom technickom prevedení oboch náprav: predná je len riadená, zadná len poháňaná, čo sa odzrkadlí pri spoľahlivosti a subjektívne športovejších jazdných vlastnostiach. 
V minulosti sa tento spôsob prenosu sily hojne využíval, no pri súčasnom stave techniky je voľba automobilového výrobcu medzi predným a zadným náhonom viac-menej historická. Problémy vyplývajúce z nevýhod jedného či druhého technického riešenia sú už odladené, resp. kompenzované inými systémami (ABS, EDS, ESP...).
Dnes je tento druh pohonu využívaný najmä pri pretekárskych automobiloch a autobusoch.
História.
Pohon zadnej nápravy bol prvým druhom pohonu automobilov. V prvopočiatkoch automobilovej dopravy sa využíval pohon tuhej zadnej nápravy pomocou reťaze od vzadu uloženého motora. Dôvody pre pohon zadnej nápravy boli zjavné: v tej dobe bolo komplikované skonštruovať prednú nápravu, ktorá by dokázala meniť smer jazdy vozidla a súčasne poháňať automobil. Pri rýchlostiach, ktoré vtedajšie automobily dosahovali ani nebolo nutné riešiť jazdné vlastnosti používaného riešenia. 
So zvyšujúcou sa rýchlosťou automobilov sa postupne zvyšovali aj nároky na jazdné vlastnosti, čo si vyžiadalo montáž väčších motorov. Nízka účinnosť si vynútila použitie motorov s veľkými objemami, ktoré boli kvôli jazdným vlastnostiam umiestnene za prednú nápravu. Tú však stále technologicky nebolo možné poháňať, preto sa aj naďalej poháňala zadná náprava prostredníctvom hnacieho hriadeľa, ktorý šiel z motora k zadnej náprave. Toto riešenie bolo vo svojej dobe výhodné, pretože s veľkým motorom a ťažiskom za prednou nápravou poskytovalo dobrú stabilitu vozidla. Nevýhodou bola veľká hmotnosť celého riešenia. Preto sa po druhej svetovej vojne postupne hľadali iné riešenia. 
V segmente malých automobilov, ktorý sa začal rozvíjať, bolo použitie kardanového hriadeľa nevyhovujúce z dôvodu vysokých nákladov na konštrukciu vozidla. Preto sa logickým riešením zdalo byť presunutie motora nad zadnú nápravu, čo radikálne zmenilo jazdné vlastnosti vozidiel a zviazalo ruky konštruktérom karosérie. Výhodou riešenia bolo, že aj napriek pohonu zadnej nápravy táto stále zostávala jednoduchá, aj keď už nebolo možné použiť tuhú nápravu odpruženú ako celok. Všeobecná popularita tohto riešenia ale netrvala dlho a už o niekoľko rokov neskôr sa začali masovo produkovať automobily s pohonom prednej nápravy, ktorý umožňoval lepšie využitie priestoru. 
Pohon zadnej nápravy sa naďalej využíval už iba pri pretekárskych automobiloch, autobusoch, v spojení s klasickou koncepciou pri drahších automobiloch niektorých značiek a pri konštrukcii vozidiel východného bloku, kde konštrukčná jednoduchosť zadnej hnacej nápravy umožňovala vyrábať lacné, jednoduché a spoľahlivé vozidla, ktorých jazdné vlastnosti a variabilita priestoru boli podpriemerné.
Konštrukcia.
Zadná hnacia náprava aj napriek faktu, že je hnacia, nevyžaduje komplikované konštrukčné riešenie. Keďže neobsahuje mechanizmus na otáčanie kolies, je pohon kolies zaobstarávaný prakticky bez zalomenia. Pri klasickej koncepcii, kedy je motor vpredu, je možné skonštruovať tuhú zadnú nápravu, kedy sú obe kolesá, hriadele a diferenciál v jednom bloku. Takáto náprava ma minimálne prevádzkové vôľe, vysokú tuhosť a odolnosť, no zároveň vyššiu hmotnosť neodpruženej masy, čo zhoršuje jazdné vlastnosti. Je nutné, aby kolesá pružili, čo spôsobuje zmenu ich polohy voči diferenciálu. Najjednoduchším riešením v takej situácii je použitie kyvných polosí, ktoré sú spojené s diferenciálom jednoduchými kĺbmi, umožňujúcimi malé natočenie. Takéto riešenie má už pomerne malé neodpružené hmotnosti, ale váha automobilu je cez hnacie hriadele priamo prenášaná na agregát, čo spôsobuje prenos hluku do karosérie a kolesá pri pružení menia sklon voči vozovke. Takáto náprava nemá vhodné vlastnosti pre jazdy vo vysokých rýchlostiach. 
Neskôr sa pri zadnom náhone prešlo na komplikovanejšie viacprvkové nápravy s kĺbovými hriadeľmi, ktoré získali priaznivé jazdné vlastnosti. Hriadeľ s jednoduchým kĺbom bol nahradený kĺbovým hriadeľom podobnej konštrukcie ako kĺbové hriadele pre pohon prednej nápravy, ale medzné zalomenie pri zadnej náprave je menšie, ako pri prednej, čo zjednodušuje konštrukciu kĺbov a predlžuje životnosť kĺbov. Zavedením kĺbových hriadeľov sa odľahčil agregát a zamedzilo sa zmene sklonu kolesa voči vozovke pri perovaní, ktoré už nebolo závislé od polohy nápravy a agregátu.
Pri pohone zadnej nápravy je veľká flexibilita riešenia prednej nápravy. V minulosti sa využívali prakticky všetky možné kombinácie náprav. V prvopočiatku to boli tuhé predné nápravy odpružené ako celok, neskôr lichobežníkové predné nápravy, ale aj nápravy typu McPherson (bez hnacieho hriadeľa).

</doc>
<doc id="37172" url="https://sk.wikipedia.org/wiki?curid=37172" title="Nihil obstat (formula)">
Nihil obstat (formula)

Nihil obstat (z lat. "nič neprekáža") je „formula, ktorou katolícky cenzor vyjadruje svoje zistenie o mravnej bezchybnosti kníh a tlače vôbec a dáva súhlas na publikovanie“.
Nihil obstat je stručnejšia forma latinského výrazu "nihil obstant quominus imprimatur" - nič neprekáže tomu, aby sa vytlačilo. Vyhláseniu za nihil obstat prechádza odborné posúdenie komisiou, ktorá je schválená cirkevnou autoritou.

</doc>
<doc id="37174" url="https://sk.wikipedia.org/wiki?curid=37174" title="John Bull (symbol Británie)">
John Bull (symbol Británie)

John Bull je satirické označenie typického tvrdošijného Angličana. Meno pochádza od John Arbuthnoteho, ktorý ho použil pre svoju hlavnú postavu v zbierke alegorických pamfletov "The history of J.Bull" z obdobia roku 1712.

</doc>
<doc id="37176" url="https://sk.wikipedia.org/wiki?curid=37176" title="John Arbuthnot">
John Arbuthnot

John Arbuthnot (* pokrstený 29. apríla 1667, Inverbervie, Spojené kráľovstvo – † 27. február 1735, Londýn) bol škótsky lekár, matematik a satirik spoločnosti, známy najmä svojou literárnou postavou Johna Bulla, stvárňujúcou typického Angličana. 

</doc>
<doc id="37178" url="https://sk.wikipedia.org/wiki?curid=37178" title="J. Arbuthnot">
J. Arbuthnot



</doc>
<doc id="37179" url="https://sk.wikipedia.org/wiki?curid=37179" title="John Bull">
John Bull

John Bull je

</doc>
<doc id="37181" url="https://sk.wikipedia.org/wiki?curid=37181" title="Pamflet">
Pamflet

Pamflet alebo hanopis v užšom zmysle je kratšie literárne dielo s hanlivým, kritizujúcim obsahom. Najčastejšie namierené proti spoločnosti. V literárnych hanopisoch autor pritom zámerne zdôrazňuje alebo zveličuje záporné stránky kritizovaného predmetu. Často sa využívajú v politickom boji (letáky a podobne). Nenárokujú si trvalú umeleckú hodnotu.
V širšom zmysle je to akékoľvek haniace dielo. Môže ísť napríklad o recenziu, v ktorej kritik uvádza iba zápory diela, o novinový článok aj rozsiahle literárne dielo.

</doc>
<doc id="37186" url="https://sk.wikipedia.org/wiki?curid=37186" title="Slovenská poľnohospodárska univerzita">
Slovenská poľnohospodárska univerzita



</doc>
<doc id="37187" url="https://sk.wikipedia.org/wiki?curid=37187" title="Vysoká škola poľnohospodárska v Nitre">
Vysoká škola poľnohospodárska v Nitre



</doc>
<doc id="37188" url="https://sk.wikipedia.org/wiki?curid=37188" title="Vysoká škola poľnohospodárska">
Vysoká škola poľnohospodárska



</doc>
<doc id="37189" url="https://sk.wikipedia.org/wiki?curid=37189" title="Vysoká škola výtvarných umení">
Vysoká škola výtvarných umení



</doc>
<doc id="37190" url="https://sk.wikipedia.org/wiki?curid=37190" title="Akadémia umení">
Akadémia umení



</doc>
<doc id="37192" url="https://sk.wikipedia.org/wiki?curid=37192" title="Administratívne členenie Španielska">
Administratívne členenie Španielska

Španielsko sa člení na:
Autonómne spoločenstvá a mestá sa ďalej členia na provincie - pozri provincia (Španielsko).

</doc>
<doc id="37194" url="https://sk.wikipedia.org/wiki?curid=37194" title="Vysoká škola ekonómie a manažmentu verejnej správy">
Vysoká škola ekonómie a manažmentu verejnej správy



</doc>
<doc id="37195" url="https://sk.wikipedia.org/wiki?curid=37195" title="Vysoká škola zdravotnícka a sociálnej práce sv. Alžbety">
Vysoká škola zdravotnícka a sociálnej práce sv. Alžbety



</doc>
<doc id="37197" url="https://sk.wikipedia.org/wiki?curid=37197" title="Madrid (rozlišovacia stránka)">
Madrid (rozlišovacia stránka)

Madrid môže byť:
Pozri aj:

</doc>
<doc id="37199" url="https://sk.wikipedia.org/wiki?curid=37199" title="Valencia">
Valencia

Valencia môže byť:
A) Názov:
Pozri aj:
B) Pojem
Pozri aj:

</doc>
<doc id="37200" url="https://sk.wikipedia.org/wiki?curid=37200" title="Murcia">
Murcia

Murcia môže byť:

</doc>
<doc id="37201" url="https://sk.wikipedia.org/wiki?curid=37201" title="La Rioja">
La Rioja

La Rioja môže byť:

</doc>
<doc id="37205" url="https://sk.wikipedia.org/wiki?curid=37205" title="Mahuliena, zlatá panna">
Mahuliena, zlatá panna

Mahuliena, zlatá panna (nem. "Der Treue Johannes", angl. "Mahuliena, Golden Maiden") je koprodukčná slovensko-nemecká filmová rozprávka na motívy rozprávok bratov Grimmovcov "Verný Ján" a "Mahuliena, zlatá panna".
Dobrodružná rozprávka o putovaní odvážneho princa a jeho verného sluhu Jána za Mahulienou do krajiny chamtivého Zlatovlada. 

</doc>
<doc id="37206" url="https://sk.wikipedia.org/wiki?curid=37206" title="Kráľ">
Kráľ

Kráľ môže byť:

</doc>
<doc id="37207" url="https://sk.wikipedia.org/wiki?curid=37207" title="Hodinky">
Hodinky

Hodinky môže byť:

</doc>
<doc id="37208" url="https://sk.wikipedia.org/wiki?curid=37208" title="Kráľ (šach)">
Kráľ (šach)

Kráľ v hre šach je najdôležitejšia, hoci nie najsilnejšia figúra. Dávnejšie sa kráľ nazýval "šach" podľa titulu panovníkov v krajinách, cez ktoré sa k nám šachová hra dostala. Historickým reliktom tejto skutočnosti je dnešný názov hry. 
Účelom hry je dať mat súperovmu kráľovi a zabrániť matu vlastného kráľa. Kráľ sa pohybuje všetkými smermi o jedno políčko. Výnimkou je malá a veľká rošáda, keď sa môže pohnúť o dve polia smerom k veži a veža sa postaví vedľa neho z opačnej strany, než pôvodne bola. Kráľ je jediná figúra v šachu, ktorá sa nemôže postaviť na pole priamo ohrozené súperom.
Počas otvorenia a väčšinou ani počas strednej hry sa kráľ nezapája do boja. Výnimkou v strednej hre je hore uvedená rošáda, ktorá slúži hlavne na presunutie kráľa na bezpečnejšie miesto. V koncovke, hlavne ak obe strany stratili svoje silné figúry, kráľ prechádza do ofenzívy a zabezpečuje ochranu svojim pešiakom pri ich púti na protiľahlú stranu, kde sa zmenia na ľubovoľnú figúru okrem kráľa.
Symbolom kráľa v šachových diagramoch je .
Na začiatku hry v klasickej šachovej hre stojí biely kráľ na poli e1 a čierny na poli e8. Mnemotechnickou pomôckou je – dáma ctí svoju farbu (stojí na poli rovnakej farby) a kráľ a dáma stoja na stredných poliach základného riadku.

</doc>
<doc id="37210" url="https://sk.wikipedia.org/wiki?curid=37210" title="Falošný princ">
Falošný princ

Falošný princ (angl. "False Prince") je koprodukčná slovensko-nemecká filmová rozprávka na motívy rozprávky Wilhelma Hauffa "O nepravom princovi".
Obsah.
Krajčírsky tovariš Labakan sa oblečie do prepychových šiat pre bohatého emira a využije príležitosť, ktorá sa mu neočakávane naskytne: vydáva sa za sultánovho syna Omara, ktorý sa po dlhom čase vracia domov od vznešeného káhirskeho pašu. Sultánova žena však spozná, že Labakan nie je jej skutočným synom a presvedčí sultána, aby opovážlivého mladíka podrobil skúške.
Zaujímavosti.
Po rozprávkach Soľ nad zlato (1982) a Perinbaba (1985) bol film treťou spoluprácou nemeckej produkčnej spoločnosti Omnia Film München so slovenským štúdiom Koliba.
Variant názvu rozprávky bol Rozprávka o nepravom princovi. (Zdroj: skcinema.sk)
Bojové a jazdecké scény zabezpečovali korporácie Tovarišstvo starých bojových umení a remesiel v Bratislave a Jazdecký oddiel TJ Elán pri Slovenskom filme.
V snímke môžeme počuť spievať Darinu Rolincovú, ktorá nahovorila aj animovanú Ihlu, Miroslava Nogu a Spevácky zbor Lúčnica.
Hudbu do rozprávky nahrala taktiež aj populárna slovenská skupina YPS. (Zdroj: skcinema.sk)

</doc>
<doc id="37212" url="https://sk.wikipedia.org/wiki?curid=37212" title="Fontána pre Zuzanu">
Fontána pre Zuzanu

Fontána pre Zuzanu () je slovenský hudobný film natočený podľa románu Eleonóry Gašparovej. Hudbu k filmu zložil Vašo Patejdl. Okrem Patejdla vo filme spevácky účinkujú aj Oľga Záblacká, Jožo Ráž, Robo Grigorov a Silvia Slivová. Robo Grigorov je okrem toho aj hercom a stvárňuje jednu z vedľajších postáv. 
Fontána z filmu stojí na Kupeckého ulici v Bratislave. 
Príbeh Fontány pre Zuzanu inšpiroval rovnomenný muzikál, ktorý mal svoju premiéru v októbri 2008.

</doc>
<doc id="37213" url="https://sk.wikipedia.org/wiki?curid=37213" title="Kráľ (panovník)">
Kráľ (panovník)

Kráľ (z lat. "Carolus" = Karol Veľký) je titul panovníka kráľovstva, druhá najvyššia monarchistická hodnosť po cisárovi a pred kniežaťom či vojvodom. Kráľovstvo je hodnosť zastávaná kráľom alebo štátno-politický celok, ríša, krajina, v ktorej vládne kráľ alebo forma vlády s kráľom na čele.
Názvy v niektorých iných jazykoch:
V konštitučných monarchiách je len reprezentatívnou hlavou štátu s obmedzenými právomocami. V absolutistických monarchiách je kráľ neobmedzeným vládcom. V stavovskej monarchii sa zodpovedá stavom. 
Pôvodne sa králi väčšinou volili. 
Vo včasnom stredoveku bol v Európe titul kráľ väčšinou spätý s cirkvou. Udeliť tento titul mohol len pápež. Tento fakt je určený tým, že v rámci prechodu od kmeňovej spoločnosti k štátu zohrávalo kresťanstvo veľkú zjednocovaciu úlohu a stalo sa oporou monarchie ako formy vlády - Jeden Pán na Nebi, jeden Pán na Zemi. Vo vrcholno a neskorostredovekej Európe udeľoval hodnosť kráľa, resp. si nárokoval právo udeľovať túto hodnosť, rímskonemecký cisár. Často dochádzalo medzi pápežom a rímskonemeckým cisárom v tomto ohľade k sporom. 
V niektorých štátoch resp. v Európe, v prípadoch, kedy sa kráľovský titul udeľoval dedične, sa kráľovská koruna dedila podľa zásady primogenitúry - prvorodený - po meči, ak mal kráľ syna a dcéru, nástupcom sa stal syn. Existovali však aj iné spôsoby, ako napríklad princíp seniorátu (najstaršieho v rodine). Kuriózny je princíp avunkulátu, v ktorom po ujcovi (matkinom bratovi) nastupuje jeho synovec. Od obdobia stavovskej monarchie (17. storočie) boli králi volení stavmi. V Poľsku bol tento princíp praxou už predtým. Vždy však platilo, že ak nebol nástupca, tak tohto volil nejaký zastupiteľský orgán šľachty (dvorské rady, snemy, neskôr stále zhromaždenia stavov). 
Kráľ bol najvyšší správny, súdny, zákonodárny orgán a veliteľ vojska. V raných dobách bolo územie štátu považované za patrimonium dynastie, čiže jej patrilo spolu s ľuďmi na tomto území. 
Prvým panovníkom slovenského územia označovaným v dokumentoch (aj) ako „kráľ“ bol Vannius (1. stor. po Kr.), potom Samo (7. stor.), potom Rastislav a Svätopluk (9. stor.). Potom bol kráľom až Štefan I. (pravdepodobne z vôle pápeža a/alebo rímskonemeckého cisára) a po ňom všetci nástupcovia na uhorskom tróne až do roku 1918. V Uhorsku po celú túto dobu (918 rokov) hovoríme o svätoštefanskej korune a svätoštefanskej tradícii.
Kráľ podľa rímskeho práva.
Kráľ je držiteľ a vykonávateľ štátnej moci. Volia ho zhromaždenia kúrií. Po smrti alebo odstránení kráľa vykonáva právomoc kráľa dočasne senát prostredníctvom povereného dočasného kráľa "(interrex-interregnum)". Voľby, spravidla formou aklamácie, zvolený získava len hodnosť, ale skutočnú moc spojenú s touto hodnosťou dostáva až po priaznivom vykonaní veštby zákonom zhromaždenia kúrií o priznaní plnej vládnej moci "(lex curiata imperio)". Vládna moc "(imperium)" obsahuje najvyššiu veliteľskú moc nad vojskom, ďalej správnu a súdnu moc i hodnosť najvyššieho kňaza "(pontifex maximus)". O vypovedaní vojny alebo uzavretí mieru, ako aj o zákonodarných záležitostiach sa kráľ radí s ľudom na zhromaždeniach.
Vonkajšími znakmi kráľa sú: kráľovské obydlie "(curia regia)", purpurom lemovaný plášť (toga praetexta), berla s orlom "(scipio)", kreslo zdobené slonovou kosťou "(cella curulis)" a sprevádzanie dvanástimi úradnými sluhami "(lictores)" nesúcimi zväzky prútov, v ktorých boli zastrčené sekery "(fasces et secures)".
Poradným orgánom kráľa je senát.

</doc>
<doc id="37214" url="https://sk.wikipedia.org/wiki?curid=37214" title="Fontána pre Zuzanu 2">
Fontána pre Zuzanu 2

Fontána pre Zuzanu 2 (angl. "The Fountain for Zuzana 2") je koprodukčný slovensko-český hudobný film z prostredia kamionistov a hudobného priemyslu. Voľne nadväzuje na film Fontána pre Zuzanu.

</doc>
<doc id="37217" url="https://sk.wikipedia.org/wiki?curid=37217" title="Fontána pre Zuzanu 3">
Fontána pre Zuzanu 3

Fontána pre Zuzanu 3 (angl. A Fountain For Susan) je koprodukčný slovensko-český hudobný film. Bol to prvý slovenský film natočený v angličtine. 
Romantická hudobná komédia o láske, priateľstve a vode.

</doc>
<doc id="37218" url="https://sk.wikipedia.org/wiki?curid=37218" title="Dušan Rapoš">
Dušan Rapoš

Dušan Rapoš (* 20. jún 1953, Moravany) je slovenský režisér, scenárista a hudobný skladateľ. Umelecký pseudonym Sui Generis (svojho druhu) alebo SG. Je manželom herečky Evy Vejmělkovej, synom slovenského publicistu Vladimíra Rapoša a vnukom európskeho architekta a staviteľa Miloša Rapoša.
Vyštudoval katedru žurnalistiky na Filozofickej fakulte Univerzity Komenského v Bratislave (1975) a filmovú réžiu na bratislavskej VŠMU (1982). Počas štúdií pracoval ako novinár a redaktor v rozhlase (Dobré ráno). Od roku 1982 pracoval v spravodajskom filme a venoval sa tvorbe týždenníkov. Okrem práce vo filme sa venuje divadelnej tvorbe, skladaniu hudby (napr. balet "Deti Titanicu") a textárstvu. V roku 1992 založil produkčnú spoločnosť Welcome Film. Podieľal sa na výrobe seriálu „Slovenský bigbít“.
Z prvého manželstva má dcéry Katarínu a Dušanu. S Evou Vejmělkovou má dve dcéry, Taru a Ritu. Žije v Havířove.
Ocenenia.
2008 – Krištáľové krídlo v kategórii publicistika a literatúra spoločne s Ľubošom Juríkom a Jozefom Šuhajdom za obsiahlu knihu Slovenský bigbít, ktorej súčasťou sú 3 DVD s 1O-dielnym televíznym seriálom, sa stala jednou z najúspešnejších kníh roku 2008. Na viac ako 400 stranách sú zachytené plodné šesťdesiate roky cez rockovú a beatovú hudbu, ale aj cez názory, ideály a nádeje vtedajšej mladej generácie. Kniha je aj dokumentom o desaťročí, ktoré patrilo medzi najvzrušujúcejšie obdobie minulého storočia.

</doc>
<doc id="37219" url="https://sk.wikipedia.org/wiki?curid=37219" title="Zbor povereníkov">
Zbor povereníkov

Zbor povereníkov (skratka ZP), v pôvodnom dlhom tvare Zbor povereníkov Slovenskej národnej rady (skratka ZP SNR) bol národný orgán vládnej a výkonnej moci na Slovensku od 1. septembra 1944 do 11. júla 1960, kedy zanikol prijatím Ústavy ČSSR, podľa ktorej jeho kompetencie prevzala SNR ako jednotný zákonodarný, vládny a výkonný orgán. Spolu so Slovenskou národnou radou (SNR) a jej orgánmi tvoril slovenské národné orgány.
Počas druhej svetovej vojny.
Vytvorený bol nariadením SNR počas Slovenskej republiky 1. septembra 1944 ako orgán SNR na povstaleckom území Slovenska. SNR mala vtedy všetku zákonodarnú, vládnu a výkonnú moc na Slovensku a výkonnú moc delegovala práve na Zbor povereníkov. Prvý Zbor mal 9, druhý 11 členov (povereníctiev), sídlil v Banskej Bystrici a pôsobil až do konca SNP, presnejšie do 23.10.1944. Bol kolégiom ústredných štátnych orgánov - „povereníkov“ stojacich na čele povereníctiev SNR. Na čele bolo Predsedníctvo SNR (čiže nie jednotlivá osoba), úradnú agendu vykonával Úrad Predsedníctva ZP.
Od 7. februára 1945 do 18. septembra obnovil svoju činnosť na oslobodenom území - sídlo bolo v Košiciach, neskôr v Bratislave. Tretí Zbor mal 10 členov, štvrtý a piaty 12 členov.
1945 – 1960.
Povojnový Zbor povereníkov začal pracovať 18. septembra 1945 v Bratislave. Na jeho čele stála odteraz osoba - Predseda ZP (prvý bol Karol Šmidke, potom od 1946 - 1950 Gustáv Husák). Prvý povojnový (teda šiesty) ZP nebol volený, ale obsadzovaný paritne zástupcami Demokratickej strany a Komunistickej strany Slovenska. Jeho činnosť veľmi obmedzila tretia pražská dohoda, ktorá rozhodla, že bude podriadený vláde Česko-Slovenska.
Po voľbách roku 1946 SNR 14. augusta 1946 vytvorila nový ZP (v technickom poradí siedmy, ôsmy atď.) na čele s G. Husákom a v podobe, ktorú zaviedol Košický vládny program. Bola to zjednodušene povedané slovenská vláda s veľmi obmedzenými právomocami. Z česko-slovenského hľadiska išlo o prejav asymetrickej výkonnej moci, lebo v Česku obdobný orgán vytvorený nebol. Počet členov bol 13. Vo februári 1948 G. Husák povereníkov za Demokratickú stranu (riadne zvolených vo voľbách) vylúčil s odôvodnením, že sa demisia ministrov ich strany týka aj ich. 6. marca 1948 nastúpil nový, už komunistický (v poradí deviaty) ZP. Mal 12 členov. Čoskoro ho vystriedal desiaty ZP, ktorý vládol od júna 1948 až do decembra 1954, ktorý mal 13 členov a na ktorého čele od mája 1950 už stál Karol Bacílek, od septembra 1951 Július Ďuriš a od januára 1953 Rudolf Strechaj, ktorý potom ostal predsedom ZP až do jeho zániku.
Kompetencie ZP boli po roku 1948 postupne niekoľkokrát zmenšované, hoci počet povereníkov jedenásteho ZP (1954-1956) bol zvýšený na 17, dvanásteho (1956-1960) na 15. ZP zanikol 11. júla 1960 prijatím Ústavy ČSSR, podľa ktorej jeho kompetencie prevzala SNR, ktorá sa vtedy stala jediným a jednotným zákonodarným, vládnym a výkonným orgánom na Slovensku.

</doc>
<doc id="37220" url="https://sk.wikipedia.org/wiki?curid=37220" title="SNR">
SNR



</doc>
<doc id="37222" url="https://sk.wikipedia.org/wiki?curid=37222" title="Benoît Mandelbrot">
Benoît Mandelbrot

Benoît B. Mandelbrot (* 20. november 1924, Varšava, Poľsko – † 14. október 2010, Cambridge, Massachusetts, USA) bol americko-francúzsky matematik židovského pôvodu narodený v Poľsku.
Mandelbrot otvoril mimoriadne perspektívy pri opisovaní matematických vlastností prírodných predmetov pomocou pojmu fraktálu – považuje sa za otca fraktálovej geometrie. Je známy tiež ako objaviteľ Mandelbrotovej množiny. Na univerzite v Yale bol nositeľom akademickej hodnosti Sterling Professor Emeritus v oblasti matematických vied, ktorá sa udeľuje len tým najlepším vo svojom odbore. Pracoval tiež pre IBM vo vývojovom stredisku Thomasa J. Watsona. Mal dvojité americké a francúzske občianstvo, žil v USA.
Životopis.
Detstvo a profesionálne začiatky.
Narodil sa vo Varšave, v židovskej rodine pochádzajúcej z Litvy. V roku 1936 sa jeho rodina presťahovala do Paríža (keďže predpovedali nebezpečenstvo hroziace od nacistického Nemecka), preto od svojich jedenástich rokov žil vo Francúzsku. V jeho rodine bola hlboko zakorenená akademická tradícia – jeho matka bola lekárka a k matematike ho priviedli jeho dvaja strýkovia, ktorí sa touto vednou disciplínou zaoberali. Jeden z nich, Szolem Mandelbrojt, bol významný parížsky matematik. Na druhej strane, jeho otec sa živil obchodovaním s textilom.
Napriek tomu, že jeho strýko ho priviedol k matematike, jeho odborným smerovaním neskôr nebol veľmi nadšený – Mandelbrot inklinoval ku geometrii, ktorá bola v tej dobe považovaná za mŕtvu disciplínu, na rozdiel od matematickej analýzy, ktorou sa zaoberal jeho strýko, a ktorá bola považovaná za "najserióznejšiu" matematiku vôbec. Mandelbrot sa aj sám vyjadril, že napriek jeho nesporným úspechom v oblasti fraktálovej geometrie, jeho strýko vždy uvažoval o tom, čo pri svojej "výchove" pokazil.
Mandelbrot študoval spočiatku na Lycée Rolin v Paríži, to však len do začiatku 2. svetovej vojny, keď sa jeho rodina presťahovala do Tulle. V pokračovaní v štúdiu mu v tej dobe pomáhal rabín David Feuerwerker. Do Paríže sa vrátil v roku 1944. Neskôr študoval na "Lycée du Parc" v Lyone a na École Polytechnique, kde jeho akademickými vedúcimi boli významní matematici Gaston Julia a Paul Lévy (to bolo v rokoch 1945 – 1947). Neskôr študoval v USA, na Kalifornskom technologickom inštitúte (1947 – 1949), nie však matematiku, ale aeronautiku. Titul PhD. v oblasti matematických vied dostal v roku 1952, po návrate do Francúzska, na Parížskej univerzite.
V rokoch 1949 až 1957 pracoval vo Francúzsku vo výskumnom stredisku Centre national de la recherche scientifique. Počas tejto doby strávil rok v Ústave pokročilých štúdií (Institute for Advanced Study) v Princetone, New Jersey, pod záštitou Johna von Neumanna. V roku 1955 sa oženil s Aliette Kagan a presťahoval sa do Ženevy, Švajčiarsko, neskôr do Lille vo Francúzsku. V roku 1958 sa s manželkou presťahovali do USA, kde začal pracovať vo vývojovom stredisku Thomasa J. Watsona v Yorktown Heights v New Yorku, ktoré patrí pod IBM.
Neskoršie roky.
Po roku 1951 Mandelbrot pracoval na vedeckých problémoch a publikoval články nielen v čisto matematických disciplínach, ale aj vedách a vedných odboroch, kde sa matematika aplikuje – napríklad v teórii informácie, ekonómii, kozmológii, či dynamike prúdenia tekutín.
V ekonómii napríklad zistil, že zmeny cien na finančných trhoch sa neriadia Gaussovou distribúciou, ale skôr Lévyho stabilnou distribúciou, pričom majú teoreticky nekonečný rozptyl. Zistil napríklad, že cena bavlny sa riadila Lévyho stabilnou distribúciou s parametrom formula_1 a nie 2, ako v Gaussovej distribúcii.
V kozmológii zas roku 1974 ponúkol nové vysvetlenie tzv. Olbersovho paradoxu, pričom ukázal, že jeho teória fraktálov je postačujúce, nie však nutné riešenie tohto problému. Zistil, že hviezdy sú vo vesmíre fraktálovite distribuované (napríklad ako Cantorovo diskontinuum), teda pre vyriešenie paradoxu nie je potrebné spoliehať sa na teóriu Veľkého tresku.
V roku 1975, aby popísal tieto štruktúry, zaviedol pojem fraktál a svoje poznatky publikoval v diele "Les Objets fractals: forme, hasard et dimension" (1975), ktoré vyšlo v roku 1977 aj v anglickom preklade pod názvom "Fractals: Form, Chance and Dimension."
Keď v roku 1979 pôsobil ako hosťujúci profesor na Harvardovej univerzite, Mandelbrot začal skúmať Juliove množiny – fraktály v komplexnej rovine, pričom nadväzoval na prácu matematikov Gastona Juliu a Pierra Fatoua. Mandelbrot pri tomto výskume používal počítač na vykreslenie obrázkov Juliovej množiny, ktorej vzorec je "z"² − μ. Počas štúdia toho, ako topológia Juliovej množiny závisela od komplexného parametra μ objavil aj fraktál, ktorý sa dnes po ňom nazýva Mandelbrotova množina. Keďže dnes sa Mandelbrotova množina sa dnes bežne definuje ako "z"² + c, Mandelbrotove prvé obrázky sú vlastne zrkadlové obrazy tých, ktoré poznáme dnes.
Diela.
Výber hlavých diel:

</doc>
<doc id="37223" url="https://sk.wikipedia.org/wiki?curid=37223" title="Cyprus (rozlišovacia stránka)">
Cyprus (rozlišovacia stránka)

Cyprus môže byť:

</doc>
<doc id="37224" url="https://sk.wikipedia.org/wiki?curid=37224" title="Cyprus (ostrov)">
Cyprus (ostrov)

Cyprus je ostrov v Stredozemnom mori ležiaci 113 kilometrov južne od Turecka a západne od sýrskeho pobrežia. Je tretím najväčším ostrovom v Stredozemnom mori. Najvyšším vrchom je Olympos, ktorý dosahuje .
Politické rozdelenie.
Ostrov Cyprus je politicky rozdelený medzi Cyperskú republiku, Severocyperskú tureckú republiku (ktorá je však medzinárodne uznaná iba Tureckom) a Spojené kráľovstvo (ktoré má na ostrove dve suverénne základňové územia Akrotiri a Dekeleia). Územie kontrolované Cyperskou republikou a územie kontrolované Severocyperskou tureckou republikou oddeľuje Nárazníková zóna OSN. 

</doc>
<doc id="37225" url="https://sk.wikipedia.org/wiki?curid=37225" title="Slovenské komorné divadlo">
Slovenské komorné divadlo

Slovenské komorné divadlo Martin je jednou z profesionálnych činoherných scén v stredoslovenskom regióne. 
História.
Po roku 1918 zosilneli úvahy o potrebe vytvorenia profesionálnej divadelnej scény na Slovensku. Pôvodne sa počítalo s transformáciou Slovenského spevokolu na profesionálne teleso, nakoniec však dostalo prednosť založenie Slovenského národného divadla v Bratislave v roku 1921.
Až v roku 1944 dostali úvahy o vzniku profesionálneho divadla v Martine reálnu podobu. Vďaka iniciatíve ľudí, akými boli podpredseda Slovenského zväzu ochotníkov Jozef Marták, redaktor časopisu "Naše divadlo" Ivan Thurzo, správca Matice slovenskej Jozef Cíger-Hronský, Gabriel Rapoš a herec a režisér Andrej Bagar sa začala transformácia Slovenského spevokolu a vzniká Slovenské komorné divadlo, sídliace v Národnom dome. 
Prvá premiéra novozaloženého divadla sa uskutočnila 22. januára 1944. Divadlo uviedlo Verhaerenovho "Filipa II". v réžii Andreja Bagara. Inscenácia pre jej protitotalitný a protiklerikálny charakter vyvolala škandál. Inscenácia bola okamžite zakázaná a existencia divadla bola vážne ohrozená. Štátne subvencie divadlu boli zastavené a divadlo prežilo len vďaka finančnej podpore Matice slovenskej, tlačiarni Neografia a iných martinských firiem. Počas SNP sa pod vedením Andreja Bagara formuje z divadla Frontové divadlo, ktoré svojou zájazdovou činnosťou a pestrým programom snažilo podporiť a posilniť odvahu povstalcov. 
V druhej polovici 40. rokov divadlo naplno obnovuje svoju činnosť a ako interní režiséri tu začínajú pôsobiť Ivan Kusý a Martin Hollý st.. V roku 1948 do divadla nastupuje aj legenda slovenského herectva Jozef Kroner. Dňa 29. augusta 1950 sa vedenie divadla rozhodlo o zmene názvu divadla na Divadlo Slovenského národného povstania. Martinské divadlo však nieslo tento názov len desať mesiacov. Divadlo bolo prenesené pod armádnu správu a pri príležitosti osláv dňa Československej ľudovej armády, bolo roku 1951 premenované na Armádne divadlo. V tomto období si v Martine mnohí herci odsluhovali povinnú základnú vojenskú službu, medzi nimi napr. aj Karol Machata a iní.
V 70. rokoch tu pôsobil inscenačný tandem - režisér Ľubomír Vajdička a scénograf Jozef Ciller, ktorý spoločne vytvorili radu inscenácii hier slovenskej a ruskej klasiky. V 80. rokoch tu pôsobil dramaturg Martin Porubjak, v 90. rokoch režisér Dodo Gombár. 
1. augusta 1960 divadlo opäť prešlo pod civilnú správu a vrátilo sa k názvu Divadlo Slovenského národného povstania, ktorý divadlu ostal až do sezóny 2003/2004, keď sa vedenie divadla rozhodlo pri príležitosti 60. výročia založenia divadla vrátiť k prapôvodnému názvu Slovenské komorné divadlo Martin. 
V roku 1994 bola otvorená budova Štúdia, ako alternatívnej scény pre 184 divákov. Aktuálne sa využívajú obidve budovy.

</doc>
<doc id="37226" url="https://sk.wikipedia.org/wiki?curid=37226" title="Hipoterapia">
Hipoterapia

Hipoterapia alebo hippoterapia je využitie koňa pri liečbe. Je jednou z metód animoterapie. Prvá zmienka o liečbe pomocou koní pochádza od Hippokrata, ktorý odporúčal jazdu na uvoľnenie stuhnutého svalstva. Galenos ju odporúčal pre cvičenie tela a zmyslov. Hipoterapia je komplexná rehabilitačná metóda vychádzajúca z neurofyziologických základov, ktorá využíva nasadenie koňa na liečebné účely. Jej pôsobenie je komplexné, zasahuje oblasť rehabilitácie, psychológie a resocializácie.
Pôsobenie hipoterapie.
Pôsobenie hipoterapie je komplexné:
Kontraindikácie.
Pri kontraindikáciách je potrebný prísne individuálny prístup. Pri ich zvažovaní treba vychádzať zo zásad platných v rehabilitácii pre určité ochorenie. Pri zvážení stavu pacienta možno slovo kontraindikácia nahradiť termínmi "neodporúča sa" alebo "vykonávať s" "osobitnou pozornosťou".
Za kontraindikáciu u detí nepovažujeme.
U dospelých sa pri týchto neschopnostiach hipoterapia považuje za problematickú, pre obmedzenú možnosť zabezpečiť asistované držanie tela a pre zníženú reedukačnú schopnosť.
Kôň v hipoterapii.
Mechanika pohybu koňa.
Hiporehabilitačný pracovník musí vedieť posúdiť mechaniku pohybu koňa, lebo pohyb koňa je základný liečebný a rehabilitačný prostriedok.
Pri mechanike pohybu koňa posudzujeme:
Základné mechaniky pohybu koňa.
Každá končatina pri svojom pohybe prechádza postupne týmito fázami: odraz, pohyb nad zemou, vznos, došľap, nesenie, podopierania a posúvanie. Spôsoby posunovania sa nazývajú chody koňa.
Rozlišujú sa tri základné chody koňa:
Chôdza priamo vpred: konský krok podmieňuje anteflexiu a retroflexiu panvy, ale súčasne i skrížené rotačné pohyby panvy a ramenného pletenca. Na strane pohybu končatín koňa sa rotuje panva mierne smerom ventrálnym a pletenec ramenný smerom dorzálnym.
Chôdza do kruhu: chrbát koňa je mierne ohnutý v tvare kruhu, čo sa na pacientovi prejaví konvexitou chrbtice smerom von z kruhu. To sa využíva pri ovplyvňovaní C-krivky alebo hlavnej krivky pri skoliózach, keď pacienta posadíme konkávitou smerom von z kruhu. Čím je priemer kruhu menší, tým väčšie je ohnutie koňa i chrbtice jazdca. Rameno jazdca na vonkajśej strane kruhu je vyššie a panva nižšie.
Výber koňa.
Výberu koňa musí byť venovaná veľká pozornosť. Na výbere sa má podieľať hipológ aj hiporehabilitačný pracovník.
Ideálny typ koňa pre hipoterapiu je štvorcového rámca, s kratším mäsitým krkom, oblým kohútikom, krátkym pevným a dobre osvaleným chrbtom, so správne tvarovanými lopatkami, končatinami bez deformít, pružnými sponkami (časť nohy nad kopytom) a zdravými a pevnými kopytami.
Najvýhodnejší je však kôň, ktorému dôveruje hipológ a ktorého prijíma pacient.
Výcvik koňa.
Na hipoterapiu je vhodné začať pripravovať zdravé mladé kone od 5 rokov, odchované v stáde.
Príprava koňa sa skladá zo základného výcviku, ktoré absolvujú všetky kone a nadstavbového špeciálneho výcviku pre hipoterapiu. Osobitné postavenie zaujíma výcviková metóda TEAM, pri ktorej sa kôň naučí nereagovať na nezvyklé pohybové a iné reakcie postihnutého.
Výstroj koňa.
V hipoterapii sa používajú:
Vykonávanie hipoterapie.
Tím.
Hipoterapiu vykonáva tím viacerých spolupracovníkov. Spája v sebe dve zložky: medicínska a hipologickú
Medicínsku zložku zabezpečujú: lekár, hiprehabilitačný pracovník a pomocník
Hipologickú zložku zabezpečuje hipológ.
Nasadanie a zosadanie.
Nasadanie: na koňa sa vždy nasadá z ľavej strany.
   Pacienti s ľahším postihnutím sa vyhupnú vytiahnutím za sedlo alebo madlá rukami a zdvihnutím sa ľavou nohou, ktorá je zasunutá v strmeni alebo je podopretá v rukách pomocníka. Pravú nohu prenesie ponad chrbát koňa a mäkko dosadne.
   Pacienti s ťažkým postihnutím by mali nasadať zo špeciálnej rampy, na ktorú možno vyjsť s invalidným vozíkom. Z rampy sú prenesení hiporehabilitačným pracovníkom a pomocníkom na koňa, ktorého hipológ musí držať. Ak však nemajú rampu, musia pacienta vyložiť zo zeme.
Zosadanie: robíme v opačnom poradí, ako nasadanie.
   Po zosadnutí je vhodné zaradiť pokojovú fázu, aby sa dosiahnuté zlepšenie stabilizovalo bez rušivých momentov. Ideálna je poloha na chrbte pri prehĺbenom bránicovom dýchaní využívajúc uvoľňovacie cviky.
Polohovanie.
Polohovanie využívame hlavne pred začatím liečebnej jednotky na uvoľnenie spasticity a kontraktúr. Využívame ju však i počas liečebnej jednotky na stojacom i idúcom koni.
Pozdĺžne polohovanie na chrbte: pacient leží na chrbte koňa s hlavou nad konským zadkom a nohy má v oblasti krku koňa. Pôsobí na uvoľnenie flexorov a adduktorov bedrového kĺbu.
Pozdĺžne polohovanie na bruchu: pacient leží na bruchu s hlavou na krku koňa a s abdukovanými nohami na chrbte koňa. Ruky má spustené po bočných stranách krku.
Priečne polohovanie: pacient leží na bruchu priečne cez koňa, s rukami a hlavou voľne visiacimi na jednej strane konského brucha a s rukami na druhej. Pôsobí na uvoľnenie ramenných pletencov, chrbtového a ischiokrurálneho svalstva.
Korektný sed.
Počas liečebnej jednotky sa snažíme dosiahnuť optimu sa blížiaci korektný sed.
Korektný sed je charakterizovaný obkročným sedom, podsadenou panvou, sediac rovnomerne z dvoch tretín na oboch sedacích a z jednej tretiny na lonových kostiach, stiahnutou brušnou stenou, rozloženými ramenami a priloženými lopatkami, voľne spustenými ramenami s neodstávajúcimi lakťami, vzpriameným držaním trupu, brada-krk zvierajú 90° uhol a temeno lebky je najvyšším bodom tela. Päty sú zasa najnižším bodom a spolu s bedrovým kĺbom, plecom a uchom sa v ideálnom prípade nachádzajú presne nad sebou.
Keď sú ťažiská koňa a jazdca v jednej línii, o čo sa snaží nielen jazdec, ale aj kôň, lebo vtedy je pohyb oboch najekonomickejší a najpríjemnejší, dochádza k najefektívnejšiemu prenášaniu pohybových stimulov z konského chrbta cez sedaciu oblasť pacienta na celé telo a prebieha optimálny pohybový dialóg kôň – jazdec.
U časti pacientov optimálny sed nedosiahneme, preto upozorňujeme pacienta na chyby držania tela, prićom si ho sám aktívne upraví alebo korigujeme jeho sed pri zastavení koňa.
Niektorí pacienti nie sú schopní aktívneho sedu. Vtedy hiporehabilačný pracovník sedí za pacientom. Sed za pacientom sa využíva i pri neschopnosti udržať hlavu v stredovom postavení.
Koordinácia trupu.
Pacient sa musí na pohybové podnety koňa neustále adaptovať a koordinovať pohyb svojho tela.
Koordinácia pri pohybe vpred je relatívne ľahká.
Koordinácia pri pohybe do oblúka vyžaduje zvýšený funkčný výkon polovice tela na vokajšej strane oblúka. U pacientov, ktorí nie sú schopní adekvátne reagovať oslabenou stranou (hemiparetici) robíme oblúky s oslabenou na vnútornej strane oblúka. Oslabenú stranu dáme na vonkajší oblúk, až keď dosiahneme čo najsymetrickejšie držanie trupu.
Korekčné polohy.
Korekčné polohy sú podporujúce cielené polohy.
Využívajú skutočnosť, že i malé zmeny v držaní tela vyvolávajú významné zmeny v neuromuskulárnej koordinácii. Zmenou polohy rúk, poprípade hlavy, zacieľujeme svoje pôsobenie tak, aby čo najviac pozitívne ovplyvňovalo poškodené pohybové reťazce, aby boli čo najvhodnejšie zapájané. Korekčných polôh je 65. Je možné vytvoriť veľké množstvo ich kombinácií a snažíme sa nimi dosiahnuť čo najsymetrickejšie držanie i pohyby pacienta.
Trénovanie percepcie.
Pacient je počas pohybového dialógu s koňom zahrnutý množstvom vnemov. Pre zvýšenie účinnosti je nutné, aby sa pacient otvoril ich prijímaniu. To sa dosahuje tým, že pacianta cielene vyzývame, aby si uvedomoval svoje telo, jeho pohyby a polohu jednotlivých častí. Osobitný prístup výcviku percepcie vyžadujú deti. Sústredíme ich na vnímanie teploty koňa, pohybu koňa, pohybu jeho krku, pliec atď. Cez uvedomovanie si týchto podnetov prejde na uvedomovanie si pohybov vlastného tela.
Nácvik senzorickej integrácie.
Počas hipoterapie sa získava hmatová a hĺbková citlivosť, propriocepcia prostredníctvom tlaku, protitlaku a tepla. Dochádza k šíreniu spektra sluchových a zrakových podnetov. Zvýšenie množstva senzorických podnetov zlepšuje schopnosť CNS prijímať vnemy z vnútorného a vonkajšieho prostredia a adekvátne na ne reagovať, čo zlepšuje senzomotorickú integráciu pacienta s prostredím.
Bezpečnostné opatrenia.
Za bezpečný výkon hipoterapie zodpovedá hiporehabilitačný pracovník. Rozhoduje o aktuálnej spôsobilosti pacienta na hipoterapiu. O celkovej rozhoduje lekár.
Pacient musí:
Hiporehabilitačný pracovník musí:
Pomocník musí:
Hipológ musí dbať na to, aby:

</doc>
<doc id="37228" url="https://sk.wikipedia.org/wiki?curid=37228" title="Janko Borodáč">
Janko Borodáč

Janko Borodáč (vlastným menom Ján Borodáč, pseud. "Ján Debnár", "Janko Bystrý"; * 18. jún 1892, Prešov – † 18. február 1964, Bratislava) je jedným zo zakladateľov a budovateľov slovenského profesionálneho divadla. Bol divadelným režisérom, hercom, pedagógom a prekladateľom.
Život.
Vyštudoval učiteľský ústav a dva roky aj pôsobil ako učiteľ vo východoslovenskom regióne (Pstrina, Kvačany). V roku 1913 však musel narukovať a ako vojak bol po vypuknutí prvej svetovej vojny odvelený na ruský front. Bol zranený a upadol do ruského zajatia, tu sa naučil po rusky, zoznámil sa s ruskou literatúrou a zapojil sa do ochotníckej divadelnej činnosti. 
V roku 1918 sa vracia na Slovensko, kde začína opäť učiť a organizovať ochotnícke divadelné predstavenia. Práca v divadle sa mu natoľko zapáčila, že v roku 1919 odchádza do Prahy, kde vôbec ako prvý Slovák začal študovať herectvo na pražskom konzervatóriu. Štúdium ukončil v roku 1921.
V sezóne 1921/1922 Borodáč hral v Propagačnom súbore Slovenského národného divadla, zvanom Marška (z nemeckého slova "Marschkompanie"). Tu sa stretáva so svojou budúcou manželkou herečkou Oľgou Országhovou a hercami Jozefom Kellom, Andrejom Bagarom a Gašparom Arbétom. Išlo o vôbec prvých slovenských profesionálnych hercov. Marša vykonávala zájazdovú činnosť po Slovensku so zámerom propagovať vznik slovenského profesionálneho divadla. Súbor sa však po prvej sezóne rozpadol. 
Borodáč odchádza v roku 1922 učiť do Sabinova, kde sa neskôr aj oženil a so svojou manželkou Oľgou začal hrávať v ochotníckom krúžku. O dva roky neskôr, v roku 1924 sa rozhodlo Slovenské národné divadlo angažovať manželov Borodáčovcov. Borodáč začína vyučovať hereckú techniku na dramatickom oddelení Hudobnej a dramatickej akadémie, taktiež začína so svojími prvými réžiami. V roku 1929 sa stáva dramaturgom a umeleckým šéfom Činohry SND. 
V roku 1932 sa činoherný súbor rozdelil na slovenskú a českú činohru. Vedúcim slovenskej činohry sa stal práve Janko Borodáč. Počas vojnovej Slovenskej republiky prešlo SND z rúk súkromnej spoločnosti pod správu vládneho komisára. I sám Borodáč bol pod vplyvom dobových nacionalistických nálad, čo dosvedčujú jeho dramatické prvotiny - "Chlapci na stráži" a "Juro Jánošik" i pomerne nešťastné úpravy slovenských klasických hier, napr. Chalupkovo "Kocúrkovo alebo Len aby sme v hanbe neostali" a Palárikovho "Inkognita" a "Drotára", ktoré vyzneli ako agitka vojnového slovenského štátu. 
Po druhej svetovej vojne bol Borodáč poverený obnovou Východoslovenského národného divadla (dnes Štátne divadlo) v Košiciach. Spolu s manželkou tu pôsobil až do roku 1953 a využil tu svoje praktické skúsenosti, ktoré nadobudol pri budovaní Slovenského národného divadla v Bratislave. Taktiež mení svoju divadelnú rétoriku a obracia sa k socialistickému realizmu. Po návrate do Bratislavy Borodáč opäť pracoval ako režisér v SND a ako pedagóg na Vysokej škole múzických umení, kde učil herectvo a réžiu. V Bratislave pôsobil až do svojej smrti v roku 1964.
Dielo.
Borodáč ako herec, medzi rokmi 1921 a 1948 vytvoril na javiskách Slovenského národného divadla a Východoslovenského národného divadla skoro sto postáv. Jeho význam však tkvie v tom, že organizoval slovenský divadelný život a významnou mierou sa zaslúžil o vybudovanie slovenského profesionálneho divadelníctva. Ako režisér sledoval najmä národno-buditeľské ciele. SND hrávalo v odnárodnených a pomaďarčených mestách, kde sa snažilo získať divákov pre nové slovenské divadlo. 
V 20. a 30. rokoch patrili k Borodáčovým najvydarenejším inscenáciám Tajovského hry "Statky - zmätky" a "Ženský zákon", Palárikovo "Zmierenie alebo Dobrodružstvo pri obžinkoch" a Hviezdoslavova dráma "Herodes a Herodias". Zaslúžil sa o rozkvet dramatickej tvorby Ivana Stodolu, taktiež uvádzal hry Jána Chalupku, Ladislava Nádaši-Jégého, Vladimíra Hurbana Vladimírova a iných. 
Hry inscenoval veľmi realisticky, niekedy až popisne. Pod vplyvom Stanislavského a MChATu sa postupne dopracoval až k psychologickému realizmu. Komédie mu boli bližšie než tragédie. Aj z diel ruských a sovietskych autorov si vyberal najmä veselohry, ale inscenoval aj tragédie. Medzi jeho najlepšie povojnové iscenácie patria Čechovove "Tri sestry", inscenované v Košiciach. Zo začiatku úroveň jeho inscenácií často kolísala, pretože musel tvoriť veľmi rýchlo a na umenie neostával čas. 
Okrem iného Borodáč písal rôzne štúdie o divadle a prekladal hry z ruštiny. Za svoju dlhoročnú prácu v slovenskom divadle bol ocenený niekoľkými cenami a titulmi (Štátna cena – 1952, národný umelec – 1955, Rad práce – 1960 a Rad republiky – 1962).

</doc>
<doc id="37229" url="https://sk.wikipedia.org/wiki?curid=37229" title="Ján Jamnický">
Ján Jamnický

JUDr. Ján Jamnický, pseud. Gustáv Marro (* 20. máj 1908, Jasenová – † 4. august 1972, Poprad, pochovaný je v Bratislave) bol slovenský herec, divadelný režisér, scenárista a pedagóg. V 40. rokoch patril k najvýznamnejším a najpozoruhodnejším osobnostiam slovenského divadla. Manžel herečky Vilmy Jamnickej.
Život a dielo.
Mladosť.
Ján Jamnický sa narodil v Jasenovej v rodine evanjelického farára. Ako mladý bol obklopený knihami, ktoré ho neskôr úplne pohltili. Zaujímal sa najmä o filozofiu a rozličné umelecké smery. Obklopovala ho hudba, zaujímalo ho maliarstvo a architektúra.
V Bratislave začal so štúdiom medicíny. Na lekárskej fakulte, kde začal študovať v roku 1926, sa zoznámil so svojou budúcou ženou Vilmou Březinovou, ktorá ho napokon priviedla i k divadlu. Štúdium medicíny po dvoch rokoch zanechal a prihlásil sa Hudobnú a dramatickú akadémiu pre Slovensko (HADAPS). Na žiadosť rodičov súčasne so štúdiom herectva sa venoval aj štúdiu práva na Právnickej fakulte Univerzity Komenského. Obe školy úspešne dokončil v roku 1932.
Jamnický ako herec.
Ako študent hosťoval od roku 1928 na javisku Slovenského národného divadla. Ako riadny člen súboru Slovenskej činohry SND debutoval v roku 1932 v rolách Šviháka a Tovariša s fúzikmi v Šulcovej inscenácii hry "Najkrajšie topánky na svete" od Josefa Koptu. Prvú veľkú príležitosť dostal ešte v ten istý rok ako Peter v hre "Pohoršenie v svätofloriánskej doline" od slovinského dramatika Cankara v réžii Andreja Bagara.
Jamnický prevyšoval väčšinu svojich kolegov v Slovenskom národnom divadle, a to nielen svojou štíhlou vysokou postavou, ale aj svojím rozhľadom a náročnosťou voči sebe i iným. Samo o sebe bolo odvážne, že si neholil bradu, čo bolo v tej dobe dosť nezvyčajné. Dalo by sa povedať, že všeobecne nezapadol do súboru Slovenskej činohry SND, ktorá bola naučená na realistické herectvo. Ako herec pracoval štylizovane, s náznakom. Kritika mu vyčítala priveľký nános pátosu, chlad a monotónnosť. Dedinské typy, najmä z Tajovského hier, mu vôbec nesedeli, kým ostatní herci bravúrne zvládali vytvárať slovenské rázovité postavy. Na Jamnického nedocenené herecké kvality poukázala až česká divadelná kritika, pri pohostinskom predstavení Palárikovej hry "Zmierenie" v Prahe.
Bravúrne stvárnil Kreonta v Sofoklovej "Antigone" v réžii Janka Borodáča. Úloha Kreonta bola jedným z Jamnického hereckých triumfov. Kritika oslavovala orátora a i jeho pohybovú kultúru. Uplatnil sa aj v inscenáciách hier slovenských dramatikov, za všetkých spomeňme Jonáša Záborského a Jána Palárika. Ako herec sa s javiskom rozlúčil v roku 1949 úlohou Čackého v Gribojedovovej hre "Útrapy z rozumu".
Jamnický ako režisér.
Janko Borodáč si všimol Jamnického talent a zamestnával ho dramaturgickou prácou a taktiež ako prekladateľa divadelných hier. Pre Jamnického bol odtiaľ už iba krok k réžii, ktorej sa začal systematicky venovať. Na scéne divadla napokon pripravil celkom 33 inscenácií a časom sa už herectvu venoval len sporadicky.
V Slovenskom národnom divadle začínal s rozprávkami a ľahkými konverzačnými hrami. Jeho režijným debutom bola rozprávka Karla Jaromíra Erbena "Stratil sa hlásnik Cibuľa", na ktorej naskúšanie mal štyri dni. Neskôr sa pokúsil aj o náročnejšie kusy - inscenoval hry Molièra, Shakespeara, Schillera, Ibsena, Vojnovića a z domácich autorov Zvona a Stodolu. Počas vojny sa Jamnický vypracoval na výraznú a svojráznu umeleckú osobnosť. Svoje inscenácie aktualizoval narážkami na negatívne javy doby. Za vojnového slovenského štátu povzbudivo pôsobil svojou adresnou útočnosťou inscenácií ako Molièrov "Mizantrop" a "Zdravý nemocný", Schillerov "Villiam Tell" a Zvonova hra "Tanec nad plačom". Týmto svojím prístupom zabezpečoval rovnováhu voči často pro-štátne orientovaným inscenáciám Jána Borodáča.
Vo svojej režijnej práci Jamnický naväzoval na európsku a Sovietsku avantgardu - najmä na ruských režisérov Tairova, Mejerchoľda, Vachtangova, s ktorých tvorbou sa zoznámil pri svojom pobyte v Moskve v roku 1936. Najviac ho však očarili inscenácie Nikolaja Pavloviča Ochlopkova a najmä jeho inscenácia Shakespearovho "Othella". O inscenácii povedal "„A nakoniec sme všetci na Othellovi v Moskve plakali - tak hrali. Prvý raz som zažil to, čo požaduje Aristoteles od tragédie: katarzis, očistenie - nie ponurú dusivú beznádejnosť, spoločenských tragédií, ale katarzis na vlastnom tele.“"
Bol prívržencom štylizovanej réžie - réžie pracujúcej s náznakom. S týmto režijným prístupom dosahoval prekvapujúce výsledky najmä vo veršovanej hre. Na javisku sa mu podarilo vytvoriť súlad farieb, línií, pohybu. Odkrýval skrytý význam hier a svojrázne ho interpretoval. Na svojich inscenáciách spolupracoval s režisérom a scénografom Karolom L. Zacharom, a ďalšími osobnosťami slovenskej scénografie: Emilom Bellušom, Ladislavom Vécseyom a Jánom Ladvenicom.
Poslednou Jamnického réžiou v roku 1944 bola Stodolova hra z divadelného prostredia "Komédia". Jamnický v nej vyjadril svoj postoj k vedeniu divadla, ktoré v dramaturgii divadla preferovalo operetu, ktorú Jamnický považoval za nízky žáner. Nespokojné vedenie stiahlo inscenáciu z repertoáru po prvých reprízach a naznačilo Jamnickému, aby divadlo opustil. Po skončení druhej svetovej vojny, keď činohra divadla znovu začala hrať, Jamnický sa k režijnej práci už nikdy nevrátil. Svoju poslednú úlohu ako člen hereckého súboru odohral na doskách Slovenského národného divadla v roku 1949.
Po odchode zo Slovenského národného divadla.
V rokoch 1945-1949 pôsobil v Česko-slovenskom filme ako režisér a scenárista. Taktiež hrával v televíznych filmoch a inscenáciách. Pôsobil v rozhlase ako recitátor. Jeho spôsob prednesu v mnohom ovplyvnil ďalších slovenských interpretov poézie. Zdôrazňoval hudobnú stránku a melodickosť slovenskej reči a vytvoril novú javiskovú reč.
Pripravoval reorganizáciu slovenskej divadelnej siete a taktiež sa podieľal na príprave zákona o poštátnení Slovenského národného divadla. Ako pedagóg pôsobil na Hudobnej a dramatickej akadémii (1937-1944), na Vysokej škole múzických umení (1949-1952), kde viedol Katedru herectva a réžie a na pražskej bábkarskej katedre Divadelnej akadémie múzických umení. Kvôli zdravotným problémom - kvôli "zdravotným problémom" komunistického zriadenia - musel v roku 1953 predčasne odísť do dôchodku a pracoval iba veľmi nepravidelne. Na Vysokej škole múzických umení sa o Jamnickom nedalo prednášať ešte v rokoch 1957-1960... Dôchodok prerušil iba účasťou v recitačných pásmach slovenskej poézie: "Čo vatru nietili", "Slovenské ľudové balady" a "O krvi") a v. V nich sa znovu potvrdzovalo, že Ján Jamnický stále patrí medzi našich najsugestívnejších interpretov poetického slova.
Zomrel v popradskej nemocnici v roku 1972 po jednom zo svojich výstupov na tatranské končiare. Jamnického smrť ostáva stále opradená tajomstvom, pretože ani lekári nedokázali s istotou určiť, či smrť podchladením nastala náhodou, alebo bola skutkom človeka, ktorý sa pre ňu rozhodol dobrovoľne.
V roku 1967 dostal titul zaslúžilý umelec, v roku 1969 mu bola udelená zlatá medaila VŠMU, v roku 1970 titul národný umelec a v roku 1991 mu bol in memoriam udelený Rád T. G. Masaryka III. triedy. Po hercovi bola aj pomenovaná Jamnického ulica v Bratislave.
Citáty o Jamnickom.
František Zvarík vo svojej memoárovej knihe "Pierot s puškou" napísal: "„Borodáč nás učil po javisku chodiť, Jamnický tancovať.“"

</doc>
<doc id="37233" url="https://sk.wikipedia.org/wiki?curid=37233" title="Panama">
Panama

Panama môže byť:

</doc>
<doc id="37234" url="https://sk.wikipedia.org/wiki?curid=37234" title="Mydlo">
Mydlo

Mydlo je tenzid používaný v kombinácii s vodou na umývanie a pranie.
Mydlo sa pôvodne predávalo v podobe lisovaných zvyčajne tehličiek alebo v podobe mydlových vločiek, postupne sa však rozšírilo aj používanie tekutého mydla. Pri praní bielizne neskôr nahradili mydlo syntetické detergenty v podobe pracieho prášku.
CH3-(CH2)n-COO−Na+
Štruktúra.
Všeobecný vzorec molekuly mydla - sodnej soli vyššej mastnej kyseliny. Na ľavej strane je nepolárny (hydrofóbny) koniec a na pravej strane je polárny (hydrofilný) koniec.
Výroba.
Zmydelňovanie.
Mydlá sú zvyčajne zmesi sodných a draselných solí vyšších mastných kyselín, ktoré pochádzajú z olejov alebo tukov. Tieto reagujú s hydroxidom sodným alebo hydroxidom draselným v procese zvanom zmydelňovanie. 
Pôsobením hydroxidu sa triacylglyceroly v olejoch alebo tukoch štiepia alkalickou hydrolýzou za vzniku glycerolu a príslušných draselných alebo sodných solí, ktoré tvoria surové mydlo. Historicky sa využíval hydroxid draselný, získavaný z popola spálenej rastlinnej alebo drevnej hmoty.
Metódy zmydelňovania v základe rozlišujeme dve: 
Obidve metódy zmydelňovania sa dajú praktikovať doma, metóda za tepla však vyžaduje viac času a pozornosti.
Priemyselná výroba.
V priemyselnej výrobe je súčasťou konečnej úpravy produktu pri výrobe mydla zvyčajne odstránenie chloridu sodného, hydroxidu sodného a glycerolu rozpustením surového mydla vo vriacej vode a opätovným vyzrážaním soľou (vysolenie).
Následne sa z mydla odstráni väčšina vody a suché mydlo s obsahom 6-12 % vody sa lisuje do malých peliet. Tieto sa potom upravujú do predávanej formy.
Využitie.
Aj keď je pojem "mydlo" bežný v každodennej konverzácii, v skutočnosti väčšinu toaletných mydiel tvoria syntetické detergenty, ktoré sú lacnejšie a ich výroba je jednoduchšia.
Mydlo je užitočné pri umývaní, pretože molekuly mydla sa dobre viažu s nepolárnymi molekulami (napr. tuk, olej) a polárnymi molekulami (ako voda).

</doc>
<doc id="37236" url="https://sk.wikipedia.org/wiki?curid=37236" title="Pacov">
Pacov

Pacov () je mesto v juhovýchodných Čechách v okrese Pelhřimov v kraji Vysočina, na Českomoravskej vrchovine.
Má 4 889 obyvateľov (k 1. 1. 2014). Je strediskom zemiakarstva, je tu priemysel strojársky, stavebných hmôt, potravinársky a drevospracujúci. 
Dejiny.
Prvá zmienka je z roku 1316, postavenie mesta Pacov získal v 2. polovici 16. storočia. Pôvodný hrad z konca 13. storočia bol prestavaný v 16. storočia na zámok, po roku 1666 na kláštor (zrušený 1785). Gotický farský kostol je z 15. storočia.
Narodila sa tu Magda Husáková-Lokvencová, slovenská divadelná herečka a režisérka.

</doc>
<doc id="37237" url="https://sk.wikipedia.org/wiki?curid=37237" title="Valasi (severné Karpaty)">
Valasi (severné Karpaty)

Valasi bol ľud pochádzajúci z Valašska, ktorý v 14.17. storočí osídľoval horské časti Slovenska a aj iných krajín (dnes Ukrajina, Poľsko, Sedmohradsko, Srbsko, Morava).
Usídľovanie valachov na Slovensku začala v prvej polovici 14. storočia najprv Užská stolica (najstarší potvrdený výskyt na území Slovenska pochádza z obce Koromľa z roku 1337), potom Zemplínska, Šarišská a Spišská stolica. Išlo o obyvateľov rusínskeho (čiastočne poľského), menej balkánsko-rumunského pôvodu. Pôvodne šlo o obyvateľstvo bez stáleho sídla, tie začali tvoriť neskôr. V 15. storočí šlo maximálne o niekoľko tisíc obyvateľov a aj vtedy sa k valachom už pridávali domáci obyvatelia. Ich príchod vrchnosť podporovala, lebo hospodárili na vysokopoložených lúkach, ktoré predtým neboli hospodársky využité. Demografický prínos príchodu valachov sa najviac prejavil na Orave (v rokoch 15301606 vzniklo viac ako 40 osád), inde nebol taký výrazný. V 16. a 17. storočí sa zvyšoval podiel Slovákov, pretože tí utekali pred vykorisťovaním vrchnosti. Vtedy už názov valasi strácal svoj etnický charakter a dostal význam pomenovania horského obyvateľstva, ktoré sa zaoberalo pastierstvom a chovom valaského dobytka.

</doc>
<doc id="37241" url="https://sk.wikipedia.org/wiki?curid=37241" title="Talitha Borealis">
Talitha Borealis

Talitha Borealis alebo Iota Ursae Majoris (ι UMa/ι Ursae Majoris) je hviezdy systém v súhvezdí Veľká medvedica. 

</doc>
<doc id="37242" url="https://sk.wikipedia.org/wiki?curid=37242" title="Iota Ursae Majoris">
Iota Ursae Majoris



</doc>
<doc id="37243" url="https://sk.wikipedia.org/wiki?curid=37243" title="Gama Gruis">
Gama Gruis



</doc>
<doc id="37244" url="https://sk.wikipedia.org/wiki?curid=37244" title="Aldhanab">
Aldhanab

Aldhanab (z arab. "al-ḏanab", dosl. "chvost") alebo Gama Gruis je tretia najjasnejšia hviezda v súhvezdí Žeriav. 

</doc>
<doc id="37245" url="https://sk.wikipedia.org/wiki?curid=37245" title="Kappa Ursae Majoris">
Kappa Ursae Majoris



</doc>
<doc id="37246" url="https://sk.wikipedia.org/wiki?curid=37246" title="Talitha Australis">
Talitha Australis

Talitha Australis alebo Kappa Ursae Majoris (κ UMa / κ Ursae Majoris) je dvojhviezda v súhvezdí Veľká medvedica.

</doc>
<doc id="37247" url="https://sk.wikipedia.org/wiki?curid=37247" title="Mí Ursae Majoris">
Mí Ursae Majoris

Mí Ursae Majoris alebo Tania Australis (μ UMa/μ Ursae Majoris) je hviezda v súhvezdí Veľká medvedica.

</doc>
<doc id="37248" url="https://sk.wikipedia.org/wiki?curid=37248" title="Lambda Ursae Majoris">
Lambda Ursae Majoris

Tania Borealis alebo Lambda Ursae Majoris (λ UMa/λ Ursae Majoris) je hviezda v súhvezdí Veľká medvedica.

</doc>
<doc id="37250" url="https://sk.wikipedia.org/wiki?curid=37250" title="Bohrov model atómu">
Bohrov model atómu

Bohrov model atómu je model atómu vodíka založený na troch postulátoch, ktorý v roku 1913 vytvoril Niels Bohr: 
Pre vlnovú dĺžku emitovaného žiarenia z uvedených postulátov vyplýva pravidlo
 formula_1,
Tento vzorec nám vysvetľuje čiarový charakter vodíkového spektra.
n - hlavné kvantové číslo, R - Rydbergova konštanta.
Záporne nabitý elektrón je priťahovaný kladne nabitému jadru.
Aby sa udržal na stabilnom orbite, musí obiehať okolo jadra.
V takom prípade je sila elektrostatická silou dostredivou.
formula_2, 
čiže: 
formula_3.
Energia elektrónu je daná súčtom jeho kinetickej a elektrostatickej potenciálnej energie: formula_4
pre kinetickú energiu platí: formula_5 a pre potenciálnu energiu platí: formula_6 
formula_7, čo je po upravení: formula_8.
m -hmotnosť elektrónu
e - elementárny náboj
ε0 - permitivita prostredia
h - Planckova konštanta
n - hlavné kvantové číslo
Bohrova podmienka kvantovania momentu hybnosti: formula_9 , formula_10, 
r - polomer orbitálu, m - hmotnosť elektrónu, v - rýchlosť elektrónu, n - hlavné kvantové číslo (n = 1, 2, 3, ...), h - Planckova konštanta,
Bohrova kvantovacia podmienka hovorí, že ak prijmeme myšlienku de Brogliho hmotnej vlny, potom elektrón zodpovedá vlneniu s vlnovou dĺžkou formula_11 .Pre existenciu stojatej vlny okolo jadra je dôležité, aby obvod orbitu bol celočíselným násobkom vlnovej dĺžky. Potom dostávame
formula_12 , čo potvrdzuje predchádzajúcu kvantovú podmienku.
Riešením druhej rovnice a dosadením výsledkov do prvej dostaneme nasledujúci výsledok pre povolené (možné) polomery:
Polomery orbitov pre hlavne kvantové číslo n: 
formula_13 
Rýchlosť ako funkcia hlavného kvantového čísla: formula_14 
h - Planckova konštanta, e0 - permitivita vákua, m - hmotnosť elektrónu, e - veľkosť elementárneho náboja, n - hlavné kvantové číslo (n = 1, 2, 3, ...),
Použitím vzťahu formula_4 , dostaneme:
Energiu vodíkového atómu v stave popísaným hlavným kvantovým číslom n: formula_16
m - hmotnosť elektrónu, e - elementárny náboj, e0 - permitivita vákua, h - Plancková konštanta, n - hlavné kvantové číslo (n = 1, 2, 3, ...)
Toto je Bohrov vzorec pre energetické hladiny atómu vodíka, ktorá vedie k výrazu pre Balmerovu sériu.
Poznámka: Bohrov model atómu sa považuje za dosť umelý, avšak historicky predstavoval medzistupeň na ceste od klasickej fyziky ku kvantovej teórii.

</doc>
<doc id="37253" url="https://sk.wikipedia.org/wiki?curid=37253" title="De Broglieho vlna">
De Broglieho vlna

Podľa hypotézy francúzskeho fyzika Louisa de Broglieho sa priraďujú časticiam látky (či už elektrónu, protónu či inej častici) nielen vlastnosti častíc ale aj vlastnosti vlnové; teda pohybujúcej sa častici pripadá na základe tejto hypotézy určitá vlnová dĺžka tzv. de Broglieho vlny.
Vo formalizme špeciálnej teórie relativity tvorí priestor spolu s časom rovnako ako hybnosť spolu s energiou určité prirodzené kombinácie. (Technicky vzaté, sú to štvorvektory.) Planckova rovnica formula_1 hovorí, že energia je úmerná frekvencii. Pre zachovanie relativistickej symetrie Louis Victor de Broglie navrhol, že hybnosť formula_2 musí byť podobne úmerná prevrátenej hodnote vlnovej dĺžky formula_3 :
 formula_4 
kde formula_5 je Planckova konštanta.
Uvedené vzorce dávajú do vzťahu vlnu (charakterizovanú formula_6 a formula_7) a časticu (charakterizovanú pomocou formula_8 a formula_2).

</doc>
<doc id="37254" url="https://sk.wikipedia.org/wiki?curid=37254" title="Polopravidelná premenná hviezda">
Polopravidelná premenná hviezda

Polopravidelné premenné hviezdy je typ pulzujúcich premenných hviezd. Sú to obry alebo nadobry prechodného a neskorého spektrálneho typu vykazujúce značnú periodicitu v zmenách ich jasnosti, sprevádzanú alebo niekedy prerušovanú rôznymi nepravidelnosťami. Perióda sa pohybuje v rozsahu od 20 do viac ako 2000 dní, zatiaľ čo tvar svetelných kriviek môže byť odlišný v každom cykle. Amplitúda zmien môže dosahovať od niekoľko stotín magnitúd do niekoľkých magnitúd, obyčajne však 1 – 2 magnitúdy vo V filtri.

</doc>
<doc id="37256" url="https://sk.wikipedia.org/wiki?curid=37256" title="Balmerova rovnica">
Balmerova rovnica

Balmerova rovnica vyjadruje vzťah medzi výraznými (ohraničenými) čiarami v spektre vodíku. Tieto čiary zodpovedajú rôznym frekvenciám kmitania elektromagnetického poľa a ich ostré ohraničenie poukazuje na fyzikálnu nespojitosť. Rovnicu formuloval v roku 1885 Balmer a dnes sa používa v zjednodušenom tvare, ktorého autorom je Rydberg:
formula_1,
kde formula_2 je frekvencia, formula_3,formula_4 je rýchlosť svetla a formula_5 je Rydbergova konštanta.

</doc>
<doc id="37258" url="https://sk.wikipedia.org/wiki?curid=37258" title="Mytológia (veda)">
Mytológia (veda)

Mytológia je veda o mýte, o bájach o pôvode, o náboženstvách a ságach o bohoch, pričom sa v najnovšom čase považuje aj písomne zaznamenaná tradícia o zakladateľoch náboženstiev za mytologizované výklady.

</doc>
<doc id="37259" url="https://sk.wikipedia.org/wiki?curid=37259" title="Valach">
Valach

Valach (mn. č. Valasi) môže byť:

</doc>
<doc id="37261" url="https://sk.wikipedia.org/wiki?curid=37261" title="Valasi">
Valasi



</doc>
<doc id="37264" url="https://sk.wikipedia.org/wiki?curid=37264" title="MUDr.">
MUDr.



</doc>
<doc id="37265" url="https://sk.wikipedia.org/wiki?curid=37265" title="MUC">
MUC



</doc>
<doc id="37266" url="https://sk.wikipedia.org/wiki?curid=37266" title="M.D.">
M.D.



</doc>
<doc id="37267" url="https://sk.wikipedia.org/wiki?curid=37267" title="D.M.">
D.M.



</doc>
<doc id="37268" url="https://sk.wikipedia.org/wiki?curid=37268" title="Vlasi">
Vlasi

Vlasi (staršie: "Vlachovia", "Vlaši"; jednotné číslo je vždy Vlach) môže byť:
Vlach môže byť aj priezvisko, pozri Vlach (priezvisko), napr.:

</doc>
<doc id="37269" url="https://sk.wikipedia.org/wiki?curid=37269" title="Príroda">
Príroda

Príroda v prírodných vedách je všetka hmota, energia a javy, ktorá/-é nevznikla/-li zámernou ľudskou činnosťou. Vo filozofii je to často synonymum pre svet či realitu, v bežnej komunikácii zas pre otvorenú krajinu mimo ľudských obydlí.
Príroda v prírodných vedách zahŕňa všetko od vesmíru až po subatomárne častice, vrátane všetkých živočíchov, rastlín, minerálov, všetkých prírodných zdrojov a prírodných úkazov. Zahŕňa aj správanie živočíchov a procesy súvisiace s neživou hmotou.
Prírodou sa z filozofického hľadiska zaoberá filozofia prírody.
Názory na prírodu.
Príroda je inobytie idey, zvonkajštenie sa idey, prijatie ideou zmyslovej, časopriestorovej skutočnosti. Prírode netvorí protiklad idey, jej úplnú negáciu, ale naopak, bez idey je nemysliteľná. Idea je v prírode imanentná, predstavuje jej vnútorný jednotiaci a oživujúci duchovný princíp.
Na druhej strane však zmyslové bytie prírody nie je pre ideu adekvátnym živlom. Bytostné určenia idey sa v prírode nevyhnutne rozptylujú do čisto vonkajškových, vzájomne ľahostajných priestorových a časových rozdielov. Preto v prírode nemá miesto autentická sloboda, ale vládne tu nevyhnutnosť prírodných zákonov, ktorú dopĺňa náhodnosť a ľubovôľa. Príroda je osebe ("an sich"), v idey božská, ale tak, ako je, nezodpovedá jej bytie jej pojmu, je naopak nerozriešeným rozporom.
To, že príroda je vo svojom základe ideou, ale ideou odpadnutou od seba do bezmocnosti neprimeranej, cudzej existencie, vytvára bytostné napätie prírody, z ktorého sa rodí úsilie idey prekonať stav inobytia, t. j. získať
adekvátnu formu bytia. Príroda je tak vnutorným pudením, vzostupným procesom, životom, ktorý sa navonok manifestuje v podobe systému stupňov. Každý stupeň v hierarchickom usporiadaní prírody znázorňuje nevyhnutný krok na ceste k vytýčenému cieľu, k prekonaniu inobytia, sebaodcudzenia idey.. Vyššie stupne do seba zahrnujú predchádzajúce, nižšie stupne, čím vyšší stupeň, tým pravdivejší. Mysliace pozorovanie prírody musí skúmať, ako je príroda sama v sebe procesom, aby sa stala duchom, aby prekonala svoje inobytie – a ako v každom stupni prírody je prítomná idea.
Príroda je nevyhnutný medzistupeň v teleologickom vývojovom procese stávania sa idey absolútnou subjektivitou, absolútnym duchom.
Génius, hovorí Kant, je príroda, ktorá pôsobí v človeku ako rozum. Je to nadanie vytvárať to, pre čo sa nedá stanoviť nijaké pravidlo. Dielo, ktoré génius vytvorí, sa v istom zmysle musí podobať prírodnému výtvoru. Nesmie v ňom byť vidno prácne tvorivé úsilie, nesmie ho zaťažovať akademická forma. Umelecký génius sa špecificky odlišuje od schopnosti, ktorú možno získať usilovnosťou, podporenou napodobením. Tým, že zdôrazňuje spontánnu stránku tvorby génia, zhoduje sa Kant so všetkými tvorivými umelcami, ktorí zistili, že nie sú schopní podať nejaký rozumový opis procesu, ktorým sa tvorí krása, a ani obrazne ho nedokázali opísať ináč, ako tak, že ho prirovnali k tehotenstvu.

</doc>
<doc id="37270" url="https://sk.wikipedia.org/wiki?curid=37270" title="Haiti (ostrov)">
Haiti (ostrov)

Haiti alebo staršie Hispaniola je ostrov v Karibskom mori. Je to druhý najväčší ostrov (po Kube) v Karibiku a 22. na svete. Je súčasťou súostrovia Veľké Antily. Má rozlohu . V súčasnosti sa na ostrove nachádzajú dva štáty – Haiti a Dominikánska republika, ktoré z neho robia karibský ostrov s najviac obyvateľmi.
Názov.
Pôvodní obyvatelia, indiáni Tainovia, nazývali ostrov rôznymi názvami. Tainovia nemali spisovný jazyk a preto historické pramene o týchto menách pochádzajú od troch európskych historikov: Taliana Petra Martyra d'Anghieru a Španielov Bartolomého de las Casasa a Gonzala Fernándeza de Ovieda. Na základe komplexného prieskumu a mapy, ktorú vypracoval Andrés de Morales v roku 1508, oznámili, že ostrov ako celok sa nazýval Quizquella (alebo Quisqueya) a slovo Haiti (jazyk Taino: "Ayiti" Ayiti) označovalo hornatú oblasť na východnom konci ostrova. Diego Álvarez Chanca, lekár na druhej Kolumbovej plavbe, tiež poznamenal, že Haiti je názov najvýchodnejšej provincie ostrova, avšak Oviedo a Las Casas zaznamenali, že Tainovia celý ostrov nazývali Haití.
Keď sa Kolumbus v roku 1492 zmocnil ostrova, pomenoval ho Insula Hispana v latinčine a La Isla Española v španielčine, čo znamená „španielsky ostrov“. Las Casas skrátil tento názov na Española a keď Talian Peter Martyr d'Anghiera podrobne opísal ostrov v latinčine, používal meno Hispaniola. Taino, španielske a francúzske historické názvy pre celý ostrov sú Haiti, Hayti, Santo Domingo alebo Saint-Domingue. 
V roku 1918 americká okupačná vláda na čele s Harrym Shepardom Knappom rozhodla používať na ostrove názov Hispaniola a odporučila používanie tohto mena Národnej zemepisnej spoločnosti.
„Haïti“, jeden z pôvodných názvov ostrova v jazyku indiánov, prijal haitský revolucionár Jean-Jacques Dessalines v roku 1804. V slovenčine je oficiálny názov ostrova Haiti (Tainovia) namiesto Hispaniola a to napriek tomu, že na ňom sídli štát s rovnakým menom.
Dejiny.
Na ostrove Haiti založil v roku 1492 Krištof Kolumbus prvú španielsku kolóniu v Novom svete (zanikla o rok neskôr). 

</doc>
<doc id="37271" url="https://sk.wikipedia.org/wiki?curid=37271" title="Haiti">
Haiti

Haiti môže byť:

</doc>
<doc id="37272" url="https://sk.wikipedia.org/wiki?curid=37272" title="Guyana (nezávislý štát)">
Guyana (nezávislý štát)



</doc>
<doc id="37275" url="https://sk.wikipedia.org/wiki?curid=37275" title="Suzanne (film)">
Suzanne (film)

Suzanne je koprodukčný slovensko-český film z prostredia drogovo závislých mladých ľudí.

</doc>
<doc id="37276" url="https://sk.wikipedia.org/wiki?curid=37276" title="Muscida">
Muscida

Muscida alebo "Omikron Ursae Majoris" (ο UMa/ο Ursae Majoris) je hviezdny systém vo súhvezdí Veľká medvedica vzdialený 184 ly od Slnka.

</doc>
<doc id="37277" url="https://sk.wikipedia.org/wiki?curid=37277" title="Sigma Puppis">
Sigma Puppis



</doc>
<doc id="37279" url="https://sk.wikipedia.org/wiki?curid=37279" title="Hadir">
Hadir

Hadir alebo Sigma Puppis (σ Puppis/σ Pup) je trojhviezda v súhvezdí Korma. Dve z jej zložiek sú rozlíšiteľné ďalekohľadom, tretia iba spektroskopicky. Hlavná zložka je oranžový obor.

</doc>
<doc id="37280" url="https://sk.wikipedia.org/wiki?curid=37280" title="Beta Herculis">
Beta Herculis



</doc>
<doc id="37281" url="https://sk.wikipedia.org/wiki?curid=37281" title="Kornephoros">
Kornephoros

Kornephoros (iné označenia: Rutilicus, Beta Herculis, β Her, β Herculis, Beta Her) je s magnitúdou 2,8 najjasnejšia hviezda v súhvezdí Herkules. Je to žltý obor s povrchovou teplotou 4 900 K. Je sprevádzaný neviditeľným sprievodcom. 

</doc>
<doc id="37282" url="https://sk.wikipedia.org/wiki?curid=37282" title="Delta Cassiopeiae">
Delta Cassiopeiae



</doc>
<doc id="37283" url="https://sk.wikipedia.org/wiki?curid=37283" title="Ksora">
Ksora



</doc>
<doc id="37287" url="https://sk.wikipedia.org/wiki?curid=37287" title="Komplementarita (fyzika)">
Komplementarita (fyzika)

Komplementarita označuje dvojicu postojov, pohľadov alebo pojmov, ktoré sa navzájom podmieňujú a doplňujú, ale zároveň sa aj vylučujú.
Komplementarita je vo fyzike charakteristická vlastnosť kvantovej mechaniky, podľa ktorej je možné popisovať dynamické vlastnosti systému alternatívnymi a vzájomne sa vylučujúcimi spôsobmi. Môžeme napríklad vedieť, kde sa daná častica nachádza (poloha), v tom prípade nám však princíp neurčitosti nedovoľuje presne zistiť, ako rýchlosťou sa pohybuje; alebo vieme presne, ako sa pohybuje (opis pomocou hybnosti), ale v tom prípade nevieme presne, kde je.
Princíp komplementarity je princíp, ktorý sformuloval Niels Bohr a ktorý znie: pri reprodukovaní celostnosti javu treba v určitej „prechodnej“ etape jeho poznávania používať vzájomne sa vylučujúce a zároveň komplementárne triedy pojmov, t. j. také,
ktoré možno použiť oddelene v závislosti od špecifickych podmienok.

</doc>
<doc id="37288" url="https://sk.wikipedia.org/wiki?curid=37288" title="Heisenbergov princíp neurčitosti">
Heisenbergov princíp neurčitosti

Heisenbergov princíp neurčitosti (iné názvy: princíp neurčitosti, Heisenbergov princíp) je jeden zo základných termínov kvantovej mechaniky (ktorý objavil a formuloval Werner Heisenberg). Podľa tohto princípu isté dvojice pozorovateľných veličín (ako napr. poloha a hybnosť alebo čas a energia) nemôžu byť súčasne známe s vyššou presnosťou, než aká je daná hornou hranicou vyjadrenou pomocou Planckovej konštanty. Čím presnejšie zmeriame jednu veličinu, tým nepresnejšie zmeriame druhú veličinu.
Fenomenologické vysvetlenie.
Dôsledkom princípu je skutočnosť, že nie je možné teoreticky ani experimentálne určiť polohu a hybnosť častice súčasne. V každodennom svete sa ale s týmto dôsledkom nestretávame vzhľadom na veľmi malú hodnotu Planckovej konštanty. 
V kvantových systémoch však hrá princíp významnú rolu. Ak chceme preto veľmi presne lokalizovať časticu, potom môžeme použiť svetlo s krátkou vlnovou dĺžkou. Čím nižšiu vlnovú dĺžku svetla však na lokalizáciu použijeme, tým väčšiu energiu má samotný fotón, tým pádom má fotón aj väčšiu hybnosť. Avšak túto hybnosť (alebo jej časť) počas merania polohy fotón odovzdá samotnej častici, čím výrazne zmení jej hybnosť.
Ak by sme pokus spravili naopak, t. j. chceli by sme poznať presnú hybnosť, musíme použiť svetlo s nízkou energiou, čiže veľkou vlnovou dĺžkou. Tým by ale došlo k veľmi nepresnému určeniu polohy častice.
Matematická formulácia.
Súčin štandardných odchýlok Δ"x" a Δ"p" merania polohy a hybnosti danej častice je podľa Heisenbergovho princípu neurčitosti viazaný nasledujúcim vzťahom:
formula_1
pričom "formula_2" je tzv. redukovaná Planckova konštanta. Podobne je obmedzená aj presnosť v simultánnom určení času formula_3 a energie formula_4:
formula_5
či napríklad uhla formula_6 a momentu hybnosti formula_7 daného objektu:
formula_8
Vo všeobecnosti platí princíp neurčitosti pre všetky operátory pozorovateľných veličín, ktoré navzájom nekomutujú.

</doc>
<doc id="37290" url="https://sk.wikipedia.org/wiki?curid=37290" title="Na krásnom modrom Dunaji">
Na krásnom modrom Dunaji

Na krásnom modrom Dunaji je celovečerný debut absolventa FAMU Štefana Semjana. Súdobá komédia o troch bohémskych kamarátoch je generačnou výpoveďou tridsiatnikov porevolučných deväťdesiatych rokov.
Dej.
Celý príbeh tridsiatnikov Juraja, Vlada a Maroša sa odohráva prevažne v bratislavských reáliách (od natáčania v New Yorku sa nakoniec upustilo). Už bláznivá naháňačka s policajtmi kvôli krádeži Warholovho obrazu a scéna v známej bratislavskej reštaurácii UFO v úvode filmu naznačuje, pre slovenský film, netradičnú poetiku. Cítiť tu inšpiráciu francúzskou novou vlnou či americkým nezávislým filmom. Kriminálna zápletka, nepotrestaný zločin, bezcieľne potulky po krajine v kradnutých autách, nezariadený byt, bezstarostná ranná prechádzka mestom po novinových stánkoch, mnoho ďalších situácií a najmä správanie hlavných hrdinov nám pripomína anarchistického hrdinu v podaní Belmonda z Godardových filmov. Večerné jazdy autom po uliciach Bratislavy podfarbené zvukom saxofónu Johna Lurieho (ktorý nakoniec autorom predal práva na jeden zo svojich albumov) zase navodzujú atmosféru nočného New Yorku z amerických filmov. Veľký priestor na improvizáciu hercov, aj obsadenie nehercov pripomínajú slávnejšie časy československej kinematografie. Napriek všetkému sa však nezrodil nový slovenský filmový zázrak. 
Ide skôr o pokus, zaznamenanie pocitu jednej generácie tridsiatnikov (tvorcovia filmu aj herci sú v podstate rovesníci) v podivnom období porevolučných rokov so všetkými jeho špecifikami. Sú v spojenectve s mafiou, vekslákmi, skúšajú drogy, listujú v erotických časopisoch a pijú v striptízových baroch. Aj keď rozprávanie má mnoho vtipných momentov a dobre navodenú atmosféru, miestami stráca dynamiku a stáva sa príliš rozvláčne.
Ohlasy.
Súdobá kritika však akoby nevidela žiadne pozitíva. Nájdeme niekoľko liberálnejších viet, napríklad v denníku Pravda: „Snímka je svojským pohľadom na mladých ľudí, ktorých život vybočuje z rámca normálnych koľají. Tak trochu bláznivý, kriminálny, dobrodružný príbeh plný neočakávaných zvratov a prekvapení...“ alebo „S otvorenou sebairóniou hovorí aj o Slovákoch, o tom, čo je v nich svetové, či skôr svetácke a čo malé.“ 
Zväčša však sa ale v súdobých článkoch stretávame s negatívnou kritikou. Ich autori kritizujú nejasnosť myšlienky: „Nielenže je ťažké určiť žáner, ale základná filozofia tohto filmu je proti akejkoľvek kategorizácii, proti logickému mysleniu vôbec..(...)..Ako keby sa exhibícia, absurdita a provokácia stali základným zmyslom celého diela...“ či neprofesionálnu formu: „Film nesie znaky začiatočníctva, jeho forma nie je zvládnutá... “ alebo: „ Ambície režiséra i jeho ostatných spolupracovníkov sa pri takomto neujasnenom zámere, scenáristickej amatérskosti a režijnej neobratnosti mohli spoľahnúť len na výkony trojice hlavných predstaviteľov...“ Pojmy ako nelogický dej či neujasnený zámer sa objavujú takmer u všetkých recenzentov z čoho je jasné, že Semjanovu poetiku neboli ochotní prijať.
Avšak smiešne moralizujúco vyznievajú argumenty kritizujúce správanie hlavných predstaviteľov. Akoby nešlo v príbehu o antihrdinov, ale zobrazenie obyčajného života obyčajných ľudí: „Hoci nepatrím k ctiteľom čistých hrdinov, prezentácia zlodejov, hochštaplerov, ktorí drogujú, cigaretu neodložia z úst a prázdne fľaše od alkoholu sú najčastejšou dekoráciou ich bytu, je na uváženie. Zvlášť, keď je film odporúčaný aj neplnoletej mládeži.“ 
Kritické reakcie, ktoré tento (na svoju dobu priam kontroverzný) film vyvolal, zaujímavým spôsobom dotvárajú obraz spoločnosti, o ktorej sa snaží vypovedať. Perličkou je článok v promečiarovskom denníku Slovenská republika, kde si autorka mimochodom pomýlila aj meno režiséra a nazýva ho Demjan. Okrem toho, že v ňom samozrejme s pohoršením kritizuje skazenosť morálky hrdinov, vadí jej aj príliš špinavý Dunaj: „Dokonca aj ten Dunaj sa podarilo zachytiť v extrémnom suchu, keď vyzerá ako biedny špinavý brod. No, slovom, obraz biedy, nihilizmu, degenerácie, úpadku. (...). samozrejme, pre zahraničných posudzovateľov bude takýto kritický obraz postkomunistického Slovenska domácej proveniencie vďačné sústo. Šitý ako na objednávku – presne podľa (utkvelých) predstáv, aké si o nás svet i vďaka našej vlastnej reprezentácii utvára.“ 

</doc>
<doc id="37291" url="https://sk.wikipedia.org/wiki?curid=37291" title="Kôň">
Kôň

Kôň môže byť:
Kone môže byť:

</doc>
<doc id="37292" url="https://sk.wikipedia.org/wiki?curid=37292" title="Malware">
Malware

Malware (iné názvy: malvér, škodlivý softvér, zlomyseľný softvér; angl. "malware" - zloženie slov malicious" "zlovoľný", "zlomyseľný" a "software "softvér") je zlomyseľný kód či softvér, ktorý obyčajne poškodí alebo zablokuje, zmocní sa alebo odcudzí informácie z počítačového systému. Vo všeobecnosti sem patrí: vírus, červ, trójsky kôň, logická bomba, rootkit, bootkit, metóda tajných vstupov (backdoor), špionážny softvér (spyware, špionážny program), vydieračský softvér (ransomware) a reklamný softvér (adware). Patrí medzi badware.
Malware sa do počítača v dnešnej dobe dostáva zvyčajne cez Internet, hlavne pri prezeraní škodlivých stránok s nie dobre zabezpečeným systémom.
Nasledovná kategorizácia je len jednou z mnohých používaných (keďže určitý malware sa dá zaradiť často do viacerých kategórií naraz):
Klasické počítačové vírusy.
Počítačový vírus je program, ktorý dokáže rozmnožovať sám seba pridávaním svojho kódu do iných programov. Pre svoje rozširovanie teda podobne ako biologický vírus potrebuje hostiteľa – iný program. Z toho vyplýva, že do počítača sa môže dostať jedine tak, že spustíme nainfikovaný program. Spolu so spustením nainfikovaného programu sa aktivuje vírus v operačnej pamäti, a potom napadne i ďalšie súbory v počítači.
Špeciálnym druhom vírusov boli v minulosti tzv. boot vírusy, ktoré namiesto bežných programov napádali miesto na nosiči dát, z ktorého sa dá zaviesť operačný systém. Najčastejšie sa prenášal pri zabudnutí diskety v disketovej jednotke pri zapínaní počítača. V dnešnej dobe už tento druh vírusov prakticky vymizol.
Ďalším špeciálnym druhom vírusov sú makro vírusy, rozšírené najmä v prostredí kancelárskeho balíka MS Office (Word, Excel, PowerPoint, Outlook…), prípadne aj v iných, menej rozšírených programoch. Do softvéru bola pridaná možnosť vytvárať „makrá“ – malé programy zahrnuté v dokumentoch, ktoré mali pôvodne slúžiť na automatizáciu často vykonávaných krokov. Jazyk tvorby makier však umožňuje zahrnúť do nich aj potenciálne nebezpečné operácie ako napr. zápis na disk. Otvorením dokumentu, ktorý obsahuje makro vírus, sa telo vírusu najčastejšie skopíruje do šablóny „normal“, z ktorej sa vytvárajú všetky nové dokumenty. Každý nový dokument, ktorý potom vytvoríte, je napadnutý makro vírusom. Našťastie novšie balíky Office na prítomnosť makra upozorňujú a ich dôveryhodnosť sa dá zabezpečiť napríklad digitálnym podpisom, pomocou ktorého sa dá zistiť, kto makro vytvoril.
Podobným druhom sú i vírusy napísané pomocou skriptovacích jazykov, ako je jazyk VBScript alebo WSH (Windows Scripting Host). VBScript bol podobne ako makrá pridaný do kancelárskeho balíka Office. Jazyk WSH bol zasa vytvorený na uľahčenie práce správcom systémov Windows.
Účinky nákazy počítača vírusom (alebo inými druhmi malvéru, ako sú trójske kone, červy atď.) sú rozličné – od vypísania "vtipných" textov až po zničenie dát uložených na diskoch alebo ich odoslanie záškodníkovi prostredníctvom Internetu – podľa toho, čo autor vírusu v ňom implementuje.
Internetové červy.
V pôvodnom význame je červ tá časť vírusu, ktorá je zodpovedná za jeho šírenie. Kým klasickým súborovým vírusom trvalo mesiace až roky, kým sa rozšírili, internetovým červom na to stačí niekoľko dní až niekoľko minút. Kým súborový vírus potrebuje našu pomoc, aby sa dostal z jedného počítača na druhý pomocou diskety, CD alebo iného nosiča, internetový červ sa dokáže rozšíriť i sám pomocou počítačovej siete. Funguje tak, že sa skúša pripojiť na každý možný počítač v počítačovej sieti a na svoj prenos využiť slabé miesto zle zabezpečeného počítača (predovšetkým vďaka chybám v operačnom systéme Microsoft Windows). Na tomto počítači sa červ aktivuje a znovu sa skúša šíriť do ďalších počítačov. Počet nakazených počítačov teda stúpa lavínovite.
Trójske kone.
Šíreniu sa dá zabrániť dobrým zabezpečením počítačovej siete, pretože napadnutiu vnútornej siete z internetu dnes už dokážeme brániť. Najzraniteľnejšia je sieť z vnútra. Túto skutočnosť využíva ďalší typ malwaru, trójsky kôň. Trójsky kôň (pomenovanie podľa trójskeho koňa z Homérovho diela Iliada) je škodlivý kód pribalený k zdanlivo neškodnému softwéru. Nachádzajú sa najmä v niektorých pochybnejších programoch ako sú napr. programy na výmenu dát cez tzv. peer-to-peer siete (cez ktoré sa dá okrem iného nelegálne sťahovať hudba, filmy a programy). Trójske kone môžu mať najrôznejšie účinky (môžu i priamo ohroziť počítač podobne ako vírusy vykonaním škodlivej akcie).
Najzákernejším druhom trójskych koňov sú však droppery (vypúšťače). Tieto v pravidelných intervaloch do systému vypúšťajú najrôznejší škodlivý softvér. Môžu obsahovať klasické vírusy, červy ale i špionážny softvér. Takto vypustený červ potom napadne sieť z vnútra, pričom je veľmi ťažké odhaliť zdroj nákazy. Odhalenie trójskeho koňa sťažuje i technika nazývaná rootkits (voľne preložené ako nástroje správcu). Touto technikou trójsky kôň dokáže poprieť svoju existenciu v systéme. Túto techniku môže trójsky kôň najľahšie využiť v prípade, že ho otvoríme s oprávneniami správcu systému.
Ďalšou nebezpečnou akciou, ktorú môžu trójske kone vykonávať, je otvorenie tzv. zadných vrátok (backdoor). Cez tieto „zadné vrátka“ sa vie útočník, tzv. hacker, dostať do systému bez toho, aby poznal prístupové meno a heslo do počítačového systému.
E-mailové červy.
Rozdelenie vírusov do spomínaných kategórií (klasické, červy a trójske kone) nie je úplne jednoznačné. Typickým príkladom sú e-mailové vírusy, ktoré by sa dali zaradiť medzi červy, pretože sa šíria cez internet, ale i medzi klasické vírusy a trójske kone, pretože sa aktivujú otvorením spustiteľného programu v prílohe e-mailu. Typickým príkladom takýchto červov sú vírusy Melissa a ILOVEYOU, ktoré sa aktivovali otvorením prílohy e-mailu (Melisa bola vytvorená ako Makro a ILOVEYOU ako VBScript). Po aktivovaní takéhoto vírusu sa tento dokáže napríklad rozposlať na všetky e-mailové adresy zaznamenané v programe MS Outlook.
Zásuvné moduly ActiveX a Java applety.
Trójske kone a vírusy sa objavujú nielen v e-mailoch ale celkom bezpečné nie je ani surfovanie po Internete, pretože i webové stránky (predovšetkým pochybného obsahu, ako je nelegálne ponúkaný softvér, pornografia a pod.) môžu obsahovať zákerné programy vo forme zásuvných modulov ActiveX a Java appletov. ActiveX je technológia firmy Microsoft, ktorá umožňuje do prehliadača Internet Explorer pripojiť zásuvný modul. Tento prvok je vlastne len inak vytvorený spustiteľný program, ktorý dokáže ovládať ktorúkoľvek službu operačného systému. I keď firma Microsoft urobila podstatné kroky aby zabezpečila túto technológiu i tak nebezpečenstvo stále hrozí. Jedným z bezpečnostných prvkov je podobne ako u makier digitálny podpis, pomocou ktorého sa dá zistiť kto ActiveX prvok vyrobil. Pred pripojením takéhoto prvku do prehliadača vás tento vždy upozorní a je na zvážení používateľa či ActiveX prvku bude dôverovať a nainštaluje ho.
Ani používatelia iných prehliadačov ako Internet Explorer nie sú v bezpečí, pretože ich môžu ohroziť Java applety, ktoré sú nezávislé od prehliadača. Java applet je program vytvorený v jazyku Java a vložený na stránku. Rovnako ako modul ActiveX i Java applet môže využiť ktorúkoľvek službu operačného systému. Na zvýšenie bezpečnosti sa používa technológia Java Virtual Machine, ktorá pred spustením overuje nebezpečnosť spúšťaného programu. Preto je dôležité mať čo najnovšiu verziu tejto technológie (pre používateľov je nazvaná Java Runtime Environment).
Spyware (spajvér, špehovací softvér).
V poslednom čase sa za škodlivé začali považovať aj programy, ktoré sú vytvorené s cieľom neeticky sa obohatiť. Bojovať proti tomuto problému sa začalo v roku 2003, keď množstvo nevyžiadanej pošty a vyskakujúcich okien s reklamou začal byť neúnosný.
Za škodlivé programy sa považujú i programy patriace do skupiny spyware. Tieto programy zisťujú informácie o počítači a jeho používateľovi a bez súhlasu odosielajú cudzej osobe. Informácie môžu byť najrôznejšieho druhu, ako napríklad zoznam emailových adries, zoznam najčastejšie navštevovaných stránok, atď. Najnebezpečnejším druhom spywaru sú tzv. keyloggery, ktoré zaznamenávajú všetky stlačené klávesy. Prostredníctvom takýchto programov sa dajú získať prístupové heslá do počítačového systému, čísla kreditných kariet, registračné kľúče k programom a ďalšie informácie.
Spyware je súčasťou mnohých programov najviac však v klientoch pre Peer-to-Peer sietí ako EDonkey2000, Kazaa, BearShare a podobne. Spywarom sú tiež niektoré programy vydávajúce sa za programy na odstraňovanie Spywaru ako napríklad Malware Wipe, Pest Trap, SpyAxe, AntiVirus Gold, SpywareStrike, SpyFalcon, WorldAntiSpy, WinFixer, SpyTrooper, Spy Sheriff, SpyBan, SpyWiper, PAL Spyware Remover, Spyware Stormer, PSGuard, AlfaCleaner.
Adware (advér, reklamný softvér).
Do tejto skupiny patria softvery, ktoré zobrazujú reklamu. Slovo adware je skrátením slov advertising-supported software. Takéto programy sú najčastejšie súčasťou iného programu, ktorý nie je škodlivý. Je to cesta, akou sa snažia programátori získať peniaze za svoj program. Nebezpečenstvo týchto programov je v tom, že integrované reklamné systémy sú často spywarom.
Spammer.
Spammery sú programy, šíriace sa podobne ako vírusy, ktoré rozosielajú spam – nevyžiadanú poštu, ktorá obsahuje reklamu. Každý napadnutý počítač sa stáva odosielateľom nevyžiadanej pošty. V takomto prípade nepomôže ani zablokovanie adresy odosielateľa, pretože počet počítačov, z ktorých sa spam odosiela, sa zväčšuje lavínovite. Na koordinovanie takýchto napadnutých počítačov sa používa systém nazývaný botnet. Sú to úplne nezávisle pracujúce programy vhodne rozmiestnené v sieti internet, cez ktoré útočník môže prikázať spammerom zmeniť obsah odosielanej správy, upraviť ich tak, aby sa nedali odhaliť ani najnovšími antivírovými systémami atď.
Dialery (tialeri).
Táto kategória programov je nebezpečná pre tých, ktorí používajú na pripojenie do internetu Dial Up (vytáčané spojenie cez telefónnu linku). Tieto programy presmerujú číslo, pomocou ktorého sa pripájame na internet, na audiotexové číslo. Niektoré dialery dokonca nastavia spojenie tak, aby zostalo otvorené aj po zatvorení prehliadača. Najčastejšie sa programy nachádzajú na stránkach s erotickým a pornografickým materiálom ponúkajúcich „Instant Access“ (priamy prístup), bez nutnosti použitia šekov a kreditných kariet. Z čoho vyplýva, že sa aktivuje pričinením používateľa, a preto ani poskytovateľ pripojenia neuzná reklamáciu vysokej faktúry. Našťastie sa dnes už vytáčané linky stávajú raritou, no svoj počítač môžete ochrániť i programom antidialerom, ktorý zabráni zmene nastavenia internetového pripojenia.
Vyskakovacie okná a hijackery.
Do tejto kategórie patria programy vložené do webových stránok, ktoré otvárajú okná s reklamou. Tieto okná sú najčastejšie také agresívne, že pri pokuse zatvoriť ich, sa otvoria ďalšie. Takéto programy sa nachádzajú na stránkach s pornografickými materiálmi, hudbou, či zvonení do mobilov. Tieto okná však dnes už blokuje väčšina moderných prehliadačov.
Niektoré druhy malvéru (tzv. hijackery, v preklade únoscovia) spôsobujú "samovoľné" otváranie okien prehliadača i v čase, keď používateľ žiadne webové stránky neotvára, prípadne menia nastavenie Vašej domovskej stránky, stránok s chybovými hláseniami prehliadača a vyhľadávacie stránky na svoje vlastné. Nepríjemné je to, že znemožnia nastavenie týchto stránok späť. Ďalšou nepríjemnosťou je, že sú to najčastejšie stránky s pornografickým obsahom, na ktorých sa môže nachádzať ďalší škodlivý softver.
Hoaxy.
Časté sú falošné správy nazývané tiež hoax, čo sú poplašné správy napríklad varujúce pred počítačovými vírusmi, nebezpečenstvom zneužitia mobilných telefónov, e-mailové petície (ktoré v skutočnosti nemajú nijakú právnu váhu), prosby o darovanie krvi (ktoré môžu byť spočiatku legitímne, ale po strate aktuálnosti sa často šíria reťazovo ďalej, čím sa stávajú hoaxom) a mnoho ďalšieho.
Phishing (fišing).
Správy Hoax sú väčšinou iba neškodným žartom (ak si odmyslíme stratu času vzniknutú zaoberaním sa nimi), ale existujú i také správy, ktoré sú písané s cieľom podvodu. Takéto správy sa odborne nazývajú Phishing (v preklade niečo ako rybačka). Typickým príkladom sú e-maily, ktoré vyzývajú na zmenu kódu k bankovému účtu. V takomto e-maile je umiestnený odkaz, na ktorom si heslo máte zmeniť. Odkaz však nesmeruje na stránku banky, ale na jej dokonalú napodobeninu. Takéto správy sú väčšinou veľmi formálne napísané. Niektoré dokonca vyzerajú tak, akoby ich odosielateľom bola samotná banka. Pri každej takejto správe treba spozornieť, keďže banky nikdy nevyzývajú na podobné operácie e-mailom.
Pharming (farming).
Zákerný spôsob, ktorým haker môže niekoho pripraviť o úspory, je pharming (farmárčenie). Táto metóda spočíva v presmerovaní názvu www stránky na inú adresu. Každej mennej adrese napríklad ib.vub.sk prislúcha číselná adresa napríklad 215.5.214.144. Pomerne jednoduchým spôsobom sa dá toto nastavenie zmeniť. Ak zadáte mennú adresu do Vášho prehliadača, miesto stránky banky sa zobrazí jej dokonalá napodobenina. Vy teda ani nezbadáte, že ste na inej stránke. Po zadaní údajov, ich získa neoprávnená osoba, ktorá takúto falošnú stránku vytvorila. Proti takejto hrozbe sa môžete brániť rôznym spôsobom. Najjednoduchším spôsob je zistiť si číselný kód stránky internetbankingu. Stačí otvoriť príkazový riadok (štart→programy→príslušenstvo→príkazový riadok) a zadať príkaz ping "adresa" (napr. ping ib.vub.sk). Potom miesto mennej adresy do prehliadača zadáte číselnú adresu (nezabudnite pred ňu napísať https://). Niektoré banky vám ihneď po prihlásení pošlú SMS s kódom, ktorý musíte zadať alebo Vás aspoň upozornia, že sa niekto prihlásil k Vášmu účtu.
Spoofing.
Do tejto kategórie patria všetky metódy, ktoré používajú hakeri na zmenu totožnosti odosielaných správ. Jednou z týchto metód je i náhrada emailovej adresy pri phishingu. Ďalšia spočíva v podvrhu IP adresy, na stránky, ktoré takýmto spôsobom overujú totožnosť prihlasujúceho. Najviac nebezpečnou je však metóda nazývaná „muž v strede“ (man-in-the-middle). Tato metóda spočíva v narušení komunikácie medzi klientom a serverom, pri ktorej útočník naruší šifrovací systém verejného a súkromného kľúča, ktorý sa používa pri komunikácií.
Zraniteľnosť systémov.
Počítačové systémy sú zraniteľné najmä kvôli týmto dôvodom:
Boj proti malvéru.
Pri počítačových systémoch platí to, čo tvrdia všetci lekári. Najlepšou liečbou je prevencia. Je to tak preto, pretože i počítačové vírusy môžu zmutovať a ich liečbou môžeme napáchať viac škody ako úžitku. Odporúčania sú tieto:

</doc>
<doc id="37293" url="https://sk.wikipedia.org/wiki?curid=37293" title="Jazdec (šach)">
Jazdec (šach)

Jazdec, hovorovo nazývaný aj kôň, je v šachu jediným kameňom, ktorý môže skákať ponad iné kamene. Pohybuje sa v tvare písmena L a jeho zrkadlových obrazov, dve polia jedným smerom horizontálne alebo vertikálne a jedno pole druhým smerom.
Jazdec je najsilnejší v strednej oblasti šachovnice, kde má najväčší manévrovací priestor, kontroluje 8 polí, najslabší je v rohu, kde kontroluje iba dve polia.

</doc>
<doc id="37294" url="https://sk.wikipedia.org/wiki?curid=37294" title="Magister umenia">
Magister umenia

Magister umenia (skr. Mgr. art., v Česku „MgA.“; ) je vysokoškolský akademický titul druhého stupňa udeľovaný absolventom umeleckých magisterských odborov na vysokých školách po absolvovaní štátnych záverečných skúšok. 
V súčasnosti na Slovensku tento titul udeľujú Vysoká škola výtvarných umení v Bratislave, Vysoká škola múzických umení v Bratislave, Slovenská technická univerzita v Bratislave, Technická univerzita vo Zvolene, Technická univerzita v Košiciach a Akadémia umení v Banskej Bystrici.
Tento titul je približne ekvivalentný zahraničnému Master of Fine Arts (skr. „MFA“ alebo „M.F.A.“).

</doc>
<doc id="37295" url="https://sk.wikipedia.org/wiki?curid=37295" title="Phishing">
Phishing

Phishing je „pokus o podvodné získanie citlivých informácií, ako sú heslá a podrobnosti o kreditných kartách, maskovaním sa za dôveryhodnú osobu alebo dôveryhodný obchod (alebo banku) pri elektronickej komunikácii“.
Národný bezpečnostný úrad (NBÚ) pripravil Správu o kybernetickej bezpečnosti v Slovenskej republike, z ktorej z konkrétnych bezpečnostných hrozieb Slovákov počas celého roka 2022 obťažovali hlavne "phishingové kampane" šírené nielen cez e-mail, ale aj telefónom a cez SMS správy. "Ondrej Kubovič" z Esetu v lete 2025 upozornil v rozhovore pre Zive.sk, že na prvé miesto medzi počítačovými podvodmi sa dostali podvodné investičné schémy (podobné na dávnejšie existujúce vysokovýnosové investičné programy) a že sa v poslednom čase objavila nová a mimoriadne zákerná hrozba, ktorá sa podľa dát Esetu stala na Slovensku dokonca najrozšírenejšou. Ide o podvod zneužívajúci falošné overenie CAPTCHA.
V súvislosti s vyhrážaním sa školám bombovými útokmi na jar 2025 vydal NBÚ všeobecné odporúčania pre správnu konfiguráciu poštových serverov, ktorá obmedzuje výhražné a podvodné e-maily (), spam, phishing a malware. 
Názov.
Výraz „phishing“ je v angličtine novotvar, ktorý vznikol na základe homofónnej podoby so slovom „fishing“, ktoré znamená rybolov, a naznačuje podobný význam chytania obete na návnadu. (Tiež zjednodušene interpretované aj ako .) Začiatočné písmená „ph-“ sú odkazom na "phreaking”, ktorý využívali v minulom storočí pri svojom experimentovaní s možnosťami telekomunikačných systémov hakeri, ktorí zašli až za hranice legálnosti. Do slovenčiny sa zatiaľ neprekladá. Podvodník, ktorý využíva phishing sa nazýva phisher.
Princíp.
Existuje viacero spôsobov „lovenia hesiel“. Najčastejšie phishing prebieha tak, že podvodník (útočník) sa pomocou "podvodného (klamlivého) e-mailu" (z ) alebo instant messagingu, SMS (smishing) alebo inej komunikácie napríklad na sociálnej sieti alebo weboch alebo v internetových reklamách alebo v malware snaží nasmerovať používateľa na webstránku alebo všeobecnejšie URL adresu, ktorú pripravil práve na tento podvodný účel. Takáto falošná webstránka môže vyzerať ako presná kópia už existujúcej dôveryhodnej stránky, ktorú bežne používateľ navštevuje (napríklad stránka banky vrátane loga a pod.) alebo ponúka nejaké výhody po prihlásení. Meno a heslo a ostatné údaje zadané do takejto phishingovej stránky, sa dostanú k podvodníkovi, ktorý ich môže zneužiť sám alebo predať iným. Inou častou možnosťou je formulár (zameraný podobne ako spomínaná falošná webstránka na zistenie osobných údajov), ktorý je priamo v e-mailovej správe alebo v jej prílohe.
Ukradnuté osobné údaje môže podvodník využiť priamo napríklad na komunikáciu s vašou bankou, ale často sa pokúšať zároveň infikovať váš počítač (smartfón) škodlivým kódom (malware), čo mu umožní zneužívať zariadenie viacnásobne alebo dlhodobo. Na tomto princípe bola založená telefonická forma phishingu, v ktorej od roku 2020 telefonovali údajní zástupcov spoločnosti Microsoftu a žiadali o inštaláciu aplikácií, ktoré umožnia vzdialený prístup k vášmu zariadeniu.
Phishing môže byť súčasťou kampane - série viacerých útokov. Napríklad kampaň EMOTET, šíriaca sa v septembri 2020, začína phishingom a končí poslednou fázou, ktorou je inštalácia ransomvéru Ryuk, ktorý zašifruje vybrané súbory na zariadeniach a vyžaduje platbu v bitcoinoch. SK-CERT varuje, že EMOTET sa primárne šíri prostredníctvom vierohodne vyzerajúcej správy od organizácie, v ktorej vás upozorňujú na rôznu škálu podnetov – od neuhradenej faktúry, až po nové pravidlá týkajúce sa šírenia ochorenia Covid-19. Infikovanie napadnutého systému sa následne vykonáva prostredníctvom škodlivého skriptu, dokumentov s povolenými makrami alebo prostredníctvom iného škodlivého obsahu. (Po vypnutí makier v základnom nastavení produktov Microsoftu sa namiesto škodlivých makier začali používať iné formy nebezpečných príloh ako sú LNK, ISO a RAR.) E-maily sa obsahom a odosielateľom môžu javiť ako legitímne a často nabádajú k okamžitému otvoreniu správy resp. prílohy bez preverenia. Po infekcii sa prehľadá zoznam kontaktov a rozošlú ďalšie phishingové e-maily, typicky adresátom z okruhov rodina, známi a kolegovia. Keďže e-mail príde od známeho a legitímneho odosielateľa, adresáti sú potom náchylnejší ho otvoriť. 
Osobné informácie, na ktoré býva phishing zameraný.
Podľa Google ide o snahu "neoprávnene získať" najmä tieto údaje:
Typické znaky phishingu.
Phishing môže prebiehať aj tak, že sa rozposielajú správy, ktoré oznamujú používateľom zmenu účtu alebo jeho obnovenie a tak lákajú citlivé údaje. Phishingové stránky môžu po registrácii ponúkať rôzne „skvelé“ služby alebo výhody (napr. vzácne predmety do MMORPG hier, download hier zdarma atď.) alebo vás phisher kontaktuje ako člen support teamu (podpora), admin a podobne a chce od vás údaje (heslá, čísla účtov), pre overenie. Ponuka, ktorá sa neodmieta: "“Vážený zákazník. Gratulujeme! Vyhrali ste najnovší smartfón. Zašlite nám Vaše kontaktné údaje.”" znie až príliš dobre na to, aby to bola pravda, takmer vždy ide o podvod.
V skutočnosti ide útočníkovi o získanie používateľské mena a hesla, ktoré potom skúša na prístup do banky (alebo viacerých bánk). Banky sa bránia proti phishingu tak, že verejne oznamujú, že nikdy osobné údaje nežiadajú týmto spôsobom.
Typickými znakmi phishingu sú:
Obete phishingu.
Klientov, ktorí majú podozrenie, že na podvod naleteli, banky vyzývajú, aby:
Iné spôsoby krádeže identity.
Spear phishing.
Phishing je príkladom techniky sociálneho inžinierstva používanej na oklamanie používateľov zameraný na využitie slabých miest súčasných bezpečnostných technológií (a ich implementácií). Špeciálnym prípadom phishingu je spear phishing, ktorý je útokom na úzku skupinu potenciálnych obetí alebo jednotlivcov (spear phishing = lovenie harpúnou), väčšinou takých, ktorí majú prístup k citlivým informáciám o organizácii a spravidla sú v organizačnom rebríčku vyššie postavení. Takéto emaily sú úzko zamerané a personalizované. Útočníci sa pri tejto technike zvyčajne spoliehajú na diery v systéme (tzv. „exploity“), čiže škodlivé kódy, ktoré využívajú zraniteľnosti softvéru v napadnutom počítači“ alebo systéme.
Spear phishing je na rozdiel od obyčajného phishingu "cielený pokus, ktorý vyzerá dôveryhodne pre jeho obete a teda má vyššiu pravdepodobnosť úspechu; napríklad napadnutie nevyžiadanou elektronickou poštou môže napodobniť" správu od "organizácie alebo jednotlivca, ktorého prijímateľ skutočne pozná."
Iné spôsoby phishingu.
Na podobnom princípe ako phishing sú založené aj ďalšie podvody, keď sa podvodníci snažia vylákať dáta prostredníctvom telefonického phishingu (vishing - voice phishing), či cez sms správu s URL odkazom na podvodnú stránku alebo výzvou na odpovedanie na telefónne číslo (smishing - SMS phishing). Útočníci môžu skúšať získať citlivé údaje aj cez zavírený počítač alebo mobilné zariadenie prostredníctvom podvodného presmerovania web stránok (pharming).
Dobíjanie kreditu mobilného operátora cez web.
Tí, ktorí pri dobíjaní použili vyhľadávač a zadali kľúčové slová ako napríklad „dobitie kreditu“ a názov operátora, boli podvedení. Prvá stránka, ktorá sa im zobrazila nebola skutočná, ale podvodná. Klient netušiac, že ide o podvod, zadal prihlasovacie údaje a podvodníci paralelne s ním stiahli aplikáciu mobilného bankovníctva danej banky do svojho zariadenia. Klientovi prišla autorizačná SMS a ten v domnienke, že ide o bežnú operáciu odovzdal autorizačný kód do podvodnej stránky.
Telefonická forma phishingu (vishing).
Falošný telefonát z banky.
V lete 2023 viaceré banky oznámili, že sa rozmáhajú podvodné telefónne hovory, pri ktorých sa volajúci vydáva za zamestnanca banky, polície alebo inej inštitúcie pričom číslo z ktorého volajú je sfalšované tak, že sa na displeji telefónu naozaj môže zobraziť, že vám volá banka (polícia). 
Že ide o podvodníkov zistíte tak, že:
Viaceré banky ponúkajú telefonické spojenie s bankou ako bezpečnú formu komunikácie a preto zaviedli dodatočné bezpečnostné opatrenia súvisiace s telefonovaním so zamestnancom banky: klientovi pošlú do jeho mobilnej bankovej aplikácie požiadavku na autorizáciu hovoru. Keď klient notifikáciu potvrdí, môže pokračovať v rozhovore. Pracovník banky nebude klásť žiadne ďalšie overovacie otázky. Služba funguje v aplikácii automaticky. Táto banka preto radí, aby v prípade potreby na jej kontaktovanie klienti uprednostnili telefonovanie cez mobilnú aplikáciu namiesto obyčajného hovoru. Druhá banka počas hovoru pošle správu, ktorú si klient vie pozrieť v internetbankingu alebo mobilnej aplikácii. V správe sa nachádza meno zamestnanca banky, dátum a čas telefonátu a zároveň jedinečný bezpečnostný kód. Na overenie pravosť telefonujúceho zamestnanca ho stačí požiadať, aby kód povedal.
Vo všeobecnosti banka má viacero možnosti, ako vás kontaktovať a nemôže sa spoliehať len telefonický hovor. Ak sa vám zdá hovor podozrivý požiadajte aby vás kontaktovali iným spôsobom a zložte.
Falošná polícia.
Oveľa zradnejšie sú volania, pri ktorých sa volajúci predstaví ako pracovník polície, čo samo o sebe dokáže človeka vystrašiť. Svojej obeti oznámi, že jej bankový účet je v ohrození a je potrebné zrealizovať buď dodatočné zabezpečenie účtu alebo presun peňazí na iný účet. Hovor potom presmeruje na falošné call centrum. V takom prípade si obeť útoku myslí, že volá s pracovníkom banky a ochotne diktuje svoje údaje vrátane prihlasovacích kódov do internetbankingu.
Falošný support.
Častým a už pomerne známym podvodom je telefonické predstieranie, že máte ohrozené zabezpečenie vášho počítača. Od roku 2020 telefonovali aj na Slovensko údajní zástupcov spoločnosti Microsoftu a žiadali o inštaláciu aplikácií, ktoré umožnia vzdialený prístup k vášmu zariadeniu. Podvodníci môžu taktiež poskytovať falošné riešenia problémov a žiadať vás o platbu v podobe jednorazového poplatku alebo predplatné za službu alebo podporu.
Ak vám niekto telefonuje, máte len veľmi malú možnosť overiť si pravosť jeho identity ak ho nepoznáte. Ak dotyčný tvrdí, že je napríklad z Microsoftu, malo by byť jeho číslo zverejnené v oficiálnom telefónnom zozname. Ak je volajúce číslo zahraničné, z iného mesta alebo nie je dohľadateľné na internete, považujte ho za podvodné a nevolajte naň. Podozrivého volajúceho môžete tiež požiadať, aby vám požiadavku poslal e-mailom alebo listom. Uveďte, že danú záležitosť nechcete riešiť telefonicky. Ak volajúci z akéhokoľvek dôvodu nebude chcieť poslať požiadavku e-mailom alebo písomne, považujte jeho žiadosť za podvodnú.
Ako sa chrániť pred falošnou technickou podporou:
Skimming bankových kariet.
V roku 2014 slovenské banky zaznamenali 52 prípadov skimmingu (v bankomate nainštalované podvodné zariadenie na snímanie platobných kariet). V roku 2017 v Bulharsku a Španielsku zadržali podvodníkov, ktorí inštalovali zariadenia na skimming kariet do viac než štyroch stoviek bankomatov ročne. Kopírovali a klonovali kreditné karty a použili ich na nelegálne transakcie. Počty skimmingových útokov v Európe postupne klesajú a počet incidentov v roku 2019 bol najnižší od roku 2005. V roku 2015 ich bolo zhruba 3 300. Slovenská banková asociácia odporúča tieto základné opatrenia ako sa brániť proti skimmingu:
Scam.
Podvodné alebo zavádzajúce správanie alebo činnosť. Na rozdiel od Spamu je Scam vždy úmyselný a zameraný na podvádzanie.
High Yield Investment Program (HYIP).
Podvodné investičné schémy alebo dávnejšie existujúce vysokovýnosové investičné programy sú podvody, ktoré sa na Slovensku dostali v roku 2025 na prvé miesto v štatistikách Esetu. 
Príklady podvodného e-mailu (niektoré údaje sú zmenené).
Správy z banky: nová funkcia, zabezpečenie, chybná platba.
 Od: Tatra banka &lt; a @ japanlokad.com &gt;
 Predmet: Nova funkcia
 Dátum: Sob, 5.Jan 2019 04:38:10
 Vážený pán / pani,
 Radi by sme Vás informovali, že sme pridali novú funkciu na ochranu vášho účtu pred podvodným pokusom a neoprávneným používaním vašej bankovej karty.
 Táto prísada je veľmi dôležitá pre vašu ochranu a pohodlie našich zákazníkov.
 Aktivujte ho na svojej banke a odpočítajte veľmi jednoduchú sumu:
 1,34 EUR
 Ak chcete svoju kreditnú kartu overiť a aktivovať ju vo svojom účte.
 Na platbu a aktiváciu :
 https: / / moja.tatrabanka.sk/cgi-bin/blablablablablablablablab
 Funkcia sa po zaplatení automaticky aktivuje.
 Zuzana Povodová
 Od: VUB Banka &lt;test @ wizgreeting.company&gt;
 Predmet: oznámenia
 Dátum: Sob, 29.Dec 2018 11:09:47
 Komu: &lt;monika.perez @ gmail.com&gt;
 Vážený zákazník,
 Teraz sme aktualizovali naše ďalšie bezpečnostné prvky v bezpečné a bezpečné zabezpečenie online bankovníctva. Ostatní, ktorí čakajú na aktualizáciu, by mali posilniť autentifikáciu prostredníctvom on-line bankovníctva. Ak chcete potvrdiť svoju totožnosť a zabrániť blokovaniu účtu, navštívte stránku:
 https: // nib.vub.sk/portal/blablablb
 Toto sú pokyny zaslané všetkým klientom VUB a musia byť dodržané.
 Vďaka,
 VÚB Banka
Falošná správa 3 - Slovenska Sporitelna - zrušený prevod
 Od: SLSP &lt;slsp1@cluster007.hosting.ovh.net&gt;
 Predmet: Slovenska Sporitelna
 Dátum: Ned, 22.Mar 2020 08:01:22
 Vazeny klient,
 Vas posledny bankovy prevod bol zruseny z bezpecnostnych dovodov. Kliknite sem a postupujte podla pokynov na okamzite vratenie vasich penazí.
 Dolezite: Ak nebudete postupova podla pokynov do 24 hodín, vase peniaze v nas zostanu v bezpecí, kym nevykonate potrebne kroky.
 S pozdravom.
Falošná správa 4 - OTP BANKA - DÔLEŽITÉ SPRÁVY
 Od: OTP BANKA SK &lt;blblbla@servis369.com&gt; 
 Predmet: DÔLEŽITÉ SPRÁVY 
 Dátum: Pia, 20.Sep 2019 13:37:23
 Vážený zákazník, Z dôvodu našej nedávnej bezpečnostnej kontroly vašich služieb OTP BANKA požadujeme, aby ste si overili údaje o vašom účte zaregistrované u nás, aby ste sa uistili, že váš účet nebol porušený. Jednoducho kliknite na náš odkaz na zabezpečený server a prihláste sa a overte svoje údaje. ZOBRAZIŤ NA BEZPEČNÝ SERVER:https: //otpdirekt.otpbanka.sk/login/login_main_jelszoalapu.jsp Zabezpečenie účtu je jednou z našich najvyšších priorít. Ak neoveríte svoj účet do 48 hodín, povedie to k pozastaveniu prístupu k vášmu online účtu. Ospravedlňujeme sa za nepríjemnosti. S pozdravom, OTP BANK SK
Vydieranie e-mailom.
Falošná správa 5 - "návšteva webu pro dospělé" (sex blackmail) - môže byť anglicky a obsahovať aj vaše heslo)
 Predmet: Bezpečnostní upozornění
 Dátum: Február 2019
 Ahoj! Jak jste si možná všimli, poslal jsem vám e-mail z vašeho účtu. To znamená, že mám plný přístup k vašemu účtu. Díval jsem se na tebe už několik měsíců. Skutečnost je, že jste byli nakaženi škodlivým softwarem prostřednictvím webu pro dospělé, který jste navštívili.
 ...
 Pokud to chcete zabránit, přeneste částku 252€ na svou adresu bitcoin (pokud nevíte, jak to udělat, pak napište na Google: "Koupit Bitcoin").
 
 S pozdravem!
Falošný e-mailový oznam napodobňujúci online platformu.
Falošný oznam 6 - upozornenie z platformy Microsoft Teams 
 Subject: Offline Message in Teams
 Sender: Chat Content &lt;_...
 Od apríla 2020 sa šíri phishing (okolo 15 000 prípadov do prvého mája 2020), ktorý sa snaží pôsobiť ako oficiálne e-mailové upozornenie z platformy Microsoft Teams o file share (zdieľané súbory) alebo offline audio chat (nevypočuté audio správy). Zatiaľ len po anglicky (slovenský preklad môže byť odlišný). Po kliknutí je užívateľ (bez ohľadu na to, či je prihlásený alebo nie) presmerovaný na presnú kópiu prihlasovacej stránky Open (Otvoriť) Microsoft Teams, ktorá ďalej smeruje na vizuálne presnú kópiu prihlásenia do Microsoftu Office 365 account. Podľa Zive.sk: "Prihlasovacia stránka predstavuje naozaj vydarený podvrh. Odlíšiť sa dá len URL adresou." Skutočné prihlasovacie stránky majú adresy „login.microsoftonline.com“ alebo „login.live.com“, ľubovoľná iná adresa znamená, že ide o phishing.
Falošný odkaz, prekrytý iným.
Falošný oznam 7 - Váš balík čaká na potvrdenie platby 
 Subject: Predmet: Váš balík čaká na potvrdenie platby
 Sender: Slovenská pošta &lt;support@blaorlandowelcomecenterbla.com&gt; Dátum: Uto, 6.Okt 2020 05:31:06
 
 Vážený zákazník,
 Vaše balenie čaká na doručenie
 Prepravný kód: 293845678
 Posledná aktualizácia: prijaté na pošte (08:15AM | 06-10-2020).
 Stav zásielky: čaká na platbu.
 Platbu 4,99 EUR potvrďte nasledujúcim odkazom:
 https://www.posta. blablabla adresa na ktorú odkaz skutočne smeruje (bit.ly/3lcabzn) je prekrytá adresou akože textu na stránke pošty https://www.posta.sk/Track=2938456778
 Poznámka: Do odoslania vám neúčtujeme žiadne poplatky.
 ©Slovenská pošta
Pošta sama upozorňuje na tento podvod. Podobný e-mail je vidieť nižšie. 
 „Vážený zákazník, váš balík sa nedávno dostal do nášho triediaceho centra Slovenská pošta. Aby ste dostali balík, je dôležité zaplatiť náklady na dopravu. Po zaplatení nákladov na dopravu pošleme váš balíček,“ píše sa v podvodnej správe.

</doc>
<doc id="37296" url="https://sk.wikipedia.org/wiki?curid=37296" title="Štefan Semjan">
Štefan Semjan

Štefan Semjan (* 23. január 1960, Nitra) je slovenský režisér a scenárista.
Študoval filmovú a televíznu réžiu na pražskej FAMU (1980 - 1986). Absolvoval inscenáciou pre STV "A vrátil sa im pokojný spánok". V rokoch 1987 - 1991 sa venoval tvorbe spotov a videoklipov. 

</doc>
<doc id="37299" url="https://sk.wikipedia.org/wiki?curid=37299" title="Vášnivý bozk">
Vášnivý bozk

Vášnivý bozk (angl. Kiss of Passion) je koprodukčný slovensko-český film.
Príbeh citového a morálneho dozrievania mladej ženy, ktorá opustí svojho manžela a odíde so svojim mentálne postihnutým dieťaťom na vidiek.

</doc>
<doc id="37301" url="https://sk.wikipedia.org/wiki?curid=37301" title="Epsilon Leonis">
Epsilon Leonis



</doc>
<doc id="37302" url="https://sk.wikipedia.org/wiki?curid=37302" title="Ras Elased Australis">
Ras Elased Australis

Ras Elased Australis alebo Epsilon Leonis (ε Leo / ε Leonis) je hviezda v súhvezdí Lev.

</doc>
<doc id="37304" url="https://sk.wikipedia.org/wiki?curid=37304" title="Častica alfa">
Častica alfa

Častica alfa (prúd častíc alfa sa nazýva žiarenia alfa; iné názvy pozri nižšie) je jadro atómu hélia zložené z dvoch protónov a dvoch neutrónov, s kladným nábojom +2e a nukleónovým číslom 4. Častice alfa sa uvoľňujú pri α rozpade a pozorujú sa pri mnohých rádioaktívnych premenách, pričom môžu mať veľkú energiu. Hmotnosť častice alfa je 6,642 8. 10-27 kg. 
Názvy.
Slovenské názvy častice sú:
Slovenské názvy žiarenia sú: 
Žiarenie alfa.
Žiarenie alfa je prúd kladne nabitých jadier hélia, ktoré sa pohybujú rýchlosťou 20 000 km.s-1. Preniká vrstvou vzduchu hrubou niekoľko centimetrov alebo tenkými fóliami, napr. papier. Vychyľuje sa aj v elektrickom aj v magnetickom poli. Častice alfa sú vysielané z jadra rýchlosťou 1.107 až 2.107 m.s-1 pri vysielaní energie 2-8 MeV. Vzniká tak nuklid s nukleónovým číslom o štyri jednotky menším a protónovým číslom o dve jednotky menším, než v pôvodnom prvku. Dokáže ho zachytiť tenká vrstva papiera.
Dejiny.
Častice alfa objavil v roku 1899 Ernest Rutherford pri výskume rádioaktivity uránu. V Slnku a vo hviezdach vznikajú termonukleárnymi reakciami z protónov. Téme alfa častíc sa venoval aj Richard Feynman.

</doc>
<doc id="37305" url="https://sk.wikipedia.org/wiki?curid=37305" title="Omega 2 Cygni">
Omega 2 Cygni



</doc>
<doc id="37306" url="https://sk.wikipedia.org/wiki?curid=37306" title="Amplitúda pravdepodobnosti">
Amplitúda pravdepodobnosti

Amplitúda pravdepodobnosti je v kvantovej mechanike komplexné číslo priradené neurčitému alebo neznámemu procesu alebo veličine. Pravdepodobnosť, že daný proces nastane je definovaná ako štvorec absolútnej hodnoty amplitúdy pravdepodobnosti.
Amplitúdu pravdepodobnosti nie je možné priamo merať.
Amplitúda pravdepodobnosti pre polohu.
Ak sa pod spomínaným určitým stavom myslí napríklad poloha častice v priestore, dostávame sa k najbežnejšiemu prípadu. Vtedy sa pod amplitúdou pravdepodobnosti pre nejakú časticu myslí komplexná funkcia (teda funkcia, ktorej hodnotami sú komplexné čísla) súradníc, označujeme ju vtedy formula_1. Názov amplitúda pravdepodobnosti potom vyplýva z toho, že druhá mocnina tohto formula_2 má dôležitý fyzikálny význam, určuje pravdepodobnosť (resp. hustotu pravdepodobnosti). Konkrétne v našom prípade formula_1 ide o hustotu pravdepodobnosti formula_4 výskytu skúmanej častice v danom bode priestoru so súradnicami formula_5. Platí teda
formula_6
hviezdičkou sme tu označili komplexne združené číslo. Pre funkciu formula_1 sa často používa aj názov vlnová funkcia. Vyjadruje totiž všetku možnú informáciu o systéme - pravdepodobnosť nájdenia častice v ľubovoľnom bode priestoru.
Z toho, že skúmaná častica sa niekde v priestore určite nachádzať musí vyplýva, že ak si priestor rozdelíme na malé časti a sčítame pravdepodobnosti nájdenia častice v niektorej z týchto malých častí, musíme dostať jednotku (istú udalosť). Uvedenému sčítaniu matematicky zodpovedá integrál cez celý priestor formula_8 a ten má byť rovný jednej. Platí teda
formula_9
Toto sa nazýva normovacia podmienka pre vlnovú funkciu formula_1.
Vlnová funkcia formula_1 vystupuje v základnej rovnici kvantovej mechaniky, Schrödingerovej rovnici (tá plní v kvantovej mechanike presne tú istú úlohu ako Newtonova rovnica v bežnej mechanike zo strednej školy - hovorí o tom, ako sa systém vyvíja v čase). 
Amplitúda pravdepodobnosti a princíp superpozície.
Amplitúda pravdepodobnosti sa v kvantovej mechanike objavuje aj v inom kontexte, v súvislosti s princípom superpozície. Podľa neho sa kvantovomechanická sústava (napríklad elektrón v atóme) môže nachádzať v superpozícii dvoch alebo viacerých stavov. Ak uvažujeme superpozíciu stavov formula_12 a formula_13, potom platí
formula_14
kde formula_15 a formula_16 sú nejaké (opäť komplexné) konštanty a tie nazývame amplitúdy pravdepodobnosti. Je to tak preto, lebo druhé mocniny ich absolútnych hodnôt majú opäť význam pravdepodobnosti. Napríklad teraz je formula_17 pravdepodobnosť nájdenia sústavy v stave formula_12 a formula_19 je pravdepodobnosť nájdenia sústavy v stave formula_13. Keďže sme si povedali, že náš systém sa teraz nachádza v superpozícii stavov formula_12 a formula_13, v žiadnom inom stave ho ani nájsť nemôžeme. Z toho vyplýva, že súčet oboch spomínaných pravdepodobností musí byť rovný jednej. Nakoniec teda zisťujeme, že čísla formula_15 a formula_16 nie sú úplne ľubovoľné, ale sú zviazané vzťahom (tzv. normovacou podmienkou)
formula_25
Toto je obdoba integrálnej normovacej podmienky platnej pre vlnovú funkciu chápanú ako formula_1.

</doc>
<doc id="37307" url="https://sk.wikipedia.org/wiki?curid=37307" title="Ruchba">
Ruchba

"Ruchba môže byť aj názov hviezdy Ruchbah."
Ruchba alebo Omega-2 Cygni (ω2 Cyg / ω2 Cygni) je hviezda v súhvezdí Labuť. Je to červený obor tvoriaci vizuálnu dvojhviezdu s Omega 1 Cygni. Má aj ďalšieho, pravdepodobne tiež zdanlivého sprievodcu s magnitúdou okolo 10, ktorú od hlavnej zložky delí vzdialenosť zhruba 1'.

</doc>
<doc id="37308" url="https://sk.wikipedia.org/wiki?curid=37308" title="Delta Eridani">
Delta Eridani



</doc>
<doc id="37309" url="https://sk.wikipedia.org/wiki?curid=37309" title="Modré z neba">
Modré z neba

Modré z neba (angl. "Blue Heaven") je koprodukčný slovensko-český film.
Tragikomédia o ľudských, rodinných a generačných vzťahoch troch osamelých žien žijúcich v komornom prostredí strého domu. 
Dej.
Celovečerný hraný debut Evy Borušovičovej je poeticky ladená tragikomédia. Na okraji mesta, v osamelom staršom dome s veľkou záhradou, žijú tri ženy, troch generácii - dcéra /Slávka Halčáková/, matka /Emília Vášáryová/ a babička /Zita Kabátová/. Denne sa potýkajú s bežnými problémami ich spolužitia. Napriek tomu, že sa snažia pomáhať si a porozumieť jedna druhej, vzájomne si ubližujú. Ich vzťahy medzi sebou navyše komplikujú muži. Modré z neba zaujal predovšetkým citlivým ženským pohľadom na všedné, smutné i smiešne v našom živote. Na filme spolupracovala s módnou návrhárkou Leou Fekete (s ktorou sa následne stretli aj pri Borušovičovej ďalšom filme "Amálka, ja sa zbláznim!")

</doc>
<doc id="37310" url="https://sk.wikipedia.org/wiki?curid=37310" title="Rana (hviezda)">
Rana (hviezda)

Rana alebo Delta Eridani (δ Eri/δ Eridani) je hviezda v súhvezdí Eridanus.

</doc>
<doc id="37311" url="https://sk.wikipedia.org/wiki?curid=37311" title="Iota Orionis">
Iota Orionis



</doc>
<doc id="37312" url="https://sk.wikipedia.org/wiki?curid=37312" title="Balmerova séria">
Balmerova séria

Balmerova séria je séria spektrálnych čiar (Balmerove čiary) v spektre atómov vodíka, ktorá vznikajú pri prechode elektrónov medzi druhou energetickou hladinou a vyššími hladinami. Pri prechode elektrónu medzi druhou a treťou energetickou hladinou sa utvára pri astronomických pozorovaniach veľmi dôležitá červená čiara Hα (s vlnovou dĺžkou 656,3 nm), pri prechode medzi druhou a štvrtou hladinou vzniká čiara Hß (486,1 nm), medzi druhou a piatou čiara Hγ (434,2 nm), medzi druhou a šiestou čiara Hδ (410,1 nm), medzi druhou a siedmou čiara Hε (397,0 nm) atď.
Prvé štyri čiary Balmerovej série ležia vo viditeľnej oblasti spektra, ďalšie čiary série sú v ultrafialovej oblasti spektra. Všetky čiary Balmerovej série sa čoraz viac zhusťujú k hrane Balmerovej série, ktorá má vlnovú dĺžku 364,6 nm; za touto hranou v smere kratších vlnových dĺžok sa začína Balmerovo kontinuum, ktoré sa vytvára zachytením voľných elektrónov na druhú energetickú hladinu atómov vodíka (voľne viazané prechody). V oblasti hrany Balmerovej série nastáva v spektrách hviezd pokles intenzity kontinua (Balmerov skok), vyvolaný absorpciou svetla viazane voľnými prechodmi elektrónov z druhej energetickej hladiny. Balmerova séria sa prejavuje najvýraznejšie v spektrách hviezd typu A, ktoré majú povrchovú teplotu okolo 10 000 K. Táto teplota je vhodná na to, aby boli elektróny v atómoch vodiča vzbudené do druhej energetickej hladiny a z nej do vyšších hladín, nie je však taká vysoká, aby atómy ionizovali.
Balmerova séria je pomenovaná po švajčiarskom matematikovi Johannovi Jakobovi Balmerovi (18251898), ktorý zistil, že jej spektrálne čiary tvoria jednu sériu.

</doc>
<doc id="37313" url="https://sk.wikipedia.org/wiki?curid=37313" title="Hatysa">
Hatysa



</doc>
<doc id="37315" url="https://sk.wikipedia.org/wiki?curid=37315" title="Bozón">
Bozón

V časticovej fyzike tvoria bozóny jednu z dvoch základných skupín subatomárnych častíc. Druhou skupinou sú fermióny. Bozóny charakterizuje ich príslušnosť k Bose-Einsteinovmu rozdeleniu. Táto skupina zahŕňa fotóny a gluóny, Z bozón, W bozóny a tiež Higgsov bozón.
Slovo bozón je odvodené od mena indického fyzika – Satyendra Nath Bose.
Vlastnosti bozónov.
Vlastnosti bozónov sú v kontraste s vlastnosťami fermiónov, ktoré sa správajú podľa Fermi-Diracovho rozdelenia, keď sa viac fermiónov nemôže nachádzať v rovnakom kvantovom stave.
Keďže sa bozóny s rovnakou energiou môžu nachádzať na rovnakom mieste v priestore, tak tieto častice zväčša sprostredkujú prenos síl, pričom fermióny zvyčajne tvoria hmotu.
Rozlišujeme elementárne bozóny ako napr. fotóny a zložené ako mezóny.
Všetky bozóny majú celočíselný spin, zatiaľ čo spin fermiónov je poločíselný, čo zodpovedá teórii spinového rozdelenia, ktorá hovorí, že častice s celočíselnou hodnotou spinu sú bozóny a častice so spinom v hodnote n.1/2 (poločíselný spin) sú fermióny.
Aj keď bozóny sú väčšinou zložené častice, tak v štandardnom modeli existuje päť elementárnych bozónov:
Hypotetický gravitón (G) nie je zahrnutý v štandardnom modeli a doposiaľ nebol experimentálne pozorovaný, zatiaľ čo kalibračné bozóny a Higgsov bozón áno.
Zložené bozóny sú dôležité pre supravodivosť a iné využitia Bose-Einsteinových kondenzátov.
Definícia a základné vlastnosti.
Podľa definície sú bozóny časticami zodpovedajúcimi Bose-Einsteinovmu rozdeleniu: ak sa vymenia dva bozóny, vlnová funkcia systému zostane nezmenená. Fermióny, na druhej strane, zodpovedajú Fermi-Diracovmu rozdeleniu a Pauliho vylučovaciemu princípu: dva fermióny nemôžu existovať v rovnakom kvantovom stave, čo spôsobuje tuhosť alebo pevnosť hmoty tvorenej nimi. Preto sa často označujú za zložky hmoty, pričom bozóny predstavujú častice, ktoré sprostredkujú interakcie, alebo ako zložky radiácie (žiarenia).
Vlastnosti laserov, maserov, supratekutého hélia-4 a Bose-Einsteinových kondenzátov sú dôsledkami rozdelenia (štatistiky) bozónov. Ďalším dôsledkom je spektrum fotónov plynu v termálnom ekvilibriu, čoho príkladom je žiarenie absolútne tmavého telesa. Iným príkladom je tiež nepriehľadné infračervené žiarenie, pozorované dnes ako reliktové žiarenie. Interakcie medzi elementárnymi časticami sa nazývajú základné interakcie. Výsledkom základných interakcií medzi bozónmi a časticami hmoty sú všetky známe sily.
Všetky známe elementárne alebo zložené častice sú buď bozóny alebo fermióny, v závislosti od hodnoty spinu. Čo je v rámci nerelativistickej kvantovej mechaniky čisto empirické pozorovanie.
Elementárne bozóny.
Pozorované elementárne bozóny patria všetky medzi kalibračné bozóny: fotóny, W a Z bozóny a gluóny.
Ďalej štandardný model predpokladá Higgsov bozón, prostredníctvom ktorého ostatné častice nadobúdajú hmotnosť pomocou Higgsovho mechanizmu.
A ako posledný bozón mnoho teórií kvantovej gravitácie predpokladá ako sprostredkujúcu časticu gravitácie tzv. gravitón. Bozón so spinom 2.

</doc>
<doc id="37317" url="https://sk.wikipedia.org/wiki?curid=37317" title="Zeta Puppis">
Zeta Puppis



</doc>
<doc id="37318" url="https://sk.wikipedia.org/wiki?curid=37318" title="Gama Sagittarii">
Gama Sagittarii



</doc>
<doc id="37319" url="https://sk.wikipedia.org/wiki?curid=37319" title="Časticovo-vlnový dualizmus">
Časticovo-vlnový dualizmus

Časticovo-vlnový dualizmus (iné názvy: korpuskulárno-vlnový dualizmus, vlnovo-časticový dualizmus) je vyjadrením skutočnosti, že hmota podľa kvantovej teórie vykazuje tak časticové ako aj vlnové vlastnosti. Prvotná formulácia tohto princípu bola publikovaná Louisom de Brogliem v roku 1924.
Formulácia princípu.
Kvantová teória popisuje hmotu spôsobom, ktorý nerozlišuje medzi časticami a vlnami tak, ako ich poznáme v klasickej mechanike. V určitých situáciách ale môžu prevládnuť buď vlnové alebo časticové charakteristiky hmoty. Ako príklad môžeme uviesť elektróny, ktoré tradične opisujeme ako častice. Ak ale necháme elektróny rozptyľovať na periodických štruktúrach s dostatočne malými atomárnymi vzdialenosťami, začnú tieto vykazovať vlnové vlastnosti (pozri aj Davissonov Germerov experiment). 
Hypotézu o časticovo-vlnovom dualizme formuloval prvý raz Louis de Broglie v roku 1924. Matematicky ju vyjadril tak, že každej častici pripísal vlnovú dĺžku s hodnotou
formula_1,
pričom "h" je Planckova konštanta a "p" je hybnosť častice. Každej častici tak priradil vlnové vlastnosti. Naopak predchádzajúci vzorec umožňuje interpretovať spätne vlnenie ako časticu.

</doc>
<doc id="37320" url="https://sk.wikipedia.org/wiki?curid=37320" title="Nash">
Nash



</doc>
<doc id="37322" url="https://sk.wikipedia.org/wiki?curid=37322" title="Difrakcia elektrónov">
Difrakcia elektrónov

Difrakcia elektrónov je pojem označujúci vlastnosť elektrónov, že pri prechode tenkými vrstvami kovov u nich dochádza k interferencii. To sa považuje za dôkaz existencie vlnového charakteru elektrónov. 

</doc>
<doc id="37323" url="https://sk.wikipedia.org/wiki?curid=37323" title="Dráhový integrál">
Dráhový integrál

Dráhový integrál je spôsob formulácie kvantovej teórie, ktorý vyjadruje vývoj systému ako výsledok superpozície všetkých možných dráh. Preto sa mu niekedy hovorí i "suma histórií".

</doc>
<doc id="37324" url="https://sk.wikipedia.org/wiki?curid=37324" title="Suma histórií">
Suma histórií



</doc>
<doc id="37325" url="https://sk.wikipedia.org/wiki?curid=37325" title="János Bán">
János Bán

János Bán (* 4. október 1955, Győr, Maďarsko) je maďarský herec. 
Pôvodne mal byť technikom. Vyštudoval chemickú priemyslovku a športoval. Po maturite sa rozhodol pre Vysokú školu dramatických umení v Budapešti (1975-1979). V rokoch po absolvovaní (1979-1983) pôsobil v oblastných divadlách v Pécsi, Győri a Szolnoku. Od roku 1983 je členom budapeštianskeho Divadla Józsefa Katonu.

</doc>
<doc id="37326" url="https://sk.wikipedia.org/wiki?curid=37326" title="Einsteinov-Podolského-Rosenov paradox">
Einsteinov-Podolského-Rosenov paradox

Einsteinov-Podolského-Rosenov paradox alebo EPR paradox je dôsledok kvantovej teórie: pokiaľ mali dva systémy niečo spoločné (interagovali spolu), potom meranie uskutočnené v jednom zo stavov vedie k okamžitej zmene stavu druhého systému a to dokonca i v prípade, že tieto systémy sú veľmi vzdialené.

</doc>
<doc id="37327" url="https://sk.wikipedia.org/wiki?curid=37327" title="Fotoelektrický jav">
Fotoelektrický jav

Fotoelektrický jav alebo fotoelektrický efekt alebo fotoefekt je experimentálne pozorovaný jav, kedy svetlo vhodnej vlnovej dĺžky pri dopade na kov alebo polovodič vyráža z atómov látky elektróny, ktoré sa potom voľne pohybujú v látke a zvyšujú jej vodivosť ("vnútorný" fotoelektrický jav) alebo opustia látku ("vonkajší" fotoelektrický jav). Jav sa využíva napríklad pri konštrukcii fotodiódy alebo fototranzistora.
Vonkajší fotoelektrický jav objavil v roku 1887 nemecký fyzik Heinrich Rudolf Hertz. Kinetická energia vyletujúcich elektrónov nezávisí od intenzity žiarenia, ktoré na povrch kovu dopadá. Zväčšenie intenzity žiarenia vedie k zväčšeniu počtu elektrónov vyletujúcich z kovu. Kinetická energia týchto elektrónov je závislá od frekvencie dopadajúceho žiarenia. Táto závislosť je lineárna, pričom smernica priamky, ktorá ju vyjadruje, sa rovná Planckovej konštante. Túto závislosť nebolo možné vysvetliť z hľadiska klasickej elektromagnetickej teórie.
Albert Einstein našiel pre fotoefekt jednoduché vysvetlenie. Predpokladal, že fotoefekt je proces, pri ktorom platí zákon zachovania energie a že pri tomto jave ide o premenu energie elektromagnetického žiarenia na kinetickú energiu elektrónov. Je to premena, ktorá má v podstate opačný charakter, ako žiarenie absolútne čierneho telesa. Keďže vyžarovanie absolútne čierneho telesa prebieha skokom, Einstein predpokladal, že aj opačný proces musí prebiehať skokom. Takto hypoteticky odvodil existenciu fotónov.
Fotónu prisúdil energiu
 formula_1
kde formula_2 je Planckova konštanta a formula_3 je frekvencia. 
Pri fotoefekte sa uvoľňujú elektróny, keď získajú dostatok energie na to, aby mohli prekonať sily, ktoré ich držia v látke. Tú časť energie, ktorá sa spotrebuje na uvoľnenie elektrónu z kovu označme Uo, zostávajúca energia sa premení na kinetickú energiu
"U"k=½"mv"² vyletujúceho elektrónu. Potom zo zákona zachovania energie platí
 formula_4
Je kuriozitou, že Albertovi Einsteinovi bola udelená Nobelova cena za fyziku práve za objasnenie fotoelektrického javu, a nie za objav teórie relativity, ktorou sa preslávil.
Vonkajší fotoelektrický jav má dnes len malé praktické využitie vo fotonásobičoch (použitých v špeciálnych vedeckých zariadeniach). Vnútorný fotoelektrický jav je základom väčšiny moderných fotosenzorov v optoelektronike, ako sú fotodióda alebo fototranzistor, ako aj plošné snímače na snímanie obrazu použité v kamerách (obvykle typu CCD).
Fotoelektrický jav z elektrotechnologického hľadiska.
Vonkajší fotoelektrický jav spočíva v uvoľňovaní (emisii) elektrónov z povrchu polovodiča po pohltení fotónu s dostatočnou energiou. Časť tejto energie sa spotrebuje na uvoľnenie elektrónov. Ak tento jav nastáva len v určitom rozsahu frekvencií, hovoríme o selektívnom fotoelektrickom jave. Na vonkajšom fotoelektrickom jave sa zakladá napríklad aj činnosť fotoelektrických katód.
Vnútorný fotoelektrický jav spočíva v pohltení energie svetelného žiarenia elektrónmi, následkom čoho sa zmení ich energia a môžu sa uvoľniť z valenčného do vodivostného pásma. Tým dochádza k zvýšeniu koncentrácie voľných nosičov náboja, a tým aj vodivosti polovodiča. Prírastok vodivosti spôsobený týmto javom sa nazýva fotoelektrická vodivosť a závisí od frekvencie a intenzity žiarenia a od teploty. Jav sa prejavuje len v určitej oblasti frekvencií svetelného žiarenia.
Vnútorný fotoelektrický jav má veľký význam. Zakladá sa na ňom činnosť fotorezistorov a iných optoelektronických senzorov.

</doc>
<doc id="37328" url="https://sk.wikipedia.org/wiki?curid=37328" title="Hilbertov priestor">
Hilbertov priestor

Hilbertovský priestor je vektorový priestor so skalárnym súčinom, ktorý je navyše úplný vzhľadom na metriku týmto skalárnym súčinom indukovanej.
Časté nedorozumenia.
Nie je pravda, že Hilbertove priestory sú nutne nekonečne generované. Táto mylná predstava o obsahu pojmu Hilbertov priestor je však mimoriadne častá a to hlavne v komunite fyzikov. Je totiž pravda, že fyzikálne zaujímavé sú práve rôzne lineárne priestory funkcií ktoré konečne generované nie sú.

</doc>
<doc id="37329" url="https://sk.wikipedia.org/wiki?curid=37329" title="Interferencia (vlny)">
Interferencia (vlny)

Interferencia alebo interferenčný jav alebo interferencia vlnenia je vo fyzike skladanie (superpozícia) niekoľkých koherentných vlnení rovnakého druhu do jedného výsledného vlnenia.
V pružnom prostredí sa môže súčasne šíriť vlnenie od viacerých zdrojov. Môžeme to pozorovať na pokojnej hladine jazera, ak na ňu hodíme dva kamienky. Od miesta dopadu každého z nich sa budú šíriť a prechádzať cez seba kružnice vlnoplôch. V miestach, v ktorých vlnenia prechádzajú jedno cez druhé vzniká otázka, aká bude výchylka daného bodu prostredia. S podobným problémom sme sa už stretli pri skladaní kmitov. Ukázali sme, že výsledné kmitanie je vektorovým súčtom jednotlivých čiastočných kmitov. Princíp superpozície, ktorý sme využívali pri skladaní kmitov, platí aj pri skladaní vlnení. Vlnenie od jedného zdroja prechádza určitým priestorom tak, ako by iná, v tom istom priestore sa šíriaca vlna, vôbec neexistovala. V oblasti, kde sa vlnenia prekrývajú, bude podľa princípu superpozície výsledné vlnenie vektorovým súčtom jednotlivých vlnení. Teda výchylka určitého elementu prostredia bude vektorovým súčtom výchyliek, ktoré by daný element mal mať od každého z vlnení. Môže nastať zväčšenie, zmenšenie alebo dokonca aj zrušenie výchylky v danom mieste. Takéto prejavy prekrývania sa vlnení nazývame interferenčné javy. Interferenčné javy môžeme pozorovať iba v prípade, že interferujúce vlnenia sú koherentné.
V optike sa používaju ako koherentné zdroje hlavne lasery. Ak je fázový rozdiel dvoch koherentných vlnení v určitom bode 2formula_1
alebo iný párny násobok formula_1 nastáva interferenčné zosilnenie. Ak fázový
rozdiel je nepárny násobok formula_1 nastáva interferenčné zoslabenie.
interferenčný obrazec – svetelný obrazec zachytený na tienidle, ktorý vznikol ako dôsledok interferencie svetelných vĺn; zvyčajne sa skladá zo svetlých a tmavých plošiek, alebo prúžkov.

</doc>
<doc id="37330" url="https://sk.wikipedia.org/wiki?curid=37330" title="Kodanská interpretácia">
Kodanská interpretácia

Kodanská interpretácia je interpretácia procesu merania v kvantovej mechanike, formulovaná Bohrom a jeho kolegami. Objasňuje dôvod, prečo pri danej príležitosti dostávame daný výsledok a pri inej iný - videli ho vo vonkajšom pôsobení klasických meracích prístrojov. Podľa tohto prístupu je objekt, o ktorom musíme uvažovať, vždy sústava (tvorená spolu s meracími prístrojmi), takže zmena usporiadania meracích prístrojov sa považuje za kompletne nový experiment - kompletne novú fyzikálnu situáciu (aj keď zámerne nebol samotný objekt merania nijako zmenený).

</doc>
<doc id="37331" url="https://sk.wikipedia.org/wiki?curid=37331" title="Komutatívnosť">
Komutatívnosť

Komutatívnosť (komutativita), najmä v algebre, je vlastnosť, ktorá platí pre binárnu operáciu, hovoriaca o nezávislosti poradia operandov. Výsledok operácie sa teda nezmení, ak zameníme poradie operandov. Operácie, ktoré túto vlastnosť nemajú, sa nazývajú nekomutatívne.
Binárna operácia ⊙ je na množine "S" komutatívna, ak platí:
 "x" ⊙ "y" = "y" ⊙ "x"
pre každé "x" a "y" z množiny "S".

</doc>
<doc id="37332" url="https://sk.wikipedia.org/wiki?curid=37332" title="Molière">
Molière

Molière, vlastným menom Jean Baptiste Poquelin (pokrstený 15. januára 1622, Paríž, Francúzske kráľovstvo – † 17. február 1673, Paríž) bol francúzsky herec, dramatik, režisér a divadelný riaditeľ. Spolu s Pierrom Corneillom a Jeanom Racinom patrí k trojici najvýznamnejších dramatikov francúzskeho klasicizmu. Pre komédiu má podobný význam ako William Shakespeare pre tragédiu.
Molière bol všeobecne považovaný za jedného z najväčších spisovateľov francúzskeho jazyka a svetovej literatúry. Medzi jeho zachované diela patria komédie, frašky, tragikomédie, comédie-ballets a ďalšie. Jeho hry boli preložené do všetkých hlavných žijúcich jazykov a v Comédie-Française sa hrajú častejšie ako hry ktoréhokoľvek iného súčasného dramatika.
Molière sa narodil v zámožnej rodine a študoval na Collège de Clermont (dnes Lycée Louis-le-Grand), mal teda dobré predpoklady na to, aby začal svoj život v divadle. Trinásť rokov putovného herectva mu pomohlo vybrúsiť svoje komediálne schopnosti a zároveň začal písať, pričom kombinoval prvky Commedia dell'arte s rafinovanejšou francúzskou komédiou.
Vďaka záštite aristokratov vrátane Filipa I., vojvodu Orleánskeho - brata Ľudovíta XIV. - si Molière zabezpečil predstavenie pred kráľom v Louvri. Moliérovi, ktorý predviedol klasickú hru Pierra Corneilla a vlastnú frašku "Zamilovaný doktor", bolo umožnené využívať salle du Petit-Bourbon v blízkosti Louvru, priestrannú miestnosť na divadelné predstavenia. Neskôr dostal do užívania divadlo v Palais-Royal. Na oboch miestach Molière našiel úspech medzi Parížanmi s hrami ako "Aféry", "Škola pre manželov" a "Škola pre manželky". Táto kráľovská priazeň priniesla jeho súboru kráľovskú penziu a titul "Troupe du Roi" ("Kráľovská skupina"). Molière bol naďalej oficiálnym autorom dvorných zábavných predstavení.
Napriek obdivu dvora a Parížanov Molièrove satiry priťahovali kritiku z iných kruhov. Pre bezbožnosť v hre Tartuffe odsúdila túto štúdiu náboženského pokrytectva katolícka cirkev vo Francúzsku, po čom nasledoval zákaz zo strany Parlamentu, zatiaľ čo "Dona Juana" Molière stiahol a už nikdy ho znovu neuviedol. Náročná práca v toľkých divadelných funkciách sa podpísala na jeho zdraví a v roku 1667 bol nútený dať si od javiska pauzu. V roku 1673 počas inscenácie jeho poslednej hry "Zdravý nemocný" Molière, ktorý trpel pľúcnou tuberkulózou, dostal záchvat kašľa a krvácanie, keď hral hypochondra Argana. Predstavenie dokončil, ale o niekoľko hodín neskôr opäť skolaboval a zomrel.
Životopis.
Jean Baptiste Poquelin sa narodil v Paríži ako syn kráľovského čalúnnika a komorníka. Študoval právo a pripravoval sa na povolanie notára.
Avšak neskôr, v roku 1643, stretol svoju lásku - herečku Madeleine Béjartovú a štúdium zanechal, stal sa hercom a prijal meno Molière. Spolu s Béjartovou a jej bratom a sestrou založili divadelnú skupinu L'Illustre Théâtre (fran. Slávne divadlo). Kvôli dlhom však spoločnosť v roku 1645 zbankrotovala a Molière sa na niekoľko týždňov dostal aj do väzenia.
Ešte v ten istý rok vstúpil do kočovnej spoločnosti herca Charlesa Dufresnea, v ktorej rýchlo získal vedúce postavenie. Celých trinásť rokov spolu cestovali a hrali po francúzskom vidieku. Molière počas týchto rokov spoznal najrôznejšie odtiene ľudskej povahy a stýkal sa s ľuďmi zo všetkých spoločenských vrstiev, čo využil najmä vo svojej neskoršej dramatickej práci. Taktiež sa naučil dramaturgicky upravovať hry, tak aby mali na divákov čo najväčší účinok.
 V roku 1658 sa Molière vracia do Paríža a hrá v Louvri, ktorý v tom čase slúžil ako divadelná budova. Hral tu v Corneillovej tragédii "Nicomède" a vo fraške "Zamilovaný doktor (Le docteur amoureux)". Bol mu udelený titul "Troupe de Monsieur" ("Monsieur" bol brat kráľa) a s pomocou kráľovho brata sa začala Molièrova skupina striedať s talianskymi hercami v paláci Petit Bourbon. Stretnutím s talianskymi hercami Molière spoznal commediu dell'Arte, pod ktorej vplyvom začal písať komédie. Svoju dramatickú prvotinu - "Smiešne preciózky (Les Précieuses ridicules)" predstavil 18. novembra 1659 v Petit Bourbon. Toto dielo je považované za jedno z jeho najlepších a ide o vôbec prvý z jeho pokusov vysmiať sa určitým manierom, ktoré boli bežné v súvekom Francúzsku.
Napriek tomu, že samotný Molière obľuboval tragédie, písal predovšetkým komédie a frašky. Jeho prvé frašky boli napísané len sčasti, zvyšok sa zakaždým improvizoval v štýle commedie dell'Arte. Je to práve Molièrov výrok, že satira "castigat ridendo mores" (lat. kritizuje zvyky pomocou humoru), ktorý je často zamieňaný s latinským príslovím "Ridendo dicere verum". Štýl a obsah jeho diel sa dostal do centra pozornosti divadelnej a literárnej kritiky.
Rok po jeho debute v Petit Bourbon sa jeho herecká skupina presťahovala do Palais Royal. Tu sa prvýkrát hrali Molièrove hry "Škola mužov (L'École des maris)" a "Škola žien (L'École des femmes)", ktoré sa obe zapodievali ľudskými vlastnosťami, ktoré nebezpečne ohrozujú rodinný život. Téma manželstva a rodinných vzťahov, obohatená o ľudskú falošnosť v medziľudských vzťahoch bola častá v Molièrových dielach.
Vplyv na francúzsku kultúru.
Mnohé zo slov či fráz použitých v Molièrových hrách sa používajú vo francúzštine i po 300 rokoch. Tu je pár z nich:

</doc>
<doc id="37333" url="https://sk.wikipedia.org/wiki?curid=37333" title="Komutativita">
Komutativita



</doc>
<doc id="37334" url="https://sk.wikipedia.org/wiki?curid=37334" title="Kvantová elektrodynamika">
Kvantová elektrodynamika

Kvantová elektrodynamika je teória interakcie elektrónov s fotónmi.
Medzi prvých priekopníkov teórie kvantovej elektrodynamiky patrí Richard P. Feynman. Hoci by sa mohlo zdať, že táto téma súvisí s prácou Alberta Einsteina, no nie je to tak. Einstein bol veľkým zástancom analytického myslenia (viď Wikicitáty: Boh sa nehrá s kockami)

</doc>
<doc id="37335" url="https://sk.wikipedia.org/wiki?curid=37335" title="Otto Wichterle">
Otto Wichterle

Prof. Ing. RTDr. Otto Wichterle, DrSc. (* 27. október 1913, Prostějov† 18. august 1998, Stražisko) bol český chemik a vynálezca, známy predovšetkým svojím vynálezom gélových kontaktných šošoviek.
Detstvo.
Pochádzal zo zámožnej rodiny prostějovských podnikateľov a jeho otec Karel Wichterle bol spolumajiteľom firmy Wichterle a Kovařík (Wikov). Otto bol spolu s bratom Janom najmladší zo všetkých detí Karla Wichterleho a jeho ženy Pravoslavy Podivínské. V šiestich rokoch v dôsledku šoku, keď sa takmer utopil v jazierku močovky, trpel horúčkami, ktoré neustúpili celé leto. Rodinný lekár nariadil pokoj na lôžku a predpovedal mu jeden rok života. Po roku, keď bol Otto stále nažive a dokonca horúčky čiastočne poľavili, začala za ním domov dochádzať učiteľka Vlková a preberala s ním a jeho bratom Jánom látku všeobecnej školy. Po ďalších dvoch rokoch nastúpil v roku 1921 do všeobecnej školy Na Kollárce – po preskúšaní riaditeľom rovno do piatej triedy. Následne aj napriek svojmu ​​nízkemu veku (deväť rokov) nastúpil na Štátne gymnázium v Prostějove. V treťom ročníku sa stal členom juniorského tenisového mužstva, ktoré sa v Prostějove sformovalo. Tenisom trávil takmer všetok svoj ​​voľný čas, čo sa začalo čoskoro prejavovať na prospechu. Gymnázium však nakoniec ukončil s vyznamenaním. Zo školských predmetov ho najviac zaujímala matematika a fyzika, naopak najmenej sa venoval latinčine a gréčtine.
Na vysokej škole.
Po maturite bol Wichterle rozhodnutý pokračovať na vysokej škole, ale nemal žiadny vyhranený záujem. Jediné, čím si bol istý, bolo, že by chcel na vysokej škole uplatniť svoj ​​záujem o matematiku. Vybral si preto strojárstvo, podal prihlášku do Prahy a začal navštevovať súkromné ​​hodiny deskriptívnej geometrie, z ktorej sa vyžadovala skúška. Všetko nasvedčovalo tomu, že Otto nastúpi dráhu strojného inžiniera, no od toho ho odhovoril jeho priateľ Souček, ktorý mu štúdium na strojárstvo vykreslil vo veľmi chmúrnych farbách a odporučil mu štúdium chémie. Podľa jeho názoru bolo toto štúdium zaujímavejšie a prostredie chemickej fakulty bolo viac otvorené samostatnej vedeckej práci študentov, čo Wichterleho lákalo. Preto si podal prihlášku aj na fakultu Chemicko-technologického inžinierstva ČVUT v Prahe (dnešná Vysoká škola chemicko-technologická v Prahe). Na fakultu bol prijatý, a tak na jeseň roku 1931 začal svoje štúdium chémie.
Politika na škole.
Vysoká škola priviedla Wichterleho aj k záujmu o politiku a problematike vysokoškolského vzdelávania. Ako člen Spolku poslucháčov chemického inžinierstva (SPICH) bol udivený, že sa na valnom zhromaždení SPICH nerokovalo o niekoľkých aktuálnych študijných otázkach. Z jeho iniciatívy bola zriadená školská a kultúrna komisia, ktorú viedol. V treťom ročníku usporiadal debatnú schôdzu na tému „Nedostatky v organizácii štúdia“, ktorej sa zúčastnila väčšina profesorov a docentov školy. Vyložil všetky rozpory v osnove (laboratórne cvičenia začínali skôr než príslušná teória) a navrhol tu dve alternatívy rozloženia predmetov počas celého štúdia. Nikto z profesorov však nereagoval podľa jeho predstáv. Boli prednesenými návrhmi dokonca pobúrení, pretože znamenali ústup od tradície. 
Nástup Hitlera k moci a začínajúce ohrozenie republiky sa prejavili aj vo SPICHu. Rovnako, ako v iných študentských spolkoch, aj tu vznikli dva nezlučiteľné tábory. Neexistoval žiadny politický stred, iba ľavica a pravica. Neznamenalo to však, že všetci boli buď fašistami, alebo komunistami. Tých, ktorí boli organizovaní v politických stranách, bolo len málo. Wichterle sa dostal jasne na stranu ľavice, nie však vďaka svojmu politickému zmýšľaniu, ale preto, že ľavica mala záujem o zlepšenie výučby na škole. Čoskoro sa Wichterle dostal do vedenia ľavice a v roku 1935 bol ľavicovým kandidátom na predsedu SPICH. Ľavica sa uzniesla, že ak voľby vyhrajú, ponúknu pravici pomerné zastúpenie vo výbore spolku. Hlasovanie vyhral Wichterle rozdielom jediného hlasu. Vo svojom programovom vyhlásení potom ponúkol pravici dohodnuté pomerné, t.j. takmer polovičné zastúpenie vo výbore. Predstavitelia pravice to však odmietli, a tak sa SPICH stal prvým ľavicovým spolkom na ČVUT (inak zostali všetky spolky tradične pravicové).
Po povýšení.
Svoju diplomovú prácu tvoril Wichterle pod vedením profesora Emila Votočka, významného chemika a učiteľa tej doby a spolutvorcu českého chemického názvoslovia. Prof. Votoček tiež Wichterleho silne ovplyvnil svojim neoblomným obhajovaním slobody vedeckého bádania. Po zložení štátnej (inžinierskej) skúšky v roku 1935 pokračoval v štúdiu a publikoval päť prác orientovaných predovšetkým na deriváty sacharidov, pre dosiahnutie doktorátu by podľa vtedajších noriem stačila iba jedna z týchto prác. V júni 1936 potom promoval na doktora technických vied. Votoček mu ponúkol miesto docenta a vedenie laboratórií druhého ročníka, a tak Wichterle na škole zotrval až do jej uzavretia 17. novembra 1939. Po dvoch rokoch pod vedením Votočka, keď nádej na miesto riadneho asistenta na jeho fakulte bola mizivá, mu Votoček odporučil lekársku fakultu, kde sa rysovala možnosť vzniku nového odboru – biochémia. Wichterle sa preto pustil do štúdia medicíny. Absolvoval cvičenia z biológie a následné skúšky, z chémie dostal bez akejkoľvek prípravy dostatočnú (len preto, že mal k analytickej chémii úplne odlišný prístup ako skúšajúci). Skúšku z anatómie však už absolvovať nestihol, mal za sebou obe povinné pitvy a bol ku skúške pripravený, ale termín skúšky mal na jeseň 1939, takže uzavretie vysokých škôl mu skúšku prekazilo. Wichterle teda stále zastával post asistenta Votočka a získal uňho aj prvé učiteľské skúsenosti, keď pôsobil ako „prednáškový asistent“. Táto funkcia spočívala v príprave demonštračných pokusov a vzorcov na tabuľu, ale aj v zastupovaní profesora pri nečakanej absencii. To sa aj stalo 11. novembra 1939, v deň smrti Jana Opletala, kedy vyzval študentov, aby miesto prednášky išli do ulíc.
V roku 1938 sa oženil. Jeho ženou se stala Linda Zahradníková, vyštudovaná zubná lekárka. Mali dvoch synov, Ivana (*1939) a Kamila (*1941).
Pôsobenie v Zlíne.
Po 17. novembri boli české vysoké školy uzavreté (všetky chemické aparatúry zostali vo vnútri) a po popravách a deportáciách študentov nasledovalo aj zatýkanie vysokoškolských učiteľov, najmä tých, ktorí si hneď nenašli zamestnanie. V polovici decembra baťovské laboratóriá ponúkli Wichterlemu miesto vo Výskumných chemických dielňach firmy Baťa v Zlíne (už druhýkrát, pretože sprvu odmietal, lebo chcel zostať na škole). Wichterleho manželka Linda však mala averziu voči zlínskej materialistickej spoločnosti, a tak váhal. Keď potom ale v Prahe začala ďalšia vlna zatýkania, okamžite odišiel do Zlína podpísať zmluvu. Do zamestnania nastúpil 2. januára 1940, jeho vedúcim bol docent Stanislav Landa. Wichterle na neho spomínal ako na vynikajúceho chemika aj skvelého vedúceho. Landa súhlasil s tým, že tematiku výskumu si bude Wichterle určovať výhradne sám a bude môcť výsledky publikovať.
Napriek tomu sa chcel Wichterle zaoberať aj témami významnými pre firmu. Zameral sa preto na preverenie Carothensových patentov o Nylone 66. Tento nylon však mal jeden základný problém, a to, že sa z neho nedali spriadať vlákna. Wichterlemu veľmi pomohlo, že mohol vychádzať z prác z monosacharidov u Votočka, ktoré mali s polyamidovými vláknami spoločné rysy. Hneď pri jednom z prvých pokusov sa mu podarilo pripraviť makromolekulárny polyamid, ktorého tavenina sa dala ťahať na dlhé pevné vlákna. Vďaka tomuto úspechu boli Wichterlemu pridelení ďalší pracovníci a vzniklo oddelenie nových hmôt. V tomto novom oddelení sa pripravila metóda priemyselnej výroby tejto novej látky – bolo treba zabezpečiť čo najlacnejší spôsob výroby potrebných surovín, najmä kaprolaktámu (základnej látky potrebnej na výrobu Nylonu 6). V júni ďalšieho roka sa už spriadala priadza a v tzv. jednotkovej prevádzke vznikli dokonca prvé ponožky a dámske pančuchy. Pančuchárski odborníci boli presvedčení, že päty a špičky sa musia zosilniť bavlnou a syntetickú priadzu pokladali za menej hodnotnú náhradu hodvábu. Po polroku nosenia sa však bavlna zo „zosilnených“ piat a špičiek vydrobila a samotný polyamid zostal nedotknutý. Cez tieto úspechy českí predstavitelia firmy naliehali, aby sa tento výskum udržal pred Nemcami v tajnosti, ale aby sa intenzívne pokračovalo v zbieraní technologických podkladov k ich aplikácii hneď po vojne. Nemohla preto vzniknúť väčšia poloprevádzka a ďalší výskum prebiehal v pomerne stiesnených podmienkach. Nylon sa začal priemyselne vyrábať až po vojne pod názvom Silon, najprv len malé objemy, ale zanedlho bola v prevádzke linka vyrábajúca desiatky tisíc ton nylonu ročne.
Zatýkanie.
V decembri 1942 začalo zatýkanie aj v Zlíne, tunajšie Gestapo sa pokúšalo o likvidáciu odboja. Wichterle sa v tej dobe zúčastnil pravidelných stretnutí u ing. Kouteckého, kde sa počúvala vážna hudba a tiež sa sledovali pohyby frontu a správy zo zahraničia, nikdy sa tu však nehovorilo o organizovanej odbojovej činnosti. Je nutné dodať, že Wichterle nemal pocit, že by bol príslušníkom komunistickej organizácie ani keď čítal vypožičaného Engelsovho "Anti-Dühringa". Koutecký bol ako veliteľ tejto „odbojovej bunky“ zatknutý ako prvý. Bol podrobený strašnému Sonderbehandlungu (tzv. osobitné zaobchádzanie), ale ani vtedy nevyzradil žiadne mená, a aby sa vyhol ďalšiemu týraniu, obesil sa vo svojej cele. Gestapo však k jeho mŕtvole priviedlo nič netušiacu manželku a jej zrútenie využili k zisteniu všetkých mien. 21. decembra bol Wichterle zatknutý, ale vďaka šťastiu a korešpondencii s nemeckým chemikom Langenbeckem nebol poslaný do koncentračného tábora, ale bol iba uväznený, a to na štyri mesiace. V tej dobe už za sebou nacisti mali prehry na východnom fronte, nad Zlínom sa objavovali americké lietadlá a bolo jasné, že sa blíži koniec vojny. S ním skončilo aj Wichterleho pôsobenie v Zlíne, predovšetkým preto, že sa do vedenia firmy dostali jeho odporcovia.
Povojnové obdobie.
Krátko po vojne (už v júni 1945) sa Wichterle vrátil do Prahy, aby zistil, aký je stav na vysokých školách. Vybavenie laboratórií síce nebolo zničené, ale pôvodná budova bola v nevyhovujúcom stave. Wichterle bol odhodlaný obnoviť výučbu na vysokej škole. Spolu s docentom Lukešom museli najprv nájsť vhodnú budovu. V improvizovaných podmienkach v časti Ústavu organickej chémie na Horskej ulici zriadili laboratóriá poslucháčov a už počas prázdnin sa tu začali striedať turnusy študentov. Neboli však k dispozícii žiadne návody k cvičeniam, preto Wichterle trávil väčšinu svojich večerov spisovaním návodov pre základné preparatívne práce. Začali tak vznikať prvé skriptá pre organickú aj anorganickú chémiu, ktoré svojím poňatím predbiehali dobu. Neskôr sám napísal dokonca nemeckú a ruskú verziu týchto učebníc. Učebnice priebežne vylepšoval až do roku 1958, kedy bol prepustený z vysokých škôl.
Spolu s Lukešom sa pokúsil úplne od základov zmeniť výučbu na vysokých školách. Na svojich povojnových prednáškach zaviedol priebežné testy a skúšky sa stali len formalitou, ktorá dopĺňala celkové hodnotenie. Táto metóda však neuspela – kvôli konzervativizmu profesorov, ale aj preto, že toto priebežné hodnotenie sa dalo len zle politicky ovplyvniť a ukázalo, že „správna“ politická príslušnosť neznamená dobré študijné výsledky. Súbežne s dosadzovaním členov komunistickej strany do vedenia školy pribúdali Wichterlemu konflikty a nepriatelia. Keď bol za nového rektora vymenovaný Vladimír Maděra, začala politická čistka vedúca k prepusteniu Otta Wichterleho dňa 31. augusta 1958. Aj napriek odvolaniu nestratila výpoveď platnosť. Wichterle potom získal vedecký azyl na Československej akadémii vied, kde vládlo politicky liberálnejšie prostredie ako na vysokých školách. Dňa 4. decembra toho istého roku bol Wichterle vymenovaný za vedúceho laboratória makromolekulárnych látok ČSAV, z ktorej sa vyvinul Ústav makromolekulárnej chémie (ÚMCH). Wichterle sa potom stal jeho riaditeľom (až do tzv. normalizácie) a strojcom väčšiny jeho úspechov.
Profesor Wichterle vždy obhajoval nevyhnutnosť širokého základného výskumu a slobody vedeckého bádania. Vždy zdôrazňoval, že nové praktické výsledky sa rodia najmä z rozvoja a majstrovského ovládnutia určitej metodiky a teórie, zatiaľ čo od začiatku násilne cielený či aplikovaný výskum tieto výsledky nemáva. Tieto princípy, ktoré poznal už pri svojich začiatkoch v ústave firmy Baťa v Zlíne, potom po roku 1948 odvážne obhajoval aj pri pôsobení ako vysokoškolský profesor a po roku 1958 ako vedecký pracovník vtedajšej ČSAV. Po novembri 1989 prof. Wichterle ako novozvolený prezident ČSAV varoval pred nebezpečenstvom trhového zneužívania vedy.
Kontaktné šošovky.
Najznámejším vynálezom Otta Wichterleho sú gélové kontaktné šošovky. Prvým impulzom k práci na vývoji mäkkých kontaktných šošoviek bol jeho náhodný rozhovor vo vlaku cestou z Olomouca do Prahy v roku 1952. Spolucestujúci dr. Pur čítal odborný článok o možnostiach chirurgickej náhrady oka. Wichterle si uvedomil, že lepším materiálom pre implantát ako ušľachtilé kovy by bola umelá hmota. Začal teda rozvíjať teóriu o trojrozmernom hydrofilnom polyméri, ktorý by bol pre oko dobre znesiteľný. Ako najvhodnejšie sa javil HEMA gél (poly-hydroxyetyl​​-metakrylát gél), ktorý pohlcoval asi 40% vody, bol priehľadný a mal dobré mechanické vlastnosti. Problém bol s jeho spracovaním. Najprv sa gél lial do foriem, šošovky sa však pri otváraní foriem trhali a mali nepravidelné okraje. Potom prišiel rok 1958, vyhadzov z VŠCHT a likvidácia tamojšieho výskumu hydrofilných gélov a šošoviek. Spolu s Wichterlem potom do ÚMCH odišlo mnoho jeho spolupracovníkov, medzi nimi aj Drahoslav Lim, a výskum pokračoval pod záštitou ÚMCH. Na pôde ústavu potom vznikla nová metóda – odlievanie gélu do sklenených foriem. Získala sa tak šošovka s presnou optikou v strednej časti. Niektoré šošovky oko takmer nedráždili, ale výťažky boli stále malé kvôli zložitému obrusovaniu okrajov. Prvé šošovky boli už aplikované aj na pacientoch 2. očnej kliniky v Prahe za spolupráce s doktorom Maximiliánom Dreifusom. Preukázalo sa tak, že mäkké šošovky môžu poskytnúť dokonalú korekciu zraku a sú pacientmi pomerne dobre znášané.
Ministerstvo zdravotníctva však výskum aj napriek Wichterleho naliehaniu v roku 1961 zrušilo kvôli malým výnosom. V tej dobe Wichterleho napadol úplne nový spôsob spracovania HEMA gélu - odlievanie v rotujúcich otvorených formách, ale pretože na obzore nebola žiadna možnosť pokračovania v realizačnom vývoji na pôde ČSAV, začal sa Wichterle touto metódou zaoberať doma. Na konci roku 1961 sa mu v jeho byte podarilo podať dôkaz, že kvalitné kontaktné šošovky je možné vyrobiť s minimálnymi nákladmi metódou monomérneho odstredivého odlievania v rotujúcich formách. Tento prvý prístroj na výrobu kontaktných šošoviek je veľmi známy, jedná sa o aparatúru zostavenú z detskej stavebnice Merkur najprv s dynamom z bicykla ako motorčekom a potom aj s motorčekom z gramofónu. Po úspešnej skúške týchto šošoviek (opäť na klinike u dr. Dreifusa) napadlo Wichterleho, že nejde iba o službu zdravotníctvu, ale že s výrobou šošoviek súvisia veľké hospodárske záujmy predovšetkým v USA. K podobným záverom došli aj štátne inštitúcie, a preto bol Wichterle povolaný k rozvinutiu výskumu šošoviek vo väčšej miere v ÚMCH. Vymohol si teda štyridsať pracovníkov a pôsobisko mimo ústavu, pretože tvrdil, že tento výskum nepatrí na pôdu ústavu Akadémie vied.
Licenčná zmluva.
Od roku 1963, keď už boli metódy výroby dovedené takmer k dokonalosti, sa záujem o kontaktné šošovky a taktiež dôvera v ne zvyšovali. Dostavila sa aj odozva z USA a po niekoľkých mesiacoch rokovania bola 12. marca 1965 v Prahe podpísaná licenčná zmluva s Robertom Morrisonom a National Patent Development Corporation (NPDC), zastupovanýmMartinom Pollakom a Jeromom Feldmanom. Tí založili akciovú spoločnosť Flexible Contact Lens Corporation, ktorej sublicenčným partnerom sa potom v roku 1966 stala firma Bausch &amp; Lomb, jeden z najvýznamnejších výrobcov kontaktných šošoviek dnešnej doby. Keď v marci 1971 americký regulátor Food and Drug Administration vydal povolenie na uvedenie šošoviek na americký trh, akcie firmy B&amp;L stúpli tak prudko, že jej akciový kapitál narástol cez noc o 250 miliónov dolárov.
Wichterle a totalitný režim.
Udalosti roku 1968 výrazne ovplyvnili vývoj v Česko-Slovensku a tiež Wichterleho život. V januári sa uvoľnila politická situácia a pracovníci Akadémie sa postupne začali schádzať a vznikol aj Zväz vedeckých pracovníkov. Wichterle bol zvolený za predsedu prípravného výboru. Postupne sa zapojil do politického diania a stal sa jedným z iniciátorov manifestu Dvetisíc slov. Zatiaľ čo Akčný program KSČ bol výzvou na reformu komunistickej strany, Dvetisíc slov obsahovali podnety, ktoré šli nad rámec Akčného programu. Išlo o aktivizáciu československej verejnosti proti stále zjavnému tlaku sovietskeho vedenia proti reformným zmenám v krajine. Menej známe je Wichterleho pôsobenie ako poslanec Českej národnej rady. Bol zvolený 10. júla 1968 takmer jednohlasne.
Po vykonaní federalizácie Československa zasadol v januári 1969 do Snemovne národov Federálneho zhromaždenia ako nestranícky poslanec. Do federálneho parlamentu ho nominovala Česká národná rada. Vo FS aj ČNR zotrval do konca roku 1969, kedy rezignoval.
Z politiky odišiel koncom roku 1969, pretože nesúhlasil s predlžovaním mandátu (poslanci si odhlasovali predĺženie vlastných mandátov). Ako jediný tiež odmietal poslanecký plat, pretože sa cítil byť iba vedcom. K 21. decembru 1969 bol Wichterle ako signatár Dvetisíc slov zbavený funkcie riaditeľa ÚMCH a ďalej tam pracoval iba ako radový vedec.
Spory o platnosť patentov.
Hoci mal Wichterle všetky svoje vynálezy spoľahlivo zaistené patentami, mnoho firiem naprieč Amerikou tieto patenty vedome porušovalo. Išlo predovšetkým o výrobu šošoviek sústružením z tvrdého xerogélu a ich následné napučanie vo vode. NPDC v 70. rokoch začala viesť mnoho súdnych sporov proti veľkým firmám, ktoré patenty porušovali. Žalované firmy na svoju obranu podávali zrušovacie žaloby proti platnosti daných patentov, bola to pre nich jediná šanca, ako uniknúť ťažkému finančnému postihu. Najdôležitejším svedkom mal byť prirodzene Otto Wichterle, k čomu bola samozrejme potrebná cesta do USA. Vzhľadom k Wichterleho prítomnosti na čiernej listine československej komunistickej vlády to nebolo vôbec jednoduché. Keď však vláde došlo, že aj ona by prehrou v súdnych sporoch o patenty stratila veľké množstvo peňazí, bolo Wichterlemu konečne dovolené vycestovať. Na federálnom súde, kam až sa spor dostal, Wichterle v priebehu niekoľkých málo dní vyvrátil všetky pochybnosti o pravosti patentov. Až vo februári 1982 vydal federálny súd, najvyššia inštancia, proti rozhodnutiu ktorej nebolo možné odvolanie, rozsudok potvrdzujúci platnosť Wichterlových patentov, a to nielen v USA, ale aj vo všetkých ostatných krajinách. Firma NPDC tak postupne inkasovala desiatky miliónov dolárov, o ktoré sa už nemusela deliť s českou Akadémiou vied, pretože československá vláda sa v roku 1977 vzdali akýchkoľvek licenčných zmlúv. Chceli tým zrušiť účasť Akadémie na tomto spore a zniesť zo sveta všetky úspechy spojené s menom Otto Wichterle. Československé hospodárstvo tak prišlo približne o miliardu devízových dolárov.
Záver života.
Koncom 70. rokov začala pomaly opadať normalizačná nenávisť k Wichterlemu a opäť mohol cestovať do zahraničia, najprv iba dve cesty ročne, ale mohol sa zúčastniť vyššie spomínaných súdnych sporov a chemických konferencií. Zaslúžená úcta mu však mohla byť plne prejavovaná až po roku 1989. V roku 1993 mu bol udelený Univerzitou Karlovou titul Doctor honoris causa. Roku 1990 bol zvolený prezidentom ČSAV a na tejto pozícii zotrval do roku 1993. Toho istého roku bol po ňom pomenovaný asteroid Wichterle. Do konca svojho života sa snažil byť v styku s chémiou, hoci sa už nemohol naplno venovať prácam v laboratóriu, zaujímal sa o dianie v odbore a rozdával rady. Otto Wichterle zomrel na svojej chate v obci Stražisko (okr. Prostějov) 18. augusta 1998 vo veku nedožitých 85 rokov.
Prémia Otta Wichterleho.
Akadémia vied Českej republiky udeľuje túto cenu perspektívnym vedcom tejto organizácie do 35 rokov veku.

</doc>
<doc id="37336" url="https://sk.wikipedia.org/wiki?curid=37336" title="Kvantová logika">
Kvantová logika

Kvantová logika je súbor pravidiel, prevzatých z klasickej logiky a modifikovaných po objavení princípu superpozície v kvantovej teórii.

</doc>
<doc id="37338" url="https://sk.wikipedia.org/wiki?curid=37338" title="Kvantová teória poľa">
Kvantová teória poľa

Kvantová teória poľa je aplikáciou kvantovej mechaniky na správania sa polí. Je základom pri skúmaní elementárnych častíc a ich interakcií ako aj v modernej teórii tuhých látok.
Dôvodom pre hľadanie novej teórie bol fakt, že kvantová mechanika popisuje správanie tých systémov, kde počet častíc ostáva nemenný (príkladom je elektrón v atóme vodíka). Vyžiarenie fotónu pri preskoku elektrónu z vyššej energetickej hladiny na nižšiu je však už za hranicami použitia kvantovej mechaniky - počas preskoku totiž pribúda nová častica, fotón. Prácu na kvantovej teórii poľa začal Paul Dirac koncom 20-tych rokov 20. storočia. Úspešná kvantová teória pre elektromagnetické pole však bola hotová až o zhruba 30 rokov neskôr za prispenia viacerých známych fyzikov (Vladimír Alexandrovič Fok, Pascual Jordan, Wolfgang Pauli, Werner Heisenberg, Hans Albrecht Bethe, Šiničiró Tomonaga, Julian Schwinger, Richard Feynman, Freeman John Dyson, a i.).
Kvantá poľa.
V rámci kvantovej teórie poľa sa pole kvantuje. Čo to znamená si môžeme vysvetliť na príklade elektromagnetického poľa. To je v klasickej fyzike popísané svojou elektrickou intenzitou a magnetickou indukciou, máme teda dve polia
 formula_1
 formula_2
Obe tieto veličiny sa dajú meniť spojito, teda o ľubovoľne malú hodnotu v každom bode priestoru. Po kvantovaní sa energia poľa zvyšuje po krokoch, nemôže nadobudnúť ľubovoľnú hodnotu. Tento fakt interpretujeme tak, že pole je tvorené svojimi kvantami, z ktorých každé nesie istú energiu. Môžeme mať dve kvantá poľa, môžeme ich mať aj tri, ale nemôžeme ich mať dva a pol. Kvantami elektromagnetického poľa sú pritom staré známe fotóny.
Slabá a silná interakcia.
Vytvorením kvantovej teórie elektromagnetického poľa sa pre fyzikov práca nekončila. V mikrosvete sú totiž ešte ďalšie dve dôležité sily zvané slabá interakcia a silná jadrová interakcia. Práce na teórii, ktorá by zahrnula aj tieto dva vplyvy si zaslúžili niekoľko Nobelových cien (poslednú dostali v roku 2004 Politzer, Wilczek a Gross).
Gravitačná sila.
Poslednou „nezjednotenou“ silou ostáva gravitačná sila. Jej vplyv na elementárne častice je za bežných okolností úplne zanedbateľný, v extrémnych situáciách (pri horizonte čiernej diery, resp. krátko po vzniku vesmíru) však získava dôležitosť. Ambície zahrnúť túto silu do kvantovej teórie polí má najmä tzv. teória strún.

</doc>
<doc id="37339" url="https://sk.wikipedia.org/wiki?curid=37339" title="Vlajka Južnej Afriky">
Vlajka Južnej Afriky

Vlajka Južnej Afriky – Súčasná vlajka vznikla v roku 1994, skladá sa z farieb, ktoré zastupujú belošskú populáciu (červená, biela a modrá) a z farieb Afrického národného kongresu (ANK) (čierna, žltá a zelená), ktorého vlajka existuje už od roku 1917. Tvar písmena Y predstavuje zbližovanie starých tradícií s novými a pokrokový vývoj zjednoteného štátu.
Prvá oficiálna štátna vlajka bola zavedená až v roku 1928. Bola to oranžovo-bielo-modrá trikolóra, ktorú používali prví holandskí osadníci, s troma menšími vlajkami v strede pre Spojené kráľovstvo, Transvaal a Oranžský slobodný štát. S vyhliadkami na rovnosť rás prišli aj vyhliadky na novú zástavu. Súčasný dizajn navrhol hlavný heraldik Južnej Afriky.
Galéria.
&lt;/div align="center"&gt;

</doc>
<doc id="37340" url="https://sk.wikipedia.org/wiki?curid=37340" title="Kvark">
Kvark

Kvarky sú podľa štandardného modelu časticovej fyziky elementárne častice, z ktorých sa skladajú hadróny (teda napríklad protóny a neutróny). 
Majú spin ½, sú to teda fermióny. Podľa štandardného modelu časticovej fyziky nemajú vnútornú štruktúru a sú spolu s leptónmi a kalibračnými bozónmi „najmenšie“ známe častice, z ktorých pozostáva hmota. Baryóny (napríklad protón) pozostávajú z troch kvarkov, mezóny (napríklad pión) pozostávajú z jedného kvarku a z jedného antikvarku.
Teoreticky boli predpovedané roku 1964 Murray Gell-Mannom (a nezávisle od neho aj Georgeom Zweigom) v snahe vysvetliť vlastnosti vtedy známych častíc, za čo v roku 1969 dostal Nobelovu cenu za fyziku. Neskoršie objavy ďalších častíc si vyžiadali zavedenie dodatočných troch kvarkov. V súčasnosti teda poznáme šesť kvarkov.
Voľné kvarky neboli dosiaľ objavené, čo je v štandardnom modeli časticovej fyziky vysvetlené pomocou takzvaného uväznenia (angl. confinement). Experimentálne bola ich existencia overená v hlboko neelastických rozptyloch elektrónu na nukleónoch.
Úvod.
Kvarky sú zatiaľ konečným výsledkom v snahe vysvetliť stavbu hmoty. Prvou fyzikálnou teóriou vysvetľujúcou štruktúru hmoty bola atómová teória z 19. storočia. Táto teória predpokladala, že všetka hmota pozostáva z atómov, ktoré považovala za elementárne, teda ďalej nedeliteľné. Pokusy Ernesta Rutherforda z roku 1909 však preukázali, že atóm pozostáva z jadra a elektrónového obalu. V tridsiatych rokoch minulého storočia pozostával fyzikálny obraz sveta z piatich častíc a to z protónu, neutrónu, elektrónu, piónu (ktorý existuje v troch nábojových stavoch) a neutrína. 
S rozvojom experimentálnej fyziky častíc po druhej svetovej vojne súviseli objavy dovtedy nepoznaných baryónov a mezónov. Množstvo objavených častíc viedlo k hypotéze, že ide o zložené častice. 
V roku 1956 preto navrhol Šóiči Sakata teoretický model, podľa ktorého pozostávali tieto častice z protónov, neutrónov a lambda častíc, ktoré boli v Sakatovom modeli považované za elementárne. O osem rokov neskôr Murray Gell-Mann a nezávisle od neho George Zweig formulovali teóriu, podľa ktorej hadróny pozostávajú z troch elementárnych častíc neskôr nazývaných kvarky. Spoločným rysom oboch teórii bolo klasifikovanie častíc podľa SU(3) symetrie. Gell-Mann a Zweig na rozdiel od Sakatu predpovedali, že protóny, neutróny a lambda častíce sú zložené. V roku 1964 Sheldon Lee Glashow a James Bjorken rozšírili pôvodnú kvarkovú teóriu o štvrtý kvark nazývaný podľa kvantového čísla, ktoré nesie pôvabný (angl. charm) kvark (alebo kvark c).
Hlboko neelastické rozptylové experimenty na lineárnom urychľovači v Standforde (SLAC) v roku 1968 preukázali, že protón pozostáva z menších bodových objektov. Tieto objekty sa stali známe ako partóny (pojem zavedený Richardom Feynmanom) a neskôr boli identifikované ako kvark u a kvark d. 
V roku 1973 Makoto Kobajaši and Tošihide Maskawa predpovedali v snahe v vysvetliť pozorované narušenie CP-parity tretí pár kvarkov a to kvark t (angl. top) a kvark b (angl. bottom).
Až experimentálne potvrdenie existencie kvarku c definitívne potvrdilo kvarkový model. K objavu tohto kvarku došlo nezávisle v novembri 1974 na lineárnom urýchľovači v Standforde SLAC a na urýchľovači v Brookhavene, kedy bol pozorovaný J/ψ mezón.
Vlastnosti.
Každý kvark má jemu zodpovedajúcu antičasticu nazývanú antikvark, ktorej všetky kvantové čísla a teda aj náboj majú opačné znamienko. Kvarky sú fermióny a majú spin ½. Poznáme šesť kvarkov, ktoré sa navzájom okrem iných vlastností líšia kvantovým číslom nazývaným vôňa. Kvarky majú rôzne náboje, ktoré sú však menšie ako je takzvaný elementárny náboj. Kvarky nesú aj takzvaný farebný náboj, ktorý môže nadobúdať hodnoty červená, modrá a zelená. Je to kvantové číslo, ktoré nemá žiaden priamy súvis so svetlom.
Kvarky podliehajú všetkým štyrom známym interakciám:
Elektrický náboj.
Kvarky nesú elektrický náboj, ktorý je zlomkom elementárneho elektrického náboja. Konkrétne kvarky u, kvarky c (pôvabné kvarky) a kvarky t (nazývané aj kvarky typu "up") majú všetky náboj +. Naproti tomu kvarky d, kvarky s (podivné kvarky) a kvarky b (kvarky typu "down") majú náboj −. Antikvarky nesú náboj opačného znamienka. To znamená teda, že antikvarky ku kvarkom typu "up" majú náboj − a antikvarky ku kvarkom typu "down" majú náboj +. Výsledný elektrický náboj častíc zložených z kvarkov je sumou nábojov jednotlivých kvarkov. Preto baryóny pozostávajúce z troch kvarkov alebo troch antikvarkov nesú vždy celočíselný náboj. To isté platí aj pre mezóny. Tie pozostávajú z jedného kvarku a jedného antikvarku, čo v sume dá tiež celočíselný náboj týchto zložených častíc .
Napríklad neutrón má náboj nula, pretože pozostáva z dvoch kvarkov d a jedného kvarku u. Takisto prirodzene na základe kvarkového modelu môžeme vysvetliť náboj protónu. Pretože ten pozostáva z dvoch kvarkov u a jedného kvarku d musí niesť náboj 1, čo je v súlade so známymi experimentálnymi údajmi.
Silné interakcie a farebný náboj.
Kvarky podliehajú silnej interakcii, pričom nesú takzvaný farebný náboj. Ten nadobúda hodnoty "červená", "zelená" alebo "modrá". Antikvarky nesú opačný farebný náboj a to "antičervená", "antizelená" alebo "antimodrá". Farebný náboj napriek svojmu názvu nemá žiaden priamy súvis so svetlom. Názov farba bol zvolený v súvislosti s teóriou miešania farieb z optiky. Napríklad častica pozostávajúca z troch kvarkov s farbami "červená", "zelená" a "modrá" má výslednú farbu "bielu" a nenesie žiaden farebný náboj. Podobne častica zložená z kvarku s farebným nábojom "červená" a antikvarku s farebným nábojom "antičervená" opäť nenesie žiaden farebný náboj.
Podľa teórie silných interakcii (QCD) môžeme pozorovať iba také častice, ktorých farebný náboj je nula. Táto skutočnosť vylučuje pozorovanie voľných kvarkov. Kvarky sú "uväznené" v zložených časticiach (efekt známy ako Color confinement). 
Silná interakcia vysvetľuje priťahovanie sa resp. odpudzovanie sa kvarkov pomocou častíc nazývaných gluóny. Kvark nabitý jednou z farieb môže byť viazaný s antikvarkom nesúcim zodpovedajúcu antifarbu, tri kvarky nesúce rozdielne farby budú viazané tiež podobným spôsobom. V každom inom prípade bude systém nestabilný. 
V rámci "Termodynamiky silných interakcii" je predpovedaný stav nazývaný kvark-gluónová plazma, v ktorom sa nachádzajúce kvarky správajú ako kvázi voľné častice. Tento fázový prechod je očakávaný pri teplote zodpovedajúcej 200 MeV a pri trojnásobnej hustote, ako majú jadrá atómov. Kvark-gluónová plazma ešte pozorovaná nebola, ale experimenty v CERNe a Brookhavene poukázali na jej možnú existenciu.
Slabé interakcie a vôňa.
Poznáme šesť kvarkov: u, d, c (pôvabný), s (podivný), t (horný) a b (spodný). Slabá interakcia dovoľuje však ich premeny z jedného druhu na iný.
Príkladom takejto premeny je beta rozpad neutrónu na protón, pri ktorej sa jeden kvark d neutrónu premení na jeden kvark u, pričom dochádza k emitovaniu virtuálneho bozónu W a jeho následnej premene na elektrón a elektrónové antineutríno.
V roku 1972 Makoto Kobajaši a Tošihide Maskawa formulovali takzvanú Cabibbovu–Kobajašiho–Maskawovu maticu (maticu CKM), ktorá opisuje relatívne pravdepodobnosti rozpadov kvarkov.
V súčasnosti sa jednotlivé údaje matice CKM uvádzajú približne ako:
formula_1
Kde formula_2 reprezentuje pravdepodobnosť, že kvark označený symbolom "i" sa rozpadne na kvark označený symbolom "j".

</doc>
<doc id="37341" url="https://sk.wikipedia.org/wiki?curid=37341" title="Gluóny">
Gluóny



</doc>
<doc id="37345" url="https://sk.wikipedia.org/wiki?curid=37345" title="Gluón">
Gluón

Gluón (značka g) je výmenná častica „tvoriaca“ (teda prenášajúca) silnú interakciu. Inými slovami: Kvantum silového poľa častíc (kvarkov) v kvantovej chromodynamike (čo je dnes akceptovaná teória na opis silnej interakcie).
Prvýkrát boli pozorované v DESY v roku 1979 v Hamburgu. Existuje 8 rôznych gluónov. Sú elektricky neutrálne a nemajú hmotnosť.

</doc>
<doc id="37347" url="https://sk.wikipedia.org/wiki?curid=37347" title="Mnohosvetová interpretácia">
Mnohosvetová interpretácia

Mnohosvetová interpretácia je interpretácia merania v kvantovej fyzike, kde sa predpokladá, že v okamihu merania sa svet rozštiepi do mnohých paralelných a od seba úplne oddelených svetov, pričom v každom sa práve realizuje jeden z možných výsledkov merania.

</doc>
<doc id="37348" url="https://sk.wikipedia.org/wiki?curid=37348" title="Moment hybnosti">
Moment hybnosti

Moment hybnosti telesa je fyzikálna veličina vyjadrujúca mieru jeho rotačného pohybu vzhľadom na daný vzťažný bod. Jednotkou momentu hybnosti je
formula_1.
Moment hybnosti v klasickej mechanike.
Základnou je definícia momentu hybnosti hmotného bodu. Pri použití označenia z obrázka vpravo je moment hybnosti formula_2 vzhľadom na vzťažný bod "O" daný vzťahom
formula_3
Tu r je polohový vektor hmotného bodu vzhľadom na vzťažný bod "O" a p je jeho hybnosť "mv". Znakom formula_4 označujeme takzvaný vektorový súčin dvoch vektorov.
Ak sa zaujímame iba o veľkosť momentu hybnosti, nepotrebujeme jeho zápis pomocou vektorového súčinu, stačí použiť vzťah
formula_5
Tu zase formula_6 je takzvaná kolmá vzdialenosť (pozri obrázok).
Moment hybnosti komplikovanejších telies.
Ak je teleso zložené z väčšieho množstva hmotných bodov, jeho moment hybnosti sa vypočíta ako súčet momentu hybnosti každého z týchto hmotných bodov zvlášť (na tento nám stačia hore uvedené vzorce). Ak je však hmota telesa rozložená spojito (príkladom môže byť otáčajúce sa koleso auta), takýmto delením získame "nekonečný" počet hmotných bodov. Matematicky povedané, namiesto sčítania jednotlivých príspevkov musíme integrovať. Aby sme sa tejto komplikácii vyhli, pri výpočte momentu hybnosti takýchto telies je vhodné použiť vzťah
formula_7
v ktorom formula_8 je uhlová rýchlosť otáčania sa telesa okolo danej osi a "I" je jeho moment zotrvačnosti vzhľadom na túto os. Moment zotrvačnosti vzhľadom na danú os je pre každé teleso konštantou. Na tomto spôsobe výpočtu je výhodné to, že tieto konštanty za nás už dávno vyrátali iní ľudia. Tu uvedieme len niektoré z nich.
Zákon zachovania.
Podobne ako v prípade energie a hybnosti, aj moment hybnosti sústavy sa môže zachovávať. Deje sa tak vtedy, keď na sústavu nepôsobia vonkajšie sily nejakým
momentom, resp. keď sa momenty pôsobiacich vonkajších síl navzájom vyrušia. Matematicky to môžeme formulovať vzťahom
formula_14
Tu M je súčet momentov vonkajších síl pôsobiacich na sústavu (resp. na teleso), formula_15 je zmena momentu hybnosti za čas formula_16.
Z pohľadu teórie je dôležitým fakt, že zákon zachovania momentu hybnosti je daný izotrópnosťou skúmanej sústavy (pod izotrópnosťou rozumieme fakt, že mechanické vlastnosti sústavy sa nezmenia pri jej ľubovoľnom otočení ako celku).
Moment hybnosti v kvantovej mechanike.
V kvantovej mechanike priraďujeme fyzikálnym veličinám ich operátory (tie značíme strieškou nad písmenom). Keďže polohe r je priradený jednoduchý operátor formula_17 a hybnosti zase operátor formula_18, momentu hybnosti na základe jeho vyjadrenia v klasickej mechanike priraďujeme operátor
formula_19
Spin.
Okrem momentu hybnosti sa v kvantovej mechanike stretávame aj s takzvaným vlastným momentnom hybnosti, ktorým sa vyznačujú elementárne častice. Ide o fyzikálnu veličinu, ktorú nepoznáme z bežného sveta veľkých predmetov okolo nás a preto je pre nás ťažké mať o nej nejakú názornú predstavu. Časté vysvetlenie „spin = otáčanie sa elementárnej častice okolo osi“ je nesprávne.
Spin elementárnych častíc meriame v násobkoch Planckovej konštanty. Tieto násobky sú pritom celočíselné alebo tzv. poločíselné (teda postupne 0, 1/2, 1, 3/2, 2…). Najbežnejšie elementárne častice – elektróny, protóny a neutróny majú spin rovný 1/2-násobku Planckovej konštanty.

</doc>
<doc id="37349" url="https://sk.wikipedia.org/wiki?curid=37349" title="Adware">
Adware

Adware (iné názvy: advér, reklamný softvér) je akýkoľvek softvér, ktorý automaticky zobrazuje, prehráva alebo sťahuje reklamný materiál na počítači po svojej inštalácii alebo pri používaní tohto softvéru.
Reklamy v týchto programoch slúžia niekedy na pokrytie nákladov na tvorbu programu, a vďaka nim je možné, aby program bol dostupný zadarmo.
Adware sa často zamieňa so spyware, ale je pravda, že množstvo reklamných programov neobsahuje reklamy iba na podporu autorov, ale aj sleduje činnosť používateľa bez jeho vedomia, vtedy už nejde o neškodné zobrazovanie reklám.

</doc>
<doc id="37350" url="https://sk.wikipedia.org/wiki?curid=37350" title="Zálohovanie">
Zálohovanie

Zálohovanie môže byť:

</doc>
<doc id="37351" url="https://sk.wikipedia.org/wiki?curid=37351" title="Planckova konštanta">
Planckova konštanta

Planckova konštanta vyjadruje základné kvantum fyzikálnej akcie. Hodnota konštanty je meradlom relatívnosti - čo je v kvantovej mechanike "„malé“" a čo "„veľké“". 
Konštantu zaviedol Max Planck pri štúdiu žiarenia absolútne čierneho telesa, Albert Einstein ju použil pri vysvetlení fotoelektrického javu.
S rozvojom kvantovej mechaniky bola zavedená redukovaná Planckova konštanta "ħ" (čítaj „há trans“) alebo tiež Diracova konštanta:
formula_1
Redukovaná Planckova konštanta sa používa vtedy, keď je frekvencia vyjadrená v jednotkách rad s-1 (tzv. uhlová rýchlosť). Energia fotónu s uhlovou rýchlosťou "ω" je daná vzťahom
formula_2
Max Planck vyslovil predpoklad, ktorý ako sa neskôr ukázalo bol správny, že za určitých podmienok energia nemôže nadobúdať spojité hodnoty; hodnota energie musí byť daná násobkom veľmi malého čísla (toto číslo bolo neskôr nazvané výrazom "kvantum"). Tento predpoklad sa zdá byť neintuitívny, pretože naša každodenná skúsenosť nám hovorí, že veci môžeme učiniť o niečo teplejšie alebo ich pohnúť trochu rýchlejšie (inými slovami, v týchto prípadoch predpokladáme spojitosť). Napriek tomu, ukázalo sa byť nemožným vysvetliť niektoré fenomény bez akceptovania hypotézy kvánt energie. 
Hodnota konštanty.
Jednotkou Planckovej konštanty v sústave SI je J.s (joule-sekunda). Jej číselná hodnota bola pri redefinícii základných jednotiek sústavy SI v roku 2018 (s platnosťou od 20. mája 2019) fixovaná na exaktne:
formula_3 
Hodnota redukovanej Planckovej konštanty je:
formula_4

</doc>
<doc id="37352" url="https://sk.wikipedia.org/wiki?curid=37352" title="Polarizácia">
Polarizácia

Polarizácia je smer, v ktorom vlna kmitá. Svetelné vlny sú priečne polarizované, to znamená, že oscilujú v smeroch kolmých k smeru ich šírenia sa.

</doc>
<doc id="37353" url="https://sk.wikipedia.org/wiki?curid=37353" title="Svetelné vlny">
Svetelné vlny



</doc>
<doc id="37354" url="https://sk.wikipedia.org/wiki?curid=37354" title="Elektromagnetické vlny">
Elektromagnetické vlny



</doc>
<doc id="37355" url="https://sk.wikipedia.org/wiki?curid=37355" title="Zálohovanie údajov">
Zálohovanie údajov

V informačných technológiách je zálohovanie alebo záloha údajov kópia počítačových údajov, ktorá sa vytvorí a uloží na inom mieste, aby sa mohla použiť na obnovenie originálu po strate údajov. Slovesný tvar, ktorý sa vzťahuje na proces tohto postupu, je "zálohovať", zatiaľ čo podstatný a prídavný tvar je "zálohovanie". Zálohovanie sa môže použiť na obnovu údajov po ich strate v dôsledku vymazania alebo poškodenia údajov alebo na obnovu údajov z predchádzajúceho obdobia. Zálohovanie poskytuje jednoduchú formu obnovy po havárii; nie všetky zálohovacie systémy však dokážu obnoviť počítačový systém alebo inú zložitú konfiguráciu, ako je napríklad počítačový klaster, server Active Directory alebo databázový server. 
Zálohovací systém obsahuje aspoň jednu kópiu všetkých údajov, ktoré sa považujú za hodné uloženia. Požiadavky na ukladanie údajov môžu byť veľké. Na zabezpečenie štruktúry tohto úložiska sa môže použiť model informačného úložiska. Existujú rôzne typy zariadení na ukladanie údajov, ktoré sa používajú na kopírovanie záloh údajov, ktoré sú už v sekundárnom úložisku, do archívnych súborov. Existujú aj rôzne spôsoby usporiadania týchto zariadení, ktoré zabezpečujú geografickú rozptýlenosť, bezpečnosť údajov a prenosnosť.
Údaje sa vyberajú, extrahujú a manipuluje sa s nimi na účely ukladania. Tento proces môže zahŕňať metódy práce so živými údajmi vrátane otvorených súborov, ako aj kompresiu, šifrovanie a odstraňovanie duplikácie. Ďalšie techniky sa vzťahujú na zálohovanie podnikových klientov a serverov. Schémy zálohovania môžu zahŕňať skúšobnú prevádzku, ktorá overuje spoľahlivosť zálohovaných údajov. V každej schéme zálohovania existujú obmedzenia a ľudský faktor.
Úložisko.
Stratégia zálohovania si vyžaduje informačné úložisko, "sekundárny úložný priestor pre údaje", ktorý zhromažďuje zálohy "zdrojov" údajov. Úložisko môže byť jednoduché ako zoznam všetkých záložných médií (DVD atď.) a dátumov ich vytvorenia alebo môže zahŕňať počítačový index, katalóg alebo relačnú databázu.
Zálohované údaje je potrebné uchovávať, čo si vyžaduje schému rotácie záloh, čo je systém zálohovania údajov na počítačové médiá, ktorý obmedzuje počet záloh rôznych dátumov uchovávaných oddelene, a to vhodným opakovaným používaním médií na uchovávanie údajov prepisovaním už nepotrebných záloh. Schéma určuje, ako a kedy sa jednotlivé vymeniteľné pamäťové médiá používajú na zálohovanie a ako dlho sa uchovávajú po tom, ako sa na neuloží záloha údajov. Pravidlo 3-2-1 môže pomôcť pri procese zálohovania. Uvádza sa v ňom, že by mali existovať aspoň 3 kópie údajov, uložené na 2 rôznych typoch pamäťových médií, a jedna kópia by mala byť uchovávaná mimo pracoviska (offsite), na vzdialenom mieste (to môže zahŕňať aj cloudové úložisko). Mali by sa používať 2 alebo viac rôznych médií, aby sa vylúčila strata údajov z podobných dôvodov (napríklad optické disky môžu znášať pobyt pod vodou, zatiaľ čo pásky LTO nie, a disky SSD nemôžu zlyhať v dôsledku nárazu čítacej/zapisovacej hlavy alebo poškodenia motora pohonu platní, pretože na rozdiel od pevných diskov nemajú žiadne pohyblivé časti). Kópia mimo pracoviska chráni pred požiarom, krádežou fyzických médií (ako sú pásky alebo disky) a prírodnými katastrofami, ako sú záplavy a zemetrasenia. Pevné disky chránené proti katastrofám, ako napríklad tie, ktoré vyrába spoločnosť ioSafe, sú alternatívou k offsite kópii, ale majú obmedzenia, ako napríklad schopnosť odolať požiaru len na obmedzený čas, takže offsite kópia stále zostáva ako ideálna voľba.
Metódy zálohovania.
Neštruktúrované.
Neštruktúrované úložisko môže byť jednoducho hromada pások, diskov DVD-R alebo externých HDD s minimálnymi informáciami o tom, čo a kedy bolo zálohované. Táto metóda je najjednoduchšia na implementáciu, ale pravdepodobne nedosiahne vysokú úroveň obnoviteľnosti, pretože jej chýba automatizácia.
Úplný/systémový obraz disku.
Úložisko využívajúce túto metódu zálohovania obsahuje kompletné kópie zdrojových údajov vytvorené v jednom alebo viacerých konkrétnych časových bodoch. Túto metódu kopírovania obrazov systému často používajú počítačoví technici na zaznamenávanie známych dobrých konfigurácií. Vytváranie obrazov je však vo všeobecnosti užitočnejšie ako spôsob nasadenia štandardnej konfigurácie do mnohých systémov, a nie ako nástroj na vytváranie priebežných záloh rôznych systémov.
Inkrementálne.
Prírastková záloha ukladá údaje zmenené od referenčného bodu v čase. Duplicitné kópie nezmenených údajov sa nekopírujú. Zvyčajne sa raz alebo v zriedkavých intervaloch vytvorí úplná záloha všetkých súborov, ktorá slúži ako referenčný bod pre prírastkové úložisko. Následne sa vykoná niekoľko prírastkových záloh po po sebe nasledujúcich časových obdobiach. Obnova sa začína poslednou úplnou zálohou a potom sa použijú prírastkové zálohy. Niektoré zálohovacie systémy dokážu vytvoriť syntetickú úplnú zálohu zo série prírastkových záloh, čím poskytujú ekvivalent častého vykonávania úplnej zálohy. Ak sa vykonáva na úpravu jedného archívneho súboru, urýchľuje to obnovu posledných verzií súborov.
Near-CDP.
Nepretržitá ochrana údajov (CDP) označuje zálohovanie, ktoré okamžite ukladá kópiu každej zmeny vykonanej v údajoch. Umožňuje obnovu údajov do ľubovoľného časového bodu a predstavuje najkomplexnejšiu a najpokročilejšiu ochranu údajov. Aplikácie na zálohovanie s takmer úplnou ochranou údajov - často predávané ako "CDP" - automaticky vykonávajú prírastkové zálohy v určitom intervale, napríklad každých 15 minút, jednu hodinu alebo 24 hodín. Môžu teda umožniť obnovu len do hranice intervalu. Aplikácie na zálohovanie typu Near-CDP využívajú žurnálovanie a zvyčajne sú založené na pravidelných "snímkach", kópiách údajov zmrazených v určitom časovom okamihu len na čítanie.
Near-CDP (s výnimkou Apple Time Machine) zaznamenáva každú zmenu v hostiteľskom systéme, pričom často ukladá rozdiely na úrovni bajtov alebo blokov, a nie na úrovni súborov. Táto metóda zálohovania sa od jednoduchého zrkadlenia disku líši tým, že umožňuje spätné vrátenie záznamu, a teda obnovenie starých obrazov údajov. 
Near-CDP je praktickejší pre bežné osobné zálohovacie aplikácie, na rozdiel od skutočného CDP, ktorý sa musí spustiť v spojení s virtuálnym strojom alebo ekvivalentom, a preto sa zvyčajne používa v podnikových zálohách typu klient-server.
Softvér môže vytvárať kópie jednotlivých súborov, ako sú písané dokumenty, multimediálne projekty alebo používateľské vlastnosti, aby sa zabránilo tomu, že chybný zápis spôsobený výpadkom napájania, pádom operačného systému alebo vyčerpaním miesta na disku spôsobí stratu údajov. Bežnou implementáciou je pridanie prípony ".bak" k názvu súboru.
Reverzný prírastok.
Metóda reverzného prírastkového zálohovania ukladá "zrkadlo" zdrojových údajov v poslednom archívnom súbore a sériu rozdielov medzi "zrkadlom" v jeho aktuálnom stave a jeho predchádzajúcimi stavmi. Metóda reverzného prírastkového zálohovania sa začína úplnou zálohou bez obrazu. Po vykonaní úplnej zálohy systém pravidelne synchronizuje úplnú zálohu so živou kópiou, pričom ukladá údaje potrebné na rekonštrukciu starších verzií. Toto sa môže vykonávať buď pomocou pevných odkazov - ako to robí Apple Time Machine, alebo pomocou binárnych rozdielov.
Rozdielová.
Rozdielová záloha ukladá len údaje, ktoré sa zmenili od poslednej úplnej zálohy. To znamená, že na obnovu údajov sa použijú maximálne dve zálohy z úložiska. S rastúcim časom od poslednej úplnej zálohy (a teda aj s narastajúcimi zmenami údajov) sa však predlžuje aj čas na vykonanie rozdielovej zálohy. Obnovenie celého systému si vyžaduje začať od poslednej úplnej zálohy a potom použiť práve poslednú rozdielovú zálohu.
Rozdielová záloha kopíruje súbory, ktoré boli vytvorené alebo zmenené od poslednej úplnej zálohy, bez ohľadu na to, či boli odvtedy vykonané ďalšie rozdielové zálohy, zatiaľ čo prírastková záloha kopíruje súbory, ktoré boli vytvorené alebo zmenené od poslednej zálohy akéhokoľvek typu (úplnej alebo prírastkovej). Zmeny v súboroch možno zistiť prostredníctvom novšieho atribútu dátum/čas poslednej zmeny súboru a/alebo zmien vo veľkosti súboru. Medzi ďalšie varianty prírastkového zálohovania patria viacúrovňové prírastkové zálohy a prírastkové zálohy na úrovni blokov, ktoré porovnávajú časti súborov namiesto celých súborov.
Ukladacie médiá.
Bez ohľadu na použitý model úložiska sa údaje musia skopírovať na médium na ukladanie archívnych súborov. Použité médium sa označuje aj ako typ cieľového miesta zálohovania.
Magnetická páska.
Magnetická páska bola dlho najčastejšie používaným médiom na hromadné ukladanie, zálohovanie, archiváciu a výmenu údajov. V minulosti to bola lacnejšia možnosť, ale v prípade menších objemov údajov to už neplatí. Páska je médium so sekvenčným prístupom, takže rýchlosť nepretržitého zápisu alebo čítania údajov môže byť veľmi vysoká. Hoci samotné páskové médium má nízke náklady na priestor, páskové mechaniky sú zvyčajne desiatky krát drahšie ako pevné disky a optické mechaniky.
Mnohé formáty pások boli proprietárne alebo špecifické pre určité trhy, ako sú mainframy alebo konkrétna značka osobného počítača. Do roku 2014 sa hlavnou páskovou technológiou stala LTO. Ďalším zostávajúcim životaschopným "super" formátom je IBM 3592 (označovaný aj ako séria TS11xx). V roku 2016 sa prestala vyrábať páska Oracle StorageTek T10000.
Hard disk.
Používanie pevných diskov sa časom rozšírilo, pretože sa postupne zlacňovali. Pevné disky sa zvyčajne ľahko používajú, sú široko dostupné a prístup k nim je rýchly. Zálohy na pevných diskoch sú však mechanické zariadenia s úzkou toleranciou a môžu sa ľahšie poškodiť ako pásky, najmä pri preprave. V polovici roku 2000 začalo niekoľko výrobcov diskov vyrábať prenosné disky využívajúce technológiu rampového zaťaženia a akcelerometra (niekedy označovanú ako "senzor nárazu") a do roku 2010 priemyselný priemer pri testoch pádu diskov s touto technológiou ukázal, že disky zostali neporušené a funkčné po páde z výšky 36 palcov vo vypnutom stave na priemyselný koberec. Niektorí výrobcovia ponúkajú aj "odolné" prenosné pevné disky, ktoré obsahujú nárazuvzdorné puzdro okolo pevného disku a uvádzajú rad vyšších špecifikácií pri páde. V priebehu niekoľkých rokov je stabilita zálohovania na pevný disk kratšia ako stabilita zálohovania na pásku.
Externé pevné disky možno pripojiť prostredníctvom lokálnych rozhraní, ako sú SCSI, USB, FireWire alebo eSATA, alebo prostredníctvom technológií na dlhšie vzdialenosti, ako sú Ethernet, iSCSI alebo Fibre Channel. Niektoré diskové zálohovacie systémy prostredníctvom virtuálnych páskových knižníc alebo iným spôsobom podporujú deduplikáciu údajov, ktorá môže znížiť množstvo kapacity diskového úložiska spotrebovanej na denné a týždenné zálohovanie údajov.
Optické úložisko.
Optické úložisko využíva na ukladanie a načítanie údajov lasery. Zapisovateľné disky CD, DVD a Blu-ray sa bežne používajú v osobných počítačoch a sú všeobecne lacné. V minulosti boli kapacity a rýchlosti týchto diskov nižšie ako pevných diskov alebo pások, hoci pokrok v oblasti optických médií tento rozdiel pomaly zmenšuje.
Potenciálne budúce straty údajov spôsobené postupnou degradáciou médií možno predpovedať meraním miery opraviteľných drobných chýb údajov, ktorých postupný príliš veľký počet zvyšuje riziko neopraviteľných sektorov. Podpora skenovania chýb sa u jednotlivých výrobcov optických mechaník líši.
Mnohé formáty optických diskov sú typu WORM (write once read many), čo ich robí užitočnými na archivačné účely, pretože údaje sa nedajú meniť. Okrem toho optické disky nie sú náchylné na nárazy hláv, magnetizmus, hroziace vniknutie vody alebo prepätie a chyba disku zvyčajne len zastaví otáčanie.
Optické médiá sú modulárne; radič pamäte nie je viazaný na samotné médium ako pri pevných diskoch alebo pamätiach typu flash (napr. SSD), čo umožňuje jeho odstránenie a prístup prostredníctvom inej jednotky. Záznamové médiá však môžu pri dlhodobom pôsobení svetla skôr degradovať.
Niektoré systémy optického ukladania umožňujú katalogizované zálohovanie údajov bez kontaktu človeka s diskami, čo umožňuje dlhšiu integritu údajov. Francúzska štúdia z roku 2008 naznačila, že životnosť bežne predávaných diskov CD-R je 2 až 10 rokov, ale jeden výrobca neskôr odhadol životnosť svojich diskov CD-R s vrstvou so zlatým nástrekom až na 100 rokov. Vlastný optický diskový archív spoločnosti Sony môže v roku 2016 dosiahnuť rýchlosť čítania 250 MB/s.
Solid-state drive.
Solid-state drive (SSD) používajú na ukladanie údajov integrované obvody. Pamäť flash, flash disky, USB flash disky, CompactFlash, SmartMedia, Memory Sticks a karty Secure Digital sú vzhľadom na svoju nízku kapacitu pomerne drahé, ale vhodné na zálohovanie relatívne malých objemov údajov. Pevný disk neobsahuje žiadne pohyblivé časti, takže je menej náchylný na fyzické poškodenie, a môže mať obrovskú priepustnosť približne 500 Mbit/s až 6 Gbit/s. Dostupné SSD disky sú stále lacnejšie a majú vyššie kapacity. Zálohy na pamäť typu flash sú stabilné menej rokov ako zálohy na pevný disk.
Služba vzdialeného zálohovania.
Služby vzdialeného zálohovania alebo cloudové zálohovanie zahŕňajú poskytovateľov služieb, ktorí ukladajú údaje mimo pracoviska. Toto sa využíva na ochranu pred udalosťami, ako sú požiare, záplavy alebo zemetrasenia, ktoré by mohli zničiť lokálne uložené zálohy. Zálohovanie v cloude (prostredníctvom služieb, ako je Disk Google alebo podobných službám ako Disk Google a Microsoft OneDrive) poskytuje vrstvu ochrany údajov. Používatelia však musia dôverovať poskytovateľovi, že zachová súkromie a integritu ich údajov, pričom dôvernosť sa zvyšuje použitím šifrovania. Keďže rýchlosť a dostupnosť sú obmedzené online pripojením používateľa, používatelia s veľkým množstvom údajov môžu potrebovať použiť cloudové nasadzovanie a rozsiahlu obnovu.
Manažment.
Na správu záložných médií možno použiť rôzne metódy, ktoré zabezpečia rovnováhu medzi dostupnosťou, bezpečnosťou a nákladmi. Tieto metódy správy médií sa navzájom nevylučujú a často sa kombinujú, aby vyhovovali potrebám používateľa. Bežným príkladom je používanie on-line diskov na odkladanie údajov pred ich odoslaním do páskovej knižnice v blízkosti linky.
Online.
Online záložné úložisko je zvyčajne najdostupnejším typom úložiska údajov a môže začať obnovu v priebehu milisekúnd. Interný pevný disk alebo diskové pole (napr. pripojené k sieti SAN) je príkladom online zálohovania. Tento typ úložiska je pohodlný a rýchly, ale je náchylný na vymazanie alebo prepísanie, a to buď náhodou, v dôsledku škodlivého konania alebo v dôsledku vírusov, ktoré vymazávajú údaje.
Near-line.
Úložisko Nearline je zvyčajne menej dostupné a lacnejšie ako online úložisko, ale stále je užitočné na zálohovanie dát. Mechanické zariadenie sa zvyčajne používa na presun jednotiek médií z úložiska na jednotku, kde možno údaje čítať alebo zapisovať. Vo všeobecnosti má podobné bezpečnostné vlastnosti ako on-line úložisko. Príkladom je pásková knižnica s časom obnovy od niekoľkých sekúnd do niekoľkých minút.
Off-line.
Off-line úložisko si vyžaduje určitý priamy úkon na zabezpečenie prístupu k úložnému médiu: napríklad vloženie pásky do páskovej jednotky alebo pripojenie kábla. Keďže údaje nie sú prístupné prostredníctvom žiadneho počítača okrem obmedzeného obdobia, počas ktorého sa zapisujú alebo čítajú späť, sú do značnej miery odolné voči režimom zlyhania zálohovania on-line. Čas prístupu sa líši v závislosti od toho, či sa médiá nachádzajú na mieste alebo mimo neho.
Ochrana údajov mimo lokality.
Záložné médiá sa môžu odoslať do trezoru mimo lokality na ochranu pred katastrofou alebo iným problémom špecifickým pre lokalitu. Trezor môže byť jednoduchý ako domáca kancelária správcu systému alebo sofistikovaný ako bunker s vysokou bezpečnosťou, ktorý je odolný voči katastrofám, s regulovanou teplotou a zariadeniami na ukladanie záložných médií. Replika údajov môže byť mimo pracoviska, ale aj on-line (napr. zrkadlo RAID mimo pracoviska). Takáto replika má ako záloha pomerne obmedzenú hodnotu.
Záložné pracovisko.
Záložné pracovisko alebo centrum obnovy po havárii sa používa na ukladanie údajov, ktoré môžu umožniť obnovu a správnu konfiguráciu počítačových systémov a sietí v prípade havárie. Niektoré organizácie majú vlastné centrá na obnovu údajov, zatiaľ čo iné si túto činnosť objednajú u tretej strany. Vzhľadom na vysoké náklady sa zálohovanie zriedkavo považuje za uprednostňovanú metódu presunu údajov na miesto DR. Typickejším spôsobom je vzdialené zrkadlenie diskov, ktoré udržiava údaje DR čo najaktuálnejšie.
Výber a získavanie údajov.
Operácia zálohovania sa začína výberom a extrakciou ucelených jednotiek údajov. Väčšina údajov v moderných počítačových systémoch je uložená v samostatných jednotkách, známych ako súbory. Tieto súbory sú usporiadané do súborového systému. Rozhodovanie o tom, čo sa má v danom čase zálohovať, zahŕňa kompromisy. Zálohovaním príliš veľkého množstva nadbytočných údajov sa úložisko informácií príliš rýchlo zaplní. Zálohovanie nedostatočného množstva údajov môže nakoniec viesť k strate kritických informácií.
Živé dáta.
Aktívne aktualizované súbory (napr. súbory databáz) predstavujú problém pri zálohovaní. Jedným zo spôsobov zálohovania živých údajov je ich dočasné vypnutie (napr. zatvorenie všetkých súborov), vytvorenie "snímky" a následné obnovenie živých operácií. V tomto okamihu je možné snímku zálohovať bežnými metódami." Snímka je okamžitá funkcia niektorých súborových systémov, ktorá predstavuje kópiu súborového systému, ako keby bola zmrazená v určitom časovom okamihu, často pomocou mechanizmu kopírovania pri zápise. Snímkovanie súboru počas jeho zmeny vedie k poškodeniu súboru, ktorý je nepoužiteľný. Takýto prípad sa vyskytuje aj vo vzájomne prepojených súboroch, s čím sa možno stretnúť v bežnej databáze alebo v aplikáciách, ako je napríklad Microsoft Exchange Server. Termínom fuzzy backup (rozmazaná záloha) možno označiť zálohu živých dát, ktorá sa tvári, akoby prebehla správne, ale nereprezentuje stav dát v jednom časovom bode.
Medzi možnosti zálohovania dátových súborov, ktoré sa nedajú alebo nedajú utíšiť, patria:
Metadáta.
Nie všetky informácie uložené v počítači sú uložené v súboroch. Presné obnovenie celého systému od začiatku si vyžaduje sledovanie aj týchto nesúborových údajov.
Manipulácia s údajmi a optimalizácia súboru údajov.
Často je užitočné alebo potrebné manipulovať so zálohovanými údajmi s cieľom optimalizovať proces zálohovania. Tieto manipulácie môžu zvýšiť rýchlosť zálohovania, rýchlosť obnovy, bezpečnosť údajov, využitie médií a/alebo znížiť požiadavky na šírku pásma.
Automatizované spracovanie údajov.
Neaktuálne údaje sa môžu automaticky vymazať, ale v prípade osobných zálohovacích aplikácií - na rozdiel od podnikových zálohovacích aplikácií typu klient-server, kde sa automatické "ošetrovanie" údajov dá prispôsobiť - sa vymazávanie môže nanajvýš globálne oddialiť alebo vypnúť.
Kompresia.
Na zmenšenie veľkosti zdrojových údajov, ktoré sa majú uložiť, aby sa využilo menej úložného priestoru, možno použiť rôzne schémy. Kompresia je často zabudovanou funkciou hardvéru páskovej jednotky.
Deduplikácia.
Redundanciu spôsobenú zálohovaním podobne nakonfigurovaných pracovných staníc možno znížiť, a tak uložiť len jednu kópiu. Túto techniku možno použiť na úrovni súborov alebo surových blokov. Toto potenciálne veľké zníženie objemu Môže k nej dôjsť na serveri pred presunom akýchkoľvek údajov na záložné médium, niekedy sa označuje ako deduplikácia na strane zdroja/klienta. Tento prístup tiež znižuje šírku pásma potrebnú na odoslanie záložných údajov na cieľové médium. Tento proces môže prebiehať aj na cieľovom úložnom zariadení, niekedy sa označuje ako inline alebo back-end deduplikácia.
Duplikácia.
Niekedy sa zálohy duplikujú na druhú sadu pamäťových médií. Môže sa to urobiť s cieľom zmeniť usporiadanie archívnych súborov, aby sa optimalizovala rýchlosť obnovy, alebo aby sa druhá kópia nachádzala na inom mieste alebo na inom pamäťovom médiu - ako je to v prípade možnosti zálohovania z disku na pásku v systéme Enterprise client-server.
Šifrovanie.
Veľkokapacitné vymeniteľné pamäťové médiá, ako sú záložné pásky, predstavujú riziko pre bezpečnosť údajov v prípade ich straty alebo krádeže. Šifrovanie údajov na týchto médiách môže tento problém zmierniť, avšak šifrovanie je proces náročný na procesor, ktorý môže spomaliť rýchlosť zálohovania, a bezpečnosť šifrovaných záloh je len taká účinná, aká je bezpečnosť politiky správy kľúčov.
Multiplexing.
Ak je počítačov, ktoré sa majú zálohovať, oveľa viac ako cieľových úložných zariadení, môže byť užitočná možnosť použiť jedno úložné zariadenie s niekoľkými súčasnými zálohami. Avšak preplnenie okna plánovaného zálohovania prostredníctvom "multiplexovaného zálohovania" sa používa len pre páskové cieľové zariadenia.
Refactoring.
Proces zmeny usporiadania súborov záloh v archívnom súbore sa nazýva refaktorovanie. Ak napríklad zálohovací systém používa každý deň jednu pásku na uloženie prírastkových záloh pre všetky chránené počítače, obnovenie jedného z počítačov by mohlo vyžadovať mnoho pások. Refaktorizácia by sa mohla použiť na konsolidáciu všetkých záloh pre jeden počítač na jednu pásku, čím by sa vytvorila "syntetická úplná záloha". To je užitočné najmä pre zálohovacie systémy, ktoré robia prírastkové zálohy v štýle forever.
Staging.
Niekedy sa zálohy pred kopírovaním na pásku kopírujú na záložný disk. Tento proces sa niekedy označuje ako D2D2T, čo je skratka pre Disk-to-disk-to-tape. Môže byť užitočný, ak je problém so zladením rýchlosti konečného cieľového zariadenia so zdrojovým zariadením, s čím sa často stretávame v sieťových zálohovacích systémoch. Môže tiež slúžiť ako centralizované miesto na použitie iných techník manipulácie s údajmi.

</doc>
<doc id="37357" url="https://sk.wikipedia.org/wiki?curid=37357" title="Šrírangapattanam">
Šrírangapattanam

Šrírangapattanam (v anglickom prepise "Shrirangapattana, Srirangapattana, Srirangapatna, Srirangapatnam", anglický názov "Seringapatam") je mesto v juhoindickom spolkovom štáte Karnátaka. Leží na 5 km dlhom ostrove na rieke Kávérí (Cauvery), asi 16 km severovýchodne od Maisúru. V r. 1991 tam žilo 21 905 obyvateľov.
Dejiny.
Mesto je historicky významné. Koncom 9. storočia tu bol vybudovaný hinduistický chrám, neskôr tu dali vybudovať králi Vidžanajagarskej ríše pevnosť. Od 1610 do 1799 bolo hlavným mestom Maisúrskeho kráľovstva. V polovici 18. storočia napadli pevnosť Maráthi, ale pevnosť sa im ani po úpornom boji s oddielmi islamského generála Haidara Alího nepodarilo dobyť. Neskôr sa de facto stal vládcom Maisúr a ako jeho predchodcovia spravoval svoju ríšu zo Šrírangapattanamu. Syn a následník Haidara Alího Típú Sultán, na konci 18. storočia čelil oveľa nebezpečnejšiemu protivníkovi, anglickým koloniálnym snahám v Indii, bol v r. 1792 v jeho vlastnom hlavnom meste Britmi porazený. Jeho pokus vymaniť sa z britského područia sa nepodaril, lebo 1799, v štvrtej maisúrskej vojne, zaútočili Briti opätovne a zničili Šrírangapattanam. Típú Sultán pritom prišiel o život. Potom mesto stratilo význam. Dnes je malým provinčným mestom v spolkovom štáte Karnátaka.
Stavebné pamiatky a pozoruhodnosti.
Britmi zničený Šrírangapattanam je dnes v ruinách, niekoľko časti stavby je ale ešte celkom zachovaných. Šrírangapattanam sa stáva obľúbeným cieľom výletov pre indických turistov a je aj cieľom zahraničných návštevníkov.
Pevnosť na západe ostrova je obklopená dvojitým múrom. Na mieste, na ktorom Briti prelomili múr a tým Tipu Sultánove vojsko prekvapili, je dnes obelisk. Tak isto je označené aj miesto smrti Tipu Sultána. Okrem toho je prístupná hladomorňa, v ktorej boli väznení britskí vojaci zajatí sultánom.
Za pevnostným múrom zdvíha sa chrám Sri-Ranganathaswamy založený v r. 894. Od jeho názvu je odvodený aj názov mesta (Ranganatha, jedna z podôb boha Višnu). Chrám patrí k najposvätnejším, najväčším a najvýraznejších chrámom štátu Karnataka. Sami Hyder Ali a Tipu Sultán, aj keď moslimovia, podporovali a chránili chrám. Jedna legenda hovorí, že Tipu Sultán tam aj prinášal obete. Z architektonického hľadiska je chrám zmesou stavebných štýlov hoysala a vijayanagar. Má pôsobivý gopuram a obvodový múr. Vo vnútri sa nachádza mosadzný stĺp s vyobrazením boha Višnu pri odpočinku na hadovi Anantha.
Túto mešitu založil v r. 1784 Tipu Sultán. Stojí tiež za pevnostným múrom, neďaleko jedného zachovaného zbrojného skladu. Charakteristickým znakom tohoto elegantného, dvojposchodového chrámu božieho je filigránska dvojica minaretov.
V r. 1784 nechal postaviť tento krásny palácTipu Sultan v štýle severoindických Mogulov. Takmer celý je z tíkového dreva. Dvojposchodová stavba stojí na štvorcovej základni uprostred veľkého a veľkoryso koncipovaného parku. So sčasti pozlátenými vnútornými stenami a s maľbami na stene. Palác je zvonku obklopený verandou, ktorá je tiež pokrytá maľbami. Dnes je tam múzeum, kde sú vystavené rôzne predmety z doby a tiež z majetku Tipu Sultána.
V rodinnej hrobke Gumbaz sú od 1784 pochovaní Hyder Ali, jeho manželka Fatima Begum a Tipu Sultán. Pozoruhodné sú snehobiela cibuľovitá kupola, nádherná ozdobená fasáda a ťažké ebenové dvere s intarziou zo slonoviny. V blízkej záhrade je mešita, malý kresťanský kostol ako aj hroby iných rodinných príslušníkov.

</doc>
<doc id="37358" url="https://sk.wikipedia.org/wiki?curid=37358" title="Bučiak veľký">
Bučiak veľký

Bučiak veľký (iné názvy: bučiak trsťový, bučiak trstinový; lat. "Botaurus stellaris") je druh z čeľade volavkovité. Žije v paleakrtickej a etiópskej oblasti. Hniezdi v trstinách nížinných vodných plôch. Na Slovensku sa vyskytuje hlavne na Podunajskej a Východoslovenskej rovine. Podľa Medzinárodnej únie na ochranu prírody a prírodných zdrojov bučiak veľký patrí medzi najmenej ohrozené druhy, trend celkovej populácie je stabilný.
Opis.
Dorastá do dĺžky 69 až 81 centimetrov a má hmotnosť v rozpätí 900 až 1100 gramov. Žije v mokrých rákosových porastoch a živí sa rybami. Hniezdi od apríla do júla, samička kladie 4 až 6 vajec.
Výskyt a stav na Slovensku.
Hniezdenie bolo dokázané na 16,10 % mapovacích kvadrátov, zimovanie na 4.40 % mapovacích kvadrátov., 
Odhadovaný počet hniezdiacich párov je 50 - 100, zimujúcich jedincov 5 - 30. Veľkosť populácie i územie, na ktorom sa vyskytuje, vykazujú "mierny pokles" od 20 - 50%. Ekosozologický status v roku 1995 "E" - ohrozený druh. V roku 1998 "VU:B1", "VU" - zraniteľný. V roku 2001 "VU" - zraniteľný. V roku 2014 VU* D - zraniteľný. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
V roku 2023 "CR C2a(i); D" - kriticky ohrozený z dôvodu klesajúceho počtu hniezdnych párov. Početnosť je veľmi nízka, 1060 párov. Hlavnou príčinou je pokles vody v mokradiach.
Ochrana.
Je zákonom chránený, spoločenská hodnota je 4000 € (Vyhláška MŽP č. 170/2021). Bučiak veľký je druh európskeho významu, ktorý sa vyskytuje ako kritériový druh v troch chránených vtáčich územiach.

</doc>
<doc id="37359" url="https://sk.wikipedia.org/wiki?curid=37359" title="Volavka popolavá">
Volavka popolavá

Volavka popolavá (lat. "Ardea cinerea") je druh z čeľade volavkovité. Obýva palearktickú, orientálnu a nesúvisle etiópsku oblasť. Volavka popolavá hniezdi v kolóniach, väčšinou v lesíkoch alebo v blízkosti riek, či iných vodných plôch. V 90-tych rokoch začali hniezdiť viac aj v pálke a v trstine. V minulosti bola prísnejšie sťahovavá. Na územie Slovenska prilietala v marci a odlietala v septembri až októbri. Od konca minulého storočia stále častejšie ostáva na veľkej časti Slovenska i v zime.
Podľa Medzinárodnej únie na ochranu prírody a prírodných zdrojov volavka polavá patrí medzi najmenej ohrozené druhy, trend celkovej populácie nie je známy, Európska populácia v rokoch 19802013 mierne vzrástla. Európska hniezdna populácia zaznamenala aj krátkodobý pokles v rokoch 20002012.
Opis.
Volavka popolavá meria 90 – a váži 1100 – 1700 g.
Telo aj chvost má modrastosivé, hlavu bielu s čiernym pásom smerujúcim dozadu do chochola. Zobák má žltý. Krk je biely s čiernymi čiarkami. Ručné a predlakťové letky sú čierne. Nohy má tmavohnedé. Samec aj samica majú rovnaké zafarbenie. Mláďatá majú čierny vrch hlavy, malý chochol a tmavú vrchnú čelusť zobáka.
Hlas.
Hlboké chrapľavé "krekk-krekk" alebo "kraurk", na hniezdisku vydáva rôzne neharmonické kŕkavé a praskavé zvuky, klepe zobákom.
Výskyt a stav na Slovensku.
Odhadovaný počet hniezdiacich párov v rokoch 19801999 bol 300 - 700, zimujúcich jedincov 500 - 1 000. Veľkosť populácie i územie na ktorom sa vyskytovala vykazovali "mierny nárast" o 20 do 50%. Ekosozologický status v roku 1995 "V" - zraniteľný. V roku 1998 "LR:nt", "LR" - menej ohrozený druh. V roku 2001 "LR" - menej ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 
Odhadovaný počet hniezdiacich párov v rokoch 20082012 bol 300700 párov. Krátkodobý trend za posledných 12 rokov (20002012) bol "stabilný". Dlhodobý trend od roku 1980 (19802012) bol "stúpajúci". Veľkosť územia na ktorom hniezdila za posledných 12 rokov bola "stabilná". Veľkosť územia na ktorom hniezdila z pohľadu dlhodobého trendu bola "stúpajúca". V roku 2014 LC - menej dotknutý. 
Odhadovaný počet hniezdiacich párov v rokoch 20132018 bol 5001000 párov. Krátkodobý trend za posledných 12 rokov (20082018) aj dlhodobý trend od roku 1980 (19802018) boli "stúpajúce". Veľkosť územia na ktorom hniezdila za posledných 12 rokov bola "stabilná". Veľkosť územia na ktorom hniezdila z pohľadu dlhodobého trendu bola "stúpajúca".
Ochrana.
Je zákonom chránená, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37361" url="https://sk.wikipedia.org/wiki?curid=37361" title="Pilotná vlna">
Pilotná vlna

Pilotná vlna je predpoklad z kvantovej teórie so skrytými parametrami, v ktorej vlna funguje ako vedúci (pilotný) element, určujúci pohyb s ňou spojenej častice.

</doc>
<doc id="37362" url="https://sk.wikipedia.org/wiki?curid=37362" title="Operácia">
Operácia

Operácia môže byť:

</doc>
<doc id="37363" url="https://sk.wikipedia.org/wiki?curid=37363" title="Sokol sťahovavý">
Sokol sťahovavý

Sokol sťahovavý ("Falco peregrinus") je druh z čeľade sokolovité. Celosvetovo rozšírený druh, na Slovensku hniezdi od 90. rokov 20 – 24 párov. Samica je výrazne väčšia ako samec a môže dosahovať až veľkosť havrana. Má dlhé špicaté krídla a krátky chvost, ktorý sa na konci zužuje. Sfarbenie je charakteristické tmavou „maskou“ na bielej tvári. Jeho korisťou sú prevažne vtáky do veľkosti kačky. Druh má mnoho opísaných poddruhov, ale nie všetky sú uznávané. Rôzne pramene uvádzajú 15 – 17 poddruhov (niektoré dokonca až 19
Podľa Medzinárodnej únie na ochranu prírody a prírodných zdrojov sokol sťahovavý patrí medzi najmenej ohrozené druhy, celková populácia je stabilná, v Severnej Amerike za posledných 40 rokov štatisticky významne narástli stavy až o 2600%, čo znamená o 127% každých desať rokov. Tieto prieskumy boli vykonávané na vzorke menšej než polovica tamojšej populácie. V Európe bol zaznamenaný takisto stúpajúci trend.
Opis.
Rozpätie krídel sokola sťahovavého je 85 – , dlžka tela 35 – . Samce vážia od 500 do 750 g, samice sú výrazne väčšie a vážia 910 až 1500 g. Jednotlivé poddruhy sa líšia veľkosťou aj sfarbením. Sokoly žijúce severnejšie sú väčšie ako poddruhy žijúce južnejšie. Sfarbenie sokolov je veľmi variabilné. Čím severnejšie sokoly žijú, tým je ich celkové sfarbenie svetlejšie, naopak v trópoch môže byť sfarbenie hlavy a chrbta až čierne.
Na Slovensku žije poddruh sokol sťahovavý eurosibírsky (Falco peregrinus peregrinus). Dospelý vták má zvrchu tmavošedú až šedočiernu hlavu, ktorá je zospodu biela. Škvrnky na hrdle prechádzajú do priečnych vlniek na bruchu. Samice môžu mať spodok tela hnedastý. Perie na krídlach je čiernohnedé, špičky krídel čierne, chvost šedohnedý s priečnymi škvrnami. Chvost má na konci biele lemovanie. Na belavú tvár zasahuje tmavá farba z temena a tvorí nápadnú, charakteristickú „masku“. Svetlejšia severná populácia má túto „masku“ užšiu a menej výraznú. Mladé jedince majú chrbát skôr šedohnedý s belavým alebo žltkastým lemom pier. Chvost majú tmavohnedý so svetlými priečnymi pruhmi. Spodok tela majú výrazne škvrnitý. Sokol je dravec.
Rozšírenie.
Sokol sťahovavý má celosvetové rozšírenie. Prirodzene sa nevyskytuje iba v Antarktíde, častiach Južnej Ameriky, na Novom Zélande a na Islande. V súčasnej dobe je jeho rozšírenie menšie, pretože na mnohých miestach, prevažne v rozvinutých industrializovaných oblastiach, sokol vyhynul. Veľký podiel na úbytku výskytu sokola sťahovavého malo používanie pesticídov, ktoré sa cez potravinový reťazec dostávali do tela dravcov. Väčšina týchto prípravkov (napr. DDT) je dnes zakázaná a do niektorých oblastí, kde sokol vyhynul, sa pomaly znovu vracia.
Výskyt a stav na Slovensku.
Sokol sťahovavý sa vyskytuje v horách až do Staré páry sú stále, mladé sa v septembri sťahujú do juhozápadnej Európy. 
Odhadovaný počet hniezdiacich párov v rokoch 19801999 bol 1 – 24, zimujúcich jedincov 5 – 10. Po roku 1950 a najmä po roku 1960 veľkosť populácie i územie, na ktorom sa vyskytoval, vykazovali výrazný pokles o viac ako 50 %. Veľkosť populácie aj územie, na ktorom sa vyskytoval, vykazovali od 90. rokov mierny nárast o 20 do 50 %. Ekosozologický status v roku 1995 "E" – ohrozený druh. V roku 1998 "EN: B1, D", "EN" – ohrozený. V roku 2001 "EN" - ohrozený. Európsky ochranársky status "SPEC3" – druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "R" – vzácny druh. 
Odhadovaný počet hniezdiacich párov v rokoch 20082012 bol 50200 párov. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli stúpajúce. V roku 2014 bol preradený do kategórie "LC* D1" – menej dotknutý. Dôvodom preradenia do nižšej kategórie môže byť niektorý z nasledujúcich dôvodov: zvýšenie počtu rozmnožujúcich sa jedincov, rastúci trend populácie, zväčšovanie areálu alebo aj možnosť pozitívneho ovplyvnenia populáciami z okolitých krajín. 
Odhadovaný počet hniezdiacich párov v rokoch 20132018 bol 160 210 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli stúpajúce.
Potrava.
Sokoly lietajú rýchlym mávaním krídiel, plachtia len na krátkych úsekoch. Lovia takmer výhradne vtáky za letu (napr. holuby, hrdličky, rôzne druhy drozdov, rôzne menšie vtáky, ale trúfnu si aj na vrany a havrany). Ich štýl lovu nie je vhodný pre chytanie drobných cicavcov a nelietavých vtákov (z cicavcov lovia netopiere a občas aj králiky, sysle a pod.). Vtáky na zemi sa snažia donútiť vzlietnuť. Pri love sa vrhajú na korisť pod sebou z veľkej výšky a útočia pazúrmi. Pri strmhlavom lete dosahujú rýchlosť až 325 km/hod. (podľa niektorých zdrojov až /hod.). Náraz v tejto rýchlosti by bol nebezpečný aj pre ne, preto trafia krídlo a nie priamo telo koristi. Z rovnakého dôvodu nemôžu zaútočiť na kŕdeľ. Niektoré druhy drobných vtákov sa preto na obranu pred sokolom zhlukujú do kŕdľov. Korisť väčšinou po útoku klesne k zemi, a ak pád prežije, sokol ju usmrtí zobákom...
Rozmnožovanie.
Sokol pohlavne dospieva v dvoch až troch rokoch. Pred hniezdením predvádza akrobatické zásnubné lety. V prírode hniezdi prevažne na skalných stenách; ak nie sú k dispozícii skaly, zahniezdi sa aj v starom hniezde iného druhu. Sám hniezdo nestavia ani neupravuje. Sú zaznamenané aj hniezda na zemi. Sokol si obľúbil aj ľudské stavby a často hniezdi v zrúcaninách hradov a v rôznych vežiach. V mestách hniezdi len ojedinele. Na svoje staré hniezda sa pravidelne vracia, alebo sa uhniezdi aspoň v ich blízkosti.
V strednej Európe znáša samica najčastejšie na prelome marca a apríla 3 – 4 vajcia. Sedí na nich cca 29 – 30 dní samica, občas ju strieda samec, aby si samica ulovila potravu. Inak jej samec nosí korisť do hniezda. Po vyliahnutí sa o mláďatá v hniezde stará výhradne samica prvých cca 14 dní, samec zaobstaráva potravu. Potom sa pri získavaní potravy striedajú. Mláďatá opúšťajú hniezdo po 35 až 42 dňoch, ale rodičia ich stále kŕmia ešte aspoň dva mesiace.
Ochrana.
Je zákonom chránený, spoločenská hodnota je 5530 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37364" url="https://sk.wikipedia.org/wiki?curid=37364" title="Sokol rároh">
Sokol rároh

Sokol rároh (iné názvy: rároh veľký, rároh; v dávnej slovenčine aj: "rároha"; lat. "Falco cherrug") je druh z čeľade sokolovité. Žije v lesostepiach palearktickej oblasti od Česka a Rakúska na východ po Mongolsko a Tibet. Na Slovensku hniezdi 35 – 52 párov na nížinách a v susediacich pohoriach do 
Podľa Medzinárodnej únie na ochranu prírody a prírodných zdrojov sokol rároh patrí medzi ohrozené druhy, trend celkovej populácie je klesajúci, podľa rýchlosti poklesu za 19 rokov (19932012) o 47 % a dĺžky života jednej generácie (6,4 roka) je predpokladaný pokles o 5079 % za obdobie troch generácií.
Výskyt a stav na Slovensku.
Odhadovaný počet hniezdiacich párov v rokoch 19801999 bol 10 – 40, zimujúcich jedincov 10 – 25. Veľkosť populácie i územie, na ktorom sa vyskytoval, vykazovali po roku 1975 do konca 80. rokov "výrazný pokles" o viac ako 50 %. V 90. rokoch nasledoval "mierny nárast" o 20 až 50 %. Ekosozologický status v roku 1995 bol "E" (ohrozený druh), v roku 1998 "CR:A1c,B2acd" už "CR" (kriticky ohrozený). V roku 2001 "CR" – kriticky ohrozený. Európsky ochranársky status je "SPEC3" – druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia je tak "E" – ohrozený druh.
Odhadovaný počet hniezdiacich párov v rokoch 20082012 bol 2045 párov. Krátkodobý trend i veľkosť územia, na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012), boli "stúpajúce". V roku 2014 hodnotený už o stupeň miernejšie, ako "EN D" – silne ohrozený. 
Odhadovaný počet hniezdiacich párov v rokoch 20132018 bol 35 52 párov. Krátkodobý trend za posledných 12 rokov (20072018) aj dlhodobý trend od roku 1980 (19802018) boli "klesajúce". Veľkosť územia, na ktorom hniezdil za posledných 12 rokov ako aj z pohľadu dlhodobého trendu, bola "stabilná".
Ochrana.
Je zákonom chránený, spoločenská hodnota je 5530 € (Vyhláška MŽP č. 24/2003 Z. z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01. 01. 2015).

</doc>
<doc id="37365" url="https://sk.wikipedia.org/wiki?curid=37365" title="Pravdepodobnostná interpretácia">
Pravdepodobnostná interpretácia

Pravdepodobnostná interpretácia je interpretácia, podľa ktorej je vlnová funkcia, vystupujúca vo vlnovej mechanike, amplitúdou pravdepodobnosti umožňujúcej výpočet pravdepodobnosti, že nájdeme časticu v danom bode. Všeobecne povedané, ide o tvrdenie, že kvantová teória dokáže spočítať iba tie hodnoty merateľných veličín, získané relatívnymi pravdepodobnosťami, a nie je schopná predpovedať konkrétny výsledok špecifického merania.

</doc>
<doc id="37366" url="https://sk.wikipedia.org/wiki?curid=37366" title="Sokol lastovičiar">
Sokol lastovičiar

Sokol lastovičiar (iné názvy: lastovičiar obyčajný, lastovičiar; lat. "Falco subbuteo") je druh z čeľade sokolovitých. Obýva palearktickú a orientálnu oblasť. Na Slovensku hniezdi. Je to sťahovavý druh.
Podľa Medzinárodnej únie na ochranu prírody a prírodných zdrojov sokol lastovičiar patrí medzi najmenej ohrozené druhy, trend celkovej populácie je klesajúci, populácia miestami klesá kvôli strate biotopov. Stavy v Európe sú stabilné.
Výskyt a stav na Slovensku.
Sokol lastovičiar hniezdi skoro na celom území Slovenska od nížin až do , na 79,50% mapovacích kvadrátoch bolo hniezdenie dokázané alebo pravdepodobné. Loví aj vo vyšších nadmorských výškach.
Odhadovaný počet hniezdiacich párov v rokoch 19801999 bol 600 - 800. Veľkosť populácie i územie, na ktorom sa vyskytoval, boli "stabilné", maximálna zmena do 20 %. Ekosozologický status v roku 1995 "R" - vzácny. V roku 1998 "LR:nt", "LR" - menej ohrozený druh. V roku 2001 "LR" - menej ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 
Odhadovaný počet hniezdiacich párov v rokoch 20082012 bol 6001000. Krátkodobý trend za posledných 12 rokov (20002012) aj dlhodobý trend od roku 1980 (19802012) bol "klesajúci". Veľkosť územia na ktorom hniezdil za posledných 12 rokov ako aj z pohľadu dlhodobého trendu bola "stabilná". V roku 2014 "LC" - menej dotknutý. 
Odhadovaný počet hniezdiacich párov v rokoch 20132018 bol 600 1000 párov. Krátkodobý trend za posledných 12 rokov (20072018) aj dlhodobý trend od roku 1980 (19802018) bol "klesajúci". Veľkosť územia na ktorom hniezdil za posledných 12 rokov ako aj z pohľadu dlhodobého trendu bola "stabilná".
Ochrana.
Je zákonom chránený, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37368" url="https://sk.wikipedia.org/wiki?curid=37368" title="Sokol myšiar">
Sokol myšiar

Sokol myšiar (iné názvy: pustovka, pustovka obyčajná; ľudovo: myšiar, myšiak; neodborne alebo zastarano aj "poštolka", v staršej slovenčine aj "postolka", "pastovka"; ) je dravec z čeľade sokolovitých. Spolu s myšiakom lesným patria k najrozšírenejším dravcom v strednej Európe. Hniezdi takmer na celom Slovensku od nížin až do Často obýva mestské obydlia a je známy svojím typickým trepotavým letom. Podľa Medzinárodnej únie na ochranu prírody a prírodných zdrojov sokol myšiar patrí medzi najmenej ohrozené druhy, celková populácia klesá, počty v európskej populácie klesli v priebehu troch generácií, posledných 16,2 rokov o 25 %. V štátoch Burkina, Mali, Niger a v severnom Kamerune poklesli stavy sokola myšiara v rokoch 19691973 a 20002004 vo všetkých skúmaných miesta, a to aj v chránených územiach aj mimo chránených území, o 7594 %.
Poznávacie znaky.
Rozpätie krídel: 
Váha: Samec 160 – 220 g; Samica 200 – 250 g 
Na perí sokola myšiara je možné pozorovať výrazný pohlavný dimorfizmus (samček vyzerá inak ako samička). Najvýraznejší rozdiel medzi samčekom a samičkou je v sfarbení hlavy. Samček má svetlosivé operenie hlavy, kým samičky hnedé. Samci majú okrem toho na hrdzavom chrbte malé čierne kosoštvorcové škvrny, na každom pierku jednu. Chvost a koreň chvosta sú tiež svetlosivé. Na konci chvosta je čierny pruh s bielou obrubou. Spodná časť je krémovo svetlá a veľmi jemne hnedo fľakatá alebo pruhovaná. Brucho a spodná časť krídel je skoro biela.
Dospelá samička má tmavohnedé sfarbenie na chrbte. Na rozdiel od samčeka je hnedá aj predná strana a je pokrytá priečnymi pásmi s výrazným pruhom. Aj spodná strana je tmavšia ako u samčeka a viac fľakatá. Mladé sokoly sa perím podobajú skôr na samičku. Ich krídla sú však okrúhlejšie a kratšie ako u dospelých jedincov. Okrem toho majú na okrajoch bielu obrubu.
U oboch pohlaví je chvost zaoblený, pretože vonkajšie perá sú kratšie ako stredové. Nohy sú sýto žlté, pazúry čierne.
Výskyt a stav na Slovensku.
Na Slovensku bolo v rokoch 19801999 dokázané alebo pravdepodobné hniezdenie v 91,60 % a zimovanie v 73 % mapovacích kvadrátov. Odhadovaný počet hniezdiacich párov bol 4 000 - 6 000, zimujúcich jedincov 2 500 - 5 500. Veľkosť populácie i územie na ktorom sa vyskytoval boli "stabilné", maximálna zmena do 20%. Ekosozologický status v roku 1995 žiadny. V roku 1998 "LR:lc", "LR" - menej ohrozený druh, "lc" - najmenej ohrozený taxón. V roku 2001 "LR" - menej ohrozený. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh.
Odhadovaný počet hniezdiacich párov v rokoch 20082012 bol 600010000 párov. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli "stabilné". V roku 2014 "LC" - menej dotknutý. 
Odhadovaný počet hniezdiacich párov v rokoch 20132018 bol 6000 10000 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".
Rozmnožovanie.
Tak ako ostatné sokoly, ani myšiare si hniezdo nestavajú. Často obsadzujú polobúdky. Využívajú staré hniezda po väčších vtákoch, výklenky v stenách vysokých budov a kostolných veží. Stáva sa aj, že zahniezdia na balkóne panelákového bytu. Do hniezda samica znesie 4 – 6 vajíčok.
Sedí na nich 28 – 30 dní. Po vyliahnutí samica mláďatá ešte 8 dní zahrieva, počas ďalších ôsmich dní ich zahrievať postupne prestáva.
Vo veku 30 dní mláďatá opúšťajú hniezdo, rodičia ich ale ešte nejaký čas prikrmujú.
Potrava a lov.
Živí sa hlavne myšami a hrabošmi, občas menšími druhmi vtákov a v lete aj veľkým hmyzom a žabami. Občas sa jeho korisťou stávajú taktiež netopiere a dokonca aj dážďovníky tmavé. 
Bolo dokázané, že sokol myšiar vidí ultrafialové žiarenie. Vďaka tomu vie rozoznať močové
stopy okolo nôr hlodavcov, pretože od moču sa toto žiarenie silne odráža. Hraboše, myši a iné hlodavce si označujú cestičky močom a fekáliami, takže sokoly myšiare môžu počas letu monitorovať veľkú plochu biotopu.
Sokol myšiar loví na otvorených priestranstvách. Korisť hľadá pri tzv. "trepotavom lete" (pri ktorom vyvíja krídlami rovnakú rýchlosť, akou proti nemu fúka vietor, takže stojí na mieste vo vzduchu vo zvláštnej naklonenej polohe) asi 10 – 20 metrov nad zemou. Keď zahliadne korisť, prudko sa za ňou spustí k zemi so stiahnutými krídlami. Sokoly môžu okrem toho používať aj tzv. "sit and wait" techniku lovu, kedy sledujú korisť z vyvýšených miest (napr. stĺpov vysokého napätia alebo striech budov) a vo vhodný okamih zaútočia rýchlym spustením sa k zemi. Nedávno bola zaznamenaná neobvyklá technika lovu, kedy niektoré sokoly vyčkávali na korisť zavesené priamo na ventilačných otvoroch pod strechami panelákových bytov. Vyletujúce netopiere alebo dážďovníky, ktoré sa v týchto dierach ukrývajú alebo rozmnožujú, tak vleteli priamo do nastražených pazúrov striehnúcich sokolov. V niektorých prípadoch sokoly dokonca vyťahovali spomínanú korisť nohami priamo z týchto dier.
Ochrana.
Je zákonom chránený, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37369" url="https://sk.wikipedia.org/wiki?curid=37369" title="Princíp korešpondencie">
Princíp korešpondencie

Princíp korešpondencie je požiadavka, aby výsledky, aké dáva klasická fyzika, vyplývali i z kvantovej teórie ako dobré priblíženie k opisu správania sa systémov, ktorých akcia je „veľká“ v porovnaní s Planckovou konštantou.

</doc>
<doc id="37370" url="https://sk.wikipedia.org/wiki?curid=37370" title="Jastrab veľký">
Jastrab veľký

Jastrab veľký (iné názvy: jastrab obyčajný, jastrab lesný; lat. "Accipiter gentilis") je dravý vták z čeľade jastrabovité ("Accipitridae"). Žije v lesoch holarktídy. Obýva celé územie Európy. Na Slovensku hniezdi od lužných lesov až po horské lesy Podľa Medzinárodnej únie na ochranu prírody a prírodných zdrojov jastrab veľký patrí medzi najmenej ohrozené druhy, trend celkovej populácie nie je známy, v severnej Amerike má posledných 40 rokov stabilnú populáciu, v Európe poklesli jeho stavy za obdobie troch generácií (21 rokov) o 25%.
Opis.
Jastrab veľký meria asi 48 , s rozpätím krídel 98 a s hmotnosťou 523 900 g (♂), 1050 1600 g (♀).
Samica je výrazne väčšia ako samec. Obaja majú podobné zafarbenie. Chrbát majú tmavosivý, nad očami široký belavý pás. Aj hruď a brucho majú bielosivé s hustými vlnitými priečnymi pásmi. Podchvostové perá majú čisto biele. Oči a ozobie majú žlté. Mláďatá majú oči žlté, staré vtáky oranžové až do červenkasta. 
Mláďatá majú svetlohnedý chrbát a na hrudi a bruchu nemajú priečne čiary ale hnedé škvrny v tvare kvapky.
Jastrab vyniká svojimi letovými schopnosťami, pre ktoré má široké uplatnenie v sokoliarstve. Na rozdiel od väčšiny dravcov nekrúži tak často, hlavne v skorých jarných mesiacoch počas toku, ale vďaka širokým krídlam a dlhému chvostu má vynikajúce manévrovacie schopnosti aj v zalesnenom teréne. Obratne kľučkuje medzi kríkmi a stromami, lieta aj veľmi nízko nad zemou a tak prekvapí svoju korisť. Typické je pre neho striedanie aktívneho a kĺzavého letu.
Hlas.
Na hniezdisku sa ozýva hlasom "„kjy kjy kjy kjy...“" alebo "„gi-gi-gi“". Vábiaci hlas znie trasľavo "„piiii-iä“" alebo "„hi-e“" a využíva ho samica pri kontakte so samcom.
Výskyt a stav na Slovensku.
Odhadovaný počet hniezdiacich párov v rokoch 19801999 bol 1 600 - 1 800, zimujúcich jedincov 3 000 - 5 000. Veľkosť populácie mala "mierny pokles" od 20 - 50%. Veľkosť územia, na ktorom sa vyskytoval, bola "stabilná", maximálna zmena do 20%. Hniezdenie bolo dokázané v 70,90 % a zimovanie v 85,30 % mapovacích kvadrátov. Hniezdna hustota sa v strednej Európe pohybovala medzi 1 - 5 párov / . Ekosozologický status v roku 1995 žiadny. V roku 1998 "LR:LC" "LR" - menej ohrozený druh, "LC" - najmenej ohrozený taxón. V roku 2001 "LR" - menej ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Odhadovaný počet hniezdiacich párov v rokoch 20082012 bol 9001200 párov. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) bol "klesajúci". V roku 2014 NT* C1 - takmer ohrozený.
Odhadovaný počet hniezdiacich párov v rokoch 20132018 bol 900 1200 párov. Krátkodobý trend za posledných 12 rokov (20072018) aj dlhodobý trend od roku 1980 (19802018) bol "klesajúci". Veľkosť územia na ktorom hniezdil za posledných 12 rokov ako aj z pohľadu dlhodobého trendu bola "stabilná".
Biotop.
Jastrab žije v starých lesoch rôzneho druhu. Ak ide o veľké súvislé komplexy, obývaj okraje. V lesoch vyhľadáva prítomnosť okrajov lesa, pasienkov a lúk. Od nížin až po 1200 , vo Vysokých Tatrách bol pozorový aj .
Hniezdenie.
Hniezdenie začína koncom zimy, vo februári a v marci. V tomto čase sa často ozývajú a krúžia nad lesom. Vo svojom rozsiahlom teritóriu majú aj viacero hniezd. Niekedy striedajú hniezda a niekedy sa vracajú do toho istého aj viacero rokov po sebe (napr. 4 roky). Hniezda si stavajú samy a umiestňujú ich vysoko na strome. Býva tesne pri kmeni stromu alebo v rázsoche silných konárov. Hniezda boli nájdené na bukoch, duboch, topoľoch, jelšiach, vŕbach, na ihličnatých stromoch ako jedľa biela a smrek. 
Na hniezdo, ktoré si zvolili, nosia aj zelené vetvičky s listami. Hniezdny materiál zabezpečujú obaja rodičia, úpravu priamo na hniezde vykonáva samica. Transportujú ho v pazúroch i v zobáku. Veľkosť hniezda býva priemer a 30 výška.
Vajíčka začínajú znášať koncom apríla alebo v máji. Samička znáša v odstupoch 2 4 dní. Farba vajíčok je zelenkavo-biela. V znáške ich býva (2) 3 4 (5).
Na inkubácii sa podieľajú obaja partneri, najmä však samica. Niekedy zasadnú po znesení druhého vajíčka alebo až na úplnú znášku. Na vajíčkach sedia 35 38 dní. V jednom roku hniezdia len raz, prípadne ak dôjde k zničeniu znášky, môžu mať náhradné hniezdenie.
Po vyliahnutí mláďat ich kŕmi a zohrieva samička, samec nosí potravu. Zistilo sa, že samec nevie nakŕmiť mláďatá, iba prinášať korisť. Pri úhyne samice uhynú v tomto veku aj mláďatá. Starostlivosť na hniezde trvá 40 dní. Rodičia ich kŕmia aj po vyletení z hniezda, mláďatá sa roztrúsia po okolí a svojim hlasom označujú polohu, aby ich mohli rodičia nájsť. Toto obdobie trvá asi do 10 júla, potom sa postupne osamostatňujú.
Potrava.
Loví buď tak, že si sadne do koruny stromu, málokedy na vrcholec, alebo letí nízko nad zemou, či sa nestretne s nejakou
korisťou. Jastrab loví prevažne vtáky ako sú holuby, vrany, bažanty, prepelice, jarabice, divé kačky atď. Z cicavcov sú to hlavne veveričky, ale je schopný uloviť aj zajaca, je to však skôr výnimka.
Taxonómia a poddruhy.
Prvý ho taxonomicky zaradil Carl Linné v roku 1785. Rozlišujú sa viaceré poddruhy (9), ich presný počet je kruhoch odborníkov stále otvorenou otázkou.
"A. g. gentilis". Nominátna rasa. Obýva väčšinu areálu rozšírenia druhu v západnej Palearktíde.
"A. g. arrigionii". Táto rasa žije na Korzike a Sardínii. Jedinci tohoto poddruhu sú drobnejšej postavy, majú tmavý chrbát a silne pásikavú hruď.
"A. g. buteoides". Severská rasa rozšírená od severného Švédska smerom na východ po rieku Lenu. Ako zimný hosť zistená aj na Slovensku.
Ochrana.
Je zákonom chránený (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 4000 € (Vyhláška MŽP č. 170/2021).
V 19. a v 20. storočí poklesli stavy jastraba veľkého kvôli prenasledovaniu a odlesňovaniu. V 50. a 60-tich rokov 20. storočia znovu poklesli stavy kvôli vplyvom pesticídov a ťažkých kovov. Prenasledovanie patrí stále medzi ohrozujúce faktory, rovnako ako vykrádanie hniezd za účelom sokoliarstva. Silný negatívny vplyv majú aj farmy veterných elektrární. Podľa zistení aj na Aljaške, veľké holoruby, rovnoveké porasty, lesné hospodárenie s krátkou rubnou dobou a odstraňovanie starých porastov znižujú kvalitu biotopu jastraba.

</doc>
<doc id="37371" url="https://sk.wikipedia.org/wiki?curid=37371" title="Jastrab krahulec">
Jastrab krahulec

Jastrab krahulec (iné názvy: krahulec obyčajný, krahujec obyčajný; lat. "Accipiter nisus") je dravý vták z čeľade jastrabovité ("Accipitridae"). Hniezdi v Palearktíde od severozápadnej Afriky až po Japonsko, od polárneho kruhu až po Himaláje. Na Slovensku bolo dokázané alebo pravdepodobné hniezdenie v 78 % mapovacích kvadrátov a zimovanie preukázané v 88,30 % mapovacích kvadrátov. Podľa Medzinárodnej únie na ochranu prírody a prírodných zdrojov jastrab krahulec patrí medzi najmenej ohrozené druhy, celková populácia je stabilná, od roku 1980 je európska populácia stabilná.
Opis.
Je veľký ako hrdlička záhradná, meria 28, rozpätie krídel dosahuje 60. Samec je asi o štvrtinu menší ako samica. Počas letu sa poznáva podľa širokých krídel, ich rýchle údery strieda s krátkym plachtením (na rozdiel od sokola myšiara) počas letu nikdy netrepotá na mieste. 
Krídla sú natiahnuté dopredu. Dospelý samec sa od samice líši nielen (menšou) veľkosťou, ale aj do červena sfarbenou hruďou a tvárou. Starí vtáci sú prevažne šedí, mladí vtáci sú prevažne hnedí. Očná dúhovka dospelých vtákov je oranžová, u mladých vtákov je červenohnedá.Loví pernatú zver. Na korisť sa prudko vrhá a často ju prenasleduje. Chytá ju prevažne vo vzduchu. Dostal prívlastok malý bojovník s veľkým srdcom. Má pohlavný dimorfizmus. Samec: oranžovo-hrdzavá hlava, modrosivá vrchná časť tela, pruhovaná oranžovo-hrdzavá spodná časť tela. Samica: svetlý nad očný pásik, sivo pásikovaná spodná časť tela.
Výskyt a stav na Slovensku.
Odhadovaný počet hniezdiacich párov v rokoch 19801999 bol 1 500 - 2 000, zimujúcich jedincov 4 000 - 8 000. Veľkosť populácie bola "stabilná", maximálna zmena do 20%. Veľkosť územia, na ktorom sa vyskytoval, vykazovala "mierny nárast" o 20 do 50%. Ekosozologický status v roku 1995 "R" - vzácny, v roku 1998 "LR:lc", "LR" - menej ohrozený druh. V roku 2001 "LR" - menej ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Odhadovaný počet hniezdiacich párov v rokoch 20082012 bol 15003000 párov. Krátkodobý trend populácie i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli "stúpajúce". V roku 2014 LC - menej dotknutý. 
Odhadovaný počet hniezdiacich párov v rokoch 20132018 bol 2000 3000 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".
Spôsob života.
V zime naše krahulce obyčajne odlietajú južnejšie a k nám prilietajú severské jedince. Vo veľkej miere sa živí drobnými spevavcami. Korisť hľadá obyčajne vtedy, keď lieta nízko nad okrajom lesa a nad krovím. Chytá ju aj na zemi. Hniezdi v lesoch, najčastejšie v ihličnatých. Hniezdo má postavené zo suchých konárikov a vystlané kúskami kôry z ihličnatých stromov. Používa aj hniezda iných vtákov i hniezda veveričiek. Hniezdo je ukryté v hustých konárikoch blízko kmeňa stromov. V máji znáša 4 – 5 modrozelených vajec s hnedými škvrnami. Na vajciach sedí samica 33 dní a približne rovnako dlho kŕmi mláďatá. Anglické pomenovanie je Sparrowhawk.
Ezopova bájka -
Slávik a krahulec. 
Krahulec sa zmocnil slávika. Ten v snahe oslobodiť sa povedal: „Som príliš malý na to, aby som zasýtil tvoj hlad. Mal by si chytiť väčšieho vtáka.“ „Bol by som veľký hlupák, keby som ti daroval slobodu výmenou za korisť, ktorú som ani nevidel,“ odvetil krahulec.
Ochrana.
Je zákonom chránený, spoločenská hodnota je 2000 € (Vyhláška MŽP č. 170/2021).

</doc>
<doc id="37372" url="https://sk.wikipedia.org/wiki?curid=37372" title="Princíp superpozície">
Princíp superpozície

Princíp superpozície sa vo fyzike objavuje často a na mnohých miestach – od kvantovej mechaniky až po elektromagnetizmus. Vo všeobecnosti hovorí to, že ak sú rovnice popisujúce skúmaný fyzikálny systém lineárne a vezmeme nejaké dve riešenia, tak aj lineárna kombinácia týchto riešení (túto nazývame aj superpozícia) je tiež riešením. Toto ilustrujeme na dvoch najdôležitejších oblastiach.
Vlny na rybníku.
Začneme však príkladom zo života. Ak do rybníka hodíme kameň, z miesta dopadu sa rozbehnú vlny. Ak hodíme vedľa iný kameň, vytvoríme ďalšie vlnenie. Keď sa vlny pochádzajúce z dvoch rôznych dopadov stretnú, vytvárajú zložité obrazce. V skutočnosti sa však deje niečo veľmi jednoduché – obe vlny sa šíria nezávisle a výška vody v každom mieste rybníka je daná súčtom výšok, ktoré by osobitne vytvoril prvý a osobitne druhý kameň.
Princíp superpozície v kvantovej mechanike.
Základná rovnica kvantovej mechaniky, Schrödingerova rovnica, je rovnica pre vlnovú funkciu sústavy formula_1. Táto funkcia je lineárna – nevyskytujú sa v nej formula_2, formula_3, či formula_4. Preto je možné v kvantovej mechanike používať princíp superpozície. Ten nám potom vraví, že ak sa daná fyzikálna sústava môže nachádzať v stavoch formula_5, potom sa môže nachádzať aj v stave
formula_6
kde formula_7 sú nejaké komplexné čísla. Potom formula_8 je pravdepodobnosť nájsť sústavu v stave formula_9. Keďže sa však sústava v nejakom stave určite nachádzať musí, súčet všetkých pravdepodobností musí byť rovný jednej. Z toho vyplýva rovnica
formula_10
ktorú nazývame aj normovacia podmienka. Obmedzuje nám to, aké komplexné čísla môžeme voliť pri konštrukcii stavu formula_11 superpozíciou.
Schrödingerova mačka.
To, že napríklad elektrón v atóme môže byť "zároveň" na prvej a druhej hladine, je pre nás ťažko predstaviteľné. Hlavný problém spočíva v tom, že s kvantovou mechanikou nemáme skúsenosti, v bežnom živote sa s jej dôsledkami priamo nestretávame, a preto sú niektoré jej predpovede pre nás nečakané. Závažnejší problém nastolil Erwin Schrödinger, keď v svojom článku z roku 1935 popísal známy experiment s mačkou. Pri ňom zavrieme mačku do škatule, v ktorej je spolu s ňou smrtiaci mechanizmus. V ňom je rádioaktívne jadro, ktoré sa počas jednej hodiny s pravdepodobnosťou 50% rozpadne a aktivuje mechanizmus. Po tomto čase je teda mačka v krabici s pravdepodobnosťou 50% živá a s pravdepodobnosťou 50% mŕtva. Z pohľadu kvantovej mechaniky je jadro po jednej hodine v superpozícii dvoch stavov: "rozpadnutý" a "nerozpadnutý". Naproti tomu mačka sa v takejto superpozícii môže nachádzať iba ťažko… Lekár vyšetrujúci prípadne mŕtvu mačku by dokonca dokázal zistiť, kedy približne zomrela. Prostredníctvom tohto myšlienkového experimentu chcel Schrödinger poukázať na to, že kvantovú mechaniku treba doplniť o jej vzťah ku klasickej mechanike, ktorá riadi bežné makroskopické objekty všade okolo nás. Na interpretáciách kvantovej mechaniky ako aj na využití jej zákonov (napr. kvantové počítače) vedci naďalej pracujú.
Princíp superpozície v elektromagnetizme.
Základnými rovnicami elektromagnetizmu sú tzv. Maxwellove rovnice. Tieto popisujú, ako elektrické pole (popísané vektorom intenzity formula_12) a magnetické pole (popísané vektorom indukcie formula_13) navzájom ovplyvňujú a ako na nich vplýva elektrický náboj (popísaný svojou hustotou formula_14) a elektrický prúd (popísaný tzv. hustotou prúdu formula_15). Dôležité je však to, že všetky štyri rovnice sú v neznámych formula_12 a formula_13 a tiež v nábojoch i prúdoch lineárne – vďaka tomu môžeme aj v elektromagnetizme používať princíp superpozície. Podľa neho ak náboj formula_18 v nejakom bode priestoru vytvorí v pozorovacom bode P elektrickú intenzitu formula_19 a náboj formula_20 umiestnený v inom bode priestoru vytvorí v bode P elektrickú intenzitu formula_21, tak ak budeme skúmať elektrickú intenzitu v bode P za súčasnej prítomnosti oboch nábojov, nameriame formula_22. Rovnaké konštatovanie platí aj pre magnetické polia vytvárané viacerými rozličnými prúdmi v priestore, veľkosť výsledného vektora magnetickej indukcie môžeme nájsť ako súčet indukcií vytváraných jednotlivými prúdmi.

</doc>
<doc id="37373" url="https://sk.wikipedia.org/wiki?curid=37373" title="Superpozícia">
Superpozícia



</doc>
<doc id="37374" url="https://sk.wikipedia.org/wiki?curid=37374" title="Kaňa sivá">
Kaňa sivá

Kaňa sivá ("Circus cyaneus") je dravý vták z čeľade jastrabovité ("Accipitridae"). Obýva holarktídu. Na celom území Slovenska sa objavuje počas migrácie, zimovanie bolo potvrdené v 47,80 % mapovacích kvadrátov. Podľa Medzinárodnej únie na ochranu prírody a prírodných zdrojov kaňa sivá patrí medzi najmenej ohrozené druhy, trend celkovej populácie nie je ľahké určiť, pretože nie je jednoznačný vplyv zmien krajiny na jeho stavy, pravdepodobne je klesajúci, populácia v Európe klesá a predpokladaná strata je odhadovaná na 30% za obdobie troch generácií (od roku 2000 do 2024). Tento proces je zistený aj v Rusku, kde žije 70% európskej populácie.
Opis.
Je menšia ako kaňa močiarna (dĺžka tela 45 – 55 cm, rozpätie krídel 97 – 118 cm), líši sa celkovo svetlejším vzhľadom a dlhšími a širšími krídlami zakončenými hrotom so 4 letkami. Samice sú prevažne hnedé, s jasne bielou kostrčou, svetlou, hnedo pruhovanou spodinou a variabilne veľkým žltkastým polom na vrchnej strane krídla. Menší samci sú šedomodrí s čiernymi koncami krídel, tmavým okrajom na ich spodnej strane a bielou kostrčou a spodinou tela. Mladé vtáky sú veľmi podobné samiciam, od ktorých sa líšia hnedou, menej pruhovanou spodinou tela a väčším žltohnedým polom na vrchnej strane krídel. Podobne ako sovy má aj kaňa sivá závoj okolo očí.
Rozšírenie.
Hniezdny areál zahŕňa značnú časť palearktickej oblasti od Írska a severozápadného Španielska východne až po Kamčatku. Je čiastočne sťahovavý, zimuje v strednej a južnej Európe, severne Afrike, na Blízkom a Strednom východe a v južnej Ázii.
Výskyt a stav na Slovensku.
Odhadovaný počet zimujúcich jedincov 3 000 - 5 500. Na Slovensku nehniezdi, v Česku hniezdi niekoľko desiatok párov. V zozname vzácnych ornitologických pozorovaní podliehajúcich hláseniu Faunistickej komisii nie sú záznamy, ktoré by naznačovali hniezdenie. 
 V zozname vzácnych a zriedkavých druhov vtákov databázového systému Birding Slovakia je takisto stále vedený ako bežný transmigrant a bežne zimujúci 
Ekosozologický status v roku 1995 "Im" - nezaradený migrant, resp. nehniezdič. V roku 1998 žiadny. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Biotop.
Hniezdi v otvorenej krajine (tajgách, v močiaroch a okolo plytkých jazier s hustou vegetáciou, na vresoviskách, podmáčaných lúkách, poliach, lesných pasekách alebo v porastoch mladých ihličnanov).
Potrava a lov.
Rovnako ako väčšina kaní sleduje korisť – malé cicavce a vtáky – počas pomalého letu nízko nad terénom. Hneď ako zahliadne, rýchlo sa znesie na zem a uchopí ju do pazúrov.
Hniezdenie.
Väčšina párov je monogamných, u samcov sa však objavuje aj polygamia. Hniezdo je na zemi, skryté medzi nižšou hustou vegetáciou. V jednej znáške býva (2)4 – 6 vajec veľkých 42,0 x 34,1 mm. Inkubačná doba trvá 29 – 31 dní, na vajciach sedí samotná samica. Mláďatá sú operené po 29 – 42 dňoch.
Ochrana.
Je zákonom chránená, spoločenská hodnota je 2300 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37376" url="https://sk.wikipedia.org/wiki?curid=37376" title="Kaňa popolavá">
Kaňa popolavá

Kaňa popolavá ("Circus pygargus") je dravý vták z čeľade jastrabovité ("Accipitridae"). Na území Slovenska hniezdi. Podľa Medzinárodnej únie na ochranu prírody a prírodných zdrojov kaňa popolavá patrí medzi najmenej ohrozené druhy, trend celkovej populácie je klesajúci, populácia klesá najmä kvôli zvýšenému používaniu chemikálií, intenzifikácii, strate koristi zmenou používaných praktík v poľnohospodárstve a fyzickej likvidácii hniezd poľnohospodárskymi strojmi. V Európe je trend neznámy, v krajinách Európskej únie populácie klesá odhadovanou rýchlosť 25% za obdobie troch generácií (23.7 roka).
Opis.
Je menšia ako myšiak hôrny (dĺžka tela 39 – 50 cm, rozpätie krídel 96 – 116 cm). Od podobnej kane sivej sa vo všetkých šatoch líši dlhšími a užšími krídlami. Samec sa líši tmavými prúžkami na lakťových letkách, viditeľnými zospodu aj zhora. Rozlišovanie samíc a mladých vtákov je náročnejšie.
Rozšírenie.
Má európsko-turkestanský typ rozšírenia, siahajúci od Pyrenejského polostrova východne po strednú Sibír. Je to sťahovavý druh, zimuje v Afrike. Jeho stavy silno kolíšu a od 19. storočia sa vo všeobecnosti znižujú, zmenšuje sa aj areál výskytu. Hniezdi v otvorenej krajine (rašelinisko, vresovisko, pole).
Výskyt a stav na Slovensku.
Na Slovensku hniezdi prevažne na Východoslovenskej a Podunajskej nížine a priľahlých pahorkatinách, zriedkavo aj v kotlinách na strednom Slovensku. Stav populácie sa mení. Lokálne môže tvoriť aj menšiu kolóniu, inokedy nezahniezdi vôbec. 
Patrí medzi najohrozenejšie druhy dravcov Slovenska. Jej stav je podstatne nižší ako početnosť kane močiarnej. Najväčšou príčinou ohrozenia kane popolavej je kosenie polí v čase, keď sú mláďatá ešte na hniezde. Medzi prirodzených nepriateľov patria najmä líšky.
Odhadovaný počet hniezdiacich párov v rokoch 19801999 bol 30 – 80. ). Dokázané hniezdenie alebo pravdepodobné hniezdenie bolo zistené v 11,90 % mapovacích kvadrátov. Druh bol "fluktujúci", územie na ktorom sa vyskytoval bolo "stabilné", maximálna zmena do 20%. Ekosozologický status v roku 1995 "V" - zraniteľný. V roku 1998 "VU:B2acd", "VU" - zraniteľný. V roku 2001 "VU" - zraniteľný. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status.
Odhadovaný počet hniezdiacich párov v rokoch 20082012 bol 1540 párov. Krátkodobý trend za posledných 12 rokov (20002012) aj dlhodobý trend od roku 1980 (19802012) bol "fluktujúci". Veľkosť územia na ktorom hniezdila za posledných 12 rokov bola "klesajúca". Veľkosť územia na ktorom hniezdila z pohľadu dlhodobého trendu bola "fluktujúca". V roku 2014 bola v červenom zozname preradená do kategórie "EN* C2a(i)b; D" - silne ohrozený. 
Odhadovaný počet hniezdiacich párov v rokoch 20132018 bol 1040 párov. Krátkodobý trend za posledných 12 rokov (20072018) aj dlhodobý trend od roku 1980 (19802018) bol "fluktujúci". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "klesajúca".
Hniezdenie.
Hneď po návratu na hniezdisko predvádzajú obidva vtáky zložité svadobné lety. Väčšinou sú monogamní, ale sú známe aj prípady bigamie. Hniezdo je na zemi vo vysokej vegetácii. Ročne máva 1 znášku po 4 – 5 (2 – 6) šedobielych, občas riedko hrdzavých alebo svetlohnedých škvrnitých vajec s rozmermi 41,7 x 32,5 mm. Ich inkubácia trvá 27 – 30 dní, mláďatá vylietavajú najskôr vo veku 28 dní. Inkubácii vajec i väčšinu hniezdnej starostlivosti zabezpečuje výhradne samica, ktorú samec kŕmi a ktorej aj dáva potravu pre mláďatá.
Potrava.
V potrave prevládajú drobní hlodavci, ale požiera aj vtáky, obojživelníky, plazy a hmyz.

</doc>
<doc id="37377" url="https://sk.wikipedia.org/wiki?curid=37377" title="Kvantová teória">
Kvantová teória

Kvantová teória je ucelená sústava teoretických disciplín opisujúcich vlastnosti a správanie mikročastíc a fyzikálnych polí a ich vzájomnú interakciu. Časť fyziky využívajúca aparát kvantovej teórie sa nazýva kvantová fyzika.
Hlavné disciplíny kvantovej teórie sú:
Charakteristickými znakmi kvantovej teórie sú:
Kvantová teória študuje nielen mikroskopické, ale aj makroskopické kvantové javy (javy, v ktorých sa kvantová povaha mikrosveta prejavuje aj v makroskopických mierkach), napr. supravodivosť, supratekutosť, kvantový Hallov jav. 

</doc>
<doc id="37378" url="https://sk.wikipedia.org/wiki?curid=37378" title="Kaňa močiarna">
Kaňa močiarna

Kaňa močiarna ("Circus aeruginosus") je dravý vták z čeľade jastrabovité ("Accipitridae"), obýva palearktickú oblasť. Tento dravec obľubuje okolie rybníkov a vodných plôch a veľmi často loví na vlhkých lúkach, kde žije veľká časť jeho obľúbenej potravy. Lieta nízko nad vodou a nad zemou. Je dobrým letcom a živí sa hmyzom, žabami, plazmi, menšími vodnými vtákmi, príležitostne aj rybami. Podľa Medzinárodnej únie na ochranu prírody a prírodných zdrojov kaňa močiarna patrí medzi najmenej ohrozené druhy, trend celkovej populácie je stúpajúci, európska populácia narastá.
Veľkosť.
Kaňa je veľká približne 43 až 54 cm , rozpätie krídel dosahuje zhruba 115 až 130 cm. Váha samcov sa pohybuje okolo 400 až 650 g a váha samičiek približne okolo 500 až 800 g.
Hlas.
Po prílete na hniezdisko sa často ozývajú vysokým "kvíí-éé". Tento hlas slúži na vyznačenie teritória aj ako hlas toku. 
Výskyt a stav na Slovensku.
Na Slovensku je zo všetkých kaní najviac rozšírená. Je sťahovavá, k nám prilieta v apríli a odlieta v septembri až v októbri. 
Odhadovaný počet hniezdiacich párov v rokoch 19801999 bol 400 - 500. Veľkosť populácie i územie na ktorom sa vyskytovala vykazovali "mierny nárast" o 20 do 50%. Hniezdenie bolo dokázané alebo predpokladané na 36,80 % mapovacích kvadrátov. Ekosozologický status v roku 1995 "R" - vzácny. V roku 1998 "LR:lc", "LR" - menej ohrozený druh, "lc" - najmenej ohrozený taxón. V roku 2001 "LR" - menej ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Odhadovaný počet hniezdiacich párov v rokoch 20082012 bol 10001500 párov. Krátkodobý trend i veľkosť územia na ktorom hniezdila za posledných 12 rokov (20002012) aj z pohľadu dlhodobého trendu od roku 1980 (19802012) boli "stúpajúce". V roku 2014 LC - menej dotknutý. 
Odhadovaný počet hniezdiacich párov v rokoch 20132018 bol 1000 1500 párov. Krátkodobý trend za posledných 12 rokov (20072018) bol "stabilný". Dlhodobý trend od roku 1980 (19802018) bol "stúpajúci". Veľkosť územia na ktorom hniezdila za posledných 12 rokov bola "stabilná". Veľkosť územia na ktorom hniezdila z pohľadu dlhodobého trendu bola "stúpajúca".
Ochrana.
Je zákonom chránená, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37379" url="https://sk.wikipedia.org/wiki?curid=37379" title="Haja tmavá">
Haja tmavá

Haja tmavá alebo haja hnedá (lat. "Milvus migrans") je dravý vták z čeľade jastrabovité ("Accipitridae"). Hniezdi v Európe, v severnej Afrike a v Ázii. Na Slovensku je to sťahovavý druh, ktorý obýva najmä lužné lesy riek Morava, Dunaj a Latorica. Podľa Medzinárodnej únie na ochranu prírody a prírodných zdrojov haja tmavá patrí medzi najmenej ohrozené druhy, trend celkovej populácie je neznámy. Napriek tomu, že je pravdepodobne najbežnejší dravec sveta, jeho stavy klesajú kvôli otravám, zástrelom, znečistenia vody a prílišné používanie pesticídov. Na lokálnej úrovni na jej stavy vplývajú negatívne modernizácia miest a poľnohospodárstva. Európska populácia má neznámy trend. Mimo územia Európy je trend taktiež neznámy, v niektorých krajinách stúpa (Austrália) v iných klesá, ako Zambia. V západnej Afrike bol zistený významný pokles stavov približne až o 70% a to podľa výskumov v rokoch 19691973 a 20002004.
Výskyt a stav na Slovensku.
Hniezdenie bolo dokázané na 7,70 % mapovacích kvadrátov.
Odhadovaný počet hniezdiacich párov je 40 - 60. Veľkosť populácie vykazuje "výrazný pokles" viac ako o 50%. Veľkosť územia na ktorom sa vyskytuje má "mierny pokles" od 20% - 50%. Ekosozologický status v roku 1995 "V" - zraniteľný. V roku 1998 "VU:B1,2c", "VU" - zraniteľný. V roku 2001 "VU" - zraniteľný. V roku 2014 "EN* C2a(i); D" - silne ohrozený. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh. 
Taxonómia.
Je známych 7 poddruhov. 
Kompletný prehľad poddruhov:

</doc>
<doc id="37380" url="https://sk.wikipedia.org/wiki?curid=37380" title="Haja červená">
Haja červená

Haja červená ("Milvus milvus") je dravý vták z čeľade jastrabovité ("Accipitridae"). Obýva západnú a juhozápadnú palearktickú oblasť. Na Slovensku sa vyskytuje v dvoch odlišných typoch prostredia. Hniezdi v lužných lesoch rieky Moravy a Dunaj v blízkosti lúk a pasienkov a hniezdi v bukových lesoch pahorkatín severovýchodného Slovenska, takisto pri lúkach a pasienkoch. Hniezdenie bolo dokázané na 3,70 % mapovacích kvadrátov. Podľa Medzinárodnej únie na ochranu prírody a prírodných zdrojov haja červená patrí medzi takmer ohrozené druhy, trend celkovej populácie je klesajúci.
Výskyt a stav na Slovensku.
Odhadovaný počet hniezdiacich párov je 15 - 20, zimujúcich jedincov 0 - 2. Veľkosť populácie i územie na ktorom sa vyskytuje vykazujú "mierny pokles" od 20 - 50%. Ekosozologický status v roku 1995 "E" - ohrozený druh. V roku 1998 "EN:AIc", "EN" - ohrozený. V roku 2001 "EN" - ohrozený. V roku 2014 "EN* C2a(i); D" - silne ohrozený. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 
Zimovanie.
Haja červená od roku 1995 pravidelne zimuje na sútoku riek Dyje a Morava na území Česka, neďaleko slovenských hraníc, s maximálnym počtom 18 jedincov v roku 1999. Do roku 1999 boli známe zimné výskyty len na východnom Slovensku. Po roku 2000 už nie sú pozorovania z východného Slovenska ale pribudli záznamy zimujúcich hají červených zo západného Slovenska. Zo 158 záznamov (január 2018) je drvivá väčšina zo Záhoria (Borská nížina, Chvojnická pahorkatina a Dolnomoravský úval) a len štyri sú z Podunajskej roviny, kde sa zimné výskyty začínajú objavovať až po roku 2007.
U hají červených boli popísané dve stratégie zimovania, celé zimné obdobie zotrvajú na jednej lokalite alebo majú dve oddelené zimoviská ktoré vystriedajú aspoň raz, pričom na oboch miestach ostanú približne rovnaký čas (96 +- 35 dní). Využívanie týchto dvoch spôsobov zimovania sa v priebehu rokov mení a výber taktiky nie je závislý ani od veku ani od pohlavia jedincov. Kritérium výberu môže byť potravná ponuka a stav prostredia. Jediným rozdielom je veľkosť okrsku. U mladých hají je domovský okrsok väčší ako u starších hají. Pravdepodobným vysvetlením je lepšia znalosť zimoviska u starších jedincov.
Ochrana.
Je zákonom chránená, spoločenská hodnota je 30000 € (Vyhláška MŽP č. 170/2021). Haja červená je druh európskeho významu zaradený aj do Bonnského dohovoru (Príloha II), Bernského dohovoru (Príloha II). a smernici o vtákoch (Príloha I).

</doc>
<doc id="37381" url="https://sk.wikipedia.org/wiki?curid=37381" title="Orliak morský">
Orliak morský

Orliak morský (iné názvy: orol morský, zastarano: "rybár", "rybárik"; lat. "Haliaeetus albicilla") je druh z čeľade jastrabovité. Obýva celú severnú Palearktídu. Na Slovensku žije pri veľkých riekach a vodných plochách. Podľa Medzinárodnej únie na ochranu prírody a prírodných zdrojov orliak morský patrí medzi najmenej ohrozené druhy, trend celkovej populácie je stúpajúci, európska populácia má takisto stúpajúci trend.
Hlas.
Orliak morský sa ozýva vysokým a rýchlym "kli-klik-klik" alebo "kyik, kyik, kyik...", pripomínajúcim hlas tesára čierneho
 v čase toku. U samice znie zreteľne hlbšie ako u samca. Je to kontaktný hlas, séria 15 - 30 volaní stúpajúca čo do rýchlosti i výšky tónu. Týmto hlasom sa ozýva najmä v období hniezdenia. Pri rušení na hniezde znie ako "kli-kli-kli...". Známy je aj hlboký štekavý hlas "kru".
Výskyt a stav na Slovensku.
Odhadovaný počet hniezdiacich párov je 0 - 5, zimujúcich jedincov 40 - 80. Veľkosť populácie vykazuje "mierny nárast" od 20 do 50%. Veľkosť územia na ktorom sa vyskytuje je "stabilná", maximálna zmena do 20%. Ekosozologický status v roku 1995 "Im" - nezaradený migrant, resp. nehniezdič. V roku 1998 "CR:B1", "CR" - kriticky ohrozený. V roku 2001 "CR" - kriticky ohrozený. V roku 2014 "VU* D" - zraniteľný. Dôvodom preradenia do nižšej kategórie môže byť niektorý z nasledujúcich dôvodov: zvýšenie počtu rozmnožujúcich sa jedincov, rastúci trend populácie, zväčšovanie areálu alebo aj možnosti pozitívneho ovplyvnenia populácií z okolitých krajín. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "R" - vzácny druh.
Ochrana.
Je zákonom chránený, spoločenská hodnota je 10000 € (Vyhláška MŽP č. 170/2021).
Dôležitým faktorom v ochrane všetkých lesných druhov vtákov sú správne spôsoby obhospodarovania lesov, nerúbať v hniezdnej dobe a nie veľkoplošným holorubným spôsobom.
Vhodným modelom je prírode blízke hospodárenie v lesoch. Za hniezdnu dobu orliaka morského je považované obdobie od 1. januára do 31. júla, podľa prílohy č.3 internej smernice Štátnej ochrany prírody SR "IS-20-2021 Smernica k uzatváraniu dohôd o sprístupnení porastov pre účely realizácie prírode blízkeho obhospodarovania lesov" pre potreby špecifického opatrenia 4.3 Akčného plánu pre implementáciu Stratégie adaptácie SR na zmenu klímy :Ochrana a adaptácia lesov v chránených územiach.
Orliak morský je druh európskeho významu
, ktorý sa vyskytuje ako kritériový druh v 1 chránenom vtáčom území - Dunajské luhy.
Druh je zaradený do
Bonnského dohovoru (Príloha I).

</doc>
<doc id="37382" url="https://sk.wikipedia.org/wiki?curid=37382" title="Orol skalný">
Orol skalný

Orol skalný (; ) je druh dravca z čeľade jastrabovitých (Accipitridae). Žije na rozsiahlych, extenzívne využívaných otvorených oblastiach so skalami a veľkými stromami, kde hniezdi vo všetkých pásmach holarktídy, vrátane Slovenska, a v severnej časti afrotropickej oblasti. 
Opis.
Orol skalný patrí k najväčším zástupcom rodu "Aquila" (orol). Samček sa výrazne odlišuje od samičky veľkosťou, rozpätím krídel a hmotnosťou. Samička dosahuje dĺžku tela 90 – , pričom samec je o menší. Rozpätie krídel sa u samcov pohybuje okolo 190 – , u samičiek 200 – . Samičky vážia 3,8 – , samce 2,8 – . 
Orol skalný má tmavohnedú farbu. Chvost dospelých jedincov je tmavo-hnedý, popretkávaný krížovými svetlejšími hnedými pruhmi. Zobák je tmavo sivý až hnedo-čierny, zreničky očí má tmavo hnedé. Rovnako ako u iných orlov sú nohy operené až po veľmi silné žlté pazúry. Orol skalný je v prvom roku života tmavo hnedý a má nápadné biele časti na vnútorných stranách krídel a biely koreň chvosta. Chvost má širokú čiernu obrubu. Konečné sfarbenie dostávajú orly až po 5. – 6. roku života.
Počas letu pôsobí orol napriek svojej veľkosti veľmi ľahko a elegantne. Pre orla je typické rozprestretie letových pier (letiek) na konci krídla, ktoré zmenšujú turbulencie na konci krídla a priamo tvarovaný chvost. Na rozdiel od iných zástupcov tohto rodu orol trochu zodvihne krídla pri plachtení, čím vznikne tvar mierneho véčka, ak sa naň pozeráme zospodu.
Spôsob lovenia.
Orol skalný loví zväčša v otvorených krajinách v nízkom lete s využitím rôzneho krytia. Plachtí tesne nad strmými zrázmi a snaží sa svoju korisť náhle prekvapiť. Korisť je najčastejšie zachytená na zemi, alebo tesne pri zemi silnými pazúrmi, a je usmrtená. Veľké zvieratá, ako mladé kamzíky, orol uchopí za hlavu, svojimi silnými pazúrmi prerazí lebku a korisť je okamžite usmrtená. Občas párik orlov loví spoločne tým spôsobom, že jeden naženie kŕdeľ a druhý zaútočí. 
Orol skalný nemôže niesť vo vzduchu korisť, ktorej hmotnosť značne prevyšuje jeho vlastnú. Bolo pozorované, že orol sa pokúšal zdvihnúť mŕtvolu mladého kamzíka vážiaceho , ale po niekoľkých metroch ho musel pustiť. Preto ťažké zvieratá musia byť rozkúskované, alebo sa orly ku koristi vracajú niekoľko dní.
Početnosť.
Podľa Medzinárodnej únie na ochranu prírody a prírodných zdrojov orol skalný patrí medzi najmenej ohrozené druhy, celková populácia je stabilná. Na území severnej Ameriky je posledných 40 rokov takisto stabilná populácia, európska populácia má stúpajúci trend, no tvorí len malú časť z celkovej.
Európa.
Z niektorých oblastí nížin a hôr sa stratil v dôsledku prednasledovania a zmien vo využívaní krajiny. V niektorých častiach Balkánskeho polostrova a na Pyrenejskom polostrove početnosť klesá. Na severe Európy žijú stabilné populácie, v Alpách sa jeho stavy zvyšujú vďaka ochranným a podporným opatreniam. 
Slovensko.
Na Slovensku bolo v rokoch 1980 – 1999 dokázané alebo predpokladané hniezdenie v horách a horských údoliach riek v 21,7 % mapovacích kvadrátov.
Odhadovaný počet hniezdiacich párov v rokoch 19801999 bol 90 - 95, zimujúcich jedincov 200 - 250. Veľkosť populácie i územie na ktorom sa vyskytoval boli "stabilné", maximálna zmena do 20%. Ekosozologický status v roku 1995 "E" - ohrozený druh. V roku 1998 "VU:B2acd", "VU" - zraniteľný. V roku 2001 "VU" - zraniteľný. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "R" - vzácny druh. 
Odhadovaný počet hniezdiacich párov v rokoch 20082012 bol 120150 párov. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli "stúpajúce". V roku 2014 NT* D - takmer ohrozený. 
Odhadovaný počet hniezdiacich párov v rokoch 20132018 bol 120165 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "stúpajúce".
Revír.
Veľkosť revíru dosť kolíše podľa podmienok a ponuky potravy. Podľa niekoľkých štúdii v Švajčiarsku boli pozorované revíry o rozlohe medzi 29 a , v priemere .
Hniezdenie.
Orol skalný hniezdi v skalných stenách, previsoch alebo na stromoch. Hniezdo na skalách je širšie ako hniezdo na stromoch. Hniezda sú stále opravované a rozširované, takže po niekoľkých rokoch môžu mať hniezda výšku a šírku viac ako . Hniezdo je založené silnými konármi a vyložené lístím a menšími konárikmi. Vyloženie sa stále opravuje počas celého trvania hniezda. Hniezda sú používané niekoľko rokov a často má jeden párik viac takzvaných striedavých hniezd.
Rozmnožovanie a výchova mláďat.
Orly skalné pohlavne dospievajú až po 6. roku. Pár orlov žije počas celého života spolu v monogamnom vzťahu. Ruja u orlov začína v januári, prejavuje sa zvláštnym spôsobom letu. Medzi stredom mája a júna samička znesie v odstupe 3 až 4 dní zväčša dve vajíčka, zriedka jedno alebo tri. Hniezdo je opatrované prevažne samičkou, samček počas sedenia kŕmi samičku. Inkubačná doba je 43 – 45 dní. Vyliahnuté mláďatá sú pokryté špinavým bielym páperím. Asi po siedmich týždňoch od vyliahnutia môžu mláďatá samé konzumovať potravu. Prvé letecké pokusy okolo hniezda sú po 65 – 70 dňoch. Po 80 dňoch sú mláďatá schopné letu.
Vajíčka a mláďatá.
Vajíčka sú matné bielo-špinavej farby, s hnedými alebo sivými fľakmi. Niektoré vajíčka sú bez fľakov. Veľkosť vajíčok je 77 x . 
Prvé mláďatá sú zväčša pokryté bielym páperím, po 9 – 15 dni sa menia na špinavo biele s hustejším a tuhším perím.
Ako pri mnohých dravých vtákoch, najsilnejšie mláďa zabije svojich slabších súrodencov alebo kvôli tomu, že zožerie všetku potravu, súrodenci zahynú od hladu. Tento proces sa nazýva kainizmus.
Potrava.
Je výnimočne silný a veľmi šikovný. Pravidelne uloví korisť, ktorá je podstatne ťažšia ako on sám. Maximálna hmotnosť koristi je okolo . Ako korisť dominujú predovšetkým pozemské malé a stredne veľké cicavce od sysľov až po malé kamzíky. Vtáky hrajú len malú rolu. Väčšinu potravy tvoria malé cicavce a pozemné vtáky, ktoré sa v oblasti vyskytujú. V južných oblastiach sa živia aj plazmi, korytnačkami. Podobne ako niektoré supy (bartgeier) nechávajú spadnúť korytnačky z veľkej výšky na skalu aby sa im rozbil pancier. V zimných mesiacoch a občas aj v lete sa živia aj zdochlinami.
Ochrana.
Je zákonom chránený, spoločenská hodnota je 10 000 € (Vyhláška MŽP č. 170/2021).
Zaujímavosti.
V mnohých kultúrach je orol vo všeobecnosti, ale aj konkrétne orol skalný ako symbol pre silu, šikovnosť, moc alebo dokonca božstvo. Mnoho indiánskych kmeňov a ich náčelníci sa skrášľujú perami orla.
Systematika.
Bývalé samostatné druhy a názvy.
Od 18. stor. do začiatku 20. storočia niektorí autori, tak ako dnes, uznávali len jeden druh "Aquila chrysaetos" (staršie názvy: "Aquila chrysaetus", "Aquila fulva" [alebo "fulvus"] či "Aquila regalis" [alebo "regia"]; po slovensky orol skalný). Iní autori však namiesto tohto jedného druhu rozlišovali dva samostatné druhy:
Menšia skupina autorov rozlišovala až tri či štyri druhy, keďže odčleňovali (v závislosti od autora buď od druhu "Aquila fulva" v užšom zmysle alebo od druhu "Aquila chrysaetos" v užšom zmysle) samostatný druh "Aquila nobilis" a niekedy navyše aj samostatný druh "Aquila daphanea". Okrem toho sa (bez ohľadu na to, koľko vyššie uvedených druhov sa uznávalo) niekedy odčleňoval samostatný druh "Aquila canadensis" (po slovensky orol americký) vyskytujúci sa v Severnej Amerike.
Zhruba od polovice 20. storočia sa už v literatúre uznával, tak ako aj dnes, prakticky vždy len jeden druh "Aquila chrysaetos" (orol skalný). Tento sa spočiatku, najmä okolo polovice 20. storočia, delil na približne šesť poddruhov (rás), ktoré však boli (najmä pre územie Európy) vymedzené inak než dnes (porov. nižšie uvedený súčasný systém). V rámci týchto vtedajších poddruhov sa väčšina euroázijskej časti bývalého druhu "Aquila fulva" v užšom zmysle uvádzala ako poddruh "Aquila chrysaetos fulva" (po slovensky orol skalný juhoeurópsky alebo staršie orol skalný stredoeurópsky), a väčšina euroázijskej časti bývalého druhu "Aquila chrysaetos" v užšom zmysle sa uvádzala ako poddruh "Aquila chrysaetos chrysaetos" (po slovensky orol skalný severoeurópsky alebo orol skalný európsky alebo staršie orol skalný severný).
Súčasný systém.
Morfologický systém.
Nasledujúce delenie orla skalného na poddruhy sa používa od konca 20. storočia a je založené na morfologických znakoch (sfarbenie, veľkosť a pod.):
orol skalný ("Aquila chrysaetos" [alebo "chrysaetus"]):
Uvedené sú len recentné taxóny.
Fylogenetický systém.
Podľa výskumov zo začiatku 21. storočia je vyššie uvedené morfologické delenie na poddruhy problematické, lebo z genetického hľadiska sa orol skalný delí len na 2 skupiny populácií (klády). Konkrétne v roku 2004 sa na základe genetických analýz zistilo, že existujú len dva sesterské klády orla skalného:
Genetické rozdiely vnútri týchto dvoch skupín sú (podľa stavu vedomostí v roku 2004) zanedbateľné.
O desať rokov neskôr sa ukázalo, že severoeurópske populácie (čiže severozápadná časť tradičného poddruhu "Aquila chrysaetos chrysaetos") nie sú príbuzné s juhoeurópskymi, ale sú príbuzné so severoázijskými populáciami, takže vzniklo nasledujúce rozdelenie orla skalného:
Stredomorský klád je síce značne geneticky odlišný od holarktického kládu, napriek tomu však (podľa nového zistenia v práci Nebel et al. 2023) nejde o sesterské klády, lebo stredomorský klád sa zrejme vyvinul z časti holarktického kládu, konkrétne z časti populácií v oblasti Altaja (čo je oblasť, v ktorej sa zhruba stretajú vyššie uvedené holarktické tradičné poddruhy "Aquila chrysaetos chrysaetos", "Aquila chrysaetos daphanea" a "Aquila chrysaetos kamtschatica"). Prísne vzaté teda holarktický klád nie je klád, ale len parafyletický taxón.

</doc>
<doc id="37383" url="https://sk.wikipedia.org/wiki?curid=37383" title="Orol krikľavý">
Orol krikľavý

Orol krikľavý (lat. "Clanga pomarina", "Aquila pomarina") je druh z čeľade jastrabovité. Hniezdi v centrálnej palearktickej a v orientálnej oblasti. Na Slovensku je sťahovavý, cez Slovensko prebieha jeho západná hranica rozšírenia. Podľa Medzinárodnej únie na ochranu prírody a prírodných zdrojov orol krikľavý patrí medzi najmenej ohrozené druhy, celková populácia je stabilná, európska populácia tvorí asi 73% z celkovej a tiež je stabilná.
Výskyt a stav na Slovensku.
Odhadovaný počet hniezdiacich párov v rokoch 19801999 bol 800 - 900. Hniezdenie bolo dokázené na 39,20 % mapovacích kvadrátov. Veľkosť populácie i územie na ktorom sa vyskytoval boli "stabilné", maximálna zmena do 20%. Ekosozologický status v roku 1995 "V" - zraniteľný. V roku 1998 "LR:nt", "LR" - menej ohrozený druh. V roku 2001 "LR" - menej ohrozený. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "R" - vzácny druh.
Odhadovaný počet hniezdiacich párov v rokoch 20082012 bol 600800 párov. Krátkodobý trend za posledných 12 rokov (20002012) bol "klesajúci". Dlhodobý trend od roku 1980 (19802012) bol "stabilný". Veľkosť územia na ktorom hniezdil za posledných 12 rokov ako aj z pohľadu dlhodobého trendu bola "stabilná". V roku 2014 NT* C1 - takmer ohrozený. 
Odhadovaný počet hniezdiacich párov v rokoch 20132018 bol 600 800 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "klesajúce".
Ochrana.
Je zákonom chránený, spoločenská hodnota je 3220 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37385" url="https://sk.wikipedia.org/wiki?curid=37385" title="Myšiak hôrny">
Myšiak hôrny

Myšiak hôrny (iné názvy: myšiak lesný, myšiak obyčajný, staršie: myšiak, kaňa, kaňúr; lat. "Buteo buteo") je dravý vták z čeľade jastrabovitých ("Accipitridae"). Má strednú veľkosť. Je to najpočetnejší dravec v Európe aj na Slovensku. Podľa Medzinárodnej únie na ochranu prírody a prírodných zdrojov myšiak hôrny patrí medzi najmenej ohrozené druhy, celková populácia je stabilná.
Opis.
Dorastá do veľkosti 50 až 57 cm, v rozpätí krídel meria 113 – 130 cm a váži 775 – 975 g. Má kompaktnú postavu, dlhé široké krídla s čiernymi koncami letiek, v lete široko roztvorený, krátky, zaokrúhlený chvost s tmavým pruhovaním a s tmavou páskou na konci, žlté neoperené končatiny a žltý, na konci čierno sfarbený zobák. Myšiak hôrny má zo všetkých vtáčích druhov jedno z najpremenlivejších sfarbení operenia, ktoré sa môže pohybovať od čisto bielej až po takmer čiernu. Všeobecne pritom platí, že zvrchu je vták sfarbený jednoliato, zatiaľ čo spodok tela máva svetlejší a aspoň čiastočne pruhovaný. Pohlavia sú sfarbené rovnako.
V Strednej Európe hrozí zámena s veľmi podobným, ale vzácnejším myšiakom severským ("Buteo lagopus"), ktorý má svetlý chvost a izolovanou tmavou škvrnou v ohybe spodku krídla, a s včelárom lesným ("Pernis apivorus"), ktorý má na rozdiel od myšiak hôrneho žlté oči a užšie krídla.
Hlas.
Ozýva sa najčastejšie mňaukavým, ďaleko počuteľným „vijé“, ktoré často napodobňuje sojka škriekavá ("Garrulus glandarius"). Mláďatá o potravu už od prvého dňa žobrajú pretiahnutým „piiij piiij“, ktoré sa s pribúdajúcim vekom stáva hlbším a hlasitejším. ().
Rozšírenie a početnost.
Hniezdi v takmer celej Európe s výnimkou Islandu, časti Írska a Škandinávskeho polostrova, východne zasahuje v podobe širokého pruhu cez Strednú Áziu až po Japonsko. Zatiaľ čo v Európe sú populácie predovšetkým stále (s výnimkou tých severských), ázijskí jedinci na zimu väčšinou migrujú na juh a juhovýchod kontinentu (pozri mapku s rozšírením).
V Európe je myšiak hôrny s takmer 1 miliónom hniezdiacich párov najhojnejším dravcom vôbec. 
V Česku sa zdržuje početne po celý rok, hniezdi tu v počte 9 500 – 13 000 párov, a to až po nadmorskú výšku , a zimuje v počte 20 000 – 50 000 jedincov. V jeho populačnom trende bol pritom v minulých rokoch zaznamenaný mierny vzostup.
Hniezdi v lesoch, za potravou lieta na otvorené priestranstvá, ako napr. polia, lúky alebo pastviny; často vysedáva aj vedľa ciest.
Výskyt a stav na Slovensku.
Na Slovensku je myšiak stály až prelietavý vták. Severské jedince tiahnu približne južným smerom a môžu tu zimovať.
Odhadovaný počet hniezdiacich párov v rokoch 19801999 bol 5 000 - 7 000, zimujúcich jedincov 13 000 - 25 000. Na území Slovenska bolo hniezdenie dokázané alebo pravdepodobné na 97,2 % mapovacích kvadrátov, zimovanie bolo preukázané na 95,10 % mapovacích kvadrátov. Veľkosť populácie i územie na ktorom sa vyskytoval boli "stabilné", maximálna zmena do 20%. Ekosozologický status v roku 1995 žiadny. V roku 1998 "LR:lc", "LR" - menej ohrozený druh, "lc" - najmenej ohrozený taxón. V roku 2001 "LR" - menej ohrozený. 
Odhadovaný počet hniezdiacich párov v rokoch 20082012 bol 800015000 párov. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli "stabilné". V roku 2014 LC - menej dotknutý.
Odhadovaný počet hniezdiacich párov v rokoch 20132018 bol 1000015000 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".
Správanie.
Počas obdobia hniezdenia sú myšiaky teritoriálne, mimo tohto obdobia, hlavne v oblastiach s nadbytkom potravy, však často tvoria menšie voľné skupiny. Tie možno zaznamenať aj počas sťahovania. Je známy vďaka svojim zásnubným letom, pri ktorých kruhovo plachtí, voľne padá a opäť stúpa.
Potrava.
Štruktúra potravy môže byť podľa miestnych podmienok, aj vzhľadom k premenlivému životnému priestoru myšiaka, silno variabilná.
Jeho potrava je tvorená hlavne malými cicavcami, v Strednej Európe ide predovšetkým o hraboša poľného ("Microtus arvalis"). Požiera aj vtákov, väčšinou mladé jedince, plazy (jašterice, hady), červy, obojživelníky (najmä žaby) a ryby, konkrétne mŕtve alebo umierajúce jedince. Často vyhľadáva i autami zrazené zvieratá, čím sa sám vystavuje nebezpečiu kolízie s vozidlami.
V oblasti okolo Castellu v bavorskom obvode Dolné Fransko bolo v rokoch 1945 až 1960 preukázaných 384 druhov ukoristených zvierat na hniezdach, pričom cicavce (hlavne myši) tvorili 70 % a vtáky 12 %. Zvyšok tvorili plazy 15 % a obojživelníky 3 %.
V rokoch 1981 – 1984 bola v okolí Berlína uskutočnená štúdia zaoberajúca sa zložením potravy u ešte neoperených mláďat. Na hniezdach bolo ako korisť zaznamenaných celkom 257 druhov živočíchov, z čoho 37 % predstavovali malé cicavce (predovšetkým hraboše), 59 % vtáky, 1 % plazy, ďalšie 1 % obojživelníky a ostávajúce 2 % ryby.
Hniezdenie.
Pohlavne dospieva v 2. alebo 3. roku života. Páry sú monogamné a často spolu vydržia po celý život. Rozmerné hniezdo z vetví buduje spravidla vysoko v korune stromu. Prvé vajce samice začínajú v Strednej Európe klásť už v marci, väčšinou však až v polovici apríla. V jednej znáške bývajú zvyčajne 2 až 3, niekedy aj 1 alebo 4 biele, červeno-hnedo škvrnité, priemerne 56 x 45 mm veľké vajcia vážiace asi 60 g. Sú kladené v intervale 2 až 3 dní a na ich 33 – 35 dennej inkubácii sa zúčastňujú obidvaja rodičia. Mláďatá hniezdo opustia po 42 – 49 dňoch, ale stále sa nachádzajú v jeho blízkosti a ešte ďalších 6 – 10 týždňov sú rodičmi kŕmené. Potom hniezdne teritórium opustia a usadia sa zvyčajne niekoľko kilometrov od jeho hraníc. Napriek tomu však boli zaznamenané aj prípady, keď sa mláďa uchýlilo od hniezda vo vzdialenosti celých 200 km.
Úmrtnosť mladých vtákov v prvom roku života predstavuje 51 %, v druhom roku 32 % a v treťom roku už iba 29 %.
V prírode sa často dožíva asi 10 rokov. Najstarší vo voľnej prírode žijúci jedinci sa dožili celých 26 rokov.
Hrozby.
V súčasnej dobe myšiaky ohrozuje predovšetkým prenasledovanie, kolízie s vozidlami, zranenia na drôtoch elektrického napätia, rušenie na hniezdiskách a výrub lesov, ktoré často vedú k strate hniezd.
Klasifikácia.
Myšiak hôrny je jedným z 28 zástupcov rodu "Buteo", ktorý je v Eurázii a Afrike zastúpený 10 druhmi. jeho najbližším príbuzným sú myšiak hrdzavý ("B. rufinus"), myšiak východný ("B. hemilasius") a myšiak vrchovský ("B. oreophilus"), s ktorými tvorí tzv. superdruh.
Poddruhy.
Rozoznávame 11 poddruhov:
Ochrana.
Je zákonom chránený, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37386" url="https://sk.wikipedia.org/wiki?curid=37386" title="Jaroslav Heyrovský">
Jaroslav Heyrovský

Jaroslav Heyrovský (* 20. december 1890, Praha – † 27. marec 1967, Praha) bol český fyzikálny chemik ocenený v roku 1959 Nobelovou cenou za chémiu. Venoval sa hlavne polarografii.
Životopis.
Narodil sa v Prahe ako piate dieťa Leopolda Heyrovského, profesora rímskeho práva na českej univerzite v Prahe, a jeho manželky Kláry, rodenej Hanlovej. Jeho bratom bol entomológ Leopold Heyrovský ml.
Do roku 1909 študoval na gymnáziu, potom odišiel študovať do Londýna v rokoch 19101914 na University College, kde bol vedený sirom W. Ramsayom. V roku 1918 získal doktorát na Karlovej univerzite v Prahe. Počas 1. svetovej vojny slúžil vo vojenskej nemocnici ako lekárnik a rádiológ.
Svoju univerzitnú kariéru začal ako asistent profesora B. Braunera v Ústave analytickej chémie Karlovej univerzity, v roku 1922 bol povýšený na docenta a v roku 1926 sa stal prvým profesorom fyzikálnej chémie na univerzite. Bol členom mnohých zahraničných vedeckých inštitúcií a čestným doktorom niekoľkých svetových univerzít.
Založil Polarografický ústav ČSAV a ako jeho profesor a riaditeľ vychoval veľký počet žiakov. Vytvoril vo svete uznávanú vedeckú školu. Už ako mladý začal z podnetu profesora fyziky na Karlovej univerzite v Prahe B. Kučeru teoreticky riešiť problém anomálie na elektrokapilárnych krivkách. Zdokonalil Kučerovu metódu, ktorá spočívala v tom, že sa za pomoci špeciálnych elektród, tvorených ortuťovou kvapkou a platinovým drôtikom, dalo v roztoku určiť i nepatrné množstvo prímesí. Ďalej objavil originálny spôsob výskumu elektrolytických dejov, ktorý bol založený na použití ortuťovej kvapkovej elektródy v spojení s vyrovnávacou elektródou a na meraní priebehu intenzity elektrického prúdu, ktorý prechádza elektrolytickým roztokom v závislosti na napätí. Táto metóda sa rýchlo rozšírila vo svete a uplatnila sa i v priemysle, napríklad v metalurgii a potravinárskom priemysle ako vynikajúci test na zistenie nepatrného množstva cudzej látky. Prvé údaje o tejto metóde publikoval v roku 1922 v časopisoch a v roku 1923 ju vysvetlil v prednáške na zasadaní Faradayovej spoločnosti v Londýne.
V roku 1925 spoločne so svojím japonským žiakom M. Shikatem zostrojil prístroj pre automatický záznam kriviek v závislosti intenzity prúdu a napätia, ktorý nazvali polarograf. Od tej doby sa taktiež táto nová záznamová metóda nazýva polarografia a Heyrovský ju v päťdesiatych rokoch doplnil oscilografickou polarografiou.
Stal sa jediným československým občanom, ktorý dostal Nobelovu cenu za chémiu a jeho vedecká práca preslávila československú vedu na celom svete.
Po svojej smrti v roku 1967 bol pochovaný v Prahe na Vyšehrade.

</doc>
<doc id="37387" url="https://sk.wikipedia.org/wiki?curid=37387" title="Myšiak severský">
Myšiak severský

Myšiak severský alebo myšiak severný ("Buteo lagopus") je dravec z čeľade jastrabovitých. Hniezdi v celej holarktíde, v Európe v Škandinávii a v Rusku, pravidelne zimuje aj v strednej Európe. Na Slovensku bol zistený v zime v 65,00 % mapovacích kvadrátov. Podľa Medzinárodnej únie na ochranu prírody a prírodných zdrojov myšiak severský patrí medzi najmenej ohrozené druhy, celková populácia je stabilná, v Európe je fluktujúca, v severnej Amerike je posledných 40 rokov stabilná.
Opis.
Dorastá do dĺžky až 60 centimetrov a rozpätie krídel má až 150 centimetrov.
Výskyt a stav na Slovensku.
Odhadovaný počet zimujúcich jedincov 800 - 2 500. Ekosozologický status v roku 1995 aj v roku 1998 žiadny. Európsky ochranársky nezaradený "SPEC". Stupeň ohrozenia "S" - vyhovujúci ochranársky status.
Ochrana.
Je zákonom chránený, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37388" url="https://sk.wikipedia.org/wiki?curid=37388" title="Včelár lesný">
Včelár lesný

Včelár lesný (iné názvy: včelár obyčajný, včelojed obyčajný; lat. "Pernis apivorus") je druh z čeľade jastrabovité. Hniezdi najmä v listnatých lesoch a lesostepiach západnej palearktickej oblasti. Vo vhodných biotopoch obýva celé Slovensko od 100 - . Podľa Medzinárodnej únie na ochranu prírody a prírodných zdrojov včelár lesný patrí medzi najmenej ohrozené druhy, trend celkovej populácie je klesajúci, európska populácia poklesla v priebehu troch generácií (35.4 rokov) o 25%.
Výskyt a stav na Slovensku.
Zo zimovísk prilieta v apríli a v máji Najskorší jarný prílet bol zaznamenaný 24. marca 2008 pri meste Kolárovo a 25. marca 2016 pri obci Kostolná-Záriečie Na zimoviská odlieta v mesiacoch august, september a október. Najneskorší odlet na zimoviská bol pozorovaný 18. októbra 2016 v katastri obce Svätá Mária a v tom istom roku dňa 25. októbra bol nájdený zranený jedinec pri obci Veľký Čepčín. Hniezdenie bolo dokázané na 47,10 % mapovacích kvadrátov.
Odhadovaný počet hniezdiacich párov je 900 - 1 300. Veľkosť populácie i územie na ktorom sa vyskytuje sú "stabilné", maximálna zmena do 20 %. Ekosozologický status v roku 1995 "R" - vzácny. V roku 1998 "LR:1c", "LR" - menej ohrozený druh. V roku 2001 "LR" - menej ohrozený. V roku 2014 LC* C1 - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 

</doc>
<doc id="37389" url="https://sk.wikipedia.org/wiki?curid=37389" title="René-Antoine Ferchault de Réaumur">
René-Antoine Ferchault de Réaumur

René-Antoine Ferchault de Réaumur (* 28. február 1683 – † 17. október 1757) bol francúzsky vedec, ktorý sa preslávil v mnohých odvetviach vedy.
Život.
Réamur sa narodil a študoval v La Rochelle. Bol vyučený filozof v jezuitskej vysokej škole. V roku 1699 odišiel do Bourge študovať civilné právo a matematiku. V roku 1703 odišiel do Paríža, kde pokračoval v štúdiu matematiky a fyziky. V roku 1708 bol vo veku 24 rokov zvolený za člena Académie des sciences. Od tohto ocenenia sa pol storočia nestalo, aby v "Mémoires de l'Académie" nebola venovaná aspoň jedna strana Réaumurovi.
Objavy.
Ako prvé ho zaujalo štúdium matematiky, hlavne geometrie. V roku 1710 bol poverený Akadémiou vedením vydávania "Všeobecného opisu umenia a remesiel". Tento projekt vyvrcholil zavedením novej výroby vo Francúzsku a oživením zanedbaného priemyslu. Za vynálezy týkajúce sa železa a ocele bol ocenený a odmenený rentou 12 tisíc livier ročne. Ale preto, že mal vlastný súkromný príjem, daroval tieto peniaze Académie des sciences na budúce experimenty a vylepšenia v priemyselnej výrobe. V roku 1731 sa začal zaujímať o meteorólogiu a vynašiel teplotnú stupnicu, ktorá nesie jeho meno (Réaumurova stupnica). V 1735 pre rodinné dôvody prijal post veliteľa a intendanta kráľovského a vojenského zriadenia v Saint-Louis. Mal potešenie zo štúdia prírody. Jeho priatelia ho často volali „Plínius 18. storočia“.
Réaumurove vedecké spisy boli z mnohých vedeckých oblastí. Prvý spis, z roku 1708 bol z oblasti matematiky o istom geometrickom probléme. Ten posledný, z roku 1756 opisoval formy vtáčích hniezd. Experimentálnymi pokusmi dokázal, že lano zviazané zo slabších vláken, je silnejšie ako silné vlákna oddelené od seba.
Skúmal a podával správy o riekach obsahujúcich zlato, tyrkysových baniach, lesoch a fosílnych ložiskách vo Francúzsku. Navrhol metódu cínovania železa, ktorá sa dodnes používa. Skúmal a objasnil rozdiel medzi železom a oceľou. Poukazoval na to, že množstvo prímesí (predpokladal, že ide o soli a síru) je väčšie v železe, menšie v oceli a najmenší obsah sa nachádza v liatine. Jeho práca (1722) bola preložená do angličtiny a nemčiny.
Réaumur písal veľa o biológii. Na začiatku vedeckej dráhy popisoval lokomočný systém ostnatokožcov ("Echinodermata") a ukázal, že domnelá hypotéza o regenerácii nôh, je pravdivá. V 1710 spísal rozpravu o možnostiach pavúkov produkovať hodváb. Týmto dielom si získal slávu v Číne a preto čínsky cisár Kang-he preložil jeho dielo do čínštiny.
Študoval aj botaniku a poľnohospodárske témy. Vymyslel postup konzervovania vajec. Vypracoval systém umelého inkubátora - liahne a dospel k dôležitým zisteniam o rozdiele medzi trávením mäsožravých a bylinožravých vtákov. Jeho najväčšia práca "Mémoires pour servir à l'histoire des insectes" (6 zv. Amsterdam, 17341742, 7. zv. Paríž 1928). Popisuje vzhľad, zvyky a miesta pre všetky známe druhy hmyzu s výnimkou chrobákov, podáva obdivuhodne trpezlivé a presné pozorovania. Medziiným aj dôležité fakty, ktorými dokázal správnosť Peyssonelovej hypotézy, že koraly sú živočíchy a nie rastliny.

</doc>
<doc id="37390" url="https://sk.wikipedia.org/wiki?curid=37390" title="Sokolotvaré">
Sokolotvaré

Sokolotvaré (iné názvy: sokoly, dravce, jastrabotvaré, jastraby; lat. Falconiformes, Falcones, Accipitriformes, Accipitres) v širšom zmysle sú taxón (v závislosti od autora konkrétne rad, infrarad či podrad) letcov charakteristický dravým spôsobom života. 
Existujú aj jednak sokolotvaré/sokoly (Falconiformes/Falcones) v užšom zmysle a jednak dravce/jastrabotvaré/jastraby (Accipitriformes/Accipitres) v užšom zmysle. Sú to dve podskupiny sokolotvarých v širšom zmysle - podrobnosti pozri v nižšie uvedenom Taxonomickom členení. 
Mimo taxonómie (ale pôvodne do začiatku 20. stor. aj formálne v rámci taxonómie) sa sokolotvaré v širšom zmysle označujú aj názvom denné dravce. Opakom je v takom prípade pojem nočné dravce, ktorým sa označujú sovotvaré. Denné dravce plus nočné dravce (t.j. sokolotvaré v širšom zmysle plus sovotvaré) spolu tvoria dravce v najširšom zmysle - pozri napr. v článku dravce. Tento článok sa sovotvarými nezaoberá.
Charakteristika.
Sú rozšírené po celom svete, niektoré nájdeme prakticky všade. 
Sú stredne veľké až veľké. Majú hákovito zakrivený zobák, na okrajoch ostrý, dlhé prsty, dlhé a ostré pazúry (okrem kondora), bystrý zrak. Krídla majú veľké, končisté alebo zaokrúhlené, chvost je rôzny. Lietajú dobre, rýchlo - niektoré druhy prudko a jednosmerne, iné (jastrab veľký) vedia aj rýchlo meniť smer, ďalšie plachtia nad jedným miestom (myšiak hôrny) alebo sa trepocú kmitaním krídiel v kolmom smere (sokol myšiar - pustovka). 
Samce, samice a mláďatá sa líšia zafarbením a veľkosťou (samice sú väčšie ako samce). Dravce hniezdia na stromoch, skalách aj budovách alebo na zemi v hniezdach z konárov, trávi, listov a vystlané perím a machom (sokol hniezdi v cudzích hniezdach). 
Živia sa prevažne živou potravou, ktorú chytia, usmrtia pazúrmi, roztrhajú zobákom a po kúskoch zožerú. Hrvoľ im slúži pri nedostatku potravy ako rezerva. Korisť buď doháňajú a chytia (sokol, jastrab) alebo sa na ňu vrhnú zhora (myšiak, pustovka). Lovia malé a orly a harpye aj väčšie cicavce, iné druhy vtáky, plazy, hmyz. Supy sa živia zdochlinami, niektoré aj kosťami alebo odpadkami. 
Počet vajec aj mláďat je pomerne malý (1-4), výnimočne 6 (myšiak hôrny). Inkubačný čas je pomerne dlhý. Mladé sú odkázané na kŕmenie rodičmi; samec im potravu nosí, samica im ju trhá a kŕmi ich. 
Systematika.
Taxonomické zaradenie.
Klasicky sa považovali a dnes sa zase považujú za rad z triedy vtáky. V 90. rokoch sa - chybne - uvažovalo, že by mali patriť medzi brodivce (Ciconiiformes) v najširšom zmysle. Dnes sa naopak v niektorých štúdiách ukazuje, že patria medzi vyššie, tzv. „suchozemské vtáky“.
Taxonomické členenie.
"Vysvetlivka: s. l. znamená v širšom zmysle, s. s. znamená v užšom zmysle, s. ss. znamená v najužšom zmysle."
rad sokolotvaré s. l./sokoly s. l. /dravce s. l./jastrabotvaré s.l./jastraby s. l. (Falconiformes s. l./ Falconides/ Falcones s. l./ Accipitrifromes s. l./ Accipitres s. l.): 
Do sokolotvarých s. l. (alebo niekedy priamo do jastrabov s. s.) sa niekedy zaraďujú aj kondory. Kondory sa alternatívne zaraďujú do samostatného radu kondory/kondorotvaré/supovce (Cathartiformes), ktorý je príbuzný s jastrabmi s. s., a staršie sa alternatívne zaraďovali do radu bocianotvaré (Ciconiiformes) [podrobnejšie pozri v článku bocianotvaré]. V prípade zahrnutia kondorov do sokolotvarých s. l. sa tieto staršie niekedy delili na dva podrady:
Prípadne sa vyčleňoval aj tretí podrad: hadožrúty (Sagittarii).
Podľa genetických výskumov (od roku 2006/2008) sokolotvaré s. l. nie sú monofyletický taxón (takže je vhodné rozlišovať samostatné rady sokolotvaré s. s. a jastrabotvaré s. s.), pretože sokolovité sú príbuzné s papagájmi a nie s jastrabmi .
Podrobný (a online dostupný) prehľad latinských názvov a rozsahu taxónu sokolotvaré s. l. a jeho častí do polovice 20. storočia uvádza Ridgway 1950.

</doc>
<doc id="37391" url="https://sk.wikipedia.org/wiki?curid=37391" title="Paradox">
Paradox

Paradox môže byť:

</doc>
<doc id="37392" url="https://sk.wikipedia.org/wiki?curid=37392" title="Diadumenianus">
Diadumenianus

Diadumenianus, celým menom Marcus Opellius Antoninus Diadumenianus (* 14. september 208 – † 8. máj 218) bol v rokoch 217 – 218 rímsky cisár. 
Bol synom rímskeho cisára Macrina Marca Opellia (a neskôr aj jeho spoluvládcom) a Nonie Celsy. 
Macrinus viedol v roku 217 boje s partským kráľom Artabanom IV. Po bitke pri meste Nisibis, ktorá nedopadla pre Rimanov dobre, bola uzavretá mierová zmluva (jar 218). Táto zmluva bola pre Rimanov nevýhodná, čo viedlo k nespokojnosti v armáde a k povstaniu, ktoré s cieľom dosadiť na trón svojho vnuka Bassiana začala Julia Maesa so svojimi dcérami. Bassianus bol légiami 16. mája 217 vyhlásený za cisára pod menom Marcus Aurelius Antoninus. Macrinus v snahe o udržanie stability vymenoval svojho syna Diadumeniana za Augusta (vládcu), čím sa snažil Macrinus posilniť svoju dynastiu. 
Diadumenianus a jeho otec v rozhodujúcej bitke so stúpencami Bassiana neďaleko Antiochie (v dnešnej Sýrii) utrpeli porážku. Po neúspešnom pokuse o útek boli zajatí a čoskoro, 8. mája 218, zabití. 

</doc>
<doc id="37393" url="https://sk.wikipedia.org/wiki?curid=37393" title="Canisterapia">
Canisterapia

Canisterapia (lat. "canis" = pes) je jednou z foriem animoterapie.
Canisterapia využíva pozitívne pôsobenie psa domáceho na fyzickú, psychickú a sociálnu pohodu človeka. Uplatňuje sa hlavne ako pomocná psychoterapeutická metóda v situáciách, keď iné metódy nemožno použiť, alebo nie sú účinné. Kladie dôraz na riešenie psychologických, citových a sociálno – integračných problémov. Pôsobenie na fyzické zdravie človeka je u canisterapie druhotné, motivuje k rehabilitácii a povzbudzuje imunitu prostredníctvom psychiky.
Canisterapia sa delí na:
Živelná canisterapia.
Klasické držanie psa môže pomôcť napríklad:
Riadená canisterapia.
Odborník na tento druh terapie:
Druhý spôsob ďalej možno rozdeliť na:
AAT (Animal-Assisted Therapy): psovod aj so psom sú dlhodobo začlenení do liečenia osoby, sú neoddeliteľnou súčasťou terapeutického procesu. Je zameraná len na jednu osobu, alebo viac osôb s tým istým problémom. Vedie ju zdravotnícky profesionál so špeciálnymi odbornými vedomosťami. Používa sa k posilneniu žiadúceho, alebo utlmeniu nežiaduceho chovania (napr. liečenie fóbií, alebo nácvik chôdze). Výsledky sú objektívne pozorovateľné a merateľné.
AAA (Animal-Assisted Activity): prebieha v podobe návštev pacientov, pes sa venuje viacerým, rôznym osobám. Sú motivačným, výchovným, odpočinkovým a terapeutickým prostriedkom zameraným na zvýšenie kvality života pacienta. Výsledky sa dajú vyjadriť „len“ ako radosť, šťastie, spokojnosť.
Používa sa napríklad:
Pacienti s detskou mozgovou obrnou (DMO): pes sa stáva nielen priateľom, ale aj motiváciou k pohybu a rehabilitácii. Je zdrojom nových podnetov, spestrením života. Odvádza pozornosť od vlastných problémov. Vychováva k zodpovednosti a k empatii. 
Starí ľudia, domov dôchodcov: starší ľudia často trpia depresiami, pocitmi nepotrebnosti, straty motivácie ďalej žiť. Psy prebúdzajú v týchto osobách pozitívne emócie. Sú zmenou v zabehaných koľajach ich života. Umožňujú telesný kontakt. Zlepšuje sa vzájomná komunikácia obyvateľov domova dôchodcov, spoločná radosť uvoľňuje často napäté vzťahy. Pre niektorých je psík zdrojom relaxu, so psom sa maznajú a hladkajú ho. Pre iných zase aktivity: štvornohý terapeut aportuje, behá, nabáda k pohybu, spoločným hrám, prechádzke. Znižuje sa potreba vyžadovania pozornosti od ošetrovateľov. U ľudí trvale podráždených výrazne klesá miera agresivity voči okoliu. 
Mentálne postihnutí: pes udržuje duševne zaostalého človeka v pozornosti dlhšie ako iné objekty, pozoruje a skúma ho. Udržuje ho v aktivite. Dotyky a hladenie uspokojujú potrebu po nežnosti, ktorá je u nich mnohokrát zvýšená. Je výchovným prostriedkom: ako sa správne chovať k zvieratám, neskôr k ľudom. Zvyšuje samostatnosť a zodpovednosť. Motivuje k rehabilitácii a rozvoju jemnej motoriky (hádzaním loptičky, hladkaním, napodobňovaním činnosti psa…), podnecuje k naháňaniu a skákaniu pri hre a tým k rozvoju motorických schopností. Prispieva k zníženiu osamelosti a uzavretosti, podporuje spontánnosť prejavu. Zvyšuje neverbálne komunikačné schopnosti mentálne retardovanej osoby. 
Autisti: do seba zahĺbeným autistickým deťom aj dospelým pomáha pes obracať ich pozornosť navonok. Vytrháva ich z ich vnútorného psychického sveta. Zmierňuje ich agresivitu voči okoliu. Zlepšuje sa spoločenské správanie autistickej osoby. 
Deti a dospelí v nemocnici: zvieratá v cudzom prostredí nemocnice predstavujú spojenie s vonkajším svetom. Zmäteným, rozrušeným a depresívnym osobám pomáhajú komunikovať. Sú rozptýlením v nemocničnej rutine, odvádzajú pozornosť od choroby, bolesti. Taktiež fungujú ako výchovný prostriedok.
Požiadavky na terapeutického psa.
Terapeutický pes môže chodiť na návštevy jedine so svojím majiteľom, nikdy s inou osobou, ktorá psa nepozná tak dôkladne a pes nereaguje adekvátne na jej povely. Súhra psa a človeka musí byť bezchybná.
Pre psa je terapeutické sedenie psychicky náročné, preto musí mať možnosť následného odreagovania sa (dostatok hier, odpočinku, prechádzok). Nemal by pracovať dlhšie ako dvakrát do týždňa po jednej hodine. Návštevy u pacienta by mali byť vždy v rovnakom čase a na rovnakom mieste. Pes musí mať zaručený pokoj pri spaní a kŕmení. Mal by žiť v priateľskom prostredí, v harmonickej rodine s jasnými vzťahmi a mať jedného stáleho, dobre známeho pána.

</doc>
<doc id="37394" url="https://sk.wikipedia.org/wiki?curid=37394" title="Cornelia Funkeová">
Cornelia Funkeová

Cornelia Funkeová (* 11. december 1958, Dorsten) je nemecká autorka kníh pre deti a mládež.
Život.
Narodila sa v Dortmunde, vo Westfálsku.
Po maturite sa presťahovala do Hamburgu, kde dosiahla vzdelanie diplomovanej pedagogičky, neskôr pracovala 3 roky ako vychovávateľka a a súčasne študovala knižnú ilustráciu na vysokej škole výtvarnej v Hamburgu. Ku kariére spisovateľky sa dostala cez pôvodné povolanie ilustrátorky, zvrat v jej kariére spôsobilo rozhodnutie ilustrovať svoje vlastné knihy (príkladom spisovateľsko-ilustrátorskej práce autorky je aj jej svetoznámy román Pán zlodejov). Dodnes je autorkou niekoľkých desiatok takýchto kníh. Pracovala tiež ako scenáristka televízneho seriálu. 
Do mája 2005 žila so svojím manželom a deťmi v Hamburgu, potom sa presťahovali obaja spolu so svojimi dvoma deťmi do Los Angeles. Tu v roku 2006 jej manžel po 25 ročnom manželstve s Corneliou ako 58 ročný zomrel. 
Spisovateľská dráha.
Jej román Atramentové srdce vyšiel v septembri 2003 v Nemecku, vo Veľkej Británii, V USA, v Kanade a v Austrálii, v roku 2004 tiež anglický preklad knihy Dračí jazdec. Celkový náklad jej kníh prekročil v r. 2005 niečo nad 10 miliónov kusov. Jej knihy boli postupne prekladané do 30-tich jazykov. Podľa TIME magazínu patrí v roku 2005 medzi 100 najvplyvnejších osobností sveta. 
Mnohí kritici ju nazvali nemeckou J.K. Rowlingovou. Jej knihy boli preložené do mnohých jazykov. Po vydaní v anglickom jazyku sa viaceré jej knihy dostali i na popredné miesta zoznamov knižných bestsellerov v New Yorku. 
Viaceré Funkeovej knihy boli sfilmované americkou spoločnosťou Warner Brothers. 

</doc>
<doc id="37395" url="https://sk.wikipedia.org/wiki?curid=37395" title="Animoterapia">
Animoterapia

Animoterapia (z angl. "animal" – zviera, podľa iných názorov z lat. "anima" – duša) je liečenie pomocou zvierat. Využíva pozitívne pôsobenie zvieraťa na emocionálne a fyzické zdravie človeka.
Špeciálnymi metódami animoterapie sú:
Vedci zatiaľ presne nevedia, akým spôsobom kontakt so zvieraťom ovplyvňuje ľudský organizmus. Domnievajú sa, že citový vzťah k zvieraťu pomáha uvoľňovať interferón, ktorý posilňuje imunitný systém, a endorfíny, ktoré zvyšujú prah bolesti. Liečivé pôsobenie zvieraťa do značnej miery súvisí s empatiou, nepodmieneným rešpektom a láskou, ktorú sú zvieratá schopné prejaviť. Uspokojenie týchto potrieb, v kombinácii s dotykom živej bytosti pomáha uviesť pacienta do lepšieho duševného stavu. Podľa ľudí veriacich v parapsychológiu tiež údajne dochádza k interakcii energetických polí pacienta a zvieraťa.
Možno vyčleniť dve základné kategórie terapeutických zvierat:
Animoterapia v zahraničí, najmä v USA, tvorí rovnocennú súčasť psychoterapie. Okrem psov a mačiek sa využívajú hlavne ošípané, kravy, kone a sliepky.
U ťažko chorých pacientov, ktorých primárnym problémom nie je psychický problém (onkologickí, postoperačné stavy, ...) sa prostredníctvom hladenia zvieraťa a verbálnou i nonverbálnou komunikáciou so zvieraťom, aktivujú vnútorné zdroje, urýchľuje sa rekonvalescencia pacientov a klesá ich chorobnosť.

</doc>
<doc id="37396" url="https://sk.wikipedia.org/wiki?curid=37396" title="Cornelia Funke">
Cornelia Funke



</doc>
<doc id="37398" url="https://sk.wikipedia.org/wiki?curid=37398" title="Moskovské umelecké akademické divadlo">
Moskovské umelecké akademické divadlo

Moskovské umelecké akademické divadlo (rus. oficiálny názov Московский Художественный академический театр имени А. П. Чехова, známe aj pod skratkou MCHAT) je divadlo v Moskve. Bolo založené v roku 1898 dvoma najvýznamnejšími osobnosťami ruského divadelníctva – hercom, režisérom, pedagogikom a teoretikom Konstantinom Sergejevičom Stanislavským a režisérom a dramatikom Vladimírom Ivanovičom Nemirovičom-Dančenkom.
Starostlivosť sa akou obaja plánovali všektky umelecké a organizačné podrobnosti, charakterizovala celý ďalší vývoj divadla. Iné divadlá tak netrvali po celé desaťročia na svojom umeleckom poslaní. Filozofiou divadla sa stala vysoká kvalita uvádzaných inscenácií.
História.
S históriou divadla sa viaže meno „jeho“ dramatika Antona Pavloviča Čechova. História divadla začala v roku 1898 inscenáciou jeho hry "Čajka", ktorá rok predtým v Petrohrade úplne prepadla, a Čechov veľmi nerád dával súhlas na jej opätovné uvedenie. "Čajku" režírovali spoločne Nemirovič-Dančenko a Stanislavskij, ktorý hral tiež úlohu Trigorina. Hovorí sa, že s premiérou "Čajky" v MChATe vznikol nový divadelný smer – divadlo zmenilo svoj smer od vonkajška smerom dovnútra človeka. Inscenácia "Čajky" mala obrovský úspech a Čechovova dramatická tvorba sa stala jedným zo základných kameňov tohoto divadla.
Okrem Čechova spolupracoval s divadlom aj ďalší významný ruský autor – Maxim Gorkij. Vrcholmi tejto spolupráce boli inscenácie Čechovových hier: "Ujo Váňa", "Tri sestry", "Višňový sad" a Ivanov a Gorkého sociálne ladených drám "Deti slnka" a "Na dne".
V rokoch 1905 – 1906 sa MChAT vydal na cesty po európskych mestách. Na týchto cestách sa Stanislavskij a Nemirovič-Dančenko zoznámili s ďalšími osobnosťami európskeho divadelníctva – nemeckým režisérom Maxom Reinhardom, prvým moderným českým režisérom Jaroslavom Kvapilom i Edwardom Gordonom Craigom, ktorý potom v roku 1911 pohostinsky režíroval v Moskve Shakespearovho "Hamleta". Po návrate z turné sa repertoár divadla obohatil o inscenácie klasických hier Sofokla, Shakespeara, Molièra a Goldoniho. Stanislavskij začal inscenovať aj hry svojich škandinávskych súčasníkov – Ibsena a Hamsuna.
MChAT si získal povesť vzorného divadla a jeho činnosť a vplyv rástli. Začali sa zakladať štúdiá: Prvé štúdio (Mejerchoľdovo), Druhé štúdio, Tretie štúdio (Vachtangovovo), Štvrté štúdio a Hudobno-dramatické štúdio (Nemiroviča-Dančenka), kde sa vzdelávali budúci herci a režiséri.
Po revolúcii v roku 1917 sa Stanislavskij rozhodol pre sovietsky socializmus, čím zabezpečil divadlu bezproblémový chod. V rokoch 1922 – 1924 sa vydalo divadlo na ďalšie veľké turné po Európe a Spojených štátoch amerických, pretože si podľa Stanislavského slov "„muselo získalo odstup“". Umenie MChATu viditeľne zapôsobilo na americké divadlo a tento vplyv je badať dodnes. Nadšených žiakov si našlo aj v Európe, kde medzi inými oslovilo aj slovenského režiséra Janka Borodáča.
Moskovské umelecké akademické divadlo prežilo aj osemdesiat rokov komunistického režimu v Rusku, zachovalo si svoju auru profesionality a kvality a hráva dodnes.

</doc>
<doc id="37399" url="https://sk.wikipedia.org/wiki?curid=37399" title="MChAT">
MChAT



</doc>
<doc id="37401" url="https://sk.wikipedia.org/wiki?curid=37401" title="Višňový sad">
Višňový sad

Višňový sad () je poslednou veľkou hrou ruského dramatika Antona Pavloviča Čechova. Čechov ju nazval komédiou v štyroch dejstvách, i keď väčšina ľudí ju skôr vníma ako tragikomédiu. 
Hra bola dokončená v roku 1904 a prvýkrát bola inscenovaná toho istého roku v Moskovskom akademickom umeleckom divadle (MChAT) v réžii Konstantina Sergejeviča Stanislavského. Hlavnú úlohu hrala Čechovova manželka Oľga Knipperová. MChAT opäť uviedol "Višňový sad" v roku 1943 ako svoju jubilejnú tristú inscenáciu.
Dej.
Na starej dači víta služobníctvo so svojim pánom Gajevom hostí z Paríža: Ranevskú, jej dcéru Aňu a ich sluhu Jašu. Ranevská a Gajev sú súrodenci z dobrej rodiny, z ktorej majetku však zostal len starý višňový sad. Ľudia z dediny si svojich pánov vážia a majú ich radi. Lopachin, kedysi chudobný chlapec, sa časom stal kupcom a chce rodine pomôcť. Ranevskú už od detstva obdivuje a radí višňový sad vyťať a pozemky predať na výstavbu chát, aby Ranevská a Gajev znovu nadobudli aspoň aké-také peniaze. Ranevská však túto ponuku odmieta, pretože sad predstavuje posledné spomienky na bezstarostnú mladosť a je jediným miestom, kam sa môže po návrate z Paríža utiahnuť – nič viac jej už v Rusku nepatrí – sad je súčasť jej života. No v skutočnosti je to sebaklam. V Rusku už dlho nebola a teraz prišla, lebo potrebuje peniaze. Celý problém "vyrieši" Lopachin, ktorý na dražbe sám kúpi višňový sad. Pre Ranevskú je to nepochopiteľné, aby si kúpil jej rodinný majetok bývalý sluha – sedliak. Peniaze však prijme a vracia sa do Paríža – v Rusku už totiž nemá nič, čo by ju pútalo. Okrem staručkého verného sluhu Firsa, ktorý jej po celý ten čas strážil daču v sade a na ktorého teraz, pri poslednej rozlúčke všetci zabudli a zamkli v dome, pokiaľ sa sad nezačne vytínať.
Témy.
Jedna z hlavných tém je účinok spoločenských zmien na ľudí. V 19. storočí bolo Rusko krajinou sedliakov – sedliaci tvorili približne 80% populácie, z čoho približne polovicu tvorili nevoľníci. Nevoľníci nemali povinnosť len voči štátu ale aj voči statkárom, ktorí neraz rozhodovali o ich živote. Ruská vláda zistila, že Rusko sa pomaly ale isto stáva najzaostalejšou krajinou Európy. Na to, aby Rusko mohlo nastúpiť proces industrializácie a posilniť svoj vojenský a politický vplyv, muselo vykonať niekoľko závažných politicko-hospodárskych reforiem. Jednou z týchto reforiem bolo aj zrušenie nevoľníctva v roku 1861. Cár Alexander II. vydal 3. marca 1861 dekrét o zrušení nevoľníctva, ktorým priznal plné práva slobodných občanov pre nevoľníkov a dovolil im si zakúpiť pôdu od ich pôvodných majiteľov.
Zrovnoprávnenie nevoľníkov však nebolo okamžité. Vláda zaviedla deväťročné prechodné obdobie, počas ktorého boli povinní pracovať ďalej u svojich pôvodných majiteľov a až potom sa mohli vykúpiť formou splátok. Celý proces mal negatívny dopad najmä na statkárov, ktorí neboli schopní udržiavať obrovské majetky bez lacnej pracovnej sily. Dopady reformy na ľudí boli badateľné aj o 40 rokov neskôr, keď Čechov písal svoj "Višňový sad". Čechov poznal višňové sady z rodného Taganrogu, no tie boli neskôr vyrúbané v rámci Alexandrových reforiem zameraných na rozvoj vidieka. Sám Čechov vysadil višňový sad na majetku v Melichove, ktorý kúpil v roku 1892. Pár rokov na to bol nútený statok predať a nový majiteľ dal sad vyrúbať.
Samotné višňové a čerešňové stromy sú často považované za symboly smútku a odchádzajúcich čias. Táto symbolika je známa najmä ako „sakura“ z japonskej kultúry.

</doc>
<doc id="37405" url="https://sk.wikipedia.org/wiki?curid=37405" title="Terapia hrou">
Terapia hrou

Terapia hrou využitie hier na liečenie.
Terapia hrou sa používa sa hlavne u detí s poruchami správania. V hre sa odrážajú skúsenosti dieťaťa, jeho postoje, city, túžby i obavy. Hračky sa vyberajú tak, aby sa primerane veku a schopnostiam stimuloval senzomotorický vývin dieťaťa. V hre sa s dieťaťom nacvičujú rôzne situácie, pričom je neskôr schopné prijať fiktívne vyriešenie situácie za svoje a tým vnútorne rásť. U starších detí sa využívajú spoločenské, športové hry alebo psychohry. 
Terapiu hrou možno využiť aj u dospelých pacientov.
Pozorovanie pacienta pri hre tiež môže pomôcť stanoviť diagnózu, hlavne ak inak odmieta komunikovať.
Terapiu hrou možno využiť aj pri fyzických ochoreniach, pri nich psychické uvolnenie a radosť z hry pomáhajú mobilizovať vnútorné zdroje organizmu.

</doc>
<doc id="37406" url="https://sk.wikipedia.org/wiki?curid=37406" title="Kršiak rybár">
Kršiak rybár

Kršiak rybár (iné názvy: kršiak rybožravý, orliak riečny; lat. "Pandion haliaetus") je kozmopolitný druh z čeľade kršiakovité, nevyskytuje sa len v Južnej Amerike a v Antarktíde. Podľa Medzinárodnej únie na ochranu prírody a prírodných zdrojov kršiak rybár patrí medzi najmenej ohrozené druhy, trend celkovej populácie je stúpajúci, stavy v Severnej Amerike za posledných 40 rokov štatisticky významne narástli o 1100%, veľkosť populácie narastá aj v Európe.
Výskyt a stav na Slovensku.
Kršiak rybár cez Slovensko iba migruje, veľmi zriedkavo prezimuje. Záznamy sú pravidelne od veľkých riek a vodných plôch, menej pozorovaní je preletujúcich ponad lesné celky.
Ekosozologický status v roku 1995 "Im" - nezaradený migrant, resp. nehniezdič. Ekosozologický status v rokoch 1995, 1998, 2001 a v roku 2014 žiadny. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "R" - vzácny druh.

</doc>
<doc id="37407" url="https://sk.wikipedia.org/wiki?curid=37407" title="Volavkovité">
Volavkovité

Volavkovité () je čeľaď vtákov radu brodivce.

</doc>
<doc id="37408" url="https://sk.wikipedia.org/wiki?curid=37408" title="Zeta Draconis">
Zeta Draconis



</doc>
<doc id="37410" url="https://sk.wikipedia.org/wiki?curid=37410" title="Aldhibah">
Aldhibah

Aldhibah alebo Zeta Draconis je hviezda v súhvezdí Drak.

</doc>
<doc id="37411" url="https://sk.wikipedia.org/wiki?curid=37411" title="Alfa Piscium">
Alfa Piscium



</doc>
<doc id="37412" url="https://sk.wikipedia.org/wiki?curid=37412" title="Alrischa">
Alrischa

Alrischa, Al Rischa alebo Alfa Piscium (α Psc / α Piscium) je hviezda v súhvezdí Ryby.
Má viacero názvov. Najpoužívanejší z nich, Al Rischa (niekedy Alrescha) pochádza z arabského "rišá’" alebo "ar-rišá’", čo znamená povraz. Menej používané názvy sú Kaitain (z arab. "uqda al-chajtajn" – "uzol dvoch nití"), alebo Okda (z arab. "uqda" - "uzol").
Nachádza sa v juhovýchodnej časti súhvezdia, vo vrchole akéhosi ležatého V, ktoré súhvezdie svojim tvarom pripomína. Al Rischa je dvojhviezda. Pozostáva z dvoch hviezd s jasnosťou 4,2 a 5,1 (niekde 4,3 a 5,2) magnitúd. Ich vzájomná vzdialenosť je menej než 1,9“ a zmenšuje sa, pretože zložky sa navzájom obiehajú, a tak sa na ne dívame z čoraz menej a menej vhodného uhla. Ich obežná doba je 720 rokov (niekde sa uvádza aj 933). V roku 1985 bol ich uhlový odstup 1,7“, v roku 2000 iba 1,5“ a najviac sa k sebe priblížia v roku 2060 – len na jednu oblúkovú sekundu. Skutočná vzdialenosť zložiek je asi 80 AU. Od Zeme je táto dvojhviezda vzdialená 139 svetelných rokov.

</doc>
<doc id="37415" url="https://sk.wikipedia.org/wiki?curid=37415" title="Verdi">
Verdi



</doc>
<doc id="37418" url="https://sk.wikipedia.org/wiki?curid=37418" title="Spektroskopia">
Spektroskopia

Spektroskopia je fyzikálna metóda zaoberajúca sa vznikom a vlastnosťami spektra svetla, ktoré vzniká interakciou elektromagnetického žiarenia so vzorkou. Žiarenie dodané vzorke je odrazené alebo pohltené vzorkou, prípadne vyvolá ďalšiu emisiu žiarenia. Vzniknuté spektrum je rozložené optickým hranolom na jednotlivé frekvencie so špecifickou čiarovou (spektrálnou) štruktúrou. Absorbované alebo emitované spektrum nie je spojité, ale skladá sa z viacerých línií (čiar resp. pásov), ktoré sú špecifické pre každú látku. Neexistujú dve chemicky odlišné látky majúce rovnaké absorpčné, alebo emisné spektrum. 
Spektroskopické metódy sa používajú na posúdenie koncentrácie alebo množstva danej chemickej látky (atómovo, molekulárne, iónovo). V tomto prípade nazývame prístroj, ktorý vykonáva takéto merania spektrometer, spektrofotometer, alebo spektrograf.
Spektroskopia / spektrometria sa často používa vo fyzikálnej a analytickej chémii pre identifikáciu látok prostredníctvom z nich vyžarovaného alebo nimi absorbovaného spektra žiarenia.
Spektroskopia / spektrometria je tiež často používaná v astronómii a diaľkovom prieskume Zeme. Väčšina veľkých ďalekohľadov má spektrometre, ktoré sa používajú buď pri meraní chemického zloženia a fyzikálnych vlastností astronomických objektov alebo na meranie ich rýchlosti dopplerovským posunom ich spektrálnych čiar.

</doc>
<doc id="37419" url="https://sk.wikipedia.org/wiki?curid=37419" title="Tunelový jav">
Tunelový jav

Tunelový jav alebo tunelový efekt alebo kvantové tunelovanie je fyzikálny kvantový jav známy z kvantovej mechaniky, pri ktorom častica porušuje princíp klasickej fyziky tým, že prechádza potenciálovou bariérou, ktorá je vyššia ako energia častice. 
Pokiaľ je energia častice menšia než výška bariéry, potom by sa podľa klasickej mechaniky mala častica od takejto bariéry odraziť späť. Klasická mechanika neumožňuje priechod takejto častice skrz bariéru. Kvantová mechanika však častici umožňuje, aby s určitou pravdepodobnosťou prešla cez (odtiaľ tiež pochádza označenie "tunelovanie").
História.
Pomocou kvantového tunelovania objasnil George Gamow v roku 1928 alfa rozpad atomových jadier. Z klasického hľadiska sú častice udržiavané v jadre preto, že opustenie jadra vyžaduje prekonanie veľmi vysokej potenciálovej bariéry a častice by teda pre opustenie jadra (teda k jeho rozpadu) museli mať veľmi veľkú energiu. Z hľadiska klasickej fyziky je teda pre rozdelenie takéhoto systému (jadra) potrebné veľmi veľké množstvo energie. V kvantovej mechanike však existuje určitá pravdepodobnosť, že sa častica "pretuneluje" cez potenciálovú bariéru a unikne z jadra. Gamow vytvoril model potenciálu jadra a určil vzťah medzi polčasom rozpadu a energiou častíc pri vyžiarení.
Max Born rozpoznal, že kvantové tunelovanie nie je jav súvisiaci iba s jadrovou fyzikou, ale že ide o všeobecný jav vyplývajúci z kvantovej mechaniky, ktorého prejavy je možné nájsť v rôznych systémoch. S kvantovým tunelovaním je sa možné stretnúť napr. v kozmológii, v polovodičoch (napr. tunelová dióda) alebo v tunelovom mikroskope.

</doc>
<doc id="37420" url="https://sk.wikipedia.org/wiki?curid=37420" title="Epsilon Aurigae">
Epsilon Aurigae



</doc>
<doc id="37421" url="https://sk.wikipedia.org/wiki?curid=37421" title="Haldus">
Haldus



</doc>
<doc id="37422" url="https://sk.wikipedia.org/wiki?curid=37422" title="Orol kráľovský">
Orol kráľovský

"Orol kráľovský môže byť aj starší názov časti dnešného druhu orol skalný, pozri pod orol skalný."
Orol kráľovský (lat. "Aquila heliaca") je druh z čeľade jastrabovité. Obýva centrálnu a západnú palearktickú oblasť od južnej Moravy a Rakúska na východ po Bajkal. Na území Slovenska a Maďarska žije mierne izolovaná populácia viac než 80 párov. Podľa Medzinárodnej únie na ochranu prírody a prírodných zdrojov orol kráľovský patrí medzi zraniteľné druhy, trend celkovej populácie je klesajúci, európska populácia tvorí približe 30% z celkovej a má stúpajúci trend (kvôli stúpajúcej plodnosti aj imigrácie). Podľa posledných informácií by mali byť stavy v Ruska a v Kazachstane stabilné, lokálne i stúpajúce. Tieto informácie treba potvrdiť, pretože sa predpokladá skôr pokles následkom hrozieb na hniezdiskách. Dovtedy sú jeho populácie hodnotené z opatrnosti ako klesajúce.
Výskyt a stav na Slovensku.
Odhadovaný počet hniezdiacich párov v rokoch 19801999 bol 35 – 40, zimujúcich jedincov 20 – 50. Veľkosť populácie i územie na ktorom sa vyskytoval vykazovali "výrazný nárast" viac ako o 50 %. Ekosozologický status v roku 1995 "E" – ohrozený druh. V roku 1998 "EN:B3, D", "EN" – ohrozený. V roku 2001 "EN" - ohrozený. Európsky ochranársky status "SPEC1" – druhy vyskytujúce sa v Európe, vyžadujúce celosvetovú ochranu ako globálne ohrozené. Stupeň ohrozenia "E" – ohrozený druh.
Odhadovaný počet hniezdiacich párov v rokoch 20082012 bol 3540 párov. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli "stúpajúce". V roku 2014 "EN D" - silne ohrozený. 
Odhadovaný počet hniezdiacich párov v rokoch 20132018 bol 75 85 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "stúpajúce". 
Ochrana.
Je zákonom chránený – druh európskeho významu, so spoločenskou hodnotou 40 000 €.

</doc>
<doc id="37423" url="https://sk.wikipedia.org/wiki?curid=37423" title="Spin (fyzika)">
Spin (fyzika)

Spin je vlastnosť elementárnych častíc. Je definovaná ako invariant Lorentzovej transformácie. Mechanická analógia spinu sa dá predstaviť ako neorbitálna zložka momentu hybnosti (to znamená, že spiny častíc prispievajú k celkovému momentu hybnosti telesa). Hodnota spinu je nemennou vlastnosťou každej elementárnej častice. Môže nadobúdať hodnotu celých alebo poločíselných kladných násobkov redukovanej Planckovej konštanty formula_1, preto sa často udáva len ako tento násobok(napríklad: 0, 1/2, 1, 3/2, atď).
Častice sa podľa veľkosti spinu rozdeľujú na:
Operátory.
Operátor celkového spinu sa označuje "S", operátory projekcie spinu do jednotlivých osí označujeme "Sx", "Sy" a "Sz", prípadne tiež "Si". Splňujú nasledujúce komutačné relácie:
formula_2
Pričom formula_3 je Levi-Civitov symbol. Podobne ako v prípade momentu hybnosti platia pre vlastné čísla "S2" a "Si" nasledujúce vzťahy:
formula_4
formula_5
Pre zvyšovacie resp. znižovacie operátory formula_6 potom platia nasledujúce vzťahy:
formula_7
Operátory projekcie spinu môžeme zapísať tiež v maticovej reprezentácii. Operátory pre spin formula_8 majú následujúci tvar:
formula_9,
formula_10
formula_11
Pričom účinkujú na takto definované stavové vektory:
formula_12 
formula_13
formula_14 :formula_15
formula_16 
formula_17
Hore uvedené vektory sú ortonormálne, teda každé dva vektory sú na seba kolmé a norma každého z nich je rovná jednej). Platia pre ne relácie úplnosti.

</doc>
<doc id="37424" url="https://sk.wikipedia.org/wiki?curid=37424" title="Sternov-Gerlachov experiment">
Sternov-Gerlachov experiment

Sternov-Gerlachov experiment je experiment, ktorý meria spin častíc podľa toho, ako sa vychyľujú v nehomogénnom magnetickom poli. Je pomenovaný po Ottovi Sternovi a Waltherovi Gerlachovi.

</doc>
<doc id="37425" url="https://sk.wikipedia.org/wiki?curid=37425" title="Ultrafialová katastrofa">
Ultrafialová katastrofa

Ultrafialová katastrofa je výsledok, získaný v oblasti klasickej fyziky, ktorý, ak by bol správny, by priraďoval vysokým frekvenciám žiarenia čierneho telesa nekonečnú energiu.

</doc>
<doc id="37426" url="https://sk.wikipedia.org/wiki?curid=37426" title="Iota Aurigae">
Iota Aurigae



</doc>
<doc id="37427" url="https://sk.wikipedia.org/wiki?curid=37427" title="Vylučovací princíp">
Vylučovací princíp



</doc>
<doc id="37428" url="https://sk.wikipedia.org/wiki?curid=37428" title="Hassaleh">
Hassaleh

Iota Aurigae (ι Aur/ι Aurigae) je hviezda v súhvezdí Povozník.

</doc>
<doc id="37429" url="https://sk.wikipedia.org/wiki?curid=37429" title="Žiarenie čierneho telesa">
Žiarenie čierneho telesa



</doc>
<doc id="37430" url="https://sk.wikipedia.org/wiki?curid=37430" title="Alfa Equulei">
Alfa Equulei



</doc>
<doc id="37431" url="https://sk.wikipedia.org/wiki?curid=37431" title="Kitalpha">
Kitalpha

Kitalpha (iné názvy: Kitalpa, Kitalfa, Kitalphar, Kitel Phard, Alfa Equulei) je najjasnejšia hviezda v súhvezdí Koník. Názov pravdepodobne vznikol z arabského Al Kitah al Faras, čo namená „predná časť koňa“ alebo „malý kôň“. V mnohých starých vyobrazeniach Koníka zasahuje do tejto oblasti hviezdnej oblohy susedné súhvezdie Pegas.

</doc>
<doc id="37432" url="https://sk.wikipedia.org/wiki?curid=37432" title="MCHAT">
MCHAT



</doc>
<doc id="37433" url="https://sk.wikipedia.org/wiki?curid=37433" title="Rastlinstvo Slovenska">
Rastlinstvo Slovenska

Hoci je rastlinstvo Slovenska celkovo veľmi pozmenené ľudskými zásahmi, predsa je tu mnoho území s pomerne dobre zachovaným typickým rastlinstvom. Naša vegetácia je nesmierne pestrá. Príčinami sú okrem iného i veľká členitosť, rozmanitosť geologického podkladu, komplikované vývojové fázy v minulosti.
Rastlinný kryt je veľmi nápadná časť zemského povrchu a jeho kvalita i kvantita zohráva z hľadiska existencie života na Zemi mimoriadne významnú úlohu: Rastlinstvo poskytuje, či už priamo alebo nepriamo, potravu živočíchom a ľuďom. 
Výškové stupne.
Celé územie Slovenska patrí do oblasti listnatých a zmiešaných lesov mierneho pásma. Vegetácia sa mení podľa podnebia i podľa akosti a vlhkosti pôdy: skladá sa z rôznych rastlinných spoločenstiev. S rastúcou nadmorskou výškou ubúda teplota, pribúdajú zrážky, menia sa pôdne typy a skracuje sa vegetačné obdobie. Preto sa s nadmorskou výškou menia aj rastlinné spoločenstvá, ktoré tak vytvárajú výškové stupne:
Dubový stupeň.
Rozkladá sa v nížinách, v nižších častiach pohorí a kotlín, tam kde je najteplejšie a najsuchšie. V presvetlených dubových lesoch sa dobre vyvinul bylinný aj krovinatý podrast.
Bukový stupeň.
Nachádza sa v nadmorských výškach 550–1 100 m. Buk lesný je náročnejší na vlhko a zrážky. V tônistých bučinách sa vyvinul len bylinný podrast s tieňomilnými a na vlhko náročnými druhmi. V bukovom stupni rastú jedle, buky a hraby.
Smrekový stupeň.
Nasleduje nad bukovým až po hornú hranicu lesa, ktorá je u nás prevažne v nadmorskej výške 1 600 m. Vo svetlejších smrekových lesoch sú v podraste kríky čučoriedok a brusníc. Po odlesnení sú v stupni smrekového lesa lúky aj pasienky.
Stupeň kosodreviny.
Rozkladá sa od hornej hranice lesa do nadmorskej výšky 1 800 m. Rastie v ňom okrem kosodreviny aj jarabina vtáčia a na voľných plochách čučoriedky a brusnice.
Alpínske lúky.
Sú len v Tatrách a Nízkych Tatrách v nadmorských výškach nad 1 800 m. Rastú tam iba chladnomilné druhy tráv a bylín, miestami aj kríky čučoriedok a brusníc.
Podsnežné pásmo.
V najvyšších polohách Tatier. Mráz a teda aj sneh sa tam vyskytujú aj v lete. Skaly sú pokryté lišajníkmi.
Rastlinné spoločenstvá.
Podľa iného členenia rastlinstvo Slovenska tieto rastlinné spoločenstvá:
Rastliny lesov.
Dubiny.
Na suchšej pôde. Botanicky najbohatšie sú dubové lesy s prevládajúcim dubom plstnatým.
Dubovo-hrabové lesy.
Prevládajú v pahorkatine medzi pásmom dubín a bučín. Nad hrabom, ktorý býva obyčajne veľmi silne zastúpený, rozprestierajú sa koruny dubov. Dosť hojne sa uplatňuje aj buk.
Bučiny.
Tvoria najväčšiu časť lesov Slovenska. Z drevín býva zastúpená jedľa, javor mliečny, javor horský, jaseň, na hranici prirodzených smrečín do nich pristupuje aj smrek. 
Smrekové lesy.
Tvoria najvyššie lesné pásmo. Z drevín tu nájdeme javor horský, brezu bradavičnatú, smrekovec európsky, jarabinu vtáčiu, ružu ovisnutú, bazu červenú, zemolez čierny a v Tatrách v najvyšších polohách limbu. 
Lužné lesy.
Sú vyvinuté pozdĺž riek a potokov. Ich ráz sa mení podľa nadmorskej výšky i podľa vlhkostných pomerov. V lužných lesoch sa uplatňujú z drevín rôzne vŕby, čremcha strapcovitá, krušina jelšová. Byliny sa menia podľa jednotlivých typov lesa. Nájdeme tam chmeľ obyčajný, ľuľok sladkohorský, rôzne ostrice.
V lesoch najčastejším trávnym porastom je lipnica hájna, ako aj všade sa nachádzajúca reznačka laločnatá alebo niektorá jej varieta. V dubových lesoch s kyslejšou pôdou všade sa nachádza kostrava rôznolistá.
Vysoký smlz kroviskový zaplavuje najmä lesné rúbaniská. V stredne vlhkých zmiešaných dubinách, hrabinách a bučinách rovnako pospolito sa vyskytuje mednička jednokvetá a častá je aj mednička ovisnutá, mrvica lesná, ostrica traslicová a ostrica chlpatá, cesnak medvedí, konvalinka voňavá, kopytník európsky, druhy veternice a chocholačky, lilavokvetá zubačka cibuľkonosná, veľmi bežná kozia noha hostcová, brečtan popínavý, zádušník chlpatý a marinka voňavá.
Rastliny suchých, výslnných, teplých a trávnatých strání, skál a piesočnatých presypov.
V skalných štrbinách silikátových hornín nájdeme slezinník severný a kuričku kríčkovitú.
Suché trávnaté stráne najčastejšie pokrýva kostrava žliabkovitá. Na suchých piesočnatých presypoch a voľnejších naviatych pieskoch sú porasty sivej trsnatej kostravy pošvatej, ktorá upevňuje piesky, ometliny sivej a mliečnika Seguierovho.
Rastliny močaristých a slatinných lúk.
Skoro zjari sú mokrejšie lúky pokryté žltými kobercami púpavy, neskoršie iskerníka prudkého, potom ich ozdobuje červená kukučka lúčna, v lete mrkva obyčajná a pichliač sivý, neskôr prevláda čierno purpurovokvetý krvavec lekársky alebo modrý čertkus lúčny.
Kyslé lúky už tvoria prechod k močaristým lúkam. Na močaristých lúkach prevláda záružlie močiarne alebo mohutné trsy vysokej metlice trstnatej, prípadne sitina rozložitá. Rašelinovo-slatinné lúky s machovou vrstvou charakterizujú porasty bezkolenca belasého, šašiny černastej, sitiny pošvatej, snehobiele skupinky páperca a iných nízkych ostríc alebo ostrevky slatinnej.
Vegetácia slaných pôd.
Zalestnenie neúrodných slaných pôd patria medzi najťažšie úlohy. Na pôdach, ktoré najlepšie vyhovujú jačmeňu tuhoštetinatému, paline prímorskej, paline jednosemennej a limonke gmelinovej a ktoré nazývame slanými pôdami III. triedy, najbezpečnejšie možno pestovať len hlošinu a tamarišku.
Rastlinné spoločenstvá močiarov a vôd.
Rastú na pôdach, ktoré sú stále alebo v prevažnej časti roka zaplavené. Sem patria združenia vysokých ostríc, stĺpovité mohutné trsy ostrice vysokej. V hlbších stojatých vodách rastú rozsiahle porasty trsti obyčajnej alebo namiesto nej väčšie-menšie porasty pálky, ježohlava, chrastice trsťovitej, vysokej steblovky vodnej, kosatca žltého, haluchy vodnej spolu s okrasou okolíkatou, šípovkou vodnou a žabníkom skorocelovým. Uprostred trstiny sú tmavé skupiny škripinca jazerného. Na brehoch horských potokov vyskytujú sa porasty steblovky.
Buriny.
Na kultúrnych plochách, na porušených pôdach ako na oráčinách, okopaninách, v záhradách, ďalej v blízkosti bydlísk na ruderálnej pôde bohatej na dusík, na násypoch a napokon na pasienkoch a ušliapaných okrajoch ciest sa vyskytujú rôzne spoločenstvá burín. Značná časť burín sprevádza človeka túlajúceho sa prírodou aj do neporušenej ríše rastlín, dokonca aj do vysokých hôr. Medzi burinami nájdeme aj značný počet liečivých rastlín. Väčšia časť rastlín je jednoročná.
Rastlinné spoločenstvá alpínskeho a supalpínskeho pásma.
Alpínske čiže hôľne pásmo je domovom veľmi pekných, nápadných druhov. Na humóznych, kyslých pôdach, najmä v žulovej oblasti, sú rozsiahle porasty s prevahou sitiny trojzárezovej a hôlničky dvojradovej. Rastú tu aj zvonček alpínsky, kamzička Clusiova, prvosienka najmenšia.
Fytoterapia.
Rastliny rastúce na Slovensku sa využívajú i v oblasti fytoterapie. Mnohé vedeckovýskumne práce, sú zamerané nielen na prieskum domácej flóry, ale i na pestovanie a šľachtenie, liečebné a technické využitie rastlín. 
Ochrana prírody a rastlinstva Slovenska.
Na Slovensku je deväť národných parkov. Ochrana prírody je zabezpečená aj ďalšími stupňami ochrany, ako sú: 

</doc>
<doc id="37434" url="https://sk.wikipedia.org/wiki?curid=37434" title="Hazard (film)">
Hazard (film)

Hazard je koprodukčný slovensko-český film natočený podľa skutočnej udalosti.
Kriminálny film nakrútený podľa skutočného príbehu o tragickom osude dvadsaťročného dievčaťa, žijúceho s matkou a jej mladším druhom-príživníkom v bratislavskej Petržalke. Z nedostatku pozitívnej motivácie, nudy a rodinnej starostlivosti sa podieľa na zbytočnej vražde podnikateľa, ktorou si zničí život... 

</doc>
<doc id="37435" url="https://sk.wikipedia.org/wiki?curid=37435" title="Roman Petrenko">
Roman Petrenko

Roman Petrenko (* 2. január 1965, Nitra) je slovenský filmový a televízny režisér.
Vyštudoval Strednú priemyselnú filmovú školu v Čimeliciach (1984) a odbor réžia na pražskej FAMU (1990). Venuje sa najmä televíznej tvorbe. Získal cenu Českého literárneho fondu za réžiu a nomináciu na cenu Českého literárneho fondu za réžiu televíznej inscenácie "Možnosti". V Českej televízii režíroval jedenásť ročníkov "Star Dance... Když hvězdy tančí", ktorý získal dvakrát cenu Tý tý ako najlepší program.

</doc>
<doc id="37436" url="https://sk.wikipedia.org/wiki?curid=37436" title="Populárna hudba">
Populárna hudba

Populárna hudba je hudba určená širokým masám poslucháčov, a ktorá je obyčajne distribuovaná k poslucháčom pomocou hudobného priemyslu. Formy a štýly spadajúce pod toto označenie si môžu užívať a vykonávať ľudia s malým alebo žiadnym hudobným vzdelaním. Stojí v opozícii voči vážnej hudbe a voči tradičnej alebo „ľudovej“ hudbe. Vážna hudba sa historicky šírila pomocou predstavení založených na notových zápisoch, aj keď od vzniku nahrávacieho priemyslu býva rozširovaná aj pomocou hudobných nahrávok. Tradičné hudobné formy ako napríklad ranné bluesové piesne alebo hymny sa predávali ústne alebo v rámci malého, miestneho poslucháčstva.
Pôvodne sa toto označenie používalo v 80. rokoch 19. storočia v súvislosti s hudobnou scénou Tin Pan Alley v Spojených štátoch. Populárna hudba sa síce niekedy označuje aj pojmom „pop music“, v skutočnosti ale ide o dva odlišné pojmy. Populárna hudba je všeobecný pojem slúžiaci na označenie širokej škály hudobných žánrov, ktoré sú obľúbené u veľkej časti populácie, zatiaľ čo pod pojmom pop music sa obyčajne myslí špecifický hudobný žáner "v rámci" populárnej hudby. Populárne hudobné skladby a diela obsahujú spravidla chytľavé, ľubozvučné melódie. V populárnej hudbe sa zväčša používa štruktúra skladieb s opakovanými sekciami – slohami a refrénmi – medzi ktoré sa vkladajú prechody, poskytujúce v rámci skladby kontrastný a tranzitný prvok.
V období po roku 2000 sa zjednodušilo digitálne zdieľanie hudobných súborov, čím sa uľahčilo šírenie rôznych hudobných foriem medzi rôznymi štátmi či regiónmi. Niektoré populárne hudobné formy sa stali globálnymi, zatiaľ čo iné majú veľký ohlas v rámci svojich kultúr, odkiaľ pochádzajú. Prostredníctvom zmesi hudobných žánrov sa vytvárajú nové hudobné formy, ktoré odrážajú „ideály globálnej kultúry“. Na príklade Afriky, Indonézie či Stredného východu vidieť, že západná populárna hudba sa môže zmiesiť s miestnymi tradíciami a vytvoriť nové hybridné formy.
Definícia.
Samotný pojem „populárna hudba“ je veľmi neurčitý, keďže zahŕňa široké pole hudobného pôsobenia a taktiež zahŕňa veľmi dlhé časové obdobie – populárna hudba existuje odvtedy, kedy človek prvýkrát vytvoril hudbu pre svoje vlastné potešenie. Keďže množstvo ľudí berie vážne i populárne hudobné diela, je veľmi ťažké načrtnúť presnú deliacu čiaru medzi vážnou, čiže klasickou hudbou a inými existujúci hudobnými formami. Preto sa niekedy používa aj pojem „light music“ (ľahká hudba), čím sa myslí „menej vážna“ forma klasickej hudby. Týmto pojmom možno pomenovať veľmi širokú škálu žánrov: od folk po heavy metal a rock, od operetu po džez, od country and western po big band a filmové muzikály.
Hudobné formy v Západnej populárnej hudbe.
Hudobná forma v populárnej hudbe je zväčša rozdelená do jednotlivých sekcií, obyčajne pozostáva zo strofy, refrénu a prechodu. Medzi ďalšie používané hudobné formy patria 32-taktová harmonická forma, strofická forma a 12-taktové blues. V populárnych piesňach býva zväčša hudobné spracovanie pre jednotlivé strofy rovnaké, v opačnom prípade hovoríme o tom, že hudba je „prekomponovaná“.
Ústrednými prvkami sú sloha a refrén. Každá sloha obyčajne obsahuje rovnakú melódiu (prípadne s miernymi modifikáciami), ale texty sa zväčša obmieňajú. Refrén zvyčajne obsahuje melodickú frázu a základnú lyrickú linku, ktorá sa opakuje. Popové skladby môžu obsahovať tiež intro a codu, vo väčšine piesní tieto prvky ale nepatria medzi základné prvky. Popové skladby, ktoré majú slohy a refrény, spravidla obsahujú tiež prechod, čo ako názov naznačuje je sekcia, ktorá slúži ako prepojenie medzi refrénom a slohami na jednom či viacerých miestach piesne.
Sloha a refrén sa v priebehu skladby zväčša opakujú, zatiaľ čo prechod, intro a coda (známa aj pod názvom „outro“) sa objavujú iba jednorazovo. Niektoré populárne skladby môžu obsahovať tiež sólovú sekciu, čo je bežné predovšetkým v rocku a bluesom ovplyvnených štýloch. Počas sólovej sekcie jeden alebo viacero nástrojov hrajú samostatnú melodickú linku, čo môže byť melódia používaná spevákom alebo, ako je bežné v štýloch inklinujúcim k džezu, sólo môže byť improvizované, založené na akordovej progresii. Sólo zväčša predvádza jeden hudobník (napr. gitarista alebo harmonikár), menej častým javom je sólo pre viacerých inštrumentalistov (napr. trúbka v spojení so saxofónom).
32-taktová harmonická forma sa skladá zo štyroch sekcií, ktoré majú každá po osem taktov (4×8=32), dvoch veršov alebo A sekcií, kontrastnej B sekcie (prechod) a návratu verša v poslednej A sekcii (AABA). Forma verš-refrén čiže ABA sa môžu skombinovať s AABA formou, čím vzniká AABA formy. Bežné bývajú tiež variácie typu a1 a a2. Opakovaním jednej akordovej progresie možno vyznačiť samostatnú sekciu v jednoduchých hudobných formách, medzi ktoré patrí 12-taktové blues.
Vývoj v Európe a Severnej Amerike.
Hudobný priemysel.
Na prelome 18. a 19. storočia bolo najvýraznejšou črtou vznikajúceho hudobného priemyslu zameranie sa na hudbu ako ekonomickú komoditu dostupnú vo forme notového zápisu. Dostupnosť lacných a vcelku dobre dostupných notových zápisov populárnych piesní a inštrumentálnych kúskov spôsobila rozšírenie hudby medzi široké publikum amatérskych hudobníkov zo strednej triedy, ktorí mohli hrať a spievať populárne skladby vo svojich domovoch.
Centrum hudobného diania v USA koncom 19. storočia bolo sústredené v „Tin Pan Alley“ v New Yorku. Hudobní vydavatelia zo scény Tin Pan Alley vyvinuli novú metódu na podporu hudby: neustále presadzovanie nových piesní. Jednou z technologických inovácií, ktoré pomohli šíriť populárnu hudbu okolo prelomu storočia, boli mechanické pianá. Zručný klavirista nahral na takéto piano záznam, ktorý sa potom mohol „prehrať“ na inom mechanickom piane. To umožnilo väčšiemu počtu milovníkov hudby vypočuť si nové populárne klavírne melódie. Na začiatku 20. storočia boli veľkým trendom v populárnej hudbe rastúca popularita vaudeville divadiel a tanečných sál, a najmä nový vynález – fonograf. Nahrávací priemysel rástol veľmi prudko; do roku 1920 bolo v Británii takmer 80 nahrávacích spoločností a takmer 200 v USA.
Vysielanie hudby pomocou rozhlasu, ktoré sa začalo na začiatku 20. rokov 20. storočia, umožnilo rozširovať populárne piesne profesionálnych spevákov a hudobných súborov pomedzi oveľa väčšiu časť obyvateľstva, vrátane jednotlivcov z nižších príjmových skupín, ktorí si nemohli dovoliť vstupenky na koncerty. Rozhlasové vysielanie zvýšilo šancu skladateľov, spevákov a frontmanov, aby sa stali celonárodne známymi. Ďalším faktorom, ktorý pomohol rozširovať populárnu hudbu, bolo zavedenie zvukových filmov koncom 20. rokov 20. storočia, ktoré zahŕňali aj hudbu a piesne. Na prelome 20. a 30. rokov sa nahrávací priemysel skonsolidoval, čo viedlo niekoľko veľkých spoločností k dominancii nad nahrávacím priemyslom.
V 50. a 60. rokoch začal zohrávať čoraz dôležitejšiu úlohu pri šírení novej populárnej hudby nový vynález – televízia, a tiež vývoj nových nahrávacích technológií. Pomocou viacstopových nahrávacích techník mohli zvukoví technici vytvárať nové zvuky a zvukové efekty, ktoré neboli možné s použitím tradičných „živých“ nahrávacích techník. 70. roky sa začali ako dekáda rockových superhviezd. Pre kapely ako Rolling Stones sa stala normou extravagancia, a to nie len z hľadiska ich súkromného bohatstva a dekadentného obrazu, ktorý prezentovali média, ale aj z hľadiska koncertných vystúpení a štúdiových efektov. Samotný rozsah predaja rockových albumov poskytol hudobníkom – a ich rastúcemu zástupu manažérov, právnikov a účtovníkov – možnosť určovať si podmienky pri rokovaní s nahrávacími spoločnosťami, a na okamih sa zdalo, že čím väčšia je bezuzdnosť hudobníkov, tým väčší je finančný obrat. Keď sa koncom desaťročia štvrťstoročie trvajúci vzostupný trend predaja nahrávok zastavil, hudobný priemysel pocítil prvýkrát skutočnú krízu.
Krízu hudobného priemyslu zažehnala začiatkom 80. rokov nová technológia – digitálne nahrávanie. Gramoplatne nahradili technicky revolučné kompaktné disky (CD). Novinkou boli tiež alternatívne, nezávislé kapely a s tým súvisiace študentské rádiové stanice, nezávislé vydavateľstvá a sieť miestnych predajcov. Znovu oživenie kultúry DIY (Do It Yourself – Urob si sám) ako formy protesty proti konzumného spôsobu života ostro kontrastovalo s novými možnosťami globálneho hudobného trhu.
V 1. dekáde 21. storočia sa klasický podnikateľský model, ktorý fungoval v rockovej hudbe od konca 60. rokov, začal rúcať; vysoko ziskový priemysel sa vinou digitalizácie ocitol v dočasnej kríze. Na druhej strane živé vystúpenia, predtým považované za ekonomicky nezaujímavé, prekvitali v dovtedy nevídanej miere. Rastúce ceny vstupeniek vykryli nahrávacím spoločnostiam aspoň čiastočne výpadok príjmov spôsobený poklesom predaja hudobných nosičov. Zatiaľ čo v predošlých dekádach kapely vyrážali na koncertné turné s cieľom podporiť predaj svojich nosičov, v novom miléniu sa práve koncerty stali hlavným zdrojom príjmov pre hudobníkov.
Hudobná kritika.
 Moderná hudobná kritika vychádza z tradície hudobnej kritiky klasickej hudby, ktorá tradične zahŕňala štúdium, diskusiu, hodnotenie a interpretáciu hudby, ktorá bola zaznamenaná pomocou notového zápisu, a taktiež hodnotila živý prednes klasických skladieb a kompozícií, ako sú napríklad symfónie a koncerty.
Základy modernej hudobnej kritiky populárnej hudby položili v 60 a 70. rokoch 20. storočia britské časopisy ako "Rolling Stone" a "Creem", keď sa pokúšali spraviť populárnu hudbu „hodnou štúdia“. Viacero z týchto smerodajných kritikov poukazovalo na fakt, že trvácnosť populárnej hudby majú na svedomí speváci a skladatelia používajúci tradičné rockové nástroje, vydávajúci dlhohrajúce albumy, a že popové hity nepatria medzi esteticky príliš hodnotné, bývajúc zdrojom „previnilej zábavy“. Rozširujúce sa rady hudobných kritikov populárnej hudby spôsobili, že „pop sa legitimizoval ako forma umenia“, a tým pádom „noviny začali väčšmi vnímať pop ako hudbu, než ako spoločenský fenomén“.
V roku 1976 napísal hudobný kritik Robert Christgau článok nazvaný „Yes, There Is a Rock-Critic Establishment (But Is That Bad for Rock?)“ [„Áno, existuje tu zavedená rocková kritika. (Ale je to pre Rock zlé?)]. Vyzdvihujúc rozdiel medzi „rockovými kritikmi“ a „rockovou tlačou“, medzi „zavedených“ členov rockovej kritiky zaradil okrem seba takých žurnalistov ako sú Jon Landau, Dave Marsh, Paul Nelson a John Rockwell. Ako Christgau taktiež pripúšťa, „keďže každý z nás je samouk (z nevyhnutnosti, keďže naša akadémia je neformálna), aj naše najlepšie práce trpia nedostatkami typickými pre samoukov: extravaganciou, nekompletnosťou a samoľúbosťou. A najhoršie z našich prác majú nedostatky typické pre tárajov“. Christgau neskôr obvinil magazín "Rolling Stone" z propagovania „nudného mýtu o rockovom idealizme“, a z toho, že už od svojho založenia v roku 1967 sa časopis „tvári, ako keby mal zvrchované právo na muziku“.
Globálna perspektíva.
Na rozdiel od západnej populárnej hudby, hudobný žáner populárny mimo západného sveta, je kategorizovaný ako World music. Týmto označením sa inak obľúbené hudobné štýly menia v očiach verejnosti na exotickú a neznámu kategóriu. Západná koncepcia „World music“ homogenizuje množstvo rôznych žánrov populárnej hudby do jedného pojmu, čo je pre západné publikum prístupnejšie. Pomocou nových technológií sa mestské hudobné štýly dostali aj do odľahlých vidieckych oblastí na celom svete. Vidiecke oblasti sú na druhej strane schopné poskytnúť mestským centrám spätnú väzbu o nových štýloch hudby. Urbanizácia, modernizácia, expozícia zahraničnej hudby a masmédií prispeli k vytvoreniu hybridných urbanistických popových štýlov. Hybridné štýly tiež našli priestor v západnej populárnej hudbe prostredníctvom prejavov ich národnej kultúry. Prijímajúce kultúry si vypožičiavajú prvky z hostiteľských kultúr a menia význam a kontext nachádzajúce sa v hostiteľskej kultúre. Mnohé západné štýly sa na druhej strane tiež stali medzinárodnými štýlmi, k čomu prispeli nadnárodné nahrávacie štúdiá.
Afrika.
Namiesto toho, aby sa vyvíjali z hudby používanej pri určitých tradičných obradoch, ako sú svadby, narodenia alebo pohreby, populárne africké hudobné štýly vychádzajú z tradičných zábavných žánrov. Africká populárna hudba ako celok bola ovplyvnená európskymi krajinami, afro-americkou a afro-latinskou hudbou, a rovnako tiež štýlmi špecifickými pre jednotlivé regióny, ktoré sa stali obľúbenými u väčšej skupiny ľudí.
V mnohých afrických spoločnostiach hrali dôležitú úlohu politické piesne. Napríklad v Južnej Afrike boli politické piesne počas Anti-apartheidového hnutia založené na tradičnej kmeňovej hudbe, skĺbenej s hybridnými formami importovaných žánrov. Aktivisti používali protestné a osloboditeľské skladby, aby primäli jednotlivcov konať, získavať bojom skúsenosti, a aby u nich vybudovali politické povedomie. Tieto piesne odrážali jemné nuansy medzi rôznymi spoločenskými triedami zapojenými do oslobodzovacieho boja.
Jedným zo žánrov, ktoré sa v Afrike používajú v politickom kontexte, je hip hop. Napriek tomu, že hip hop vychádza zo severoamerickej kultúrnej tradície, v Afrike mu dali novú tvár, aby dokázal osloviť africkú mládež. Do Afriky sa dostal v 80. rokoch, kedy bol populárny najmä v Senegale, a postupne sa rozšíril po celom kontinente, takže v každom regióne sa vytvorila lokálna scéna podporujúca „kultúru mládeže, komunitnú inteligenciu a globálnu solidaritu“.
Ázia.
Indonézia.
Populárnu hudbu v Indonézii možno vnímať ako hybrid západných hudobných štýlov a pôvodných, veľmi osobitých indonézskych štýlov. K takýmto špecifickým žánrom patrí aj "Dangput", ktorý je v Indonézii veľmi obľúbený, a z ktorého sa vyvinuli štýly "Indo-Pop" a "Underground". Tento žáner sa vyformoval do väčšieho spoločenského hnutia, charakteristického oblečením, kultom mládeže, oživením islamských tradícií a taktiež kapitalistickým zábavným priemyslom.
Ďalším veľmi obľúbeným žánrom v Indonézii je Punk rock. Ako si všíma česká hudobná publicistka Jana Chržová, „Indonézia sa môže pýšiť undergroundovými punkovými komunitami, ktoré patria k najväčším na svete“. Miestna scéna sa začala rozvíjať predovšetkým v polovici 90. rokov, a to hlavne v Jakarte, keď miestna mládež objavila klasický punk a s ním skupiny ako Dead Kennedys, The Exploited alebo Discharge. Medzinárodnú pozornosť pritiahla komunita punkerov z indonézskej provincie Aceh v roku 2011, kedy miestna náboženská polícia počas koncertu zadržala 64 punkerov, „oholila im násilím hlavy, spálila ich oblečenie a nahnala ich do jazera, v ktorom sa mali očistiť z morálneho bahna“.
Čína.
V čínskej kultúrnej oblasti, ktoré zahŕňa okrem ČĽR aj Hongkong, Taiwan, krajiny Juhovýchodnej Ázie a západ USA, udáva mainstreamovej populárnej hudbe tón predovšetkým periféria. Počtom obyvateľov trpaslíci, Hong Kong (6 mil.) a Taiwan (22 mil.) vďaka svojej pomerne liberálnej politickej klíme a otvorenosti svetu od 70. rokov minulého storočia produkovali a stále produkujú piesne, ktoré dominujú hudobnej scéne v jedenapolmiliardovej pevninskej Číne. V rámci stredného prúdu sú tu populárne predvošetkým žánre zvané "c-pop", "cantopop" a "mandopop".
V roku 1979 vznikla v Pekingu skupina The Peking All-Stars. Išlo síce o prvú rockovú kapelu v Číne, ale jej členovia neboli rodení Číňania – išlo o cudzincov pobývajúcich vtedy v Pekingu. Koncom leta 1979 odohrala skupina historicky prvý rockový koncert v Číne. Prvým rockovým albumom vydaným v Číne bola nahrávka nazvaná "Rock 'N' Roll on the New Long March", ktorú vydal miestny hudobník Cui Jian. Ale rock západného strihu malo možnosť čínske publikum prvýkrát verejne ochutnať až v roku 1985, kedy sa na pekinskom Štadióne pracujúcich odohral koncert anglickej pop/rockovej skupiny Wham! Až dovtedy boli populárna hudba a rock len okrajovým fenonémom pre zopár nadšencov a šírili sa pomocou pirátskych nahrávok na kazetách, ktoré do krajiny priniesli zahraniční návštevníci a študenti.
Za prvú heavymetalovú skupinu sa poväčšine považuje Tang Chao, ktorá vznikla v roku 1988. V polovici 90. rokov sa tiež začínajú formovať prvé thrashmetalové a nu metalové skupiny, takisto sú obľúbené aj ďalšie heavymetalové odnože, napríklad black metal, obyčajne obohatené o prvky tradičnej čínskej hudby. V tomto období sa tiež začína formovať miestna punkrocková scéna, reprezentovaná interpretmi ako He Yong či Brain Failure.
Relatívne novým fenoménom na čínskej hudobnej scéne je Hip hop, ktorý sa prvýkrát udomácnil v Pekingu okolo roku 2000, aj keď jeho korene v tejto krajine siahajú až do 80. rokov. V súčasnosti čínska hip-hopová kultúra prekvitá vďaka podpore niekoľkých príležitostných konzumentov a kultúrnych producentov. Napriek tomu, že hip-hop je na čínskom trhu stále relatívnou novinkou, stihol už ovplyvniť populárnu hudbu, mládežníčku módu i firemný marketing.
Stredný východ.
V arabskom svete modernizácia hudby v sebe zahŕňala inšpirácie z tureckej hudby a západných hudobných štýlov. Miestni hudobníci sa učili západné inštrumentálne štýly, aby vytvorili svoje vlastné populárne štýly, do ktorých zakomponovali svoje rodné jazyky a domáce hudobné prvky. Komunity v rámci celého arabského sveta pripisujú veľký význam svojej domácej hudobnej identite, zatiaľ čo sa prispôsobujú novým hudobným štýlom prevzatých zo susedných krajín alebo masovokomunikačných prostriedkov.
V priebehu 80. a 90. rokov bola populárna hudba iránskou vládou vnímaná ako problém, keďže panovali obavy zo svetských posolstiev a taktiež z netradičných tanečných pohybov, predovšetkým z metlenia. V tomto období sa na Strednom vyvinuli undergroundové heavymetalové scény, ktoré boli v niektorých prípadoch prenasledované miestnymi vládami. Rovnako ako ich západní náprotivníci, metaloví nadšenci na Strednom východe vyjadrovali svoje pocity odcudzenia. Ibaže ich myšlienky sú poznačené vojnami a sociálnymi obmedzeniami, ktoré tu mládež zažíva. V rozhovoroch s iránskymi tínedžermi v rokoch 1990 až 2004 mládež celkovo uprednostňovala západnú populárnu hudbu, aj keď bola zakázaná vládou.

</doc>
<doc id="37437" url="https://sk.wikipedia.org/wiki?curid=37437" title="Vladimir Ivanovič Nemirovič-Dančenko">
Vladimir Ivanovič Nemirovič-Dančenko

Vladimir Ivanovič Nemirovič-Dančenko (; * 23. december 1858, Ozugrety, Gruzínsko – † 25. apríl 1943, Moskva, Rusko) bol ruský režisér, divadelný riaditeľ a dramatik. Spolu s Konstantinom Stanislavským je zakladateľom Moskovského umeleckého akademického divadla (MChAT). 
Jeho práca je spätá nielen s MChATom ale aj s rozvojom celého ruského profesionálneho divadelníctva na konci 19. storočia a v prvej polovici 20. storočia.
Život a dielo.
Nemirovič-Dančenko sa narodil v Ozugrety v Gruzínsku v roku 1858. Ako mladík hrával v ochotníckych krúžkoch v Tbilisi. Divadlu sa však naplno oddal až po dokončení štúdia matematiky a fyziky na moskovskej univerzite. Obľúbil si Ostrovského hry a rád navštevoval Malé divadlo. Neskôr začal písať divadelné kritiky a hry, ktoré sa aj hrávali v Malom divadle. Začal sa zaujímať aj o réžiu a teoretické otázky súvisiace s divadlom. Rozmýšľal nad reformou divadelného umenia, ale chýbal mu partner, s ktorým by mohol prebrať svoje názory a predstavy a neskôr ich uviesť do života. 
Prelomovým rokom v Nemirovičovom-Dančenkovom živote bol rok 1897, keď sa stretol so Stanislavským. Ich spoločný rozhovor v moskovskej reštaurácii Slovanský bazár trval celých 18 hodín. Ich spoločné priateľstvo a plodná divadelná spolupráca pretrvali štyri desaťročia. O rok neskôr spoločne založili "Moskovské umelecké všeobecne prístupné divadlo", ktoré od roku 1920 nesie názov "Moskovské umelecké akademické divadlo". 
Stanislavskij bol skôr herec a režisér, zatiaľ, čo Nemirovič-Dančenko pôsobil zväčša ako dramaturg a duchovný vodca divadla. Spolupracoval s dramatikmi Antonom Pavlovičom Čechovom a Maximom Gorkým, hercami Oľgou Knipperovou, Ivanom Michajlovičom Moskvinom. Často režíroval hry spoločne so Stanislavským, ale vytvoril aj samostatné inscenácie, ktoré vyplynuli zo spolupráce s autormi hier. Vo svetovej premiére uviedol v roku 1902 Gorkého drámu "Na dne" a Čechovovho "Ivanova". Známe sú i jeho dramatizácie veľkých ruských diel, napr. "Anny Kareninovej".
Režíroval hry ruských klasikov - Ostrovského, Puškina, Tolstého a Turgeneva i nových sovietskych autorov. Ako dramaturg uviedol na javisko hry Ibsena a Hauptmanna. 
V roku 1919 založil Hudobné štúdio, v ktorom inscenoval opery Verdiho a Šostakoviča, s cieľom implementovať hereckú metódu MChaTu v inscenovaní hudobno-dramatických diel. Od roku 1926 štúdio funguje ako samostatné divadlo a nesie meno svojho zakladateľa. 
Po Stanislavského smrti v roku 1938 viedol Nemirovič-Dančenko MChAT sám, až do svojej smrti na jar 1943. Jeho potomkovia dodnes pôsobia v divadle, ktoré založil.

</doc>
<doc id="37438" url="https://sk.wikipedia.org/wiki?curid=37438" title="Rošáda (film)">
Rošáda (film)

Rošáda (angl. "Rochade") je koprodukčný slovensko-rakúsky politický triler natočený podľa poviedky Ladislava Mňačka "Hmla".V hlavných úlohách Michael York a Marián Zednikovič.
Príbeh z prostredia ilegálnej organizácie obchodujúcej so zbraňami. 

</doc>
<doc id="37439" url="https://sk.wikipedia.org/wiki?curid=37439" title="Lineárny priestor">
Lineárny priestor



</doc>
<doc id="37440" url="https://sk.wikipedia.org/wiki?curid=37440" title="Al-Kájda">
Al-Kájda



</doc>
<doc id="37441" url="https://sk.wikipedia.org/wiki?curid=37441" title="Jastrabovité">
Jastrabovité

Jastrabovité (staršie: krahuľcovité, orlovité; lat. Accipitridae, staršie Aquilidae, Buteonidae; ) sú čeľaď vtákov z radu dravce.
Do tejto čeľade patrí okolo 75 recentných rodov, pozostávajúcich z vyše 250 recentných druhov, čo je veľká väčšina radu dravce (Accipitriformes) v užšom zmysle. Na Slovensku sa bežne vyskytuje napr. rod "Astur" (po slovensky jastrab), "Accipiter" (jastrab), "Aquila" (orol), "Buteo" (myšiak) a "Circus" (kaňa).
Charakteristika.
Výskyt.
Jastrabovité sa vyskytujú vo všetkých svetadieloch okrem Antarktídy. Obývajú skoro všetky typy biotopov, napríklad žijú v lesoch, tundre, tajge, savane, na vysokohorských lúkach, v dažďových pralesoch, púšťach, na poliach, v mestách a podobne. Neobývajú len najsevernejšiu arktickú tundru a veľmi suché púšte. Najhojnejšie sú v trópoch. Najvia ich druhov žije v lesoch, lebo stromy potrebujú na hniezdenie, sedenie, nocovanie, lov a pod. Hniezda si stavajú na útesoch, na stromoch alebo na zemi. 
Niektoré jastrabovité sú stále (t. j. žijú celý čas na tom istom mieste), ale väčšina jastrabovitých je sťahovavá. Jedince, ktoré migrujú na zimu na juh, si zvyčajne vyberajú zimovisko, ktoré je svojou štruktúrou podobné ich prostrediu na severe, kde sa rozmnožujú; napríklad jastrabovité, ktoré sa rozmnožujú v otvorených lesoch, si často vyberajú zimovisko v pomerne otvorených tropických lesoch. Jesenná migrácia zvyčajne prebieha od polovice augusta do novembra. Jarná migrácia u väčšiny druhov prebieha medzi februárom a júnom.
Mnohé z druhov vyskytujúcich sa na Slovensku sú sťahovavé, niektoré severské druhy tiahnu na zimu k nám.
Opis tela.
Pre čeľaď je charakteristická normálne vyvinutá horná čeľusť (bez subterminálneho zúbka) a slabo operená nadchvostová žľaza.
Jastrabovité môžu mať dĺžku 25 až 150 cm, môžu vážiť 80 g až 12,5 kg, majú široké krídla, hákovitý zobák (u supov je v bazálnej časti rovný), silné nohy a ostré pazúry (supy majú tupé pazúry). Všetky jastrabovité majú (obyčajne výrazne sfarbené) nadnozdrie. Majú veľké oči, ktoré sú u väčšiny druhov chránené výrazným výstupkom, nazývaným nadočnicový val. U dospelých jedincov je rozpätie krídel od 50 do 300 cm. Beháky (spodok nôh) sú rôzne dlhé (u orlov krátke a hrubé, u kaní dlhé) a napríklad orly ich majú zarastené drobným perím.
Od čeľade sokolovitých, ktorá sa donedávna spravidla považovala za blízkych príbuzných jastrabovitých, sa jastrabovité odlišujú skôr žltými, červenými alebo orieškovými očami než hnedými očami, správaním pri budovaní aní hniezda a rozdielmi v kostre. 
Tvar tela sa rôzni. Napríklad chvosty a krídla môžu mať veľa rôznych tvarov. Druhy žijúce v lesoch majú obyčajne krátke krídla a dlhé chvosty, aby sa im ľahšie manévrovalo. Druhy, ktoré žijú v otvorených biotopoch a lovia vzletom, majú vo všeobecnosti dlhé, široké krídla a krátke chvosty, aby mohli ľahko vzlietať. 
Aj farba operania sa rôzni. Mnohé jastrabovité sú sfarbené tak, aby splynuli so svojím prostredím, preto sú často hnedé, čierne alebo sivé. Spodok tela je často bledší než ako hornú časť. Niektoré jastrabovité vykazujú polymorfizmus peria - existujú svetlé a tmavé morfy. U niektorých jastrabovitých sa perie mení v závislosti o oblasti, kde žijú. 
Väčšinou sú samice väčšie než samce. Tento rozdiel veľkosti je výraznejší u druhov, ktoré lovia rýchlu a obratnú korisť. Niektoré jastrabovité majú tiež rozdielne sfarbenie peria samcov a samíc; obyčajne je pestrejšie sfarbený samec než samica a samica vyzerá podobne ako mláďatá. Okrem toho je obyčajne rozdiel medzi farbou peria v prvom roku života jedinca od farby peria dospelého jedinca - väčšina mláďat má hnedú hornú časť tela, niekedy so svetlými škvrnami, a svetlejší spodok s hnedastými pruhmi. Mláďatá majú tiež často väčšie krídlové a chvostové perá ako dospelí jedinci, aby sa im ľahšie lietalo. Perie dospelých jedincov sa niekedy vyvinie po prvom roku života, a niekedy (napríklad u väčšiny orlov) táto premena prebieha v priebehu niekoľkých rokov, pričom mladý vták prejde viacerými fázami prechodného operenia. 
Let.
Jastrabovité výborne lietajú: jastraby lietajú prudko, myšiaky pomaly krúžia v povetrí, haje a kane lietajú pomaly nad zemou.{{bez citácie}]
Potrava.
Jastrabovité sú dravce a/alebo zdochlinožravce. Konzumujú ryby, cicavce, vtáky, netopiere, bezstavovce, zdochliny a sčasti aj ovocie. 
Ostatné.
Väčšina jastrabovitých sú samotári alebo sú semikoloniálni. Väčšina jastrabovitých je aktívna počas denného svetla. Len zopár druhov je aktívnych za súmraku. 
Väčšinou sa dožívajú sa v priemere jedného až dvoch rokov, ale niektoré väčšie druhy žijú dlhšie. Napríklad veľké orly a supy sa v zajatí dožili až 60 rokov. 
Systematika.
Vnútorná systematika.
Následuje súčasný systém recentných jastrabovitých (stav: jar 2024):
"Vysvetlivky: Písmená A, B, C atď. pomocne označujú rôzne významy toho istého názvu. Znak "/" alebo hranaté zátvorky uvádzajú synonymá. Výraz "býv. X" znamená, že daný rod bol staršie súčasťou rodu X."
čeľaď jastrabovité/staršie: krahuľcovité (Accipitridae) A [= podčeľaď jastraby/jastraborodé/staršie: krahuľce (Accipitrinae) A ]:
Základná štruktúra (t.j. vývojové vzťahy) vyššie uvedeného systému je podľa Catanach et al. 2023.
V niektorých starších systémoch existovali v rámci jastrabovitých (Accipitridae) A aj nasledujúce taxóny, ktoré sú z dnešného pohľadu nemonofyletické ("Vysvetlivky: 1. Za znakom rovná sa sú uvedené súčasné názvy taxónov. 2. Slovenské názvy sú (až na jednu výnimku) tu kvôli prehľadnosti vynechané."):
 - podčeľaď Gypaetinae E / podčeľaď Gypinae/Aegypiinae C/ čeľaď Gypaetidae B [= tzv. supy Starého sveta či jednoducho supy ] = Gypaetinae C + Gypini A.
 - podčeľaď Gypaetinae F = Gypaetini D (pozri nižšie) + Circaetini C 
 - tribus Gypaetini D = Gypaetinae C + Gypini A + Perninae B (okrem rodu Elanoides) 
 - podčeľaď Leptodontinae B = rody "Leptodon", "Chondrohierax" a "Elanoides" 
 - podčeľad Cymindidinae/Leptodontinae C = rody Leptodon, Chondrohierax + Elaninae A + rod Elanoides + Caracarinae (dnes patrí mimo čeľade jastrabovité) 
 - podčeľaď Perninae C = rody "Pernis", "Henicopernis" a "Aviceda" 
 - podčeľaď Lophoictinae = rody "Hamirostra", "Lophoictinia", "Erythrotriorchis" a "Megatriorchis". 
 -tribus Chondrohieracini = rody "Chondrohierax", "Helicolestes" a "Rostrhamus" 
 -podčeľaď Circaetinae B = Circaetinae A (okrem rodu "Pithecophaga" a niekedy aj okrem rodu "Terathopius") + rod "Eutriorchis"+ niekedy aj rod "Polyboroides"
 - podčeľaď Circaetinae C = Circaetinae A (prípadne okrem rodu "Pithecophaga") + rody "Eutriorchis" a "Herpetotheres"
 -tribus Hamirostrini = rody "Hamirostra" a "Terathopius" 
 -tribus Harpiini = rody "Harpia", "Morphnus", "Geranoaetus", "Urubitornis", "Urubitinga", "Spizastur", "Oroaetus" a "Leucopternis"
 -tribus Harpyopsini = rody "Harpyopsis" a "Pithecophaga" 
 -podčeľaď Thrasaetinae B = rody "Harpia", "Morphnus", "Spizaetus" a "Pseudastur" 
 -podčeľaď Accipitrinae CH = Aquilinae A + Harpiinae B (okrem rodu "Harpyopsis") + Accipitrinae E + Buteonini A, ale okrem taxónu Ictiniinae B a okrem rodu "Circus". (resp. vo variantnej podobe: Aquilinae A + Harpiinae B + Accipitrinae E + Buteoninae A, ale okrem Milvinae A a rodov Geranospiza a Buteogallus A )
 -podčeľaď Accipitrinae I/ sekcia (alebo podčeľaď) Asturinae B = rod Accipiter B + Melieracini + časť taxónu Buteonini A + rod "Kaupifalco" + taxón Herpetotherinae (dnes radený mimo jastrabovitých) + niekedy aj jeden alebo niektoré z týchto rodov: "Circus", "Harpagus", "Polyboroides", "Micrastur" (dnes radený mimo jastrabovitých) 
 - podčeľaď Accipitrinae J = sekcia Asturinae B (pozri vyššie Accipitrinae I) + sekcia Spizaetinae (pozri nižšie).
 -tribus Accipitrini F/ podčeľaď Nisinae = Accipitrini D (okrem rodu "Circus") [= rod "Accipiter" B] + Melieracini 
 -sekcia Spizaetinae = rody "Spizaetus" (vrátane "Nisaetus"), "Harpia", "Morphnus", "Harpyhaliaaetus" a "Spilornis"
 -podčeľaď Spizaetinae = rody "Spizaetus" (vrátane "Nisaetus"), "Harpia", "Morphnus", "Harpyhaliaaetus", "Lophaetus" a "Polemaetus" 
 -podčeľaď Aquilinae B = Aquilinae A + rody "Haliaeetus" a "Gypohierax" + Harpiinae B + Circaetini A
 -podčeľaď Aquilinae C = Aquilinae A + rod "Haliaeetus" + Pandionidae; niekedy sem patril aj taxón Harpiinae B a rod "Gypohierax"
 -podčeľaď Circinae B =Circinae A + rod "Geranospiza" a niekedy aj rod "Polyboroides" 
 -podčeľaď Circinae C = Circinae A + Circaetinae A (okrem rodu "Pithecophaga") + rody "Eutriorchis" a "Polyboroides".
 - podčeľaď Milvinae C = Milvinae B + rody "Harpagus, Ictinia, Helicolestes, Rostrhamus" + niekedy aj rody "Hamirostra" a "Lophoictinia". 
 - podčeľaď Milvinae D = Milvinae B + rody "Ictinia, Helicolestes, Rostrhamus" + Perninae A (okrem rodu "Eutriorchis") + Elaninae A + rod "Macheirhampus" 
 -podčeľaď Milvinae E = Milvinae A + rod "Buteogallus" A 
 -podčeľaď Milvinae F = rody "Milvus", "Harpagus" a "Ictinia"
 - podčeľaď Ictiniinae/Ictininae B = rody "Ictinia", "Rostrhamus" a "Helicolestes"
 -podčeľaď Butasturinae = rody "Butastur" a "Kaupifalco"
 - podčeľaď Buteoninae E = Buteonini A + Accipitrinae E
 - podčeľaď Buteoninae F = Buteonini A + Haliaeetini + Aquilinae A + Circaetini A
 -podčeľaď Buteoninae G = Buteonini A (bez rodu "Geranospiza") + Haliaeetini + Aquilinae A + Harpiinae B + rody "Kaupifalco" a "Pithecophaga" (resp. vo variantnej podobe: to isté okrem Haliaeetini a plus rody "Hamirostra" a "Terathopius")
 -tribus Buteonini C = rody "Kaupifalco", "Heterospizias", "Butastur", "Buteo", "Parabuteo", "Rupornis" + Aquilinae A (okrem rodov "Spizastur" a "Oraetus") 
-podčeľaď Craxireginae je staršia náhrada názvu Buteoninae, ktorá sa ale neujala. 
Tento zoznam starších taxónov nie je úplný; napríklad v prípade podčeľade Buteoninae možno v staršej literatúre nájsť aj veľa iných vymedzení.
Starší systém pozri .
Názvy.
V súčasnosti aj minulosti sa táto čeľaď označuje názvom Accipitridae (staršie: Accipiteridae, Accipitriidae) - po slovensky: jastrabovité alebo staršie niekedy krahulcovité či krahuľcovité. Rôzne možné vymedzenia takto nazvanej čeľade sú uvedené v kapitole Rôzne vymedzenia čeľade a v kapitole Rozdelenie čeľade na viacero menších čeľadí. V 19. storočí sa namiesto tvaru Accipitridae často používali tvary Accipitrinae, Accipitrini či Accipitrina, čo sú tvary ktoré sa dnes už nesmú používať na označenie čeľade (pretože koncovka –inae je dnes vyhradená pre podčeľade, koncovka –ini pre tribusy a koncovka –ina pre podtribusy).
V minulosti sa táto čeľaď v jej rôznych vymedzeniach alternatívne označovala názvom Aquilidae (po slovensky: orlovité ) alebo názvom Buteonidae (zastarano niekedy: Buteidae; po slovensky doslova: "myšiakovité"). Rôzne možné vymedzenia takto nazvanej čeľade sú uvedené v kapitole Rôzne vymedzenia čeľade a v kapitole Rozdelenie čeľade na viacero menších čeľadí. V 19. storočí sa namiesto tvaru Aquilidae niekedy používal tvar Aquilinae a namiesto tvaru Buteonidae tvar Buteoninae, čo sú tvary ktoré sa dnes už nesmú používať na označenie čeľade (pretože koncovka –inae je dnes vyhradená pre podčeľade).
V minulosti sa táto čeľaď veľmi často alternatívne označovala názvom Falconidae (po slovensky: sokolovité) [v širšom zmysle]. Tento názov sa ale používal len v tých textoch, v ktorých bol do tejto čeľade zahrnutý aj rod sokol ("Falco") a zopár s ním príbuzných rodov, čiže keď táto čeľaď popri tom, čo je hore označené ako Accipitridae A, zahŕňala minimálne aj obsah dnešnej čeľade sokolovité (Falconidae) [v užšom zmysle] a prípadne aj dnešnej čeľade kršiakovité (Pandionidae); pričom ale z takto vymedzenej čeľade boli často zároveň vylúčené supy. Čeľaď Falconidae (sokolovité) však bola v minulosti často vymedzená ešte širšie než v predchádzajúcej vete, keďže navyše zahŕňala (často s vylúčením supov) aj obsah dnešnej čeľade hadožrútovité alebo navyše aj obsah dnešnej čeľade kondorovité, čiže bola takmer či úplne zhodná s pojmom denné dravce - porov. v kapitole Rôzne vymedzenia čeľade. Treba tiež poznamenať, že v 19. storočí sa namiesto tvaru Falconidae niekedy používal tvar Falconinae alebo tvar Falconida, čo sú tvary ktoré sa dnes už nesmú používať na označenie čeľade (pretože koncovka –inae je dnes vyhradená pre podčeľade a koncovka –ida sa väčšinou používa pre rady).
Rôzne vymedzenia čeľade.
Najčastejšie súčasné vymedzenia čeľade jastrabovité (resp. orlovité resp. Buteonidae) sú takéto:
Niektorí autori však chápu čeľaď jastrabovité (resp. orlovité resp. Buteonidae) širšie. Konkrétne:

</doc>
<doc id="37443" url="https://sk.wikipedia.org/wiki?curid=37443" title="Comédie-Française">
Comédie-Française

Comédie-Française (slovenský preklad: Francúzska komédia) alebo Théâtre-Français (slov.: Francúzske divadlo), nazývané aj La Maison de Molière (slov.: Molièrov dom), je jediným štátnym divadlom vo Francúzsku, ktoré má stály súbor. Je najvplyvnejšou a najviac chránenou francúzskou kultúrnou inštitúciou. Je vysoko cenená pre vysokú kvalitu jej repertoáru, predstavení a vzdelávania hercov. K umelcom spätým s vyše dvojstoročnou históriou tohto divadla patria aj: Marie Champmeslé, Adrienne Lecouvreur, François Joseph Talma, Sarah Bernhardt a Jean Louis Barrault.
V súčasnosti divadlo disponuje troma budovami v Paríži, "Salle Richelieu", "Théâtre du Vieux-Colombier" a "Studio-Théâtre".
História.
Comédie-Française vznikla spojením troch najdôležitejších parížskych divadelných spoločností. V roku 1673, po Molièrovej smrti, jeho "L'Illustre Théâtre" sa spojilo s konkurenčnou spoločnosťou "Théâtre du Marais" a začali hrávať v "Théâtre du Guénégaud". V roku 1680 sa "Guénégaud" spojil na nariadenie kráľa Ľudovíta XIV. s najstaršou divadelnou spoločnosťou v Paríži - "Comédiens du Roy" z "Hôtel de Bourgogne". Novovytvorenej spoločnosti bol priznaný monopol na divadelné predstavenia vo francúzštine na území Paríža a na predmestiach. Názov Comédie Française bol vybraný preto, aby bol súbor odlíšený od Comédie Italienne, súboru, ktorý hrával predstavenia v štýle talianskej commedie dell'Arte.

</doc>
<doc id="37446" url="https://sk.wikipedia.org/wiki?curid=37446" title="Turínske plátno">
Turínske plátno

Turínske plátno (tal. "Sacra Sindone" z gr. "sindón" - rubáš) je ľanová plachta rozmerov 4,36 × 1,1 m, hmotnosť plátna 2,5 kg. Na plátne sa nachádzajú nevysvetlené odtlačky a škvrny. Je jednou z najvýznamnejších kresťanských relikvií, keďže podľa tradície ide o ľanovú plachtu, do ktorej Jozef z Arimatey a Nikodém zabalili telo umučeného Ježiša Krista po tom, ako ho zložili z kríža.
Obojstranné škvrny na plachte (spredu i zozadu) pripomínajú odtlačok tváre a tela mŕtveho muža s ranami po bičovaní a na rukách a nohách s ranami po ukrižovaní. Charakteristika a umiestnenie rán zodpovedá opisom z evanjelií. Plátno je utkané z ľanovej priadze dobrej kvality. Názov plátna je odvodený od talianskeho mesta Turín, kde je táto relikvia od roku 1578 uschovaná. Plátno bolo vystavené koncom 17. storočia v bočnej kaplnke Turínskeho dómu. Pôvod látky a jej vzhľad sú predmetom intenzívnych debát teológov, historikov a iných výskumníkov. 
História.
V Európe sa plátno prvýkrát objavuje okolo polovice 14. storočia. Geoffroi de Charny, burgundský šľachtic, vybudoval kostol Zvestovania Panny Márie v Lirey. Kostol bol dokončený v roku 1353. V tomto kostole uložil plátno v roku 1355 a o rok na to zomrel na bojovom poli. Nie sú známe žiadne dokumenty, ako sa k tomuto plátnu vlastne dostal. Miestny biskup neuveril v pravosť plátna a zakázal ho vystavovať.
Pravosť plátna.
Argumenty za.
Použitý je jedličkový steh "tri na jeden", takto sa tkalo krosnami používanými v dávnych časoch v Sýrii. Najčastejšie sa v tých časoch používal steh "jeden na jeden". Steh "tri na jeden" zväčšoval kvalitu, ale i cenu. Plátno Turínskeho plátna bolo vysokej kvality, a preto i veľmi drahé. Pre zástancov pravosti plátna je to argument pre jej potvrdenie: Evanjeliá vravia, že plátno kúpil bohatý človek Jozef z Arimatey (Mt.27:59).
Vlákna plátna obsahujú množstvo stôp po indickej bavlne ("Gossypium herbaceum"), ktorá mohla byť pozostatkom po predchádzajúcej práci na krosnách. Táto bavlna sa používala na Blízkom východe, ale nepoznali ju v stredovekej Európe.
V r. 1997 boli rozlúštené nápisy na plátne, objavené v r. 1978: „INNECE“ (trest smrti), „PEZU“ (vykonaný), „(I)HSOY“ (Ježiš), „NAZARENUS“ (Nazaretský), „(O)PSKIA“ (tieň tváre), „TIBERIUS CĆSAR“ (cisár Tiberius).
Odtlačok mince leptónu, ktorý sa razil v r. 29 - 30 n. l. Po archeologických výskumoch v 20. stor. sa zistilo, že v 1. stor. n. l. bol zvyk u Židov klásť zomrelým na oči mince. Okrem toho práve odtlačok mince leptónu je s chybnou razbou z r. 29 n. l., ktorých emisia bola vzácna.
Existujú historické dokumenty, zobrazenia z 8. a 6. stor. n. l., ktoré vypovedajú o existencii plátna s odtlačkom Ježišovho tela.
Argumenty proti.
Neexistujú žiadne dobové ani historické dokumenty, ktoré by hovorili o tom, že Turínske plátno vzniklo. Biblia nezaznamenáva, že by sa s plátnom, do ktorého bol Ježiš zavinutý, stalo niečo divné, hoci spomína také detaily, že plátno bolo čisté (Mat.27:59) a že Jozef Arimatejský plátno kúpil (Mark. 15:46). Ján.20:5-7 dokonca uvádza, že učeníci našli po zmŕtvychvstaní "plachty ležať" (množné číslo!) a že existovala "šatka, ktorú (Ježiš) mal na hlave" a ktorá "ležala zvinutá na inom mieste". Už samotná existencia takejto šatky by bránila vzniku podoby ako ju vidíme na plátne. 
V roku 1988 tri laboratóriá (v Oxforde, Zürichu a Tucsone) nezávisle od seba uhlíkovou metódou C14 testovali vek plátna. Podľa týchto meraní plátno pochádza z rokov 1260-1390. Čo viedlo k domnienke, že relikvia je stredovekým podvodom. V r. 2000 však vedecký výskum potvrdil, že textília bola v stredoveku opravovaná najmä na okrajoch, odkiaľ pochádzali vzorky troch laboratórií. Po odstránení týchto záplat v r. 2002, reštaurátori vyjadrili pochybnosti o materiáli, ktorí si vybrali vedci na výskum v r. 1988. 
Tím vedcov z Polytechnickej univerzity v Turíne tvrdí, že v roku 33 n.l. postihlo Jeruzalem mohutné zemetrasenie s magnitúdou 8,2. Toto silné zemetrasenie bolo schopné vyvolať neutrónové žiarenie a to nakoniec zapríčinilo, že na plátne zostal odtlačok. Radiáciou uvoľnené izotopy zapríčinili ovplyvnenie uhlíkovej metódy a pomocou nej sa následne nepravdivo určil vek plátna na roky 1260 – 1390. Plátno okrem toho bolo uložené v striebornej dóze a dlhodobý styk s kovom mohol ovplyvniť pomer uhlíka 14C/12C a tým aj správnosť merania.
Krvná skupina muža z plátna bola identifikovaná ako AB. Ide o veľmi vzácnu a mladú krvnú skupinu (má ju približne 3 % populácie), ktorá vznikla v oblasti Himalájí a je veľmi nepravdepodobné, aby sa vyskytla v tomto čase práve v oblasti Palestíny.
Ako testovali.
Každé laboratórium dostalo vzorku s hmotnosťou okolo 50 miligramov. Zároveň dostali kontrolné vzorky: ľanové plátno pochádzajúce z Núbie, datované na 12. storočie; ľanové plátno z Théb z hrobu Kleopatry rádiometricky datované medzi rokmi 110 a 75 pred Kr.; niekoľko vlákien odobraných z prikrývky sv. Ľudovíta Andegavenského, pochádzajúcej z obdobia medzi rokmi 1290 až 1310.
Zástancovia pravosti plátna tvrdia, že výsledky uhlíkovej metódy boli skreslené. Spôsobili to vraj neskoršie záplaty na látke a sadze od sviečok či olejových lámp. Preto tkanina obsahuje veľa uhlíka, ktorým nasiakla, a jeho množstvo skresľuje výsledky uhlíkovej metódy. Ak by táto námietka mala byť pravdivá, musela by hmotnosť znečistenia plátna dvojnásobne prevyšovať hmotnosť samotného plátna. Ak by boli odobrali vzorku plátna zo záplaty, tak by vek plátna stanovený uhlíkovou metódou vyšiel na neskoršie obdobie, než sa plátno vierohodne objavilo.
Na Slovensku sa tejto otázke intenzívne venoval prof. RNDr. Anton Hajduk, DrSc., bývalý pracovník SAV, ktorý k danej problematike vydal knihu.
Podľa najnovších výskumov však vzorka, ktorú použili pri uhlíkovom datovaní, obsahovala okrem pôvodnej ľanovej priadze aj vtkané stredoveké časti z bavlny, ktoré mali za následok nepresnosť v datovaní. Potvrdzuje to aj to, že nikde inde na plátne sa bavlna nevyskytuje podobne ako aj pigment, ktorým bola táto časť zafarbená aby nebolo vidno novšiu časť, rovnako aj odborníci na tkanie potvrdili, že do pôvodného plátna bola vtkaná stredoveká záplata z bavlny. Na druhej strane, už priznanie stredovekých úprav, natoľko precíznych, že ich voľným okom nie je vidieť, do istej miery spochybňuje pravosť plátna a naznačuje, že sa s ním v minulosti rôzne manipulovalo. Čaká sa na nové uhlíkové datovanie, ktoré však už zrejme nebude možné, pretože plátno bolo nedávno chemicky ošetrené proti škodcom. Tieto nové zistenia sa objavili v dokumente "Turínske plátno: nové dôkazy" (2009) odvysielanom na Viasat History.

</doc>
<doc id="37449" url="https://sk.wikipedia.org/wiki?curid=37449" title="Rošáda">
Rošáda

Rošáda môže byť:

</doc>
<doc id="37450" url="https://sk.wikipedia.org/wiki?curid=37450" title="Bod varu">
Bod varu



</doc>
<doc id="37451" url="https://sk.wikipedia.org/wiki?curid=37451" title="Hazard">
Hazard

Hazard môže byť:

</doc>
<doc id="37454" url="https://sk.wikipedia.org/wiki?curid=37454" title="Výmenná častica">
Výmenná častica

Výmenná častica (iné názvy: výmenný bozón, kalibračný bozón, častica poľa) je (podľa tzv. štandardného modelu) istý druh častice, ktorá „tvorí“ (teda prenáša) interakcie medzi časticami.
Delia sa podľa prenášanej interakcie na:

</doc>
<doc id="37456" url="https://sk.wikipedia.org/wiki?curid=37456" title="Bozóny">
Bozóny



</doc>
<doc id="37457" url="https://sk.wikipedia.org/wiki?curid=37457" title="Kalibračné bozóny">
Kalibračné bozóny



</doc>
<doc id="37458" url="https://sk.wikipedia.org/wiki?curid=37458" title="Volavka purpurová">
Volavka purpurová

Volavka purpurová alebo volavka červená (lat. "Ardea purpurea") je druh z čeľade volavkovité. Je rozšírená v orientálnej, etiópskej a na juhu palearktickej oblasti, kde obýva vodné plochy a toky s hustou močiarnou vegetáciou v ktorej aj hniezdi. Na Slovensku je dokázané hniezdenie v 1,60 % mapovacích kvadrátov. Podľa Medzinárodnej únie na ochranu prírody a prírodných zdrojov volavka purpurová patrí medzi najmenej ohrozené druhy, trend celkovej i Európskej populácie je klesajúci.
Výskyt a stav na Slovensku.
Volavka purpurová hniezdi najmä na Východoslovenskej rovine. Počas migrácie bola zistená v 13,10 % mapovacích kvadrátov.
Odhadovaný počet hniezdiacich párov je 20 – 60. Veľkosť populácie i územie na ktorom sa vyskytuje vykazujú "mierny pokles" od 20 – 50 %. 
Ekosozologický status v roku 1995 "E" – ohrozený druh. V roku 1998 "EN:B1", "EN" – ohrozený. V roku 2001 "EN" - ohrozený. V roku 2014 VU* D - zraniteľný. Dôvodom preradenia do nižšej kategórie môže byť niektorý z nasledujúcich dôvodov: zvýšenie počtu rozmnožujúcich sa jedincov, rastúci trend populácie, zväčšovanie areálu alebo aj možnosti pozitívneho ovplyvnenia populácií z okolitých krajín. Európsky ochranársky status "SPEC3" – druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" – zraniteľný druh.Stupeň ohrozenia "V" – zraniteľný druh.
Ochrana.
Je zákonom chránená, spoločenská hodnota je 5000 € (Vyhláška MŽP č. 170/2021).
Volavka purpurová je druh európskeho významu, ktorý sa vyskytuje ako kritériový druh v dvoch chránených vtáčich územiach.

</doc>
<doc id="37461" url="https://sk.wikipedia.org/wiki?curid=37461" title="Pobrežník sivý (Calidris temminckii)">
Pobrežník sivý (Calidris temminckii)

"Pobrežník sivý je aj starší názov pobrežníka hrdzavého, pozri pobrežník hrdzavý."
Pobrežník sivý alebo pobrežník Temminckov ("Calidris temminckii") druh vtáka z čeľade slukovité ("Scolopacidae"). Obýva najmä tundru a z časti i boreálne pásmo celej palearktickej oblasti. Na zimu odlieta do Afriky. Migruje hlavne pozdĺž pobrežia a z časti aj vnútrozemím. Na Slovensku bol zistený počas migrácie v 7,90 % mapovacích kvadrátov. Podľa Medzinárodnej únie na ochranu prírody a prírodných zdrojov pobrežník sivý patrí medzi najmenej ohrozené druhy, trend celkovej populácie nie je známy, ťažko sa hodnotí, pretože nie je jednoznačný názor na rozsah ohrozujúcich faktorov. Európska populácia je stabilná.
Ochrana.
Je zákonom chránený, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37462" url="https://sk.wikipedia.org/wiki?curid=37462" title="Severocyperská turecká republika">
Severocyperská turecká republika

Severocyperská turecká republika (prekladaná aj ako "Turecká republika Severný Cyprus" alebo "Turecká republika severného Cypru"; po turecky "Kuzey Kıbrıs Türk Cumhuriyeti", KKTC) je "de facto" nezávislý štát ležiaci na severnej časti ostrova Cyprus.
Dejiny.
Severný Cyprus vyhlásil svoju nezávislosť v roku 1983 ako následok krízy na ostrove, vyvolanej pokusom cyperských Grékov o zvrhnutie vlády a následnou inváziou tureckých vojsk v roku 1974. V súčasnosti ho medzinárodne uznáva iba Turecko. 
V roku 2004 sa uskutočnilo referendum o zjednotení ostrova, ktoré, ak by bolo prijaté, by malo za následok vytvorenie Zjednotenej cyperskej republiky, ktorá by následne vstúpila do Európskej únie. V severnej časti ostrova bolo referendum prijaté 65 % hlasov, no v gréckej časti Cypru bol návrh zamietnutý 76 % obyvateľov.
Politický systém.
Severný Cyprus je republika na čele s prezidentom. Prezident je hlavou štátu, zatiaľ čo premiér je na čele vlády. Výkonná moc je v rukách vlády, legislatívnu moc má vláda, ako aj parlament. 
Prezident je volený na obdobie päť rokov. Súčasný prezident Mehmet Ali Talat bol zvolený v prezidentských voľbách 17. apríla 2005. Parlament, ktorý má 50 členov, je volený pomerným systémom v piatich volebných obvodoch. Vo voľbách, ktoré sa uskutočnili vo februári 2005 získala najpočetnejšie zastúpenie v parlamente Republikánska Turecká Strana, ktorá presadzuje nastolenie mieru a znovuzjednotenie Cypru, avšak nepodarilo sa jej získať prevažnú väčšinu. 
Vládu tvorí predseda vlády a 10 ministrov. V súčasnosti je predsedom vlády Ferdi Sabit Soyer. 
Administratívne členenie.
Severocyperská turecká republika sa člení na päť základných regiónov:
Geografia a podnebie.
Ostrov má extrémne stredomorské podnebie s veľmi horúcimi a suchými letami a relatívne chladnými zimami. Väčšina zrážok spadne od decembra do januára. 
Klíma pobrežných oblastí je menej extrémna než vo vnútrozemí, pretože je tu stály vplyv mora na atmosférickú vlhkosť. Teplota mora nikdy neklesá pod 16 °C (január, február), v auguste môže stúpnuť až na 28 °C. 
Jar a jeseň bývajú krátke, typické premenlivým počasím, s občasnými jarnými silnými búrkami zasahujúcimi pobrežné oblasti, a západným vetrom "meltem" prinášajúcim vplyv atlantickej tlakovej níže. 
Od polovice mája do polovice septembra slnko svieti priemerne 11 hodín denne. Teploty môžu dosahovať 40 °C. Na nížine Mesaoria prevažuje vplyv severozápadného vetra "poyraz", napriek tomu, že sa nachádza nižšie na pobreží. Obloha býva jasná, vlhkosť vzduchu nízka, dosahujúca 4060 %, takže vysoké teploty sa zdajú znesiteľnejšie. Na ostrov tiež vanie horúci, suchý, prašný vietor "sirocco" vanúci z Afriky.
Krátkodobé búrkové obdobia vyvolané pomerne častými menšími tlakovými nížami prevažujú počas zimy. 60 % zrážok spadne od decembra do februára. V severnom horskom pásme spadne okolo 550 mm zrážok ročne, kým na nížine Mesoaria spadne len okolo 300400 mm. 
Mráz a sneh sú na Severnom Cypre takmer neznáme, aj keď nočné teploty v zime klesajú na veľmi nízke hodnoty. 
Väčšina riek je vytvorená zimnými záplavami a tečú iba po silných zrážkach, pričom rieky prameniace v severnom a južnom horskom pásme celoročne takmer vôbec netečú.
Ekonomika.
Ekonomike Severocyperskej tureckej republiky dominuje sektor služieb, spolu s verejným sektorom, obchodom, turistickým ruchom a školstvom, s menším podielom poľnohospodárstva a ľahkého strojárenského priemyslu. Ekonomika funguje na princípe voľného trhu, s veľkým podielom dotácií administratívnych nákladov zo strany Turecka. 
Kvôli svojmu postaveniu a embargu je Severocyperská turecká republika silne závislá od tureckej vojenskej a ekonomickej podpory. Menou je nová turecká líra, čo zdôrazňuje prepojenosť na ekonomiku Turecka. Všetok severocyperský export a import musí byť realizovaný prostredníctvom Turecka, pokiaľ nie je vyprodukovaný miestne, z materiálov dostupných v tejto oblasti (alebo importovaných cez uznávané prístavy ostrova), keď môže byť exportovaný prostredníctvom jedného z legálnych prístavov.
Pretrvávajúce problémy na Cypre nepriaznivo ovplyvňujú ekonomický rozvoj Severocyperskej tureckej republiky. Cyperská republika ako medzinárodne uznávaná autorita vyhlásila miestne letiská a prístavy, ktoré nie sú pod jej kontrolou, za uzavreté. Všetky členské krajiny Organizácie Spojených národov a štáty Európskej únie uzatvorenie týchto letísk a prístavov rešpektujú. Turecká komunita proti tomuto argumentuje, že Cyperská republika zneužíva svoje medzinárodné postavenie, aby oslabila ekonomické vzťahy medzi Severocyperskou tureckou republikou a ostatným svetom.
Napriek obmedzeniam vyplývajúcim z nedostatku medzinárodného uznania dosiahla ekonomika Severocyperskej tureckej republiky v posledných rokoch zaujímavý výkon. Rast HDP ekonomiky Severocyperskej tureckej republiky bol v rokoch 20012005 5,4 %, 6,9 %, 11,4 %, 15,4 % a 10,6 %. Tento rast bol umožnený relatívnou stabilitou tureckej líry a rozmachom školstva a stavebného sektora. 
Štúdie Svetovej banky hovoria, že v Severocyperskej tureckej republike vzrástol HDP na osobu na úroveň 76 % HDP na osobu v Cyperskej republike.
Aj keď ekonomika Severocyperskej tureckej republiky sa v posledných rokoch rozvinula, stále ostáva závislá od finančných tokov od tureckej vlády. Podľa ekonomického protokolu 200306 Ankara plánuje poskytnúť Severocyperskej tureckej republike okolo 550 miliónov dolárov. 
V období januáraugust 2003 navštívilo Severocyperskú tureckú republiku 286 901 turistov. 
Tureckocyperská ekonomika taktiež profitovala z množstva univerzít, vrátane Univerzity Blízkeho východu, Americkej univerzity Girne, Technickej univerzity Stredného východu, Európskej univerzity Lefke a Cyperskej medzinárodnej univerzity, ako aj Univerzity východného Stredomoria, ktorá je medzinárodne uznávaná a má viac ako 15 000 študentov 68 rôznych národností. Univerzita bola uznaná tureckou Radou vysokého školstva. Je plnoprávnym členom inštitúcií ako Európska asociácia univerzít, Komunita stredomorských univerzít, Federácia univerzít islamského sveta a Medzinárodná asociácia univerzít.

</doc>
<doc id="37463" url="https://sk.wikipedia.org/wiki?curid=37463" title="Chriašť najmenší">
Chriašť najmenší

Chriašť najmenší (iné názvy: chriašteľ najmenší, chriašteľ červenkastonohý; lat. "Zapornia pusilla" synonymum "Porzana pusilla") je vták z čeľade chriašteľovitých.Obýva rôzne oblasti, orientálnu, etiópsku, austrálsku i palearktickú, kde žije najmä v Španielsku. Podľa Medzinárodnej únie na ochranu prírody a prírodných zdrojov chriašť najmenší patrí medzi najmenej ohrozené druhy, trend celkovej populácie nie je známy, pretože nie sú známe vplyvy deštrukcie jeho biotopov na veľkosť populácie.
Výskyt a stav na Slovensku.
Na Slovensku je vzácny, objavuje sa počas migrácie, ťažko sa zisťuje pre skrytý spôsob života. O hniezdení existuje správa z roku 1957 z rezervácie Tajba, no bez dokladu. Ekosozologický status v roku 1995 "Im" - nezaradený migrant, resp. nehniezdič. V rokoch 1998, 2001 a 2014 žiadny. 
V zozname vzácnych ornitologických pozorovaní podliehajúcich hláseniu Faunistickej komisii ani v zozname vzácnych a zriedkavých druhov vtákov databázového systému Birding Slovakia nie sú žiadne záznamy o hniezdení uznané Faunistickou komisiou.
Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "R" - vzácny druh.
Ochrana.
Je zákonom chránený, spoločenská hodnota je 3000 € (Vyhláška MŽP č. 170/2021). Chriašť najmenší je druh európskeho významu.

</doc>
<doc id="37464" url="https://sk.wikipedia.org/wiki?curid=37464" title="Chriašť malý">
Chriašť malý

Chriašť malý alebo chriašteľ malý (lat. "Zapornia parva" synonymum "Porzana parva") je druh z čeľade chriašteľovité. Obýva západnú a centrálnu palearktídu. Podľa Medzinárodnej únie na ochranu prírody a prírodných zdrojov chriašť malý patrí medzi najmenej ohrozené druhy, celková populácia je stabilná.
Výskyt a stav na Slovensku.
Chriašť malý je na Slovensku hniezdič a migrant. Na Slovensku bolo dokázané alebo pravdepodobné hniezdenie v 6,00 % mapovacích kvadrátoch. Odhadovaný počet hniezdiacich párov je 70 - 150. Veľkosť populácie má "mierny pokles" od 20 - 50%. Veľkosť územia na ktorom sa vyskytuje je "stabilná", maximálna zmena do 20%. Ekosozologický status v roku 1995 "V" - zraniteľný. V roku 1998 "LR:lc", "LR" - menej ohrozený druh, "lc" - najmenej ohrozený taxón. V roku 2001 "LR" - menej ohrozený. V roku 2014 "VU* D" - zraniteľný. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 
Ochrana.
Je zákonom chránený, spoločenská hodnota je 2000 € (Vyhláška MŽP č. 170/2021). Chriašť malý je druh európskeho významu, ktorý sa vyskytuje ako kritériový druh v troch chránených vtáčich územiach a ako 1 % druh v jednom.

</doc>
<doc id="37465" url="https://sk.wikipedia.org/wiki?curid=37465" title="Rybár malý">
Rybár malý

Rybár malý alebo rybár bieločelý (lat. "Sternula albifrons", staršie "Sterna albifrons") je druh z čeľade rybárovité (namiesto ktorej je v niektorých systémoch podčeľaď rybárorodé z čeľade čajkovité). Obýva pobrežia morí a štrkové ostrovy riek na celej Zemi, hniezdi v kolóniách. Podľa Medzinárodnej únie na ochranu prírody a prírodných zdrojov rybár malý patrí medzi najmenej ohrozené druhy, trend celkovej populácie je klesajúci, trend v Európe je neznámy.
Výskyt a stav na Slovensku.
Rybár malý patrí na Slovensku k vzácnym hniezdičom a k pravidelným migrantom. Od roku 1993 hniezdi na Dunaji pri Čunove, úspešnosť hniezdenie je nízka. Odhadovaný počet hniezdiacich párov je 0 - 5. Druh je "fluktujúci". Ekosozologický status v roku 1995 "I" - nezaradený. V roku 1998 "NE" - nehodnotený druh podľa uvedených kritérií z viacerých dôvodov. V roku 2001 "NE" - nehodnotený. V roku 2014 NA - (regionálne) nepríslušný. Rybár malý je jeden z 15. nehodnotených druhov, z niektorého z nasledujúcich dôvodov: o ktorých pravidelnom hniezdení u nás existujú údaje z menej ako 10 posledných rokov, sú v štádiu rozširovania areálu, hniezdia alebo hniezdili u nás len sporadicky alebo ojedinele. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh. 
Aktuálne výskyty a diskusie sú k dispozícii v zozname vzácnych a zriedkavých druhov vtákov databázového systému Birding Slovakia alebo v zozname vzácnych ornitologických pozorovaní podliehajúcich hláseniu Faunistickej komisii.
Ochrana.
Je zákonom chránený, spoločenská hodnota je 5000 € (Vyhláška MŽP č. 170/2021).

</doc>
<doc id="37466" url="https://sk.wikipedia.org/wiki?curid=37466" title="Phnompenh">
Phnompenh



</doc>
<doc id="37468" url="https://sk.wikipedia.org/wiki?curid=37468" title="Čorík bahenný">
Čorík bahenný

Čorík bahenný (iné názvy: rybár bahenný,čorík bielobradý; ) je druh z čeľade rybárovité, zaraďované aj pod čajkovité. Obýva palearktickú, orientálnu, etiópsku a tiež austrálsku oblasť. Na Slovensku hniezdi na východe v 1,20 % mapovacích kvadrátov. Podľa Medzinárodnej únie na ochranu prírody a prírodných zdrojov čorík bahenný patrí medzi najmenej ohrozené druhy, celková populácia je stabilná, stavy v Európe stúpajú.
Opis.
O niečo väčší ako čorík čierny (dĺžka tela je , krídla , chvosta ). Chvost má vykrojený do hĺbky 12 – . Vrch hlavy, na temene, od oči až po záhlavie je čierny, hrdlo a tvár sú biele, vrch tela je popolavosivý. Spodná časť tela je tmavšia. Zobák a nohy sú červeno. V zimnom šate je vrch hlavy biely s čiernymi škvrnami, spodná časť tela biela a zobák je tmavý. Plávacia blana je hlboko vykrojená. Krídlo presahuje . V letnom šate sa uňho vyníma pod okom na tvári biely širší pás. Spodná časí tela kontrastuje so spodnou časťou krídel.
Výskyt a stav na Slovensku.
Vzácny hniezdič. Vyskytuje sa v apríli a v jeseni od augusta do septembra. Na Slovensku sa vyskytuje veľmi zriedkavo počas migrácie na jar a na jeseň. Od roku 1970 hniezdi na Východoslovenskej rovine na rybničnej sústave Iňáčovce - Senné. V posledných rokoch existujú údaje o jeho hniezdení aj zo západného Slovenska. 
Odhadovaný počet hniezdiacich párov je 50 - 200. Druh je "fluktuujúci". Ekosozologický status v roku 1995 "E" - ohrozený druh. V roku 1998 "EN:B1" - ohrozený. V roku 2001 "EN" - ohrozený. V roku 2014 "VU* B2ac(iv); C2 a(i), b; D" - zraniteľný. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh.
Biotop.
Hniezdi pri rybníkoch, močiaroch, jazerách, v nížinách a podobne.
Hniezdenie.
Čorík bahenný hniezdi v kolóniách v zárastoch vodných rastlín. Hniezdo si stavia z vodného rastlinstva. V júni znáša samička 2 – 3 zelenkavosivé, tmavo škvrnité vajíčka veľkosti 31 – 44 x 24 – . Inkubačný čas je 18 dní.
Potrava.
Živí sa drobnými vodnými živočíchmi.
Ochrana.
Druh ktorý v európskom meradle ubúda. Ako súčasť našej prírody ho treba zachovať a preto aj chrániť.
Je zákonom chránený, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37469" url="https://sk.wikipedia.org/wiki?curid=37469" title="Čajka sivá">
Čajka sivá

Čajka sivá (lat. "Larus canus") je druh z čeľade čajkovité. Obýva palearktickú a nearktickú oblasť. Na Slovensku vzácne hniezdi. Prvé hniezdenie bolo zistené v roku 1982 na Sĺňave pri Piešťanoch a druhé v roku 1998 na Oravskej priehrade. 
Podľa Medzinárodnej únie na ochranu prírody a prírodných zdrojov čajka sivá patrí medzi najmenej ohrozené druhy, trend celkovej populácie nie je známy, chýbajú potrebné znalosti z jej rozsiahlej oblasti rozšírenia. Populácia v Európe klesá rýchlosťou 25% za 29,4 rokov (tri generácie).
Opis.
Dorastá do dĺžky až 44 centimetrov a váži až pol kilogramu. Farba operenia sa mení podľa veku a ročného obdobia. Živí sa hmyzom a malými rybkami. Hniezdi raz ročne, od mája do júna.
Výskyt a stav na Slovensku.
Odhadovaný počet hniezdiacich párov je 0 - 3, zimujúcich jedincov 100 - 9 000. Je to novohniezdiaci druh, populačný a areálový trend nie je hodnotiteľný. Ekosozologický status v roku 1995 "I" - nezaradený. V roku 1998 "NE" - nehodnotený druh podľa uvedených kritérií z viacerých dôvodov. V roku 2001 "NE" - nehodnotený. V roku 2014 NA - (regionálne) nepríslušný. Čajka sivá je jeden z 15. nehodnotených druhov, z niektorého z nasledujúcich dôvodov: o ktorých pravidelnom hniezdení u nás existujú údaje z menej ako 10 posledných rokov, sú v štádiu rozširovania areálu, hniezdia alebo hniezdili u nás len sporadicky alebo ojedinele. Európsky ochranársky status "SPEC2" - druhy, ktorých globálne populácie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh. 
Ochrana.
Je zákonom chránený, spoločenská hodnota je 460 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37470" url="https://sk.wikipedia.org/wiki?curid=37470" title="Nairobi">
Nairobi

Nairobi je hlavné mesto Kene. Je najľudnatejšie mesto vo Východnej Afrike a 12. najľudnatejšie v Afrike. Názov mesta je odvodený z massajskej frázy "Enkare Nyirobi", ktorá sa dá preložiť ako „miesto studených vôd“. V súčasnosti je mesto prominentné finančné a obchodné centrum.
Mesto bolo založené v roku 1899 ako jednoduché železničné depo na trase z Mombasy do Ugandy. Mesto rýchlo rástlo a v 1907 sa stalo hlavným mestom Britskej Východnej Afriky. Od roku 1963 je hlavným mestom dnešnej Kene. Počas svojho koloniálneho obdobia bolo mesto strediskom priemyslu s kávou, čajom a sisalom.

</doc>
<doc id="37472" url="https://sk.wikipedia.org/wiki?curid=37472" title="Kačica chripľavka">
Kačica chripľavka

Kačica_chripľavka (iné názvy: kačica chripľavá, chripľavka obyčajná, chripľavka; lat. "Mareca strepera", staršie "Anas strepera") je druh z čeľade kačicovité. Rozšírená v celej holarktíde, kde vyhľadáva plytké vodné plochy. Na Slovensku zriedkavo hniezdi aj zimuje, hniezdenie bolo dokázané v 2,80 % mapovacích kvadrátov, zimovanie bolo zistené v 5,80 % mapovacích kvadrátov. Podľa Medzinárodnej únie na ochranu prírody a prírodných zdrojov kačica chripľavka patrí medzi najmenej ohrozené druhy, trend celkovej aj európskej populácie je stúpajúci, populácia v severnej Amerika sa za posledných 40 rokov štatisticky významne zvýšila o 56.9 %.
Výskyt a stav na Slovensku.
Odhadovaný počet hniezdiacich párov v rokoch 19801999 bol 50 - 80, zimujúcich jedincov 0 - 30. Veľkosť populácie i územie na ktorom sa vyskytovala boli "stabilné", maximálna zmena do 20%. Ekosozologický status v roku 1995 "R" - vzácny. V roku 1998 "LR:cd", "LR" - menej ohrozený druh. V roku 2001 "LR" - menej ohrozený. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Odhadovaný počet hniezdiacich párov v rokoch 20082012 bol 100200 párov. Krátkodobý trend za posledných 12 rokov (20002012) aj dlhodobý trend od roku 1980 (19802012) boli "stúpajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stúpajúca". V roku 2014 LC* D1 - menej dotknutý. 
Odhadovaný počet hniezdiacich párov v rokoch 20132018 bol 100200 párov. Krátkodobý trend za posledných 12 rokov (20082018) aj dlhodobý trend od roku 1980 (19802018) boli "stúpajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stúpajúce".
Ochrana.
Je zákonom chránená, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37473" url="https://sk.wikipedia.org/wiki?curid=37473" title="Hus malá">
Hus malá

Hus malá (iné názvy: hus pískavá, hus piskľavá; lat. "Anser erythropus") je zúbkozobec z čeľade kačicovitých. Hniezdi v tajge a tundre palearktídy. Na Slovensku boli len zriedkavo pozorované ako migrajúce a zimujúce. Podľa Medzinárodnej únie na ochranu prírody a prírodných zdrojov hus malá patrí medzi zraniteľné druhy, trend celkovej populácie je klesajúci, rýchly pokles nastal z dôvodu nadmerného lovu a ničenia biotopov kultiváciou a fragmentáciou hniezdnych biotopov. Model vývoja hniezdisk tohoto druhu predpovedá 28% stratu do roku 2070.
Výskyt a stav na Slovensku.
Odhadovaný počet zimujúcich jedincov v rokoch 19801999 bol 0 - 15. Ekosozologický status v roku 1995 "Im" - nezaradený migrant, resp. nehniezdič. V roku 1998 žiadny. Európsky ochranársky status "SPEC1" - druhy vyskytujúce sa v Európe, vyžadujúce celosvetovú ochranu ako globálne ohrozené. Stupeň ohrozenia "V" - zraniteľný druh. 
Odhadovaný počet zimujúcich jedincov v rokoch 20082012 bol 015. Krátkodobý trend zimujúcej populácie za posledných 12 rokov (20002012) aj dlhodobý trend od roku 1980 (19802012) boli "stabilné".
Odhadovaný počet zimujúcich jedincov v rokoch 20132018 bol 05. Krátkodobý trend zimujúcej populácie za posledných 12 rokov (20082018) aj dlhodobý trend od roku 1980 (19802018) boli "stabilné".
Ochrana.
Je zákonom chránená, spoločenská hodnota je 3220 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37474" url="https://sk.wikipedia.org/wiki?curid=37474" title="Moroni">
Moroni

Moroni je hlavné mesto štátu Komory. Žije tu okolo 60-tisíc obyvateľov.
Geografická poloha.
Mesto leží na západnom pobreží ostrova Grande Comore ("Veľký Komor"), ktorý je najväčší zo súostrovia v Indickom oceáne. Nad mestom sa týči sopka Karthala. Asi 20 km severne od mesta je medzinárodné letisko Prince Said Ibrahim Airport.

</doc>
<doc id="37475" url="https://sk.wikipedia.org/wiki?curid=37475" title="Hus bieločelá">
Hus bieločelá

Hus bieločelá alebo hus beločelá ("Anser albifrons") je zúbkozobec z čeľade kačicovitých. Hniezdi v arktickej časti Eurázie a Severnej Ameriky. Nominátna rasa "Anser albifrons albifrons" žije najmä v Eurázii, hniezdi v arktickom pásme tundry, na Slovensku je migrant a zimný hosť. Počet hniezdnych párov v Európe je 62 000 - 72 000, prebieha veľký nárast populácie. 
Podľa Medzinárodnej únie na ochranu prírody a prírodných zdrojov hus bieločelá patrí medzi najmenej ohrozené druhy, trend celkovej populácie nie je známy, populácia v Európe je stabilná. V severnej Amerike za posledných 40 rokov ich stavy štatisticky významne stúpli o 5500% (to znamená 173% za dekádu). Treba tiež poznamenať, že spomínaný prieskum pokrýval asi 50% plochy rozšírenia v severnej Amerike.
Opis.
Hus bieločelá meria 65-78 cm, rozpätie krídel má 130-165 cm a váži 2-3 kg. Podobá sa husi divej. Odlišuje sa tmavšou sivou farby krku a hlavy na ktorej výrazne svieti biela koreňová časť zobáka a čela. Na brušnej strane má výrazné čierne pásy a škvrny. Zobák je mäsovopomarančový s bielym nechtom na konci. Nohy sú pomarančové.
Mláďatá nemajú bielu škvrnu pri zobáku a zobák majú žltosivý s hnedým nechtom na konci. Nohy sú matnejšie ako u dospelých.
Hlas.
Ozývajú sa často. Majú nápadné volanie "kli-lik, kil-lik" alebo "lilik - lilik". Je to jasný hlas dvojslabičný hlas. Znie vyššie a rýchlejšie ako u husi divej. Na paši vydávajú podobný gagot ako hus divá "gragagaga".
Výskyt a stav na Slovensku.
Na Slovensku prebieha jesenná migrácia od konca septembra. Pozorovania sú z celého územia Slovenska. Najviac údajov pochádza od veľkých riek a vodných nádrží. Jarný ťah vrcholí v mesiaci marec. 
Hlavné zimoviská sú pri rieke Morave, Dunaji na Východoslovenskej rovine. Na Východnom Slovensku sú zaznamenávané väčšie počty z toho dôvodu, že tadiaľ vedie migračná trasa z ich zhromaždišťa z pusty Národného parku Hortobágy. Ťažko sa získavajú presné počty, lebo kŕdle sa miešajú s husou siatinnou. Odhad počtu zimujúcich jedincov je 3000 - 35000 (r. 2006).
Hniezdenie.
Hniezdiská husi bieločelej sú od arktickej tundry bez vegetácie až po krovinatú tundru. Zo zimovísk sa sem vrátia v strede mája. Na tie najsevernejšie položené až uprostred júna. Po návrate nepristúpia ihneď k hniezdeniu. Zo začiatku sa v pároch alebo v malých skupinkách zdržujú v blízkosti hniezdisk a so stavbou hniezd začnú až uprostred júna. V tom čase sa už intenzívne topí sneh. 
Hniezdo je voľná stavba z trávy a z paličiek. Pred kladením je hniezdo dobre vystlané páperím. V čase pŕchnutia nevedia lietať ani dospelé ani mláďatá. Vytvárajú veľké kŕdle a v prípade nebezpečenstva hľadajú útočisko na voľnej hladine. Od prostriedku augusta už vedia znovu lietať a letuschopné sú v tom čase aj mláďatá. Krátko na to začne migrácia na zimoviská. Zvyčajne už žiadna hus bieločelá nie je koncom septembra na hniezdisku.
Potrava.
Na hniezdisku sa pasie na rôznych trávach, najmä "Eriophorum angustifolium". Počas obdobia pŕchnutia sa živí aj prasličkami. Najmä na zimoviskách majú svoj podiel v jej potrave i Lipnicovité, oziminy a semienka rôznych rastlín. 
Ochrana.
Je zákonom chránená, spoločenská hodnota je 1380 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37476" url="https://sk.wikipedia.org/wiki?curid=37476" title="Labuť veľká">
Labuť veľká

Labuť veľká alebo labuť hrbozobá (lat. "Cygnus olor") je druh z čeľade kačicovité. Nesúvisle sa vyskytuje v celej palearktíde. Na Slovensku hniezdi najmä v západnej časti krajiny, hniezdenie alebo pravdepodobné hniezdenie bolo zistené v 25,40 % mapovacích kvadrátov, zimovanie v 37,50 % mapovacích kvadrátov. 
Podľa Medzinárodnej únie na ochranu prírody a prírodných zdrojov labuť veľká patrí medzi najmenej ohrozené druhy, celková populácia stúpa, populácia v Európe je taktiež na vzostupe.
Od roku 1984 sa labuť veľká stala národným vtákom Dánska. Rozprávka „Škaredé káčatko“ od Hansa Christiana Andersena rozpráva príbeh o labuti, ktorého jeho druh kuriatka vylúčil z dôvodu jeho vnímanej neatraktívnosti. Na svoju radosť (a na prekvapenie ostatných) dospieva v pôvabnú labuť, najkrajšieho vtáka zo všetkých.
Opis.
Labuť veľká meria 145 – a váži 8 – 13 kg.
Samec aj samica sú v dospelosti čisto biele s čiernymi nohami. Zobák je červený s čiernym koreňom a špičkou. Pri koreni zobáka majú čierny hrbolček. Krk držia v tvare oblúka. Mláďatá sú sivé s modrými nohami a so zobákom mäsovej farby. Chýba im čierny hrbolček na koreni zobáka..
Hlas.
Labuť veľká sa ozýva rôznymi chrápavými a syčavými zvukmi. Letiacej labuti vydávajú krídla pískavý zvuk.
Výskyt a stav na Slovensku.
Pravidelne hniezdi na západnom Slovensku. Rozšírila sa od západu začiatkom 80. rokov. Na západnom Slovensku už v roku 1982 bolo známych 15 úspešných hniezdení. Postupne sa šírila smerom na východ. Na východnom Slovensku začala hniezdiť divá forma až v roku 1994 na Senianskych rybníkoch (krotká v roku 1986 v Spišskej Novej Vsi v mestskom parku). Zimuje na nezamŕzajúcich vodách a vodných tokoch.
Odhadovaný počet hniezdiacich párov v rokoch 19801999 bol 100 - 400, zimujúcich jedincov 300 - 700. Veľkosť populácie i územie na ktorom sa vyskytovala výrazne narástli o viac ako 50%. Ekosozologický status v roku 1995, 1998 a 2001 žiadny. Európsky ochranársky status nezaradený "SPEC". Stupeň ohrozenia S - majú vyhovujúci ochranársky status.
Odhadovaný počet hniezdiacich párov v rokoch 20082012 bol 400800 párov. Krátkodobý trend za posledných 12 rokov (20002012) aj dlhodobý trend od roku 1980 (19802012) boli "stúpajúce". Veľkosť územia na ktorom hniezdila za posledných 12 rokov bola "stabilná". Veľkosť územia na ktorom hniezdila z pohľadu dlhodobého trendu bola "stúpajúca". V roku 2014 LC - menej dotknutý. 
Odhadovaný počet hniezdiacich párov v rokoch 20132018 bol 4001000 párov. Krátkodobý trend za posledných 12 rokov (20082018) bol "stabilný". Dlhodobý trend od roku 1980 (19802018) bol "stúpajúci". Veľkosť územia na ktorom hniezdila za posledných 12 rokov bola "stabilná". Veľkosť územia na ktorom hniezdila z pohľadu dlhodobého trendu bola "stúpajúca".
Biotop.
Labuť veľká hniezdi najmä na stojatých vodách ako sú rybníky a štrkoviská. Zimuje na nezamŕzajúcich stojatých vodách a na vodných tokoch ako sú Morava, Dunaj, Váh, Nitra, Hron, Ipeľ, Hornád, Topľa, Laborec a Latorica.
Hniezdenie.
V 3. až 4. roku života vytvárajú trvalé páry. Na vodných plochách stavajú od konca apríla a v máji veľké hniezda. Samec prináša materiál a samica stavia. Počas svadobných hier plávajú spolu s ohnutým krkom a nadvihnutými krídlami, samec ponára hlavu do vody a špliecha na seba vodu. Na 1 - 9 zelenkastých vajciach sedí iba samica. Samec stráži a keď sa samica vzdiali a zakryje vajcia páperím, samec si sadá na hniezdo. Nezohrieva však vajcia, lebo ich ani neodkryje. Inkubácia trvá 35 dní. Po vyliahnutí a obschnutí sa mláďatá pripoja k rodičom a plávajú s nimi. Večer sa vracajú na hniezdo a cez deň hľadajú úkryt pod krídlami a na chrbte samice.
Potrava.
Živia sa rastlinami, mladými výhonkami, ktoré trhajú pri dne pomocou dlhých krkov. Mláďatá zbierajú rastlinnú potravu z hladiny, dospelí jedinci (rodiča) sú s nimi a vytrhávajú rastliny z dna.
Ochrana.
Je zákonom chránená (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 690 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37477" url="https://sk.wikipedia.org/wiki?curid=37477" title="Brazzaville">
Brazzaville

Brazzaville je hlavné mesto Konga. Leží na pravom brehu rieky Kongo. V roku 2023 v ňom žilo 2 145 783 obyvateľov. Mesto je pomenované po francúzskom cestovateľovi Pierre Savorgnan de Brazza. S mestom Kinshasa na druhom brehu rieky tvorí súmestie, ktoré v roku 2014 malo takmer 12 mil. obyvateľov.
Poloha.
Mestom preteká rieka Kongo. Hlavné mesto susednej Konžskej demokratickej republiky, Kinshasa, leží na druhej strane rieky Kongo.

</doc>
<doc id="37478" url="https://sk.wikipedia.org/wiki?curid=37478" title="Labuť malá">
Labuť malá

Labuť malá (iné názvy: labuť tundrová, labuť hvízdavá [všetky tri: v širšom zmysle], lat. "Cygnus columbianus" [sensu lato]) je zúbkozobec z čeľade kačicovitých. Hniezdi v tundre palearktickej oblasti. Do roku 1999 bolo na Slovensku 6 záznamov, celkom 9 pozorovaní 17-tich jedincov, posledné v marci 2013 na Dubnickom štrkovisku. Od roku 2013 je niekoľko záznamov, väčšina zo Záhoria, posledný v marci 2022 na VN Drženice v okrese Levice, kde bol pozorovaný juvenilný jedinec, resp. po prvej zime. 
Niektoré zdroje z nej vyčleňujú poddruh Cygnus columbianus bewickii ako samostatný druh Cygnus bewickii (slovenský názov znie labuť malá [v užšom zmysle] alebo labuť tundrová [v užšom zmysle A]). Zostávajúci druh je potom Cygnus columbianus [sensu stricto] (po slovensky labuť tundrová [v užšom zmysle B])
Podľa Medzinárodnej únie na ochranu prírody a prírodných zdrojov labuť malá patrí medzi najmenej ohrozené druhy, trend celkovej populácie nie je známy, v Severnej Amerike bol zaznamenaný za posledných 40 rokov štatisticky nevýznamný mierny pokles, pre Európu je predpokladaný pokles hniezdiacej i zimujúcej populácie do roku 2038 (tri generácie) o 5079%.

</doc>
<doc id="37479" url="https://sk.wikipedia.org/wiki?curid=37479" title="Labuť spevavá">
Labuť spevavá

Labuť spevavá (lat. "Cygnus cygnus") je druh z čeľade kačicovité. Je rozšírená v tajge palearktídy. Na Slovensku pravidelne migruje a zimuje. Zimovanie bolo zistené v 6,30 % mapovacích kvadrátov.
Podľa Medzinárodnej únie na ochranu prírody a prírodných zdrojov labuť spevavá patrí medzi najmenej ohrozené druhy, trend celkovej populácie nie je známy, populácia v Európe narastá.
Výskyt a stav na Slovensku.
Odhadovaný počet zimujúcich jedincov 0 – 10. Ekosozologický status v roku 1995 "Im" - nezaradený migrant, resp. nehniezdič. V roku 1998 žiadny. Európsky ochranársky status "SPEC4" – druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" – vyhovujúci ochranársky status.
Na Slovensku prvýkrát zahniezdila v roku 2019 na vodnej nádrži Glabušovce.

</doc>
<doc id="37480" url="https://sk.wikipedia.org/wiki?curid=37480" title="Kinshasa">
Kinshasa

Kinshasa [kinšasa] (do r. 1966 "Léopoldville") je hlavné mesto Konžskej demokratickej republiky. Mestom preteká rieka Kongo. V roku 2014 malo mesto 10 125 000 obyvateľov. Hlavné mesto susedného Konga, Brazzaville, leží na druhej strane rieky Kongo.
Geografia.
Kinshasa leží neďaleko od rovníka na južnej pologuli. Mesto pozná dve ročné obdobia, obdobie dažďov od októbra do mája a obdobie sucha od júna do septembra.
Dejiny.
Koncom 19. storočia bol Léopoldville vojenskou stanicou pri africkej dedine Kinshasa. Názov Léopoldville je odvodený od mena belgického kráľa Leopold II.. Od roku 1898 je vojenská stanica konečnou stanicou na železničnej trati Matadi – Léopoldville. Od roku 1929 bol administratívnym centrom Belgického Konga (dovtedajším bolo prístavné mesto Boma). Léopoldville bol oficiálne vyhlásený za mesto 25. júna 1941. Mesto má rozlohu hektárov a obyvateľov. Od 30. júna 1960 bol hlavným mestom nezávislého Zairu. Názov mesta z Léopoldville na Kinshasa bol zmenený v roku 1966.
Administratívne členenie.
Kinshasa je rozdelená na 4 okresy (po francúzsky: "districts") a 24 obcí (po francúzsky: "communes") .
Obyvateľstvo.
Ako veľa miest v Afrike je Kinshasa veľmi rýchlo rastúce mesto. V roku 1920 malo len obyvateľov, v roku 1945 preskočilo a malo by dosiahnuť v roku 2015.
Graf vývoja obyvateľstva:
Doprava.
Mesto má medzinárodné letisko v obci Nsele a druhé letisko blízko centra pre ľahšie lietadlá. Do provincie Bas-Congo vedie cesta a železničná trať. Do východnej časti krajiny sa používa na dopravu rieka Kongo do Kisangani cez Mbandaku, do Ileba cez rieku Kasai, cez rieku Ubangi do Bangui v Stredoafrickej republike a cesta do Kikwitu. Je planovaný most do Brazzaville.

</doc>
<doc id="37481" url="https://sk.wikipedia.org/wiki?curid=37481" title="Chochlačka vrkočatá">
Chochlačka vrkočatá

Chochlačka vrkočatá (lat. "Aythya fuligula") je druh z čeľade kačicovité. Obýva palearktídu. V Európe sa šíri na západ a smerom na juh. Na Slovensku hniezdi od roku 1957, hniezdenie bolo dokázané v 12,10 % mapovacích kvadrátov, zimovanie v 23,50 % mapovacích kvadrátov. Podľa Medzinárodnej únie na ochranu prírody a prírodných zdrojov chochlačka vrkočatá patrí medzi najmenej ohrozené druhy, celková i európska populácia sú stabilné.
Výskyt a stav na Slovensku.
Odhadovaný počet hniezdiacich párov je 250 - 500, zimujúcich jedincov 2 000 - 4 500. Veľkosť populácie i územie na ktorom sa vyskytuje vykazujú "výrazný nárast" viac ako o 50%. Ekosozologický status v roku 1995 žiadny. V roku 1998 "NE" - nehodnotený druh podľa uvedených kritérií z viacerých dôvodov. V roku 2001 "NE" - nehodnotený. V roku 2014 LC* D1 - menej dotknutý.
 V roku 2023 NT D1 - takmer ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 
Ochrana.
Chochlačka vrkočatá je zákonom chránená, spoločenská hodnota je 500 € (Vyhláška MŽP č. 170/2021).

</doc>
<doc id="37482" url="https://sk.wikipedia.org/wiki?curid=37482" title="San José (Kostarika)">
San José (Kostarika)

San José je hlavné mesto Kostariky.
Má rozlohu 44,62 km², žije tu okolo 347 tisíc obyvateľov, v metropolitnej oblasti až vyše 1,6 milióna a nadmorská výška je 

</doc>
<doc id="37483" url="https://sk.wikipedia.org/wiki?curid=37483" title="Sokol kobcovitý">
Sokol kobcovitý

Sokol kobcovitý (iné názvy: sokol červenonohý, pustovka kobcovitá; lat. "Falco vespertinus") je druh z čeľade sokolovité. Obýva centrálnu a východnú palearktídu. Je to sťahovavý druh, na Slovensku sa počas migrácie vyskytuje takmer na celom území. Aktuálny odhadovaný počet hniezdiacich párov pre roky 20132018 je 022, v roku 2019 úspešne vyhniezdilo 25 párov.
Podľa Medzinárodnej únie na ochranu prírody a prírodných zdrojov sokol kobcovitý patrí medzi takmer ohrozené druhy, trend celkovej populácie je klesajúci kvôli deštrukcii biotopov. Európske stavy tvoria približne 40% z celkového rozšírenia a rýchlosť poklesu je tu odhadovaná na 30% za 17.1 rokov (3 generácie).
Výskyt a stav na Slovensku.
Odhadovaný počet hniezdiacich párov v rokoch 19801999 bol 20 - 100 párov. Druh bol charakterizovaný ako "fluktujúci" a veľkosť populácie mala v tom období "mierny pokles" od 20 - 50%. Veľkosť územia na ktorom sa sokol kobcovitý vyskytoval bola "stabilná", maximálna zmena do 20%. Hniezdenie bolo dokázané alebo predpokladané v 10,30 % mapovacích kvadrátov. Ekosozologický status v roku 1995 bol "E" - ohrozený druh. V roku 1998 "EN:B2acd", "EN" - ohrozený. V roku 2001 "EN" - ohrozený. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Odhadovaný počet hniezdiacich párov v rokoch 20082012 bol 010 párov. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli "klesajúce". V roku 2012 bol vyhodnotený na Slovensku ako kriticky ohrozený a bola mu venovaná zvýšená starostlivosť aj podpora hniezdnych možností vyvesením 120 hniezdnych búdok na vhodných lokalitách. V roku 2014 bol oficiálne zaradený medzi kriticky ohrozené druhy Slovenska - "CR A2ac; B2ab(ii, iii, iv, v); C1+ C2a(i, ii); D". 
Odhadovaný počet hniezdiacich párov v rokoch 20132018 bol 0 22 párov. Krátkodobý trend za posledných 12 rokov (20072018) aj dlhodobý trend od roku 1980 (19802018) bol "fluktujúci". Veľkosť územia na ktorom hniezdil za posledných 12 rokov ako aj z pohľadu dlhodobého trendu bola "klesajúca". V roku 2019 zahniezdilo 25 párov a vyviedlo 73 mláďat.
V roku 2023 "CR C2a(i,ii); D" - kriticky ohrozený z dôvodu hniezdneho výskytu len na jedinom mieste.
Ochrana.
Je zákonom chránený, spoločenská hodnota je 30 000 € (Vyhláška MŽP č. 170/2021).

</doc>
<doc id="37484" url="https://sk.wikipedia.org/wiki?curid=37484" title="San José">
San José

San José alebo poangličtene San Jose môže byť:
Mená miest, obcí a administratívnych jednotiek.
Pozri aj:

</doc>
<doc id="37485" url="https://sk.wikipedia.org/wiki?curid=37485" title="Pustovka">
Pustovka

Pustovka (neodborne alebo zastarano aj "poštolka", v staršej slovenčine aj "postolka, pastovka") môže byť:
Pustovka môže byť zastarano aj: myšiarka močiarna (Asio flammeus, staršie: Strix brachyotus)
Poštolka môže byť v dávnej slovenčine aj:

</doc>
<doc id="37486" url="https://sk.wikipedia.org/wiki?curid=37486" title="San José (Kalifornia)">
San José (Kalifornia)

San José (do roku 1979 oficiálne a dodnes často písané "San Jose") je tretie najväčšie mesto v americkom štáte Kalifornia. Nachádza sa na južnom konci sanfranciskej zátoky. Svojou metropolitnou oblasťou je spojené so San Franciscom a s Oaklandom, táto oblasť má cez 7 miliónov obyvateľov, čo ju radí na desiate najväčšie miesto v USA.

</doc>
<doc id="37487" url="https://sk.wikipedia.org/wiki?curid=37487" title="Krkavec čierny">
Krkavec čierny

Krkavec čierny () je zriedkavý druh z čeľade krkavcovité. Je to najväčší druh z krkavcovitých i zo spevavcov. Je rozšírený po celej severnej pologuli a uznávaný vo viacerých kultúrach. Na Slovensku bol dokázaný alebo predpokladaný ako hniezdič v 80,20 % mapovacích kvadrátov. Obýva najmä stredné Slovensko, východné Slovensko a Borskú nížinu. V zimnom období bol zistený v 82,50 % mapovacích kvadrátov. Podľa Medzinárodnej únie na ochranu prírody a prírodných zdrojov krkavec čierny patrí medzi najmenej ohrozené druhy, trend celkovej populácie je stúpajúci, v Severnej Amerike jeho stavy za posledných 40 rokov veľmi výrazne narástli o 166 %, v Európe bol v rokoch 19802013 zistený pozitívny trend, početnosť mierne vzrástla.
Opis.
Krkavec čierny dorastá do veľkosti 58 – 69 centimetrov a hmotnosti od 0,9 do 1,5 kg. Je to veľký čierny vták s mohutným vysokým zobákom, na rozdiel od podstatne menšieho havrana čierneho má operený koreň zobáku. Jeho šat je čierny s kovovým leskom, na hrdle mu charakteristicky odstáva perie. Jeho krídla sú dlhé a aj na konci široké, prstovito zakončené ako u niektorých dravcov. V rozpätí krídel dosahuje 1 – 1,5 metra. Krkavec má klinovitý chvost, ktorý ho v lete odlišuje od havrana čierneho a vrany čiernej. Let krkavca je pokojný s voľnými rázmi krídel, niekedy kĺže zvoľna vzduchom. Vie dobre plachtiť. Za potravou sa ochotne znáša aj na zem, ale zostáva ostražitý. Krkavec čierny je známy svojou opatrnosťou, nedôverčivosťou a inteligenciou.
Charakteristické je jeho hrdelné volanie „krok“. Dokáže napodobňovať rôzne zvuky, aj ľudský hlas.
Vzhľadom k svojej veľkosti a obranným schopnostiam, má krkavec čierny málo predátorov. Avšak ich vajcia sú potravou pre sovy, kuny, alebo orly.
Rozšírenie.
Krkavec čierny je holarktický druh, obýva takmer celú severnú pologuľu. Je veľmi prispôsobivý. Jeho domovom je takmer celá Európa, Ázia a Severná Afrika. Zo všetkých druhov, patriacich do čeľade krkavcovité, je práve krkavec čierny najviac rozšírený. Obýva lesnaté oblasti hornatiny a vrchovín, nevyhýba sa ani lesnatým oblastiam nížin, tundrám a púštiam. Obýva aj oceánske pobrežia. Žije napr. v horúcich oblastiach Death Valley, ale aj v chladných horských oblastiach Tibetskej náhornej plošiny.
V stredoveku bol na území Česka hojne hniezdiacim vtákom. Kvôli prenasledovaniu a zmenám v hospodárení krkavcov značne ubudlo. Z Česka na dlho vymizol. Až v roku 1968 znovu zahniezdili v hukvaldskej zvernici v okienku zrúcaniny hradu, zrejme v tom istom roku hniezdil aj Jeseníkoch. Časom sa rozšíril späť do Čiech. Jeho rozšírenie je niekedy dávané do súvislosti s trvalým výskytom veľkých šeliem, na ktorých zvyškoch koristi sa krkavce živia.
Výskyt a stav na Slovensku.
Jeho stav na území Slovensku začiatkom 2. svetovej vojny bol nízky. V období rokov 1945 – 1970 sa rozšíril smerom z východu. Na Slovensku je to relatívne stály druh, sťahuje sa tu aj zo severnejších území. Na území Slovenska hniezdi 2 až 4 tisíc párov (zimuje 4 až 8 tisíc). V Európe žije 450 až 970 tisíc párov s malým populačným nárastov.
Veľkosť populácie i územie na ktorom sa vyskytuje vykazujú "mierny nárast" o 20 do 50 %. Ekosozologický status v roku 1995 aj v roku 1998 a 2001 žiadny. V roku 2014 LC - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Sťahovanie a hniezdenie.
Je väčšinou stálym druhom (sťahuje sa z vyšších zemepisných výšok). Mimo hniezdneho obdobia sa potuluje v okolí hniezda. Žije osamotene v trvalých pároch po mnoho rokov. Na hniezdiská sa vracia okolo februára až marca, kedy začína so stavbou alebo opravou starého hniezda, ktoré si stavia na vysokých stromoch a na nedostupných skalách. Vytvárajú páry s trvalým zväzkom. Svoje hniezdo používa po niekoľko rokov, takže za niekoľko rokov môže byť nápadné svojimi rozmermi. Stavbu a úpravy vykonáva samica, zatiaľ čo samec prináša stavebný materiál – vetvičky, trávu, mach. Do hniezda znáša 5 až 6 modrozelených čierno-hnedo, sivo-hnedo a sivo škvrnitých vajec, ktoré zahrieva samica. Samica sedí väčšinou sama, doba sedenia je 20 až 21 dní. Kŕmia obaja rodičia.
Potrava.
Na potravu nie nijako špecializovaný, dokáže sa do značnej miery prispôsobiť ponuke okolitého prostredia. Ako všežravec sa živí lovom drobných stavovcov (hlavne hlodavcov, zajacov a vtákov), vajíčkami vtákov, rôznymi semenami, ako aj zdochlinami alebo odpadkami na skládkach. Niekedy kradne potravu ostatným predátorom.
Hlavným druhom potravy krkavca ako predátora sú malé hlodavce (predovšetkým hraboše, v tundre aj lumíky). Na sopečných ostrovoch Stredozemného mora sú významnou zložkou potravy potkany. Ako zdochlinožravec bol krkavec pozorovaný v Arktíde, najčastejšie na mŕtvolách sobov a zajacov. Ak nedokáže potravu zožrať naraz, môže si ju zahrabať na neskôr.
Výskum potravy krkavcov na Slovensku ukázal, že sa horské populácie živia predovšetkým hrabošmi poľnými, zatiaľ čo pri nížinných populáciách je zloženie potravy oveľa pestrejšie. Krkavce lovili až do vzdialenosti 10 km od hniezda. Na Kanárskych ostrovoch sa živia na jar stavovcami, v lete rôznymi bezstavovcami a na jeseň a v zime prevažne rastlinnou potravou. Krkavce sú často v dobe hniezdenia rozptýlené po svojom areáli, zatiaľ čo mimo hniezdneho obdobia sa sústredia pri iných zdrojoch, často ľudského pôvodu.
Má málo predátorov. Medzi predátorov jeho vajec patria sovy, kuny a ostatné krkavce. Mláďatá lovia orol skalný a výr bielobradý.
V kultúre.
Krkavec (čierny) má svoje miesto vo viacerých legendách a kultúre. Podľa Anglosasov sa kráľ Artuš po smrti premenil na krkavca. Objavil sa aj vo viacerých literárnych dielach. Edgar Allan Poe napísal známu báseň Havran (vecne správny preklad by mal byť Krkavec (čierny) ), ktorá opisuje mysterióznu polnočnú návštevu krkavca u psychicky zmučeného muža, ktorý stratil svoju lásku. Krkavec (čierny) sa nachádza aj v znaku ostrova Man.
Klasifikácia.
Najbližšími príbuznými sú africké druhy ako krkavec púštny "(C. ruficollis)" a vrana štítnatá "(C. albus)" a krkavec pustatinný "(C. cryptoleucus)" zo Severnej Ameriky. Niektoré zdroje uvádzajú 11 poddruhov, iné iba 8:
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).

</doc>
<doc id="37488" url="https://sk.wikipedia.org/wiki?curid=37488" title="Vrana čierna">
Vrana čierna

Vrana čierna (lat. "Corvus corone") je spevavec z čeľade krkavcovitých. Do roku 2002 sa pod názvom vrana túlavá západoeurópska alebo vrana obyčajná západoeurópska (Corvus corone corone) považoval za poddruh vrany túlavej/obyčajnej. Podľa Medzinárodnej únie na ochranu prírody a prírodných zdrojov vrana čierna patrí medzi najmenej ohrozené druhy, trend celkovej populácie je stúpajúci. V Európe došlo v rokoch 19802013 k miernemu vzostupu stavov.
Žije v blízkosti lesov, polí a lúk. V lete viac v okolí lesov, v zime spolu s havranmi na poliach. Je všežravá, živí sa aj zdochlinami a odpadkami. Hniezdo si stavia na vysokých stromoch alebo v kroví z konárikov, korienkov, prípadne z peria. Znáša v apríli 45 modrozelených vajec so škvrnami. Samica na nich sedí 3 týždne.
Vydáva volanie „rrá-rrá“ alebo „kraach-kraach“.
Ekosozologický status v roku v roku 2014 LC - menej dotknutý.
Ochrana.
Je zákonom chránená (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 500 € (Vyhláška MŽP č. 170/2021).

</doc>
<doc id="37489" url="https://sk.wikipedia.org/wiki?curid=37489" title="Straka obyčajná">
Straka obyčajná

Straka obyčajná alebo straka čiernozobá ("Pica pica") je spevavec z čeľade krkavcovitých. Žije v Palearktíde a rozšíril sa aj do severnej Ameriky. Je to inteligentný vták. Podľa Medzinárodnej únie na ochranu prírody a prírodných zdrojov straka obyčajná patrí medzi najmenej ohrozené druhy, celková populácia je stabilná, stavy v Európe sú od roku 1980 stabilné.
Opis.
Meria skoro toľko ako vrana túlavá (). Má dlhý stupňovitý chvost. Sfarbenú má hlavu, hruď a chrbát dočierna, brucho a ramená sú biele, krídla sú kovovo lesklé. Pri lete je na krídlach vidno čierne orámovanie bielych ručných letiek. Pri lete má nápadne dlhý chvost a typickú kontrastnú kresbu. Lieta s charakteristickými veslovitými údermi krídiel. Samec a samica sa navzájom neodlišujú, mladé jedince majú kratší chvost a operenie bez lesku.
Hlas.
Hlasité škreky, menej polohlasné štebotanie. Vydáva „šak-čak“, niekedy „šakerak“ alebo „kek-kek“.
Rozšírenie.
Obýva rozsiahle územie od západného pobrežia Írska, Pyrenejského polostrova a Maroka po Korjatské pohorie a Kamčatku na východe. Na severe zasahuje najďalej v Škandinávii (70° N). Svojim výskytom sa dotýka severného polárneho kruhu ešte v oblasti medzi Bielym morom a Uralom, v Západosibírskej nížine v povodí Obu a Jeniseja, a v Anadyrskej nížine na Ďalekom východe. Na juhu zostupuje až na severoafrické pobrežie, do Saudskej Arábie (15° N), južnej Číny a Taiwanu. Žije aj v Severnej Amerike.
Výskyt a stav na Slovensku.
Straky sú rozšírené po celom území Slovenska. Preferujú obývajú otvorenú krajinu s roztrúsenými stromami, alejami, stromoradiami a pásmi krovín. Nevyhýbajú sa ani ovocným záhradám a malým lesíkom. Od 70tych rokov 20. storočia ich rozšírenie siaha od malých obcí až veľké mestá. Straky sú najčastejšie pozorované v nížinách a v stredných polohách do až do hôr . V hniezdnom období bola zaznamenaná najvyššie a v mimohniezdnom období až .
Odhadovaný počet hniezdiacich párov je 30 000 - 60 000, zimujúcich jedincov 70 000 - 140 000. Veľkosť populácie i územie na ktorom sa vyskytuje vykazujú "mierny nárast" o 20 do 50%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Spôsob života.
Denná aktivita straky začína približne 30 minút pred východom slnka, v čase keď končí nautický úsvit a začína občiansky úsvit. Hodinu pred západom slnka ukončujú svoju dennú aktivitu a približujú sa na miesto nocovania, na ktorom sa nachádzajú tesne po západe slnka. Straky vytvárajú dve hlavné sociálne formy, v hniezdnej dobe straky ktoré hniezdia žijú v pároch vo svojich teritóriách a tie čo nehniezdia žijú v skupinách. V zime vytvárajú veľké kŕdle, často mnoho sto jedincov.
Hniezdenie.
Hniezdia v apríli až máji raz za rok. Hniezdo je veľké, zhora kryté často strieškou z vetiev, umiestnené vysoko na stromoch. Hniezdo je tvorené z vetiev a paličiek, hniezdna kotlina je vytvorená z blata a hliny s vnútorným priemerom až a hĺbkou . Túto vystelú vrstvou vetvičiek a hore jemnou výstelkou tráv, korienkov, vlákien a chlpov.
Samice znášajú 67 zelenkastých husto tmavohnedo škvrnitých vajec, na ktorých sedia samé asi 1718 dní, mláďatá potom kŕmia obidvaja rodičia asi 2227 dní.
Spoločné nocoviská.
Nehniezdiace jedince vytvárajú spoločné nocoviská. Na jeseň a v zime sa k nim pripájajú aj páry, ktoré majú vlastné teritória. Nocoviská sa nachádzajú na neprístupných miestach ako močiare a malé ostrovy. Straky ich využívajú mnoho rokov. 
V zime nocuje spolu najčastejšie 20 - 50 strák, zriedkavo niekoľko stoviek jedincov. V strednej Európe spravidla do 100 jedincov, len zriedkavo boli pozorované nocoviská až do 600 jedincov. Výnimočné je pozorovanie 860 nocujúcich strák v januári 2018 v Bratislave pri železničnej stanici Rača.
Inteligencia.
Patrí medzi veľmi inteligentné vtáky. Straka dokáže spoznať v zrkadle svoj vlastný odraz (mimo cicavcov tak ide o jediný druh, ktorý to dokáže). Oblasť mozgu s názvom nidopallium je vo svojej relatívnej veľkosti porovnateľná so šimpanzmi, orangutanmi a ľuďmi. Boli u nich pozorované viaceré sociálne rituály, pravdepodobne aj vyjadrenie smútku. Vo voľnej prírode sa dokážu spoločne organizovať pri love iných vtákov alebo pri ohrození predátormi. 
Potrava.
V zimných mesiacoch v nej prevažuje zložka rastlinná, v letných naopak živočíšna. V čase kŕmenia mláďat straky najprv zbierajú malé bezstavovce (pavúky, húsenice, larvy), neskôr chrobáky, červy, blanokrídlovce a drobné stavovce (hlavne hraboše a zdochliny). Podiel vajec a mláďat drobných spevavcov je veľmi nízky a samozrejme je časovo obmedzený práve len na obdobie hniezdenia. V lete a na jeseň v potrave prevažujú rôzne plody (bobule, čerešne, hrušky) a semená, ktoré sú významné najmä v zime. V mestách do svojho jedálneho lístka pridávajú odpadky a živočíchy uhynuté pod kolesami áut.
Výsledky spracovania potravy 239 dospelých strák zo západného a stredného Slovenska ulovených z každého mesiaca roka spracované pánom Sovišom (1968, 1970) ukazujú, že rastlinná potrava tvorila 57,72 % a živočíšna 33,34 % (zvyšok tvorili gastrolity). Na rastlinnej zložke sa podielali obilniny a iné kultúrne rastliny 39,79 % (z toho jačmeň 9,4 % a pšenica 8,9 %) a ovocie tvorilo 2,03 % (čerešňe a hrozno). V živočíšnej časti potravy prevládal hmyz 27,82 % a na ostatné ostávalo 5,52 % (z tých 33,34 %). Vyhodnotenie 116-tich mláďat na hniezdach ukázalo, že živočíchy mali u nich v potrave podiel až 90,39 %, rastliny 5,48 % a zvyšok boli gastrolity. Živočíšna potrava sa skladala najmä z hmyzu a pavúkov 51,89 %, veľký podiel 36,12 % pripadal na drobné hlodavce a ostatok vtáky. Z rastlín to bolo prevažne ovocie. Po vylietaní z hniezda sa im strava postupne menila na pomery ako u dospelých.
Ochrana.
Je zákonom chránená, spoločenská hodnota je 300 € (Vyhláška MŽP č. 170/2021).

</doc>
<doc id="37491" url="https://sk.wikipedia.org/wiki?curid=37491" title="Sojka obyčajná">
Sojka obyčajná

Sojka obyčajná (iné názvy pozri nižšie; lat. "Garrulus glandarius") je druh vtáka z rodu sojka ("Garrulus") z čeľade krkavcovitých. Obýva palearktídu a orientálnu oblasť. 
V literatúre sa druh sojka obyčajná v súčasnosti vymedzuje v závislosti od autora rôzne široko - podrobnosti pozri v článku Garrulus. V tomto článku je sojka obyčajná poňatá v širšom zmysle.
Názvy.
Súčasné slovenské názvy tohto druhu sú sojka obyčajná (resp. do začiatku 50. rokov 20. storočia: "sojka obecná"), sojka škriekavá a zriedkavo sojka lesná. Ľudový alebo starší názov je sojka. Zastarané názvy sú: "žežuľa/zezuľa" a "kriešťavec".
Opis.
Je veľká ako holub (). Je červenkastohnedá, má čierne fúzy, čierny chvost, biele krídla s bielym políčkom a trblietavo modrým zrkadielkom. Samec a samica sa navzájom nelíšia, mladé jedince sú tmavšie a menej pestro sfarbené. Za letu je nápadná biela škvrna nad čiernym chvostom a široké krídla s bielym poľom a sýto modrými pierkami s čierno-bielymi prúžkami. Lieta ťažko, vlnovito a trepotavo, na zemi poskakuje.
Hlas.
Vydáva „reeč-reeč“ alebo „krehk-krehk“ alebo „hieé“. Sojka je schopná napodobňovať iné vtáčie a zvieracie zvuky. Dokáže imitovať mečanie kozy, vŕzganie nenamazaného kolieska fúrika a dokonalým majstrom je vo vytváraní škrípavých tónov svojho spevu.
Rozšírenie.
Vyskytuje sa v ihličnatých, listnatých a zmiešaných lesoch a v rozsiahlejších mestských parkoch. Prevažne stály druh. Hniezdo je umiestnené vysoko na strome, väčšinou neďaleko od okraja lesa. Obýva severozápadnú Afriku, celú Európu, Sibír a východnú Áziu po Čínu. U nás je rozšírená vo všetkých typoch lesov a sťahuje sa do miest.
Výskyt a stav na Slovensku.
Na Slovensku hniezdi skoro na celom území, v zime čiastočne migruje západným smerom a zimovanie bolo zistené na 91,60 % mapovacích kvadrátov. 
Odhadovaný počet hniezdiacich párov je 15 000 - 30 000, zimujúcich jedincov 32 000 - 65 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC* A2b" - menej dotknutý. 
Hniezdenie.
Hniezdi v apríli až máji raz za rok. Plytké tanierovité hniezdo z vetvičiek, stoniek a korienkov je umiestnené v korunách stromov. Samice znášajú 5 – 6 zelenkastých, drobne hnedo škvrnitých vajec, na ktorých sedia obidvaja rodičia 16 – 17 dní, mláďatá potom kŕmia asi 19 – 20 dní.
Potrava.
Na jar viac hmyz, ináč žalude, oriešky, bobule.
Ohrozenosť.
Podľa Medzinárodnej únie na ochranu prírody a prírodných zdrojov sojka obyčajná patrí medzi najmenej ohrozené druhy, celková populácia je stabilná, nie sú známe žiadne ohrozenia alebo poklesy, v Európe bol v rokoch 19802013 zistený mierny nárast stavov.
Ochrana na Slovensku.
Je zákonom chránená (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 500 € (Vyhláška MŽP č. 170/2021).
Druh je zaradený do smernici o vtákoch (Príloha II).

</doc>
<doc id="37492" url="https://sk.wikipedia.org/wiki?curid=37492" title="Turecká republika severného Cypru">
Turecká republika severného Cypru



</doc>
<doc id="37493" url="https://sk.wikipedia.org/wiki?curid=37493" title="Častica (fyzika)">
Častica (fyzika)

Častica vo fyzike je v širšom zmysle teleso, ktoré je v pomere k uvažovanej sústave malé, a ktorého vnútorná štruktúra nie je dôležitá, len jeho správanie ako celku voči ostatným časticiam alebo vonkajším vplyvom. Ide tu teda o relatívny pojem. V tomto zmysle sú napríklad aj zrnká piesku časticami pri pokusoch s pieskom.
V užšom zmysle (nazývaná potom aj hmotná častica alebo častica hmoty) to je označenie pre:
Niekedy sa pojem častica používa ako skratka pre elementárnu časticu (čiže jednotlivé kvarky, leptóny a kalibračné bozóny).
V klasickej mechanike sa ako častica označuje (aj len) hmotný bod.

</doc>
<doc id="37495" url="https://sk.wikipedia.org/wiki?curid=37495" title="Elementárna častica">
Elementárna častica

Elementárna častica môže byť:

</doc>
<doc id="37497" url="https://sk.wikipedia.org/wiki?curid=37497" title="Anser erythropus">
Anser erythropus



</doc>
<doc id="37498" url="https://sk.wikipedia.org/wiki?curid=37498" title="San Jose">
San Jose



</doc>
<doc id="37499" url="https://sk.wikipedia.org/wiki?curid=37499" title="Častice">
Častice



</doc>
<doc id="37500" url="https://sk.wikipedia.org/wiki?curid=37500" title="Rádiokarbónová metóda">
Rádiokarbónová metóda



</doc>
<doc id="37501" url="https://sk.wikipedia.org/wiki?curid=37501" title="Zeta Aurigae">
Zeta Aurigae



</doc>
<doc id="37502" url="https://sk.wikipedia.org/wiki?curid=37502" title="Azaleh">
Azaleh

Azaleh alebo Zeta Aurigae (ζ Aur/ζ Aurigae) je hviezda v súhvezdí Povozník. Je to zákrytová premenná hviezda typu Algol; dvojhviezda spektrálnych typov K4 I a B8 V, s periódou 972,14 d, zdanlivou jasnosťou 3,9m až 4,2m. Štúdium spektier v primárnom minime, keď je zakrytá menšia, jasnejšia zložka, umožňuje detailne skúmať rozsiahlu atmosféru červeného nadobra, ktorého polomer je 190-násobne väčší než polomer Slnka; druhá hviezda má polomer 7 polomerov Slnka. Ich hmotnosti sú 14 M☉ a 8 M☉.

</doc>
<doc id="37503" url="https://sk.wikipedia.org/wiki?curid=37503" title="Sigma Scorpii">
Sigma Scorpii

Sigma Scorpii (σ Sco/σ Scorpii) alebo Al Niyat či Alniyat je štvorhviezda v súhvezdí Škorpión. Skladá sa z jednej zložky spektrálneho typu O a troch zložiek spektrálneho typu B. Vnútorný pár hviezd je nerozlíšiteľný, dvoch sprievodcov možno vidieť ďalekohľadom.

</doc>
<doc id="37504" url="https://sk.wikipedia.org/wiki?curid=37504" title="Multitasking (počítače)">
Multitasking (počítače)

Multitasking (z anglického "multi", "mnoho" + "task", "úloha") alebo súbežné spracovanie úloh alebo paralelné spracovanie viacerých úloh je vykonávanie (aspoň zdanlivé) niekoľkých úloh súčasne počítačom. Väčšina dnešných operačných systémov je viacúlohová – patrí sem napríklad Windows či Linux. Naopak MS-DOS je príkladom jednoúlohového systému, na ktorom vždy beží len jediný program.
Multitasking môže byť realizovaný mnohými spôsobmi. Základné delenie je na "skutočný multitasking", pri ktorom je hardvér počítača naozaj schopný v každom okamihu vykonávať viac úloh súčasne, a na "zdanlivý multitasking", pri ktorom sa dojem súčasného behu viacerých programov dosahuje tým, že sa tieto programy veľmi rýchlo v behu striedajú, ale v každom okamihu spracúva procesor jedinú úlohu. Skutočný multitasking sa v praxi príliš neobjavuje, operačné systémy PC podporujú zdanlivý multitasking, ale ak je počítač vybavený viacerými procesormi, sú úlohy medzi týmito procesormi rozdelené tak, aby aspoň niektoré úlohy mohli bežať súčasne.
Rozlišujeme multitasking nepreemptívny (kooperatívny), vyžadujúci aktívnu spoluprácu úloh, a preemptívny, pri ktorom je úlohám procesorový čas prideľovaný a odoberaný transparentne (plánovačom úloh operačného systému).

</doc>
<doc id="37505" url="https://sk.wikipedia.org/wiki?curid=37505" title="Tau Scorpii">
Tau Scorpii

Tau Scorpii (τ Sco) je hviezda v súhvezdí Škorpión. Zdanlivá hviezdna veľkosť Tau Scorpii je +2,8, zatiaľ čo merania paralaxy poskytujú odhad vzdialenosti približne 470 svetelných rokov od Zeme.
Opis.
V porovnaní so Slnkom je Tau Scorpii obrovská OB hviezda s 15-násobkom hmotnosti Slnka a viac ako šesťnásobkom polomeru Slnka. Vyžaruje asi 20 400-násobok svietivosti Slnka pri efektívnej teplote 31 440 K. To jej dodáva modrobiely odtieň charakteristický pre hviezdy typu B. Zatiaľ neexistuje dôkaz o spoločníkovi na obežnej dráhe okolo τ Sco. Je to magnetická hviezda, ktorej povrchové magnetické pole bolo mapované pomocou Zeemanovho-Dopplerovho zobrazovania. Tau Scorpii rotuje relatívne pomaly s periódou 41 dní.
Spektrum tejto hviezdy ukazuje trojnásobne ionizovaný kyslík (O IV), ktorý je generovaný röntgenovými lúčmi a Augerov jav. Pozorovania pomocou vesmírneho teleskopu ROSAT ukázali, že má röntgenové spektrum s vyššou energiou (silnejšie), ako je obvyklé pre hviezdy B0 V. V energetickom rozsahu 0,8 – 1,2 keV je jeho röntgenová svietivosť "L"x = s veľkým "L"x na "L"bol z log "L"x/"L"bol = –6,53 z meraní ASCA. Merania ROSAT vykázali log "L"x/"L"bol ≃ –5.93 z rozsahu 0,1 – 2,4 keV. Tvrdá zložka röntgenového spektra z τ Sco, ktorú skúmal XMM-Newton, podporuje prítomnosť padajúcich zhlukov plazmy do τ Sco.
Táto hviezda je súčasťou vlastného pohybu hviezdnej asociácie Scorpius–Centaurus (Sco OB2), ktorá je najbližším takým spoločným pohybujúcim sa združením hmotných hviezd k Slnku. Podskupina Scorpius obsahuje tisíce mladých hviezd s priemerným vekom 11 miliónov rokov pri priemernej vzdialenosti 470 svetelných rokov. Najnovšia analýza polohy H-R diagramu pre Tau Scorpii odhaduje, že jej účinná teplota bude 29 850 kelvinov so svietivosťou 20 400 Slnka, čo zodpovedá izochronálnemu veku 5 miliónov rokov a odhadovanej hmotnosti 14,5 – 14,7 slnečných hmotností.
Vek 5 miliónov je polovičný v porovnaní s okolitými hviezdami rovnakej generácie. Vysvetlenie tohto javu ponúka hypotéza, ktorá tvrdí, že ide o dvojhviezdu so silným magnetickým poľom, ktoré zdanlivo robí hviezdu mladšiu a modrejšiu.

</doc>
<doc id="37506" url="https://sk.wikipedia.org/wiki?curid=37506" title="Sigma Draconis">
Sigma Draconis



</doc>
<doc id="37507" url="https://sk.wikipedia.org/wiki?curid=37507" title="Heisenbergov princíp">
Heisenbergov princíp



</doc>
<doc id="37508" url="https://sk.wikipedia.org/wiki?curid=37508" title="Alsafi">
Alsafi

Alsafi alebo Sigma Draconis (σ Dra/σ Draconis) je hviezda v súhvezdí Drak. Je to hviezda zdanlivej jasnosti 4,68m. Patrí do spektrálneho typu K0. Vzdialenosť od Zeme 18,8 ly.

</doc>
<doc id="37510" url="https://sk.wikipedia.org/wiki?curid=37510" title="Claude Monet">
Claude Monet

Claude Oscar Monet (* 14. november 1840, Paríž, Francúzsko – † 5. december 1926, Giverny) bol významný francúzsky maliar. Je považovaný za zakladateľa umeleckého smeru impresionizmu, ktorého názov je odvodený od jeho obrazu "Impression, soleil levant" (Impresia, východ slnka). 
Životopis.
Narodil sa v Paríži ako druhé dieťa Claude Adolpha a Louise-Justine Monetovcov. Keď mal päť rokov, jeho rodina sa presťahovala do mestečka Le Havre, ktoré sa nachádza v severnom Francúzsku v Normandii. Tam sa stal známym najmä vďaka svojim karikatúram kreslených uhlíkom. Neskôr sa zoznámil s maliarom Eugènom Boudinom, ktorý odhalil Monetov maliarsky talent a stal sa jeho učiteľom. Naučil ho používať olejové farby, a tiež ako využívať techniky plenérizmu (z franc. "en plein air " – na voľnom priestranstve) pri maľovaní.
V roku 1859 odišiel na radu svojho učiteľa študovať maliarstvo do Paríža. Cítil sa však spútaný pravidlami tej doby a odmietol dlhodobo zaužívané princípy v maľovaní. Práve z toho dôvodu radšej vstúpil na nezávislú Academie Suisse, kde spoznal ďalších maliarov Pissarra a Cézanna.
V rokoch 18601862 absolvoval povinnú vojenskú službu v Alžírsku. Bol ovplyvnený tamojším prostredím a farebnosťou krajiny, a to sa pre neho stalo v nasledujúcich rokoch inšpiráciou. V roku 1862 sa kvôli chorobe vrátil predčasne domov, ale pod podmienkou, že dokončí svoje štúdium na univerzite. Vstúpil preto do súkromného ateliéru Charlesa Gleyra, kde spoznal maliarov Pierre-Augusta Renoir, Frédérica Bazille, Alfreda Sisleyho. Títo spoločne zdieľali podobné myšlienky a názory na umenie, ktoré sa neskôr stali známe pod názvom impresionizmus.
Počas francúzsko-pruskej vojny (18701871) Monet utiekol do Anglicka, aby sa vyhol odvodu, kde spolu s Pissarrom maľovali v londýnskych parkoch a na brehu rieky Temža.
V roku 1866 sa pri maľovaní jedného obrazu zoznámil s modelkou Camille Doncieuxovou. O dva roky neskôr sa im narodil prvý syn Jean. V roku 1870 sa zosobášili a po troch rokoch manželstva odsťahovali do mestečka Argenteuil, neďaleko Paríža. Tam sa im v roku 1878 narodil druhý syn Michael. Pani Monetová zomrela v roku 1879 na tuberkulózu. Rodinná priateľka Alice Hoschedéová, ktorú opustil manžel, sa podujala vychovávať Monetove deti spolu so svojimi vlastnými. Spoločne žili v meste Poissy, ktoré však Monet nemal rád, a preto sa v roku 1883 presťahovali do Normandie, do mestečka Giverny. Tam sa natrvalo usadili a v roku 1892 zosobášili. Keďže sa mu konečne začalo dariť a jeho obrazy sa dobre predávali, kúpili tam dom a Monet si postavil vlastné štúdio. Popri cestách do Londýna, Nórska či Talianska sa začal venovať záhradkárstvu a vytvoril nádhernú záhradu s jazierkom, ktorá sa stala námetom pre mnohé jeho obrazy. Jeho druhá žena Alice zomrela v roku 1911 a syn Jean v roku 1914.
Na sklonku svojho života trpel mnohými chorobami. Zlý zrak a ťažká reuma spôsobili, že bolo pre neho čoraz ťažšie maľovať. Napriek tomu sa však nevzdával a do posledných chvíľ tvoril. Zomrel na konci roku 1926 a je pochovaný na cintoríne v Giverny.

</doc>
<doc id="37512" url="https://sk.wikipedia.org/wiki?curid=37512" title="Schrödingerova rovnica">
Schrödingerova rovnica

Schrödingerova rovnica je základná diferenciálna rovnica, ktorá určuje vývoj fyzikálneho systému formalizmom vlnovej mechaniky. Je ústrednou rovnicou kvantovej mechaniky. Pomenovaná je podľa Erwina Schrödingera, ktorý ju sformuloval v roku 1926.
Schrödingerova rovnica môže byť matematicky pretransformovaná na Heisenbergovu maticovú mechaniku a Feynmanovu formuláciu dĺžkového integrálu.
Schrödingerova rovnica.
V závislosti od toho, aký systém chceme popísať, Schrödingerovu rovnicu môžeme napísať vo viacerých tvaroch. V tejto časti predstavujeme rovnicu pre všeobecné a jednoduché prípady, ktoré sú predmetom mnohých učebníc.
Všeobecný kvantový systém.
Pre všeobecný kvantový systém platí:
formula_1
kde
Jedna častica s potenciálnou energiou.
Pre jednu časticu, na ktorú pôsobia sily (čiže potenciálna energia V je nenulová), má Schrödingerova rovnica tvar:
formula_8
kde
Časovo nezávislá Schrödingerova rovnica.
Časovo nezávislá Schrödingerova rovnica pre jednu časticu s potenciálnou energiou "V" má tvar:
formula_14
Odvodenie.
Krátke heuristické odvodenie.
Vyjadrenie vlnovej funkcie vo forme komplexnej rovinnej vlny.
Hľadáme parciálnu diferenciálnu rovnicu, ktorej riešením je nasledovná rovnica pre rovinnú vlnu (i):
formula_18
kde A je komplexná konštanta
Platí:
formula_19
Použijúc druhý a tretí predpoklad dostávame (ii):
formula_20
Teraz zderivujeme vlnovú funkciu (i) najskôr podľa času t a potom podľa osi x:
formula_21
formula_22
Keďže platí (ii), platí aj
formula_23
čo je Schrödingerova rovnica pre časticu pohybujúcu sa v smere osi x za neprítomnosti potenciálu V.
Schrödingerova rovnica pre časticu v trojrozmernom priestore za prítomnosti pôsobenia síl (teda potenciálu V) má tvar:
formula_24

</doc>
<doc id="37515" url="https://sk.wikipedia.org/wiki?curid=37515" title="Schrödingerov vzťah">
Schrödingerov vzťah



</doc>
<doc id="37516" url="https://sk.wikipedia.org/wiki?curid=37516" title="Hamiltonov operátor (Hamiltonovej funkcie)">
Hamiltonov operátor (Hamiltonovej funkcie)

Hamiltonov operátor alebo hamiltonián je v kvantovej mechanike operátor zodpovedajúci energii sústavy (častice alebo sústavy častíc). Úplne charakterizuje kvantovú sústavu v daných fyzikálnych podmienkach. Vzniká z Hamiltonovej funkcie zamenením kanonických premenných príslušnými operátormi.
Má tvar:
formula_1
kde formula_2 je Laplaceov operátor
formula_3
formula_4 je hmotnosť častice, pohybujúcej sa v poli s potenciálom formula_5.

</doc>
<doc id="37517" url="https://sk.wikipedia.org/wiki?curid=37517" title="CSS">
CSS

CSS je skratka pre:

</doc>
<doc id="37519" url="https://sk.wikipedia.org/wiki?curid=37519" title="Gama Corvi">
Gama Corvi



</doc>
<doc id="37520" url="https://sk.wikipedia.org/wiki?curid=37520" title="Gienah Gurab">
Gienah Gurab

Gienah Gurab alebo Gama Corvi (γ Crv/γ Corvi) je najjasnejšia hviezda v súhvezdí Havran.

</doc>
<doc id="37521" url="https://sk.wikipedia.org/wiki?curid=37521" title="Alfa Leporis">
Alfa Leporis



</doc>
<doc id="37522" url="https://sk.wikipedia.org/wiki?curid=37522" title="Zeta Sagittarii">
Zeta Sagittarii



</doc>
<doc id="37523" url="https://sk.wikipedia.org/wiki?curid=37523" title="Horoskop">
Horoskop

Horoskop alebo kozmogram je v astrológii diagram rozmiestnenia nebeských telies v určitom časovom bode, najčastejšie v čase narodenia jedinca.
Ide o schematický obrazec, v ktorom sú zakreselné pozície Slnka, Mesiaca, planét a niektorých ďalších horoskopických prvkov v 12 znameniach zverokruhu a dvanástich domoch, v konkrétnom časovom bode a mieste (najčastejšie je to dátum a miesto narodenia). Čínsky horoskop a iné „národné“ horoskopy sú v jednotlivostiach odlišné.
Horoskopy slúžia na určenie charakteru osoby či jej karmy (horoskopy k dátumu a miestu narodenia, resp. k nejakým minulým dátumom) alebo na predpoveď jej budúcnosti (horoskopy k budúcim dátumom).
Systém 12 domov sa dokázateľne používal už v starovekej Indii okolo roku 3000 pred Kr. 
Kresťanstvo považuje horoskopy za bielu mágiu, okultizmus.
Niektorí ľudia považujú horoskopy za nebezpečné, pretože sa podľa nich ľudia, ktorí im veria, môžu správať (napríklad doktor odmietne vykonať operáciu, pretože má podľa horoskopu zlý deň). 

</doc>
<doc id="37524" url="https://sk.wikipedia.org/wiki?curid=37524" title="Ascella">
Ascella

Ascella (lat. axilla – rameno) alebo Zeta Sagittarii (ζ Sgr/ζ Sagittarii) je dvojhviezda v súhvezdí Strelec zdanlivej jasnosti 2,6m. Jej zložky, hviezdy zdanlivej jasnosti 3,37m a 3,6m, obiehajú okolo spoločného ťažiska raz za 20,8 r. Jasnejšia z nich patrí do spektrálneho typu A2, triedy svietivosti II. Vo vzdialenosti 75 oblúkových sekúnd od tohto páru leží hviezdička 11. magnitúdy, ktorá k dvojhviezde pravdepodobne nie je gravitačne pripútaná.
Vzdialenosť Ascelly od Zeme je približne 78 - 89 ly.

</doc>
<doc id="37525" url="https://sk.wikipedia.org/wiki?curid=37525" title="Kappa Scorpii">
Kappa Scorpii



</doc>
<doc id="37527" url="https://sk.wikipedia.org/wiki?curid=37527" title="38 Bootis">
38 Bootis



</doc>
<doc id="37528" url="https://sk.wikipedia.org/wiki?curid=37528" title="Merga">
Merga

Merga alebo 38 Bootis je hviezda v súhvezdí Pastier.

</doc>
<doc id="37529" url="https://sk.wikipedia.org/wiki?curid=37529" title="Theta Aquarii">
Theta Aquarii



</doc>
<doc id="37530" url="https://sk.wikipedia.org/wiki?curid=37530" title="Ancha">
Ancha

Ancha (v stredovekej latinčine bedro) alebo Theta Aquarii (θ Aqr/θ Aquarii) je hviezda v súhvezdí Vodnár zdanlivej jasnosti 4,17m, spektrálneho typu G8, triedy svietivosti III; patrí k žltým obrom. Vzdialenosť od Zeme približne 191 ly.

</doc>
<doc id="37533" url="https://sk.wikipedia.org/wiki?curid=37533" title="Relikvia">
Relikvia

Relikvia je časť tela posvätnej či uctievanej osoby, alebo náboženský objekt ktorý slúži ako predmet uctievania. Relikvie sú súčasťou Budhizmu, Kresťanstva, Hinduizmu, Šamanizmu a iných náboženstiev. 
Slovo relikvia pochádza z latinského slova "reliquiae", ktoré znamená "pozostatky" alebo "niečo zanechané". 
Relikvie v kresťanstve.
Relikvia v kresťanstve je predmet, ktorý náboženská apologetika spája so životom Ježiša Krista, Panny Márie, apoštolov a svätých. Relikvia môže prinášať Božiu milosť a sprostredkovať zázrak. 
Kult relikvií je rozšírený hlavne v katolíckej a pravoslávnej cirkvi.
Relikvie bývali dvojakého druhu: skutočné ostatky z tela svätca alebo z jeho šiat či vecí, ktoré používal, a relikvie na základe dotýkania (ex contacto).
Známe sú relikvie ako Turínske plátno, posmrtná šatka - Sudárium z Ovieda, kvapky jeho krvi, klince, ktorými bol ukrižovaný, hlava Jána Krstiteľa. Relikvie sú uložené a vystavované v kostoloch, kláštoroch a pútnických chrámoch v relikviároch. V súčasnosti cirkev zostavuje osobitný zoznam týchto pozostatkov a len relikvie z tohto zoznamu sa môžu oficiálne vystavovať. Kult relikvií kulminoval v stredoveku, v súvislosti s križiackymi výpravami, kedy sa s relikviami vo veľkom obchodovalo. Boli predmetom kráľovských darov.
Relikvie a ich kult slúžia ako prostriedok na zveľaďovanie a obohatenie viery.

</doc>
<doc id="37534" url="https://sk.wikipedia.org/wiki?curid=37534" title="Heka">
Heka

Heka („žiariaca“) alebo Meissa (Lambda Orionis/λ Ori/λ Orionis) je hviezda v súhvezdí Orión. V Obrazci Orióna tvorí jeho hlavu. Nachádza sa zhruba v polovičnej vzdialenosti medzi hviezdami Betelgeuze a Bellatrix, ale vyššie nad ich spojnicou. Je to modrastý nadobor a v silnom ďalekohľade možno rozoznať jej blízkeho sprievodcu. Ten sa nachádza v odstupe 4,4“ a má jasnosť 5,6 magnitúd.

</doc>
<doc id="37535" url="https://sk.wikipedia.org/wiki?curid=37535" title="Bellova nerovnosť">
Bellova nerovnosť

Bellova nerovnosť je nerovnosť, ktorú spĺňajú určité spinové korelácie v lokálne realistických teóriách. Je dielom írskeho fyzika J. S. Bella. Má tvar: 
formula_1.
Pozrime sa bližšie na jej odvodenie. 
Nech formula_2 je počet častíc v našom teste s hodnotami formula_3, formula_4, formula_5 (a obdobne pre ďalšie kombinácie orientácií). Nech formula_6 označuje počet častíc s formula_3, formula_4 a s neurčenou hodnotou formula_9 (a podobne). Potom platí
formula_10.
Pretože všetky formula_11 sú nezáporné (ide o počty prípadov), musí platiť
formula_12.
Ak si uvedomíme, že pokiaľ má jedna z častíc formula_3, musí mať druhá častica z páru formula_14 atď. Veličiny formula_15 sú úmerné súčtom dvojíc formula_11:
formula_17.
Potom zo zmienenej nerovnosti 
formula_12
a z podobnej nerovnosti so zamenenými symbolmi + a – vyplýva napokon vzťah pre Bellovu nerovnosť:
formula_1.

</doc>
<doc id="37536" url="https://sk.wikipedia.org/wiki?curid=37536" title="Eta Bootis">
Eta Bootis



</doc>
<doc id="37537" url="https://sk.wikipedia.org/wiki?curid=37537" title="Mufrid">
Mufrid

Mufrid alebo "eta Bootis" je spektroskopická dvojhviezda v súhvezdí Pastier. So vzdialenosťou 37 ly je tiež jedna z našich najbližších hviezd. 

</doc>
<doc id="37538" url="https://sk.wikipedia.org/wiki?curid=37538" title="Nerozlíšiteľné častice">
Nerozlíšiteľné častice

Nerozlíšiteľné častice alebo identické častice sú v kvantovej fyzike častice, ktoré nemožno vzájomne odlíšiť v rámci svojho "druhu", a to ani nie principiálne. Sú to všetky elementárne častice (napr. elektróny), atómy alebo molekuly.
Vznik pojmu nerozlíšiteľnosť.
Kedysi sa predpokladalo, že to, že väčšie objekty rovnakého "druhu" (napr. jednotlivé zrnká piesku alebo jednotlivé bunky a podobne) sú – napr. pri pokusoch – rozlíšiteľné a teda znova identifikovateľné, platí aj pre mikrofyzikálne objekty. Moderná fyzika však dokázala, že mikroskopické objekty rovnakého druhu, sú v skutočnosti nerozlíšiteľné ("identické"). Z Heisenbergovho princípu neurčitosti a kvantovej teórie konkrétne vyplýva, že mikrofyzikálne útvary pri tesnom stretnutí a vzájomnom pôsobení nemožno považovať za rozlíšiteľné. 
Dôsledok.
Skutočnosť, že častice môžu byť nerozlíšiteľné má dôležité dôsledky v štatistickej fyzike. Výpočty v štatistickej mechanike sa totiž opierajú o pravdepodobnostné argumenty, ktoré sú citlivé na skutočnosť, či sú študované objekty rozlíšiteľné. V dôsledku toho nerozlíšiteľné častice vykazujú výrazne odlišné štatistické správanie v porovnaní s odlíšiteľnými časticami. Napríklad existuje návrh, že nerozlíšiteľnosť častíc je riešením Gibbovho paradoxu.
Hlavným štatisticko-mechanickým dôsledkom je, že klasické Boltzmannovo rozdelenie termodynamiky treba nahradiť Boseho-Einsteinovým rozdelením resp. Fermiho-Diracovým rozdelením.
Teória.
Uvažujme vlnovú funkciu formula_1 zodpovedajúcu dvom identickým časticiam so súradnicami formula_2 a formula_3. Pretože ide o identické častice, musí 
formula_1 
zodpovedať rovnakému fyzikálnemu stavu. S ohľadom na lúčovú reprezentáciu stavov pri vyjadrení vlnovými funkciami to znamená, že
formula_5,
kde formula_6 je nejaké komplexné číslo. Skúsme zameniť častice 1 a 2 ešte raz. Potom s použitím predošlého platí:
formula_7.
Dvoma po sebe uskutočnenými zámenami sa musíme dostať tam, odkiaľ sme vyšli, a teda k formula_1. Z toho vyplýva, že 
formula_9 alebo formula_10.
Znamienko plus zodpovedá Boseho-Einsteinovmu rozdeleniu ("štatistike"), znamienko mínus Fermiho-Diracovmu rozdeleniu ("štatistike").
"Poznámka: Tento experiment sa nedá rozšíriť na systémy s troma a viac časticami tak jednoducho, ako by sa mohlo na prvý pohľad zdať."

</doc>
<doc id="37539" url="https://sk.wikipedia.org/wiki?curid=37539" title="Gramatický rým">
Gramatický rým

Gramatický rým je rým, ktorý vzniká, ak sa rýmujú slová, ktoré majú zhodné všetky základné gramatické kategórie – rovnaký slovný druh, rod, číslo, pád, prípadne aj osobu a čas. Ak sa v rýme použije slovo rovnakého slovného druhu a má zhodné všetky základné gramatické kategórie, ale je aspoň o dve slabiky dlhšie, za gramatický rým sa nepovažuje. Gramatické rýmy znižujú umeleckú hodnotu básne a básnici sa im vyhýbajú.

</doc>
<doc id="37541" url="https://sk.wikipedia.org/wiki?curid=37541" title="Relikviár">
Relikviár

Relikviár je schránka na uchovávanie relikvií.
Existencia relikviárov je doložená od 4. storočia, ale pozostatky svätých boli vo veľkej úcte od počiatkov kresťanstva. Už v katakombách je dosvedčená úcta k mučeníkom. Mnohé relikviáre majú veľkú umeleckú hodnotu.

</doc>
<doc id="37542" url="https://sk.wikipedia.org/wiki?curid=37542" title="Epické divadlo">
Epické divadlo

Epické divadlo, nazývané aj divadlo odcudzenia alebo politické divadlo je divadelným hnutím, ktoré sa začalo presadzovať v prvej polovici 20. storočia. Spája sa najmä s menom nemeckého dramatika, režiséra a divadelného teoretika Bertolta Brechta. I keď väčšina z princípov epického divadla existovala roky, či dokonca storočia, bol to práve Brecht, ktorý ich zjednotil, rozvinul a spopularizoval epické divadlo.

</doc>
<doc id="37543" url="https://sk.wikipedia.org/wiki?curid=37543" title="Epsilon Corvi">
Epsilon Corvi



</doc>
<doc id="37544" url="https://sk.wikipedia.org/wiki?curid=37544" title="Minkar">
Minkar

Minkar alebo Epsilon Corvi je hviezda v súhvezdí Havran. Je to oranžový obor s povrchovou teplotou 4 230 K. 

</doc>
<doc id="37545" url="https://sk.wikipedia.org/wiki?curid=37545" title="Eta Persei">
Eta Persei



</doc>
<doc id="37546" url="https://sk.wikipedia.org/wiki?curid=37546" title="Miram">
Miram

Miram alebo Eta Persei je hviezda v súhvezdí Perzeus. Jej zdanlivá hviezdna veľkosť je 3,8, vzdialenosť od Zeme asi 1 330 svetelných rokov a spektrálny typ M3 Ib-Iia.

</doc>
<doc id="37547" url="https://sk.wikipedia.org/wiki?curid=37547" title="Zeta Geminorum">
Zeta Geminorum



</doc>
<doc id="37548" url="https://sk.wikipedia.org/wiki?curid=37548" title="Mekbuda">
Mekbuda

Mekbuda alebo Zeta Geminorum (ζ Gem/ζ Geminorum) je hviezda v súhvezdí Blíženci. Jej meno znamená „zatiahnutá laba“. Nezvyčajné pomenovanie súvisí s pôvodným veľkým súhvezdím "Asad", Lev, ktoré sa tu kedysi rozprestieralo. 
So svojím sprievodcom, ktorého jasnosť sa udáva v rozsahu od siedmej do desiatej magnitúdy, tvorí optickú dvojhviezdu. Sprievodca sa nachádza vo vzdialenosti 94“. Hlavná zložka je zároveň aj premenná hviezda, typická cefeida (jedna z najľahšie pozorovateľných), 3 000-krát svietivejšia než Slnko. Jasnosť tohto žltého obra sa mení od 3,7 do 4,1 (3,6 – 4,2) mag v perióde 10,15 dňa. Perióda sa skracuje rýchlosťou približne 3 sekundy za rok. 
Pozri aj.
Zoznamy hviezd

</doc>
<doc id="37549" url="https://sk.wikipedia.org/wiki?curid=37549" title="Beta Aquilae">
Beta Aquilae



</doc>
<doc id="37550" url="https://sk.wikipedia.org/wiki?curid=37550" title="Alschain">
Alschain

Alschain (Alshain, perz. šahin tarazad – súhvezdie Aql) alebo Beta Aquilae (β Aql/β Aquilae) je hviezda v súhvezdí Orol. Je astrometrická dvojhviezda zdanlivej jasnosti 3,71m. Jej zložky, hviezdy zdanlivej jasnosti 3,71m a 11m, obiehajú okolo spoločného ťažiska. Na oblohe sú od seba vzdialené 12,5". Jasnejšia z nich je žltým podobrom spektrálneho typu G8, triedy svietivosti IV. Rozmermi aj ostatnými fyzikálno-chemickými parametrami je veľmi podobná Slnku. Druhá zložka patrí do spektrálneho typu M3. Sústava Alschain je vzdialená od Zeme približne 45 ly.

</doc>
<doc id="37553" url="https://sk.wikipedia.org/wiki?curid=37553" title="Hinotori">
Hinotori

Hinotori (jap., ohnivý vták) je japonský satelit, vypustený organizáciou ISAS na výskum X-lúčov zo Slnka. Niesol spektrometer s vysokým rozlíšením pre skúmanie žiarenia s dlhšími vlnovými dľžkami, ťažké prístroje na fotografovanie energetických zábleskov slnka s energiami od 10 do 40 keV. Honotori znamená v preklade Fénix a pred štartom mal pracovný názov ASTRO-A. Bol vypustený z Kagoshimy 21. februára 1981 na obežnú dráhu s perigeom , apogeom , sklonom 31,3° a obežnou dobou 94,6 min., hmotnosť satelitu .

</doc>
<doc id="37554" url="https://sk.wikipedia.org/wiki?curid=37554" title="Institute of Space and Astronautical Science">
Institute of Space and Astronautical Science

Institute of Space and Astronautical Science (skr. ISAS preklad: Inštitút pre vesmírnu vedu) bola jedna z troch japonských organizácií pre výskum vesmíru. Založená bola pri Tokijskej univerzite a zodpovedá za vývoj a prevádkovanie výskumných satelitov, mesačných a medziplanetárnych sond. 
1. októbra 2003 bola táto organizácia zlúčená s ostatnými dvoma japonskými organizáciami pre výskum vesmíru (NASDA a NAL), čím vnikla Japan Aerospace Exploration Agency (skr. JAXA).
Základňa.
ISAS používa pre svoje štarty kozmodróm Kagoshima Space Center a ako nosiče využíva rakety M-Series.

</doc>
<doc id="37556" url="https://sk.wikipedia.org/wiki?curid=37556" title="Učú kaihacu džigjódan">
Učú kaihacu džigjódan

Učú kaihacu džigjódan (- doslovný preklad: "Vesmírna rozvojová[/vývojová/exploatačná] agentúra", resp. "Agentúra pre rozvoj [/vývoj/exploatáciu] vesmíru [/v oblasti vesmíru]"; anglický názov: "National Space Development Agency" – doslovný preklad: "Národná agentúra pre rozvoj [/vývoj] vesmíru [/v oblasti vesmíru]"; skr. "NASDA") bola jednou z troch japonských organizácií pre výskum vesmíru. (ostatné dve: JAL, ISAS). Založená bola v októbri 1969 Komisiou pre vesmírne aktivity. NASDA nahradila NSDC (National Space Development Center). Zabezpečovala kompletnú satelitnú komunikáciu pre Japonsko, spravovala techniku pre predpovede a výskum počasia, sledovanie Zeme z vesmíru, mala na starosť vývoj satelitov, ktoré slúžia na testovanie a demonštrovanie najnovších technológií a nosných rakiet.
NASDA vyvinula a vyvíja tieto satelity a nosné rakety:
Používané nosné rakety: N-series, H-series, J-1. 1. októbra 2003 sa zlúčila s ostatnými dvoma organizáciami a vznikla JAXA.

</doc>
<doc id="37557" url="https://sk.wikipedia.org/wiki?curid=37557" title="ISAS">
ISAS



</doc>
<doc id="37558" url="https://sk.wikipedia.org/wiki?curid=37558" title="Inverzný návrh">
Inverzný návrh

Inverzný návrh je opak priameho návrhu výrobného postupu. 
Je to vlastne automatické nastavenie výrobných zariadení tak, že vyrobia tento produkt, pričom im zadáme len technický popis produktu (napr. 3D výkres), vyrobený v CAD.
Technicky patrí do kategórie CAM.

</doc>
<doc id="37561" url="https://sk.wikipedia.org/wiki?curid=37561" title="Karnátaka">
Karnátaka

Karnátaka (po angl. a niekedy po slovensky Karnataka; po kannadsky: ಕರ್ನಾಟಕ - Karnátaka; po hindsky कर्नाटक - Karnátak, po anglicky "Karnataka") je jeden zo štyroch južných štátov Indie. 
Pred rokom 1973 bol názov „Štát Maisúr“ (po angl. Mysore), vytvorený zo staršieho Maisúrskeho kráľovstva v roku 1950, a v roku 1956 rozšírený o regióny susedných štátov, kde sa používal kannadský jazyk. 
Hlavným mestom štátu je Bangalúr (Bengalúru; angl.: Bangalore) je to jediné mesto v štáte s obyvateľstvom presahujúcim 1 milión. Ďalšie väčšie mestá sú Maisúr (angl. Mysore), Mangalúr (Mangalore), Húbli-Dhárvár (Hubli-Dharwad), Béllári (Bellary) a Bélgánv (Bélgáon, angl. Belgaum). Úradným jazykom štátu Karnátaka je kannadčina. Od roku 2001 je jedným z desiatich štátov Indie, v ktorých obyvateľov počet prevyšuje 50 miliónov.
Dejiny.
V Karnátake vládli postupne budhistické, hinduistické a moslimské dynastie. Prenikal sem aj vplyv džinizmu.
V prvom tisícročí pred Kr. na celom území boli boje o moc medzi rôznymi kráľovstvami (najväčšie boje boli medzi kráľovstvami Vákátakov a Guptovcov). Od 6. do 8. storočia v Karnátake vládli Pallavovia. V 13. storočí niektoré kráľovstvá v dnešnej Karnátake porazil islamský konvertita generál Malik Kafúr. V stredoveku sa pod hrozbou moslimských výbojov spojili drobné hinduistické štáty na juhu a vytvorili alianciu na čele s rodom Vidžajanagar. Bratia Harihara a Bukka založili pompézne mesto Vidžajanagar, z ktorého ovládali celú ríšu vtedy siahajúcu od Bengálskeho zálivu až po Arabské more. Moslimská vojenská prevaha v 1565 dosiahla vrchol a zničila celé mesto Vidžajanagar. Dnes sú tam iba zrúcaniny.
Geografia.
Karnátaka hraničí s federálnymi štátmi Goa na severozápade, Maháraštra na severe, Ándhrapradéš na východe, Tamilnádu na juhovýchode a Kérala na juhozápade, ako aj s Arabským morom na západe.
Karnátaka sa člení na tri rozsiahle krajinné oblasti. Na 320 km dlhé a iba 48 až 64 km široké pobrežné pásmo na západe, nasleduje Západoghatské horské pásmo, ktorého výška nepresahuje 2 695 m. N m. Najväčšiu časť spolkového štátu zaujíma Dekkanská plošina. Na krajnom juhu do štátu zasahuje malá časť pohoria Nílgiri.
Na Dekkanskej plošine pramenia tri dôležité rieky Kávérí, Krišna a Tungabhadra. Treba však pripomenúť, že tieto rieky získavajú vodu iba z dažďov a v suchom a horúcom jarnom období takmer vysychajú.
Podnebie.
Podnebie Karnátaky je tropické. V celej krajine sú klimatické podmienky ovplyvňované monzúnmi. Letné monzúny trvajú od júna do septembra, pri čom množstvá vodných zrážok vzhľadom na regióny sú nerovnomerné. 
Pri pobreží panuje striedavé tropické podnebie. Je celoročne horúce – s priemernou ročnou teplotou okolo 27 stupňov Celzia – s nepatrnými výkyvmi počas roka. Počas letných monzúnových dažďov prichádzajú veľmi silné zrážky. Od októbra do decembra ešte môžu občas prísť slabé dažde. Zvyšné mesiace sú síce bez zrážok, ale i tak je tam vysoká vlhkosť vzduchu, najmä hneď pred a po monzúnoch. Na niektorých miestach dosahuje priemerná ročná výška zrážok až do 3 500 mm. Za úzkym pobrežným pásom vystupuje Západoghatské horské pásmo, ktoré tiež patrí ku krajom Indie, bohatým na zrážky. Tam je niekoľko miest s ročným množstvom zrážok presahujúcim 5 000 mm. 
Tiež na Dekanskej plošine, najväčšej časti Karnatáky, panuje tropické podnebie, prirodzene podstatne suchšie ako pri pobreží. Teplota oveľa viac kolíše, lebo tu podnebie nie je ovplyvňované v takej miere oceánom, ako na pobreží. Ročná priemerná teplota závisí od nadmorskej výšky a je nižšia, ako pri mori. Ale v letných mesiacoch je na Dekanskej plošine neznesiteľne horúco. V nižšie položených regiónoch na severe Karnátaky (Bídžápur, Gulbarga, Rájčúr, Béllári) sú vodné zrážky od 500 do 600 mm za rok; zároveň je tam v lete veľmi horúco. V ostatných vyššie položených častiach plošiny sú ročné množstvá zrážok niečo vyššie. Najväčšie mesto štátu, Bangalúr, je známe ako zóna komárov.
Politické členenie.
Karnátaka je rozdelená na 4 divízie (Bangalúr, Bélgánv, Gulbarga a Maisúr) a 30 okresov (districts) (v zátvorke je názov hlavného mesta, iba ak sa tento odchyľuje od názvu okresu):
Okresy.
Názvy sú (ak nie je označené inak) uvedené na prvom miest v hindčine, v zátvorke v angličtine
zdroj
Obyvateľstvo.
Jazyk.
Úradná reč Karnátaky je drávidská kannadčina, materinský jazyk viac ako 80 percent obyvateľstva. Popri nej existuje rad menších drávidských regionálnych jazykov. Najdôležitejšie sú najmä na juhozápadnom pobreží rozšírené jazyky tulu a kodagčina, ktorými sa hovorí najmä v oblasti Kodagu. 
V hraničných regiónoch sa používajú tiež jazyky susedných federálnych štátov. Tak môžeme pozdĺž pobrežia nájsť obyvateľstvo hovoriace indoeurópskou kónkánčinou, v oblasti Bélgáon (Belgaum) je rozšírený jej „blízky príbuzný“ maráthčina, a v oblasti Kolar existuje menšina hovoriaca telugčinou. Veľa moslimov hovorí urdčinou. No ako dorozumievací jazyk je všade prítomná angličtina. 
V hlavnom meste Bengalúr vládne pestrá spleť jazykov. Kannadčinu tam používa iba asi jedna tretina obyvateľov. Veľa ľudí hovorí tamilčinou, telugčinou a urdčinou.
Náboženstvo.
Hinduizmus vyznáva asi 83,9 percent obyvateľstva, čo približne zodpovedá celoindickému priemeru. Podiel moslimov a kresťanov je 12,2 a 1,9 percenta. Ich rozloženie v štáte je však nerovnomerné. Moslimské obyvateľstvo je sústredené najmä na severe štátu a v Bengalúre, kresťania, takmer všetci, žijú na pobreží.
Vyznavači džinizmu tvoria síce iba bezvýznamnú menšinu, okolo 0,8 percenta, ale ich podiel v dejinách kultúry a v hospodárstve Karnátaky je veľmi dôležitý. Ďalšiu menšinu tvoria budhisti (0,7 percenta). 0,5 percenta obyvateľov vyznáva iné náboženstvo.
Vzdelávanie.
Gramotnosť V Karnátake je asi 66,6 percenta (muži: 76,1 percenta, ženy: 56,9 percenta. Stav podľa sčítania ľudu 2001). Je to o niečo viac ako celoindický priemer (64,8).
V Karnátake je 16 univerzít prípadne škôl s postavením univerzity, z toho tri v hlavnom meste Bengalúru: "Bangalore University", "University of Agricultural Sciences" ako aj "Indian Institute of Science". Najstaršou univerzitou v štáte je "University of Mysore", založená v r. 1916.

</doc>
<doc id="37564" url="https://sk.wikipedia.org/wiki?curid=37564" title="Nerozlíšiteľná častica">
Nerozlíšiteľná častica



</doc>
<doc id="37565" url="https://sk.wikipedia.org/wiki?curid=37565" title="Identické častice">
Identické častice



</doc>
<doc id="37566" url="https://sk.wikipedia.org/wiki?curid=37566" title="Elementárne častice">
Elementárne častice



</doc>
<doc id="37570" url="https://sk.wikipedia.org/wiki?curid=37570" title="Šílení">
Šílení

Šílení je koprodukčný česko-slovenský film režiséra Jana Švankmajera z roku 2005 natočený na motívy poviedok Edgara Allana Poea "Pochovaný zaživa" a "Šialený psychiater".
Blázinec, v ktorom sa odohráva jadro filmu, je alegóriou tejto civilizácie.
Ocenenia.
Film bol ocenený dvoma cenami Český lev za rok 2005 v kategóriách najlepší výtvarný počin (Eva Švankmajerová, Veronika Hrubá) a najlepší filmový plagát (Eva Švankmajerová). V roku 2006 film získal štyri ceny Slnko v sieti: za najlepší kameramanský výkon (Juraj Galvánek), za najlepší výtvarný počin (Jan a Eva Švankmajerovi), za najlepší ženský herecký výkon (Anna Geislerová) a za najlepší mužský herecký výkon (Jan Tříska). 

</doc>
<doc id="37571" url="https://sk.wikipedia.org/wiki?curid=37571" title="Kozmogram">
Kozmogram



</doc>
<doc id="37572" url="https://sk.wikipedia.org/wiki?curid=37572" title="Hamiltonián">
Hamiltonián

Hamiltonián môže znamenať:

</doc>
<doc id="37573" url="https://sk.wikipedia.org/wiki?curid=37573" title="Hamiltonov operátor">
Hamiltonov operátor

Hamiltonov operátor môže znamenať:

</doc>
<doc id="37574" url="https://sk.wikipedia.org/wiki?curid=37574" title="Zrelá mladosť">
Zrelá mladosť

Zrelá mladosť (angl. "The Mature Youth") je slovenský životopisný film o pôsobení Klementa Gottwalda na Slovensku v rokoch 1921 - 1926. 

</doc>
<doc id="37575" url="https://sk.wikipedia.org/wiki?curid=37575" title="Crew Safety System">
Crew Safety System

Crew Safety Systems (skratka CSS z angl. Systém pre bezpečnosť posádky) je súbor senzorov a ukazovateľov na palube vesmírnej lode, určených na detekciu zlyhania niektorého z riadiacich alebo podporných subsystémov. Dávajú posádke možnosť vyhodnotiť technický stav. CSS je zvyčajne schopný v prípade kritického stavu iniciovať automatické prerušenie.

</doc>
<doc id="37576" url="https://sk.wikipedia.org/wiki?curid=37576" title="COSPAR">
COSPAR



</doc>
<doc id="37578" url="https://sk.wikipedia.org/wiki?curid=37578" title="Program Zond">
Program Zond

V rámci sovietskeho kozmického programu Zond sa v rozmedzí rokov 1964 až 1970 uskutočnili dve série nepilotovaných kozmických letov, ktoré mali za cieľ získať informácie o susedných planétach a otestovať nové kozmické lode.
Pre prvé tri misie bol použitý model medziplanetárnej sondy 3MV určenej k budúcemu
prieskumu Venuše a Marsu. Po zlyhaní prvých dvoch misií bol Zond 3 vyslaný na testovací let, počas ktorého sa iba po druhýkrát v histórii podarilo odfotografovať odvrátenú stranu Mesiaca. Sonda pokračovala k Marsu a testovala palubné systémy a telemetriu.
Misie lodí Zond 4 až Zond 8 sa zamerali na testy pre v tej dobe plánovaný pilotovaný oblet Mesiaca (pozri Sovietsky mesačný program). Na lety bola použitá odľahčená kozmická loď Sojuz 7K-L1, ktorú vyniesla nová sovietska raketa Proton. Tento nosič dokázal vyslať loď iba na oblet Mesiaca bez možnosti prejsť na jeho obežnú dráhu. Po podobnej trajektórii sa pohybovala loď Apollo 13 pri svojom núdzovom lete. Prípadného obletu by sa mohli zúčastniť maximálne dvaja kozmonauti.

</doc>
<doc id="37581" url="https://sk.wikipedia.org/wiki?curid=37581" title="Karnataka">
Karnataka



</doc>
<doc id="37582" url="https://sk.wikipedia.org/wiki?curid=37582" title="Committee on Space Research">
Committee on Space Research

Committee on Space Research (skratka COSPAR doslova "Komisia pre výskum vesmíru") je organizácia v rámci Medzinárodného koncilu vedeckých združení (International Council of Scientific Unions), do ktorého patria i Spojené štáty americké prostredníctvom svojej Národnej akadémie vied (National Academy of Sciences). COSPAR bola založená v roku 1958 ako vyústenie a pokračovanie kooperatívneho výskumného programu v oblasti výskumu vesmíru s názvom Medzinárodný rok geofyziky (International Geophysical Year). Sídlo organizácie je v Paríži a jej vedecká rada sa schádza pravidelne každé dva roky.

</doc>
<doc id="37584" url="https://sk.wikipedia.org/wiki?curid=37584" title="Courier (satelit)">
Courier (satelit)

Courier je názov telekomunikačného satelitu americkej armády, ktorý bol vyvinutý ako náhrada satelitu SCORE. Prvá verzia satelitu (Courier 1A) vážila , bola vypustená 18. augusta 1960 a explodovala 2,5 minúty po štarte. Druhá verzia satelitu (Courier 1B) vážila , bola vypustená 4. októbra 1960 a úspešne zaujala obežnú dráhu 967 x x 28,3°.

</doc>
<doc id="37586" url="https://sk.wikipedia.org/wiki?curid=37586" title="EUMETSAT">
EUMETSAT



</doc>
<doc id="37587" url="https://sk.wikipedia.org/wiki?curid=37587" title="Maisúr">
Maisúr

Maisúr () môže byť:

</doc>
<doc id="37588" url="https://sk.wikipedia.org/wiki?curid=37588" title="Mysore">
Mysore



</doc>
<doc id="37590" url="https://sk.wikipedia.org/wiki?curid=37590" title="Európska organizácia pre využívanie meteorologických satelitov">
Európska organizácia pre využívanie meteorologických satelitov

Európska organizácia pre využívanie meteorologických satelitov ( skr. EUMETSAT) je medzivládna organizácia zodpovedná za vývoj, vypúšťanie a prevádzku meteorologických družíc dvoch typov: geostacionárne (Meteosat 1 až 10) a s polárnou dráhou letu (družice METOP A,B,C).
V súčasnosti má 29 členských štátov:
Rakúsko, Belgicko, Chorvátsko, Česko, Dánsko, Estónsko, Fínsko, Nemecko, Grécko, Maďarsko, Írsko, Island, Taliansko, Litva, Lotyšsko, Luxembursko, Holandsko, Nórsko, Poľsko, Portugalsko, Rumunsko, Slovensko, Slovínsko, Španielsko, Švédsko, Švajčiarsko, Turecko a Veľká Británia.
Štatút spolupracujúcej krajiny majú:
Bulharsko a Srbsko.
Slovensko sa stalo členom v roku 2006.

</doc>
<doc id="37591" url="https://sk.wikipedia.org/wiki?curid=37591" title="EUV">
EUV



</doc>
<doc id="37592" url="https://sk.wikipedia.org/wiki?curid=37592" title="Extrémne ultrafialové žiarenie">
Extrémne ultrafialové žiarenie

Extrémne ultrafialové žiarenie (angl. "extreme ultraviolet", EUV) je zložka elektromagnetického spektra s vlnovými dĺžkami cca od 10 do 100 nm.

</doc>
<doc id="37593" url="https://sk.wikipedia.org/wiki?curid=37593" title="European Meteorological Satellite Organisation">
European Meteorological Satellite Organisation



</doc>
<doc id="37594" url="https://sk.wikipedia.org/wiki?curid=37594" title="Kolkata">
Kolkata



</doc>
<doc id="37596" url="https://sk.wikipedia.org/wiki?curid=37596" title="Courier">
Courier

Courier (z angl., pôvodne z fr. "courrier"= kuriér, pošta) môže byť:

</doc>
<doc id="37599" url="https://sk.wikipedia.org/wiki?curid=37599" title="Esa">
Esa

ESA môže byť:
Esa môže byť:

</doc>
<doc id="37600" url="https://sk.wikipedia.org/wiki?curid=37600" title="EURECA">
EURECA



</doc>
<doc id="37602" url="https://sk.wikipedia.org/wiki?curid=37602" title="Kuvajt">
Kuvajt

Kuvajt môže byť:

</doc>
<doc id="37603" url="https://sk.wikipedia.org/wiki?curid=37603" title="European Retrievable Carrier">
European Retrievable Carrier

European Retrievable Carrier (skr. EURECA) je voľne lietajúca vedecká základňa, konštruovaná na viacnásobné použitie. Jej vynesenie do výšky na obežnú dráhu okolo Zeme sa uskutočnilo raketoplánom Atlantis 31. júla 1992 misiou STS-46. Jej úloha je zbierať údaje o experimentoch s mikrogravitáciou, testovanie technológií a materiálov a sledovanie vesmírneho žiarenia. 1. júla 1993 bola dopravená na Zem raketoplánom Endeavour.

</doc>
<doc id="37604" url="https://sk.wikipedia.org/wiki?curid=37604" title="Vientiane">
Vientiane



</doc>
<doc id="37605" url="https://sk.wikipedia.org/wiki?curid=37605" title="Maseru">
Maseru

Maseru je hlavné mesto Lesotha.

</doc>
<doc id="37606" url="https://sk.wikipedia.org/wiki?curid=37606" title="Monrovia">
Monrovia

Monrovia je hlavné mesto západoafrickej Libérie. Nachádza sa na myse "Mezurado", neďaleko ústia riek "Mezurado" a "Saint Paul". V roku 2003 mala 572 000 obyvateľov. 
Mesto sa pôvodne volalo "City of Christ" (Kristove mesto), no bolo premenované na počesť piateho prezidenta USA Jamesa Monroa, za ktorého vlády začal návrat otrokov späť domov. 
Dejiny.
Mesto založili v roku 1822 oslobodení čierni otroci z USA, ktorí sa po roku 1816 začali usádzať na území dnešnej Libérie. Americká kolonizačná spoločnosť rozdeľovala prisťahovalcom parcely s rozlohou štvrť áru. V roku 1835 vznikla mestská rada, prvá svojho typu na celém západe Afriky a po osamostatnení krajiny (26. júla 1847) sa Monrovia stala jej hlavným mestom. 
V roku 1951 tu bola založená univerzita. Mesto bolo opakovane ničené počas občianskej vojny.
Súčasnosť.
Mesto je priemyselným centrom krajiny, najväčší význam má petrochemický a potravinársky priemysel, hlavne spracovanie rýb. Hlavnou obchodnou ulicou je "Gurley Street" a na ostrove Providence stojí múzeum, ktoré pripomína významné udalosti v dejinách Libérie.
Administratívne členenie.
Monrovia sa člení na päť oblastí:
Podnebie.
V meste panujú po celý rok vysoké teploty a priemerná teplota v januári dosahuje 26 °C a v júli 24 °C. Najdaždivejší mesiac je jún, kedy zrážky dosahujú až 958 mm, v júli spadne priemerne 797 mm a v januári iba 50 mm. 
Obyvateľstvo.
Krátko po založení (1830) malo mesto iba 700 obyvateľov, no populačný skok zaznamenalo počas 20. storočia, kedy vzrástol viac ako 100 násobne. V posledných rokoch počet obyvateľov značne ovplyvnila občianska vojna.

</doc>
<doc id="37607" url="https://sk.wikipedia.org/wiki?curid=37607" title="Tripolis">
Tripolis

Tripolis ( alebo na odlíšenie od rovnomenného mesta v Libanone tiež dlhým názvom ) je hlavné mesto Líbye.
Leží na pobreží Stredozemného mora. V meste je medzinárodné letisko, pobrežná magistrála, univerzita (založená v roku 1955) a rozsiahly priemysel a obchod.
História.
Mesto založili v 7. storočí pred Kr. Feničania, od 105 pred Kr. až do 7. storočia po Kr. bolo súčasťou Rímskej ríše resp. Byzantskej ríše (dočasne obsadené Vandalmi). V 7. storočí ho dobyli Arabi, v roku 1551 Osmanskí Turci. Po dobytí talianskymi vojskami v roku 1911 sa stal centrom talianskej kolonizácie severnej Afriky. Od roku 1951 je hlavným mestom Líbye.
Geografia.
Tripolis leží na západnom výbežku Líbye v blízkosti hraníc s Tuniskom, na africkom kontinente. Viac ako tisíc kilometrov delí Tripolis od druhého najväčšieho líbyjského mesta Bengházi. Pobrežné oázy sa striedajú s piesočnatými oblasťami a lagúnami pozdĺž líbyjských brehov v dĺžke viac ako 300 km. Mesto leží asi 70 kilometrov severne od pohoria Nafusa, prameňa sezónnych riek ako Wadi Al-Mjeneen.

</doc>
<doc id="37608" url="https://sk.wikipedia.org/wiki?curid=37608" title="Biela nemoc">
Biela nemoc

Biela nemoc (Bílá nemoc) je dráma v troch dejstvách českého spisovateľa a dramatika Karla Čapka z roku 1937. Dielo je alegóriou na zničujúcu moc nacizmu a vojny.
Idea diela.
Podnetom k napísaniu tejto hry bolo narastajúce nebezpečenstvo agresívneho nemeckého národného socializmu. V hre sa voči sebe stretávajú dva diametrálne rozdielne morálne postoje – na jednej strane je to humanita, a na druhej je to totalitná diktatúra bažiaca po moci a krvi. Hra je burcujúcim apelom na ľudské svedomie.
Dej.
Prvé dejstvo.
Od troch malomocných, a neskôr aj z rozhovoru Sigelia s novinárom, sa dozvedáme o strašnej chorobe, ktorá zachvátila celý svet. Záhadná „biela nemoc“, zvaná aj pejpinské malomocenstvo alebo Čengova choroba, postihuje iba ľudí starších ako štyridsaťpäť rokov. Prvým príznakom choroby je biely necitlivý fľak na koži, podľa ktorého aj choroba dostala meno. Na chorobu neexistuje žiadny liek, jedinou pomocou sú prostriedky proti zápachu, ktorý sa šíri z rozkladajúcich sa tiel, a morfium, ktoré zmierňuje bolesť trpiaceho.
Lekári sú bezradní, až kým sa neobjaví Galén. Sigelius neberie Galéna vážne, no neskôr, keď sa dozvie, že Galén študoval u významného vedca, doktora Lilienthala, okamžite prejaví záujem i ochotu Galénovi pomôcť. Galén má liek na „bielu nemoc“, avšak odmieta prezradiť jeho zloženie. Sigelius si mylne myslí, že Galén má zištné dôvody, no nakoniec mu povolí odskúšať svoju liečbu na chudobných pacientoch z izby číslo 13. Po krátkom čase sa dostavujú prvé viditeľné úspechy Galénovej liečby, no všetku slávu zožne Sigelius. O novú liečbu sa zaujíma aj samotný Maršal a novinári. Novinárom Galén oznámi svoju podmienku na to, aby sprístupnil liek všetkým ľuďom, pretože doteraz Galén lieči len chudobných. Galénovou podmienkou je večný mier, čím apeluje najmä na ľudí s mocou. Týmto vyhlásením Galén vzbudí veľké pohoršenie a Sigelius ho vyhadzuje z nemocnice.
Druhé dejstvo.
Obeťou zákernej choroby sa stal aj majiteľ tovární na výrobu zbraní a munície, barón Krüg. Najprv sa s prosbou o pomoc obracia na Sigelia, ale ten ako jediné riešenie vidí izoláciu chorých. Krüg sa preto prezlečie za žobráka a žiada o pomoc Galéna. Galén ho však spoznáva a odmieta ho liečiť. Krüg mu ponúka peniaze na propagandu mieru, no Galén chce, aby ju viedol Krüg sám. Krüg to odmieta a odchádza informovať Maršala o stave produkcie munície. Taktiež sa mu zdôveruje s tým, že už tiež ochorel na „bielu nemoc“ a snaží sa presvedčiť Maršala, aby vyhlásil mier a tak spasil jeho i ostatných. Maršal odmieta a necháva priviesť Galéna, aby ho presvedčil začať s Krügovou liečbou. Galén s Maršalom polemizujú o vojne – Galén ju odsudzuje, Maršal ju vyzdvihuje a oslavuje. Galén sa už takmer rozhodne Krüga liečiť, keď celý problém vyrieši strohý telefonický oznam, že barón Krüg spáchal samovraždu.
Tretie dejstvo.
Maršalove vojská zaútočili na okolité štáty. Maršal rozvášňuje dav horlivým prejavom o víťaznej vojne. Počas prejavu sa horlivo bije do pŕs, v tom zisťuje, že nič necíti, na hrudi sa mu objavila studená, biela škvrna. Maršal je vyvedený z rovnováhy, avšak je šťastný, že dav jasá a prevoláva na slávu jemu i vojne. Maršalova dcéra Anetta a Krügov syn Pavel sa rozhodnú zavolať do nemocnice po Galéna. Maršal statočne čelí smrti, bojí sa však, že nestihne doviesť vojnu do víťazného konca. Strach ho nakoniec celkom ovládne a rozhodne sa, že splní Galénovu podmienku, vyhlási mier. Rozhodne sa, že mier sa stane jeho novým vyšším poslaním. Dokonca mu to aj pekne znie. Dráma sa končí príchodom Galéna takto:
 "Houkání auta, které si nemůže zástupem prorazit cestu."
 Dr. Galén "vyběhne s kufříkem v ruce": Doběhnu pěšky…Dovolte prosím…Prosím vás, pusťte mě…někdo mě čeká…
 Syn: Občane, volejte: Ať žije maršál! Ať žije válka!
 Dr. Galén: Ne! Válka ne! Nesmí být žádná válka! Poslyšte, ne, válka nesmí být!
 Zástup: Co to říkal? – Zrádce! – Zbabělec! – Mažte ho!
 Dr. Galén: Musí být mír! Pusťte mne – Já jdu k maršálovi –
 Zástup: Urazil maršála! – Na lucernu! – Zabte ho!
 "Hlučící zástup se zavře kolem" Doktora Galéna. "Zmatená vřava".
 "Zástup se rozestupuje. Na zemi leží" Doktor Galén "a jeho kufřík".
 Syn "kopne do něho": Vstávej, potvoro! Koukej mazat, nebo –
 Jeden ze zástupu "klekne k ležícímu": Počkat, občane. Ono je po něm.
 Syn: Žádná škoda. O jedného zrádce míň. Sláva maršálovi!
 Zástup: Ať žije maršál! Maršál! Mar – šál!
 Syn "otevře kufřík": Hele, byl to nějaký doktor! "Rozbíjí lahvičky s léky a dupe na ně". Tak! Ať žije válka! Ať žije maršál!
 Zástup "valí se dál": Maršál! Mar – šál! Ať – žije – maršál!
Dav ubije Doktora Galéna a zničí jeho liek na „bielu nemoc“, tým vlastne odsúdi na smrť Maršala, ktorého oslavujú. Celý spor medzi humánnym lekárom a vládcom sa stáva zbytočným. Galénovi sa síce podarí presvedčiť pôvodcu vojnového ošiaľu, ale sám je ušliapaný a dobitý ľuďmi, za ktorých životy celý čas bojoval. Ľudstvo sa rúti do vojny, v ktorej nezvíťazí a zároveň aj do istej záhuby, ktorú predstavuje nevyliečiteľná „biela nemoc“.

</doc>
<doc id="37609" url="https://sk.wikipedia.org/wiki?curid=37609" title="Renesancia">
Renesancia

Renesancia (tal. "rinascimento/rinascita", fr. (aj nem. a angl.) "renaissance") je historická epocha rozvíjajúca sa v európskom prostredí od 14. storočia do polovice 17. storočia. Svojimi myšlienkami nadviazala na obdobie neskorého stredoveku a gotiky a jej myšlienky sa ďalej rozvíjali v dobe manierizmu a baroka. Jej počiatky môžeme hľadať v Taliansku, odkiaľ sa rozšírila do celej Európy. Mnohými učencami je táto éra označovaná ako počiatok novoveku. 
Intelektuálny základ renesancie spočíval v utváraní vlastnej podoby humanizmu, ktorého korene siahajú až k rímskemu Humanitas, a v znovuobjavení klasickej gréckej filozofie. Jej myšlienky sa rozvíjali v literatúre, umení, architektúre, politike, vede a aj náboženstve. Ako kultúrne hnutie sa renesancia zaslúžila o nový záujem skúmania klasickej latinčiny prostredníctvom starovekých a gréckych spisov. Objavom lineárnej perspektívy a iných techník sa zlepšili podmienky pre dokonalejšie stvárnenie reality na obrazoch a sochách. V oblasti vzdelávania sa rozšírili nové reformy. V politike renesancia prispela k rozvoju diplomatických zvyklostí a obyčajov a vo vede k presadeniu empirického poznávania a indukčného zdôvodňovania. 
V kultúrnom a duchovnom vývoji západnej a strednej Európe trvala súbežne s náboženskou reformáciou. Bola prevažne mestskou kultúrou, súvisiacou so vznikom miest, meštianstva, rozvojom obchodu a trhového hospodárstva. Jej hlavným duchovným obsahom, prípadne východiskom, bol humanizmus. 
V Taliansku toto obdobie trvalo od 14. do polovice 16. storočia. V ostatných krajinách od konca 15. storočia do 16. storočia (dozvuky v 17. storočí), z toho na Slovensku do roku 1650.
Pojem renesancia.
Pojem znovuzrodenie prvýkrát použil pre obdobie rozkvetu umenia a vedy, ktoré sa začalo na konci 13. storočia v Taliansku, taliansky historik Giorgio Vasari v roku 1550. Pojem renesancia je francúzsky preklad použitý francúzskym historikom Jules Micheletom a ďalej rozšírený švajčiarskym kunsthistorikom Jacobom Burckhardtom v 19. storočí.
Použitie pojmu.
Pojem renesancia sa tradične vzťahuje na epochu medzi 14. a 17. storočím. Počas poslednej štvrtiny 20. storočia sa niektorí historici (napr. Charles H. Haskins 1870–1937) začali vyjadrovať v tom zmysle, že renesancií mohlo byť viac. Uvažuje sa o renesancii 12. storočia a už zavedeným a všeobecne prijímaným pojmom je karolínska renesancia. 
Ďalej sa výraz používa v spojení s národnými procesmi v tomto období, napr. anglická renesancia, talianska renesancia atď.
Vznik a príčiny.
Vznik renesancie sa zvyčajne kladie do severného Talianska na koniec 13. storočia. Ak sa uvádza konkrétne miesto, potom je to mesto Florencia. Od 12. storočia v mnohých severotalianskych mestách rástla prosperita vyvolaná predovšetkým zámorským obchodom. Najväčšími obchodnými mocnosťami boli mestá Janov, Benátky a Florencia. K hospodárskemu rozkvetu prispievala aj praktická bezmocnosť cechov, ktoré by boli schopné potlačovať prílišnú prosperitu niektorých skupín mešťanov. Cechy síce existovali, ale držali ich v rukách a na svoj prospech užívali bohaté rodové skupiny (takto sa k moci dostal napr. rod Medici vo Florencii).
Zároveň vplyvom bojov medzi nemeckými cisármi a pápežmi v Taliansku počas stredoveku neexistovala centrálna moc, ktorá by dokázala odobrať mestám politický či hospodársky vplyv a ani šľachta nemala také pozície ako bolo obvyklé napr. vo Francúzsku alebo v strednej Európe. Častým trendom bolo jej sťahovanie do miest, kde sa dostávala pod moc mestskej samosprávy. 
Tieto podmienky – hospodárska prosperita a relatívna politická sloboda - stáli pri vzniku nového typu renesančného človeka.
Zároveň existencia viacerých mocenských centier (najbohatšími talianskymi mestami boli: Janov, Miláno, Benátky, Mantova, Ferrara, Bologna, Florencia, Pisa, Siena, Rím) viedla k súťaživosti, ktorá sa okrem iného prejavovala aj v podpore umenia, ktorým sa rada vladárov a mocných mužov mohla prezentovať navonok.
Typické rysy.
V jednotlivých druhoch umenia vznikali nové prvky, ale niektoré rysy boli typické pre renesanciu či už ako epochu alebo pre umenie, ktoré vytváral renesančný človek. 
Kladie sa dôraz na človeka, na ľudský rozum, poznanie a pozemský život.
Renesančný človek sa vymaňuje zo stredovekého spôsobu myslenia, čiže záujem sa od Boha obracia smerom k človeku samému.
Mnoho umelcov bolo skutočne „renesančných“, zaoberali sa aj anatómiou, optikou, technológiami, ktoré potom používali vo svojej tvorbe. Typickým príkladom je použitie perspektívy v maľbe a kresbe či odlievanie sôch z bronzu.
Napriek tomu si renesanční umelci nárokovali pri svojich dielach návrat k prírode (inšpirovaní antikou), určitý súbor konvencií. Ich realizmus sa týkal hlavne použitých tém. Objavujú sa scény zo „všedného života“ - vzniká napr. novela (poviedka zo života obyčajných ľudí) alebo komédia inšpirovaná životom roľníkov.
Dá sa považovať za spoločný rys, aj keď nebolo také veľké, ako sa obyčajne myslí. Náboženské motívy sú neustále veľmi časté.
Vznikajú životopisy, vlastné podobizne maliarov, umelci na rozdiel od stredoveku podpisujú svoje diela.
Ak bol pre stredoveké umenie typický univerzalizmus, tak od renesancie začíname rozlišovať národné umenia s ich typickými prvkami a rysmi.
Pre stredovek tiež neznáma vec. Zberateľstvo úzko súvisí so snahou čo najlepšie poznať antický svet prostredníctvom hmotných pamiatok, ktoré sa na talianskom území zachovali v hojnom počte. So snahou zbierať antické pamiatky sú spojené aj počiatky archeológie.
Umenie sa stáva politickou zbraňou (notoricky známym príkladom je Masacciov obraz "Daňový peniaz" alebo Michelangelova socha Dávida) a efektným prostriedkom bohatých a mocných, ako sa prezentovať voči verejnosti. Z týchto radov pochádza veľké množstvo mecenášov, len v Taliansku napríklad pápeži Martin V., Eugen IV. či Mikuláš V., ďalej v Miláne Filippo Maria Visconti, Francesco Sforza, v Neapole Alfonz V. Aragónsky alebo Ferdinand I. Aragónsky.
Rozšírenie renesancie do Zaalpska.
Na rozšírenie renesancie do zaalpských krajín malo vplyv niekoľko skutočností. Predovšetkým do Ríma neustále prúdilo veľké množstvo pútnikov, ktorí sa mohli zoznámiť s novými myšlienkami. Naopak z Talianska do Európy odchádzala časť potulných humanistov (napr. Giordano Bruno) a tiež početné cirkevné posolstvá. Do Francúzska sa renesancia rozšírila vplyvom Francúzsko - talianskych vojen na počiatku 16. storočia. V jednotlivých krajinách sa renesancia prispôsobila miestnym podmienkam. Zvlášť to vidno na obrazoch stredoeurópskych renesančných maliarov, kde je cítiť ešte značný vplyv neskorej gotiky (napr. Albrecht Dürer alebo zvlášť Hieronymus Bosch). Oveľa viac je tu zachovaný náboženský charakter umeleckých diel (oproti talianskym omnoho častejšie inšpirovaným klasickou mytológiou).
Veľkým rozdielom medzi talianskou a severnou renesanciou je používanie jazyka. Kým v Taliansku sa učenci obrátili späť ku klasickej latinčine a gréčtine, na severe sa objavujú knihy v národných jazykoch, takto prístupné oveľa širšej čitateľskej obci. Širšie používanie národných jazykov hralo v budúcnosti dôležitú úlohu pri vzniku národných štátov definovaných národným jazykom.
Spoločenské postavenie umelca.
Počas renesancie sa zmenilo aj postavenie umelca. V stredoveku umelca ako individualitu nepoznáme. Sú považovaní za remeselníkov a obvykle nepodpisujú svoje diela (preto sú dnes označovaní podľa svojich najvýznamnejších diel, napr. Majster vyšebrodského oltára). Toto sa v renesancii mení. Umelci vystupujú z anonymity a niektorí dosahujú dokonca vysoké spoločenské postavenie. Ako príklad môže slúžiť Gentile Bellini, ktorý získal od Fridricha III. kniežací titul, alebo Tizian, ktorému Karol V. udelil rad Zlatej ostrohy oprávňujúci ho používať titul rytier. Niektorým umelcom sa podarilo zbohatnúť alebo získať vysoký úradnícky post.
Napriek tomu sa všeobecne ešte držala predstava, že umelci sú nízkeho pôvodu, pretože ich činnosť vyžadovala manuálnu prácu a oni sami postrádali vzdelanie.
Maliarstvo.
Na rozdiel od architektúry alebo sochárstva sa nemohlo rané renesančné maliarstvo inšpirovať antickým umením - z antického maliarstva sa nič nezachovalo. Renesanční maliari sa preto čiastočne inšpirovali antickými reliéfmi. Až v 16. storočí v Ríme boli objavené fresky v Neronovom Zlatom paláci alebo v Titových kúpeľoch.
Tematika.
Do značnej miery, ako už bolo napísané vyššie, sa udržuje náboženská tematika. Veľmi často sa však stáva len prostriedkom, ako zobraziť i scény napr. z každodenného života (Madona s dieťaťom je veľmi často hlavne zobrazením materskej lásky) či prezentovať nahé ženské, resp. mužské postavy (napr. motív Adama a Evy). Novo sa objavujú niektoré žánre, napr. portrét, krajina alebo zátišie a v Taliansku sa objavujú aj mytologické motívy prevzaté z antického umenia. Typickým nemytologickým motívom prevzatým z antického umenia je tzv. spinario - chlapec vyťahujúci si z päty tŕň.
Technika.
V maľbe sa začína používať trojrozmernosť a perspektíva - maliari sa naučili pracovať s priestorom a vyjadrovať jeho hĺbku. Niektorí umelci začali tiež pracovať v omnoho väčšej miere s použitím farieb na vyjadrenie tieňa (napr. da Vinci a jeho sfumato použité veľmi výrazne napr. v Madone v skalách).
Zvláštnu a odlišnú úlohu od stredoveku hrá kresba. V stredovekom maliarstve sa používala len k určitému typologickému náčrtu budúcej maľby a ako také nevznikali podľa skutočnosti, ale podľa po dielňach kolujúcich typologických a ikonografických schém, tak v renesančnom umení už slúži k štúdiu skutočnosti na vylepšenie obrazu (typické sú skice vytvorené Leonardom da Vincim študujúce napr. svalstvo a pohyb koňa, rysy ľudských tvárí a vyjadrení rôznych emócií).
Sochárstvo.
Vplyvom zachovaných antických sôch sa sochárstvo stalo prvým umením, kde došlo k zmenám smerom k renesančnému poňatiu. Objavujú sa od antiky po prvýkrát voľne stojace sochy. Umelci dokážu úspešne vyjadriť dramatickosť scény (v stredovekom umení neznáme) expresívnym zobrazením emócií v tvári, gestami či zriasenou drapériou.
Veľkou výzvou sa pre renesančného sochára stali jazdecké sochy. Ďalej sa nadväzuje na portrétne sochárstvo cisárskeho Ríma - objavujú sa busty významných osobností. Poznáme aj drobnú plastiku, napr. aj medaily.
Architektúra.
S potrebou prezentácie novej meštianskej nobility aj mestského štátu ako celku, sa stala architektúra jedným z umení, kde došlo k najvýraznejším zmenám. Renesanční architekti sa opäť inšpirovali antickými stavbami, ich súmernosťou, jednoduchosťou a pravidelnosťou proporcií. Vedľa kameňa sa začali používať vo väčšom množstve materiály ako mramor a tehly. Hojne sa uplatňuje stĺporadie, klenba a kupola a schodisko sa stáva samostatným architektonickým prvkom.
Objavujú sa nové typy stavieb: mestské paláce a mestské aj predmestské vily.
Vzdelanosť a literatúra.
Veľké zmeny sa odohrávajú na poli literatúry. Objavujú sa celkom nové literárne žánre ako napr. komédia, tragédia či pastorála. Tieto sú inšpirované dochovanými literárnymi dielami antických autorov. Veľmi obľúbenými autormi sa znova stávajú Terentius, Plautus, Seneca alebo Vergílius.
Ďalšími obľúbenými žánrami bol traktát, polemika, list, objavujú sa cestopisy, životopisy a pedagogické spisy.

</doc>
<doc id="37610" url="https://sk.wikipedia.org/wiki?curid=37610" title="STS-46">
STS-46

STS-46 bola misia raketoplánu Atlantis americkej NASA v roku 1992. Cieľom letu bolo vypustenie samostatne lietajúcej plošiny Eureca-1 a pokus s družicou TSS-1, ktorá zostala s raketoplánom spojená pomocou 22 kilometrov dlhého káblu.
Hlavé úlohy misie.
Primárnym cieľom misie bolo vypustenie európskej družice EURECA (European Retrievable Carrier) a spoločný projekt NASA a Talianskej kozmickej agentúry - vlečený satelitný systém TSS. Išlo o prvý pokus s vlečnou družicou v histórii kozmonautiky vôbec. Cieľom tohoto experimentu bolo sledovať v prvom rade praktické overenie teoretických predpokladov mechanického chovania telies spojených dlhým lanom s izolovaným vodivým jadrom.
Prípravy na let.
Raketoplán Atlantis po návrate z predchádzajúcej misie STS-45 putoval 3. apríla 1992 do hangára OPF. Tam mu vymenili motory SSME a do nákladového priestoru vrátili manipulátor RMS, ktorý Atlantis pri predchádzajúcej misi nepotrebovala. Začiatkom júna sa orbiter premiestnil do raketovej montážnej haly VAB, kde ako vždy prebehlo jeho pripojenie k hlavnej palivovej nádrži a motorom SRB. 11. júna sa celá zostava presunula na odpaľovaciu rampu 39-B. Na rampe sa postupne do nákladového priestoru vkladal a preveroval užitočný náklad. Bola ním "vlečená" družica TSS-1 (Tethered Satellite System) spolu s navijakovým zariadením, lanom a paletou. Ďalšie časti nákladu predstavovalo experimentálne zariadenie EOIM/TEMP a európska družica Eureca. Do motorov OMS a RCS boli v rámci predštartovných príprav natankované hypergolické pohonné látky a za prítomnosti hlavnej posádky prebehlo aj skúšobné odpočítavanie. Dátum prvého pokusu o štart bol 31. júla 1992. Odpočítavanie sa začalo 8. júla v stave T-43 hodín a prebiehalo hladko. Prerušilo sa iba na jednu minútu v čase T -5 minút, keď astronaut Andrew M. Allen nestihol včas pripraviť všetky tri hydraulické čerpadlá APU. Raketoplán Atlantis sa odpútal od rampy 31. júla 1992 o 13.56.48 UT.
Priebeh letu.
Vzlet raketoplánu prebehol bez problémov. V čase T+124 sa od štartovacej zostavy oddelili pomocné motory SRB. 8 minút a 29 sekúnd po štarte boli vypnuté hlavné motory SSME, len 6 sekúnd po ich vypojení sa od orbitera oddelila aj nádrž ET. Atlantis zatiaľ letel po suborbitálnej dráhe a na takmer kruhovú obežnú dráhu ho naviedol až zážih orbitálnych motorov OMS v čase T + 41 minút 24 sekúnd. Nasledovalo otvorenie dverí do nákladového priestoru a vyklopenie parabolickej antény, ktorá zaisťovala spojenie s houstonským riadiacim strediskom Mission Control Center.
Posádka sa rozdelila na dve zmeny, modrú a červenú, pričom modrú tvorili Allen, Nicollier a Malerba a červenú Hoffman, Ivinsová a Chang-Diaz. Veliteľ Shiver sa riadil samostatným rozvrhom. S vedeckými experimentami začala červená zmena. 
EURECA bola vypustená s jednodenným oneskorením kvôli jej chybnej komunikácii s riadiacim strediskom. Atlantis sa po oddelení od družice vzdialila na 300 metrov, zatiaľčo prebiehali posledné previerky jej systémov. Niekoľko hodín po vypustení družice boli zažihnuté jej motory na 24 minút, aby sa EURECA dostala do pracovnej výšky 507 km. Viacmenej po šiestich minútach pozemské riadice stredisko manéver zastavilo kvôli chybe orientácie družice od plánovanej dráhy. Problém bol vyriešený po niekoľkých dňoch už bez asistencie raketoplánu a EURECA sa dostala na svoju pracovnú dráhu.
Vypustenie TSS sa taktiež zdržalo jeden deň kvôli problémom s EURECOU. Po previerkach a znížení perigea dráhy pristúpila posádka k vypusteniu samotnej družice. Pri pokuse o odpojenie družice od palubnej siete raketoplánu však jeden konektor nereagoval a hoci sa ho napokon podarilo uvoľniť, celý program sa dostal do trojhodinového časového sklzu. Na druhý pokus sa družica konečne začala od raketoplánu vzďaľovať a rozvíjanie lana z pôvodnej rýchlosti 9 mm mohlo byť zrýchlené až na 0,1 m/s. Pri uvoľňovaní lana sa však začal zasekávať navijak. Posádke sa podarilo dostať družicu len niečo vyše 250 m od raketoplánu z plánovaných 20 km. 5. augusta bol navijak stále zaseknutý a tak sa Hoffman a Chang-Diaz začali pripravovať na výstup do otvoreného priestoru, aby ho nejako uvoľnili. Medzitým sa ostatným členom posádky podarilo lano stiahnuť a cennú družicu uložiť naspäť do nákladového priestoru a priviezť na Zem.
Siedmy deň letu na palube raketoplánu prebiehali vedecké experimenty a počas ôsmeho dňa sa začali prípravy na pristátie. To sa uskutočnilo o deň neskôr voči plánu kvôli nepriazni počasie. Po zážihu motorov OMS sa perigeum dráhy znížilo, Atlantis vstúpila do atmosféry a o 13.11.50 UT dosadla dráhu 33 na KSC na Floride. Zastavila sa po dojazde dlhom 3312 m o 90 sekúnd.

</doc>
<doc id="37613" url="https://sk.wikipedia.org/wiki?curid=37613" title="ESA">
ESA

ESA môže byť:

</doc>
<doc id="37614" url="https://sk.wikipedia.org/wiki?curid=37614" title="Paradigma">
Paradigma

Paradigma (z gréčtiny) môže znamenať:

</doc>
<doc id="37615" url="https://sk.wikipedia.org/wiki?curid=37615" title="Hubblova konštanta">
Hubblova konštanta

Hubblova konštanta je číselný odhad rýchlosti rozpínania sa vesmíru.
25. mája 1999 oznámil tím vedcov okolo Hubblovho teleskopu, že z pozorovania 18 galaxií do vzdialenosti 65 miliónov svetelných rokov, v ktorých objavili okolo 800 cefeíd (slúžiace astronómom ako oporné body pre meranie vzdialeností vo vesmíre), stanovili novú, presnejšiu hodnotu Hubblovej konštanty: (/s)/Mpc s presnosťou 10 %. Dovtedy bol odhad konštanty v rozmedzí 49 – /s/Mpc. Pôvodný Hubblov odhad z roku 1929 bol /s/Mpc.
Metóda merania posunu spektrálnych čiar vychádza z pozorovaní Edwina Hubbla, ktorý odvodil závislosť medzi vzdialenosťou blízkych galaxií (určenou inými nezávislými metódami) a Dopplerovým posuvom spektrálnych čiar k červenému koncu spektra.
V roku 2019 vyšla štúdia s ešte presnejším meraním. Tím použil kvazar SDSS 1206+4332 a zmeral hodnotu konštanty na /s/Mpc (+5,4, −5,1). Iné výsledky meraní z roku 2018 pomocou supernovy určili hodnotu na /s/Mpc (±1,3).
Platí vzťah:
formula_1
kde R je vzdialenosť objektu vyjadrená v Mpc,
c je rýchlosť svetla v km/s,
z je zmeraný posun spektrálnych čiar a
H je Hubblova konštanta vyjadrujúca rozpínanie vesmíru.

</doc>
<doc id="37616" url="https://sk.wikipedia.org/wiki?curid=37616" title="Pigment (maliarstvo)">
Pigment (maliarstvo)

Ako pigment alebo prášková farba sa v maliarstve označuje prírodná alebo umelá prášková farebná substancia, nerozpustná vo vodových alebo olejových spojivách.
Organické pigmety sú farby rozpustené vo vode, liehu alebo v olejoch, ktorými sa zafarbí substrát, t. j. niektorý z neutrálnych, najčastejšie bielych nerastných pigmentov (barit, krieda, kaolín alebo sadra). Prírodné organické pigmenty sa pripravujú z rastlinných alebo živočíšnych farbív (kvety šafranu, brazílsky purpur, karmín) alebo sa vyrábajú synteticky.
Syntetické organické pigmenty.
Syntetické organické pigmenty sú uhlíkaté zlúčeniny, ktoré sa vyrábajú z ropy, kyselín a iných chemikálií, väčšinou pôsobením vysokej teploty alebo tlaku. Postupy ich priemyselnej výroby boli objavené po roku 1860, ktorý sa pokladá za začiatok éry moderných spotrebiteľských farieb.

</doc>
<doc id="37617" url="https://sk.wikipedia.org/wiki?curid=37617" title="Estetika">
Estetika

Estetika (z gr.) je v širšom zmysle teória o prírodnej a zároveň umeleckej kráse, o jej podstate, zákonoch a pôsobení na človeka. V užšom zmysle teória umenia. Človek, ktorý sa zaoberá estetikou je "estetik". Medzi základné estetické kategórie patrí: krásne/ škaredé/ komické/ tragické/ vznešené.
Estetikou sa dnes zaoberajú jednotlivé vedy umení, napr. dejiny umenia, literárna veda, hudobná veda, filmová teória a podobne.
Estetika skúma:
Estetika na Slovensku sa objavila až v posledných storočiach. Jej vývoju, štúdiu sa venuje samostatný článok Estetika na Slovensku, ktorý tiež obsahuje pracoviská a estetické spoločnosti na Slovensku.
Dejiny.
V staroveku boli krása a umenie ešte prísne oddelené pojmy.
Estetiku ako označenie pre samostatnú disciplínu zaviedol vo svojom diele Aesthetica (1750-1758) Alexander Gottlieb Baumgarten. Baumgarten chápe estetiku ako všeobecnú „teóriu zmyslového poznania“, čím do oblasti filozofie zavádza oblasť cítenia a pocitov. V užšom zmysle estetiku chápe ako „teóriu slobodných umení“, ktorá zahŕňa teoretickú časť (heuristika, metodológia, semiotika) a praktickú časť (návod na výrobu umeleckých diel). Za „krásne“ považuje len veci, ktoré sú predmetom zmyslového poznania a ktoré spĺňajú isté kritériá dokonalosti. Na Baumgartena v roku 1790 v podstate nadviazal aj Immanuel Kant. Podľa J. W. Goetheho krásu vytvára zákon, ktorý sa v určitom jave slobodne manifestuje. Podľa F. Schillera je estetika „estetická výchova človeka“.
Nasledovalo obdobie idealistických (špekulatívnych) estetikov (Friedrich Wilhelm Joseph Schelling, K. W. F. Solger, Christian Hermann Weisse, Arthur Schopenhauer, neskôr Friedrich Theodor Vischer). Vyvrcholením tohto obdobia je estetika G. W. F. Hegela.
Nasledovala (v komunistických krajinách až do konca ich existencie) materialistická estetika, čiže estetika orientovaná na kritiku spoločnosti. Umelecké diela sa považovali za „nadstavbu“, ktorá je v určitom vzťahu k spoločenskej „základni“. Pojmu sa venoval najmä Karl Marx, ktorý k prvkom nadstavby (čo je popri umeniu aj právo a náboženstvo) zastával názor, že vyjadrujú vlastné záujmy vládnucej triedy ako údajný všeobecný záujem. Umelci sa považujú za prevažne osoby závislé od vládnucej „triedy“.
Odvtedy až dodnes je tendencia oddeliť estetiku od filozofických smerov (systémov) a začínajú prevládať isté metodologické postoje. Až dodnes estetika zahŕňa najmä odbory:
Najmodernejším smerom, vlastne akýmsi opakom bežnej špekulatívnej estetiky, je informačno-teoretická resp. abstraktná estetika, ktorá sa orientuje podľa pojmov teórií, ktoré používajú exaktné vedy. Pomocou semiotiky a štatistiky skúma komunikatívne procesy medzi umelcom, umeleckým dielom a príjemcom.
Dejiny estetiky na Slovensku.
"Hlavný článok": Estetika na Slovensku
Estetika na Slovensku sa objavila až v posledných storočiach. Náznaky estetického myslenia sa síce objavovali v rôznych starších textoch, ale systematické estetické myslenie sa objavilo až na prelome 18. a 19. storočia. Prvé estetické diela boli písané po latinsky alebo po maďarsky. Až od polovice 19. storočia možno hovoriť o slovenskom estetickom myslení, keď začali vznikať aj po slovensky písané estetické teórie. 
Od prvých spisov reagovala slovenská estetika na svetový vývin, hlavne na nemeckú estetiku, filozofiu a psychológiu, avšak vznikali tu aj originálne a ucelené estetické systémy. 
V prvej polovici 20. storočia sa objavil prvý pokus o históriu slovenskej estetiky aj snahy o hlbšie premýšľanie o čiastkových estetických problémov. Na Slovensku pôsobili estetici a filozofi z iných krajín, ktorí prinášali do slovenskej estetiky svoje témy. Zároveň začali pôsobiť myšlienky marxistickej estetiky, objavili sa aj prvé estetické polemiky v časopisoch a pod. Udomácňovala sa formálna a štrukturálna metóda.
Po 2. svetovej vojne prevládla marxistická estetika, avšak jej vulgárna podoba sa na Slovensku dlhodobo nepresadila. V rámci slovenskej marxistickej estetiky bol od 60. rokov 20. storočia nosný axiologický prúd, semiotické prístupy, alebo širšie postavené kulturologické myslenie. 
V posledných desaťročiach 20. storočia sa slovenská estetika rozvíjala v celej šírke tém a metodologických prístupov.
Názory.
Estetika je podľa Baumgartena veda o zmyslovom poznaní krásna.
Podľa Hegela je estetika filozofia umenia.

</doc>
<doc id="37618" url="https://sk.wikipedia.org/wiki?curid=37618" title="Červený posun">
Červený posun

Červený posun alebo červený posuv je posun spektrálnych čiar smerom k červenému (dlhovlnnému) koncu spektra.
Je to zníženie frekvencie elektromagnetického žiarenia (svetla, rádiových vĺn), šíriaceho sa od galaxií,kvazarov a iných vzdialených objektov. Ide o to, že čiary viditeľnej časti spektra sú posunuté k jeho červenému koncu, z čoho pochádza aj názov. Červený posun je tým väčší, čím rýchlejšie sa pozorovaný objekt vzďaľuje, pričom v prvom priblížení je priamo úmerný vzdialenosti (Hubbleov zákon). Najprirodzenejšie sa interpretuje ako Dopplerov jav, t. j. výsledok vzájomného vzďaľovania sa galaxií (ich 'rozbiehania'). Červený posun svedčí o rozširovaní sa Metagalaxie, ktoré predpovedala súčasná kozmológia.
Ak sa zdroj žiarenia a pozorovateľ od seba vzďaľujú, hovoríme o Dopplerovom červenom posune (Dopplerovom jave). Jav sa využíva napr. v astronómii na určenie relatívneho pohybu hviezd voči Zemi.
Všeobecná teória relativity predpovedá tzv. relativistický červený posun, ku ktorému dochádza, keď svetelné kvantá strácajú energiu pri opúšťaní gravitačného poľa, čiže pri šírení smerom do slabších polí. Tento červený posun sa podarilo potvrdiť v gravitačnom poli Zeme pomocou tzv. Mössbauerovho javu.
Opakom červeného posunu je modrý posun.

</doc>
<doc id="37619" url="https://sk.wikipedia.org/wiki?curid=37619" title="Nukleárna zima">
Nukleárna zima

Nukleárna zima je názov pre hypotetický stav na Zemi po prípadnom vojnovom konflikte s použitím jadrových zbraní, alebo po dopade asteroidu na Zem. Ide o zmenu celosvetového podnebia. Po výbuchoch atómových zbraní by sa v atmosfére nachádzalo také veľké množstvo prachu, popola, dymu a úlomkov, že sa predpokladá zaclonenie celej Zeme a z toho vyplývajúci obrovský pokles teploty na jej povrchu a zmenu klímy. Vplyvom rýchlej zmeny klímy by pravdepodobne došlo k vymretiu mnohých druhov, ktoré by neboli schopné prispôsobiť sa novým klimatickým podmienkam, teplotám, prípadne rádioaktívnemu prostrediu.
Možné príčiny vzniku.
Jadrový výbuch.
Pri explózii je do atmosféry vymrštené veľké množstvo aerosólu, ktorý následne bráni prenikaniu slnečných lúčov na zemský povrch, čo má za následok, že sa teplo odráža už v stratosfére, alebo v troposfére a nedopadá na zemský povrch. Zmenšený príkon energie zo Slnka má za následok ochladzovanie planéty. Predpokladá sa, že by častice mohli zostať v atmosfére niekoľko mesiacov až rokov. V prípade jadrovej vojny by bolo najväčšie množstvo aerosólu sústredené medzi 30 až 60 stupňom severnej šírky, nakoľko v tejto oblasti sa nachádza najviac strategických cieľov (najväčší počet miest).
Horiace ropné vrty.
Počas druhej vojny v Perzskom zálive ustupujúce iracké vojská zapálili 526 kuvajtských ropných vrtov, čo malo za následok únik veľkého množstva dymu a aerosólu do atmosféry v priestorovo obmedzenej oblasti. Následné modelácie ukázali, že teplota v oblasti klesla približne o 10 °C vo vzdialenosti 200 km od miesta požiaru. Ďalšie dôsledky v podobe kyslých dažďov boli zaznamenané až do vzdialenosti 1000 až 2000 km.

</doc>
<doc id="37620" url="https://sk.wikipedia.org/wiki?curid=37620" title="Postulát">
Postulát

Postulát () môže byť:

</doc>
<doc id="37621" url="https://sk.wikipedia.org/wiki?curid=37621" title="Anizotropia">
Anizotropia

Anizotropia je vo fyzike jav, spočívajúci v tom, že fyzikálne vlastnosti látky sa menia podľa smeru, v ktorom tieto vlastnosti meriame. Opakom je izotropia.
Analogicky sa pojem používa aj pre vlastnosti v matematike (matematické atribúty), v sociológii a podobne.
Ako s odborným pojmom sa s ním môžeme stretnúť v oblasti počítačovej grafiky (anizotropné filtrovanie).
Látka ako taká je na atomárnej úrovni anizotropná. Pri trochu „makroskopickejšom“ pohľade však mnohé látky možno považovať za (kvázi-)izotropné. 
Typickým príkladom tzv. anizotropných látok sú kryštály s nízkou symetriou, ktoré sú ohľadom všetkých vlastností (eleasticita, štiepateľnosť, tvrdosť, tepelná vodivosť, šírenie svetla, elektrické, magnetické a optické veličiny) anizotropné. Kryštály vyššej symetrie sú naopak ohľadom niektorých vlastností anizotropné, ohľadom iných izotropné.
Svetelné žiarenie je izotropné, laser naopak anizotropný.
Tekuté látky sú za normálnych okolností opticky izotropné, ale stávajú sa anizotropnými, keď prúdia alebo keď sú v elektrickom poli (to druhé sú tekuté kryštály).

</doc>
<doc id="37622" url="https://sk.wikipedia.org/wiki?curid=37622" title="Izotropia">
Izotropia

Izotropia je vo fyzike jav, spočívajúci v tom, že fyzikálne vlastnosti látky sú nezávislé od smeru, v ktorom tieto vlastnosti meriame. Opakom je anizotropia.
Analogicky sa pojem používa aj pre vlastnosti v matematike (matematické atribúty), v sociológii a podobne. 

</doc>
<doc id="37624" url="https://sk.wikipedia.org/wiki?curid=37624" title="Hubbleova konštanta">
Hubbleova konštanta



</doc>
<doc id="37626" url="https://sk.wikipedia.org/wiki?curid=37626" title="Hubbleov teleskop">
Hubbleov teleskop



</doc>
<doc id="37627" url="https://sk.wikipedia.org/wiki?curid=37627" title="Orpigment">
Orpigment



</doc>
<doc id="37629" url="https://sk.wikipedia.org/wiki?curid=37629" title="Vadúz">
Vadúz



</doc>
<doc id="37630" url="https://sk.wikipedia.org/wiki?curid=37630" title="Antananarivo">
Antananarivo

Antananarivo je hlavné mesto Madagaskaru.
Geografia.
Antananarivo leží v centrálnej časti ostrova, je najväčším Madagaskarským mestom (1 403 449 obyvateľov v roku 2001) a je jeho komunikačným, spravujúcim a hospodárskym centrom. V meste sa nachádza medzinárodné letisko.
História.
Mesto bolo založené v roku 1625 kráľom Andrianjakom. Svoje meno (arivo = tisíc) dostalo podľa počtu vojakov, ktorých kráľ Andrianjak určil na jeho obranu. V roku 1793 sa stalo hlavným sídlom kráľov z rodu Merina. Víťazné výpravy kráľa Radama I. urobilo z Antananariva centrum väčšiny ostrova. 
Veda a vzdelanie.
Antananarivo je sídlom Madagaskarskej univerzity a Collège Rural d'Ambatobe. V meste a okolí sa nachádza viac než 50 kostolov (vrátane anglikánskej a rímskokatolíckej katedrály) a asi rovnaký počet moslimských mešít.

</doc>
<doc id="37631" url="https://sk.wikipedia.org/wiki?curid=37631" title="Antananarive">
Antananarive



</doc>
<doc id="37632" url="https://sk.wikipedia.org/wiki?curid=37632" title="Lilongwe">
Lilongwe

Lilongwe je hlavným mestom Malawi. Počet obyvateľov 440 500 (2003). Leží na západ od rieky Malawi pri hraniciach Malawi a Mozambiku a Zambie. Súradnice: 13°59′ juh, 33°47′ východ (-13.98333, 33.78333). 
Mesto bolo založené v roku 1902, plánovito ako budúce mesto štátu roku 1965. V roku 1968 sa začala stavba hlavného mesta a hlavným mestom sa Lilongwe stalo roku 1975. 
Mesto je strediskom pestovania a spracovania tabaku. Je v ňom poľnohospodárska vysoká škola (college) - pobočka Univerzity Malawi, sídlo katolíckeho biskupstva, Národnej knižnice, železničná stanica a medzinárodné letisko. Je to obchodné sídlo v husto osídlenom poľnohospodárskom území.

</doc>
<doc id="37633" url="https://sk.wikipedia.org/wiki?curid=37633" title="Bamako">
Bamako

Bamako je hlavné a s počtom obyvateľov 1 690 471 (2006) aj najväčšie mesto Mali. V súčasnosti sa tiež považuje za najrýchlejšie sa rozrastajúce mesto v Afrike (šieste najrýchlejšie na svete). Je umiestnené na toku rieky Niger, v juhozápadnej časti krajiny. 
Bamako je národné stredisko správy s riečnym prístavom blízko mesta Koulikoro a hlavné centrum regionálneho obchodu a zasadania. Vychádza odtiaľto železničná trať Dakar – Niger.

</doc>
<doc id="37635" url="https://sk.wikipedia.org/wiki?curid=37635" title="Victoria">
Victoria

Victoria môže byť:

</doc>
<doc id="37636" url="https://sk.wikipedia.org/wiki?curid=37636" title="Victoria (Malta)">
Victoria (Malta)

Victoria je mesto na Malte. V marci 2013 tu žilo 6 911 obyvateľov.

</doc>
<doc id="37637" url="https://sk.wikipedia.org/wiki?curid=37637" title="Malawi">
Malawi

Malawi môže byť:

</doc>
<doc id="37638" url="https://sk.wikipedia.org/wiki?curid=37638" title="Rabat (mesto)">
Rabat (mesto)

Rabat (staršie "Ribát", po arabsky "ar-Ribáṭ") je hlavné mesto Maroka a zároveň jedno z „kráľovských miest“ Maroka. Nachádza sa na pobreží Atlantického oceánu pri ústí rieky ’Abú Raqráq. Počet obyvateľov: okolo 800 000 (1995). Spolu s mestom Salá, ležiacim na druhom brehu rieky, tvorí Rabat dvojmesto s asi 1,4 miliónmi obyvateľov. V meste je sídlo kráľa a vlády.
Dejiny.
Mesto bolo založené v 12. storočí Arabmi na mieste rímskej osady. Nasledoval príliv arabských obchodníkov a remeselníkov, ktorých v 17. storočí vypudili zo Španielska. V rokoch 1912-1956 bolo správnym strediskom francúzskeho protektorátu v Maroku, od roku 1956 hlavné mesto Maroka.
Hospodárstvo.
Mesto je strediskom rybolovu, bavlnárskeho, kožiarskeho a potravinárskeho priemyslu. Významne zastúpené sú umelecké remeslá (koberce, ozdoby, keramika). Významný je aj cestovný ruch (morské kúpele, jachtový prístav). Je to dopravná križovatka.
Kultúra.
Rabat je opevnené staré mesto. Nachádza sa v ňom množstvo vrcholnostredovekých (maurských) pamiatok a hradieb. Je tu univerzita (1957), technická vysoká škola, Ústav pre arabský jazyk, Národné konzervatórium, škola tkania kobercov, botanická záhrada, zoo, botanická pokusná záhrada, divadlá, múzeá, knižnica, medzinárodné letisko (10 km od mesta) a námorný prístav. Sídli tu aj katolícke biskupstvo

</doc>
<doc id="37639" url="https://sk.wikipedia.org/wiki?curid=37639" title="Malawi (jazero)">
Malawi (jazero)

Malawi (predtým nazývané Ňasa, Njasa, , ) je jazero na hraniciach Tanzánie, Malawi a Mozambiku. 
Základné údaje:
Jazero je tektonického pôvodu, odvodňuje ho rieka Shire do Mozambického prielivu. Obklopujú ho vysoké hory. V roku 1859 ho objavil D. Livingstone.

</doc>
<doc id="37641" url="https://sk.wikipedia.org/wiki?curid=37641" title="Majuro">
Majuro

Majuro je hlavným a najväčším mestom Marshallových ostrovov. Má 28 tisíc obyvateľov.
Rozkladá sa na troch ostrovoch "Delap", "Uliga" a "Darrit" (alebo "Rita") atolu Majuro (Męjro), ktorý pozostáva zo 64 ostrovov s celkovou plochou 9,17 km².

</doc>
<doc id="37642" url="https://sk.wikipedia.org/wiki?curid=37642" title="Port Louis (Maurícius)">
Port Louis (Maurícius)

Port Louis je hlavným mestom štátu Maurícius na severozápadnom pobreží ostrova. Počet obyvateľov mesta je spolu s predmestiami okolo 150 000. Je to jediný diaľkový námorný prístav krajiny.
V meste je chemický a petrochemický priemysel, spracovanie cukrovej trstiny, tabaku, pivovar, továreň na cigarety, sklo, nábytok, textil a elektroniku. 
Nachádza sa tu sídlo katolíckeho biskupstva, výskumné ústavy, prírodovedné múzeum, divadlo, na kopci citadela (1838), ďalej Government House z 18. stor. a katolícka a anglikánska katedrála.
Mesto zohralo významnú úlohu v bojoch Francúzska proti Spojenému kráľovstvu v 18. storočí, kedy ho aj francúzsky guvernér dal rozšíriť.

</doc>
<doc id="37643" url="https://sk.wikipedia.org/wiki?curid=37643" title="Nouakchott">
Nouakchott

Nouakchott (slovenský normovaný a francúzsky názov; výslovnosť: [nuakšot], v slovenčine aj [nvakšot]; iný slovenský názov: Nuakšott; arabský názov: نواكشوط - Nwákšút; berberský názov: Nwakcoṭ [význam: „miesto vetrov“]) je hlavné mesto a najväčšie mesto Mauritánie. Nachádza sa 4 km od Atlantického oceánu na západnom okraji Sahary. Počet obyvateľov bol v roku 2019 1 195 600, počet obyvateľov rýchlo rastie.
Je to hospodárske stredisko krajiny. Založené bolo roku 1903 ako pevnosť.
V meste je sídlo katolíckeho biskupstva, univerzita (1981/1983), medzinárodné letisko, (10 km od mesta) námorný prístav, významná cestná križovatka, Národný archív a Národná knižnica, Štátna tlačiareň, zariadenie na odsoľovanie morskej vody.

</doc>
<doc id="37644" url="https://sk.wikipedia.org/wiki?curid=37644" title="Port Louis">
Port Louis

Port Louis môže byť:

</doc>
<doc id="37646" url="https://sk.wikipedia.org/wiki?curid=37646" title="Rabat">
Rabat

Rabat môže byť:

</doc>
<doc id="37648" url="https://sk.wikipedia.org/wiki?curid=37648" title="Alya">
Alya

Alya (arab. `unq al-hajja – šija hada) alebo Theta Serpentis je trojhviezda v súhvezdí Had. Už pri pozorovaní malým ďalekohľadom vidieť dve bieložlté hviezdy spektrálneho typu A5, triedy svietivosti V, zdanlivej jasnosti 4,62m a 4,98m. Teplota na ich povrchu dosahuje 8 400 K. Hviezdy obiehajú okolo spoločného ťažiska, sú na oblohe vzdialené od seba 22,6". Ich vzdialenosť od Zeme 140 ly. 
Hviezdny systém dopĺňa žltá hviezda typu G, triedy svietivosti V. Táto zložka so sústavou fyzicky nesúvisí.

</doc>
<doc id="37649" url="https://sk.wikipedia.org/wiki?curid=37649" title="Beta1 Sagittarii">
Beta1 Sagittarii



</doc>
<doc id="37650" url="https://sk.wikipedia.org/wiki?curid=37650" title="Arkab">
Arkab

Arkab alebo Beta Sagittarii je označenie dvoch hviezdnych systémov, Arkab Prior ("β1 Sagittarii") a Arkab Posterior ("β2 Sagittarii") v súhvezdí Strelec.
Arkab Prior.
Arkab Prior (z "urqúb" – "šľacha"; lat. – "bližší", "skorší") je dvojhviezda zdanlivej jasnosti 3,96m. Jej zložky, hviezdy zdanlivej jasnosti 4,24m a 8,5m, spektrálneho typu B8 a A3, sú na oblohe vzdialené od seba 28,4". Jasnejšia z nich patrí do triedy svietivosti V. Vzdialenosť od Zeme je približne 378 ly.
Arkab Posterior.
Arkab Posterior (z "urqúb" – "šľacha"; lat. – zadnejší, neskorší) je hviezda zdanlivej jasnosti 4,27m, spektrálneho typu F0. Vzdialenosť od Zeme je približne 139 ly.

</doc>
<doc id="37651" url="https://sk.wikipedia.org/wiki?curid=37651" title="Beta2 Sagittarii">
Beta2 Sagittarii



</doc>
<doc id="37652" url="https://sk.wikipedia.org/wiki?curid=37652" title="Beta Sagittarii">
Beta Sagittarii



</doc>
<doc id="37653" url="https://sk.wikipedia.org/wiki?curid=37653" title="Zeta Virginis">
Zeta Virginis



</doc>
<doc id="37654" url="https://sk.wikipedia.org/wiki?curid=37654" title="Heze">
Heze

Heze alebo "Zeta Virginis" (ζ Vir / ζ Virginis, 79 Virginis, GJ 3792) je hviezda v súhvezdí Panna.
Heze svieti na oblohe zo vzdialenosti 93 svetelných rokov ako hviezda 3,44m. Má bielu farbu a patrí k spektrálnej triede A3V.

</doc>
<doc id="37655" url="https://sk.wikipedia.org/wiki?curid=37655" title="Zeta Pegasi">
Zeta Pegasi



</doc>
<doc id="37656" url="https://sk.wikipedia.org/wiki?curid=37656" title="KGB">
KGB

KGB (v azbuke КГБ, po rusky celým menom: Комите́т Госуда́рственной Безопа́сности, slovenský preklad "Výbor štátnej bezpečnosti") bolo meno hlavnej sovietskej tajnej služby, ktorá súčasne plnila úlohy špionáže, kontrašpionáže a tajnej polície v Sovietskom zväze. Okrem týchto odborov pod ňu ešte spadali i niektoré odvetvia sovietskeho vojenského výskumu. Organizácia vznikla 13. marca 1954 a zanikla 6. novembra 1991.
Vznik a vývoj tajnej služby v Sovietskom zväze.
20. decembra 1917 Soviet národných komisárov odsúhlasil vytvorenie organizácie pre boj s kontrarevolúciou a sabotérmi. Nový orgán bol nazvaný Celoruská zvláštna komisia (po rusky: Всероссийская чрезвычайная комиссия) ale známy sa stal skôr pod skratkou VČK, alebo hovorovo "čeka". Jej hlavou bol Felix Edmundovič Dzeržinskij (rodným menom Feliks Dzierżyński).
6. februára 1922 bola VČK z rozhodnutia výkonných orgánov rozpustená a nahradená odborom GPU pri NKVD. Zlučovanie právomocí sa skončilo 10. júla 1934, kedy všetky jej právomoci a činnosti prevzalo NKVD Sovietskeho zväzu.
3. februára 1941 bolo NKVD rozdelené na dve samostatné organizácie: NKVD ZSSR a NKGB, to však netrvalo dlho, pretože počas katastrofického leta 1941 boli obe tieto organizácie opäť zjednotené, len pre to aby boli v apríli 1943 znovu rozdelené. 15. marca 1946 bol NKGB premenovaný na MGB – ministerstvo národnej bezpečnosti. 7. marca 1953 toto ministerstvo prestalo existovať, po tom čo bolo zlúčené s Ministerstvom vnútra ZSSR. V priebehu druhej svetovej vojny bola pri Komisariáte národnej obrany, Komisariátoch pozemných síl a Morskej flotily vytvorená špeciálna kontrarozviedka pod názvom Smerš, čo bol akronym pre ruský výraz "Smreť špionam" – "Smrť špiónom".
13. marca 1954 bol vytvorený Výbor pre štátnu bezpečnosť (KGB) pri Soviete ministrov ZSSR. 5. júla 1978 bola organizácia premenovaná na KGB Sovietskeho zväzu. Pod týmto názvom fungovala až do rozpadu ZSSR. Popri KGB existovala ešte vojenská rozviedka GRU, o ktorej existencii sa za Sovietskeho zväzu mlčalo.
Po rozpade Sovietskeho zväzu KGB zanikla iba formálne, keďže hneď po jej rozpade vznikli dve tajné služby navyše – FSB (pre vnútorné záležitosti – Федера́льная слу́жба безопа́сности;) a SVR (služba pre vonkajšie záležitosti – Служба Внешней Разведки), ale služba GRU (Гла́вное Разве́дывательное Управле́ние), ktorú založil Lenin, ostala nedotknutá.

</doc>
<doc id="37658" url="https://sk.wikipedia.org/wiki?curid=37658" title="Homam">
Homam

Homam alebo "Zeta Pegasi" je modrobiela hviezda hlavnej postupnosti v súhvezdí Pegas.

</doc>
<doc id="37659" url="https://sk.wikipedia.org/wiki?curid=37659" title="Eta Pegasi">
Eta Pegasi



</doc>
<doc id="37660" url="https://sk.wikipedia.org/wiki?curid=37660" title="Matar">
Matar

Matar alebo "Eta Pegasi" (η Pegasi / η Peg) je hviezda v súhvezdí Pegas. Je to minimálne dvojhviezdny, možno až štvorhviezdny systém. 

</doc>
<doc id="37661" url="https://sk.wikipedia.org/wiki?curid=37661" title="Epsilon Geminorum">
Epsilon Geminorum



</doc>
<doc id="37662" url="https://sk.wikipedia.org/wiki?curid=37662" title="Mebsuta">
Mebsuta

Mebsuta (Melucta, Meboula) alebo 'Epsilon Geminorum' (ε Gem / ε Geminorum) je hviezda v súhvezdí Blíženci. Je to nadobor so slabým sprievodcom 9. magnitúdy, ktorého je možné uvidieť aj v menšom amatérskom ďalekohľade. Dve zložky sú od seba vzdialené 110,3“.

</doc>
<doc id="37663" url="https://sk.wikipedia.org/wiki?curid=37663" title="Theta Centauri">
Theta Centauri



</doc>
<doc id="37664" url="https://sk.wikipedia.org/wiki?curid=37664" title="Delta Virginis">
Delta Virginis



</doc>
<doc id="37665" url="https://sk.wikipedia.org/wiki?curid=37665" title="Auva">
Auva

Auva, Minelauva (obidva názvy z arab. mintaqat al-`aw¬wä' - pás zavýjajúceho) alebo Delta Virginis (δ Vir / δ Virginis) je červený obor v súhvezdí Panna zdanlivej jasnosti 3,38m. Patrí do spektrálneho typu M3, do triedy svietivosti III. Vzdialenosť od Zeme je približne 202 ly.

</doc>
<doc id="37666" url="https://sk.wikipedia.org/wiki?curid=37666" title="Sigma Hydrae">
Sigma Hydrae



</doc>
<doc id="37667" url="https://sk.wikipedia.org/wiki?curid=37667" title="Minchir">
Minchir

Minchir alebo "Sigma Hydrae" je hviezda v súhvezdí Hydra.

</doc>
<doc id="37668" url="https://sk.wikipedia.org/wiki?curid=37668" title="Kappa Persei">
Kappa Persei



</doc>
<doc id="37669" url="https://sk.wikipedia.org/wiki?curid=37669" title="Misam">
Misam

Misam alebo "Kappa Persei" je hviezda v súhvezdí Perzeus.

</doc>
<doc id="37670" url="https://sk.wikipedia.org/wiki?curid=37670" title="Štrnásť bodov prezidenta Wilsona">
Štrnásť bodov prezidenta Wilsona

14 bodov prezidenta Wilsona bolo posolstvo amerického prezidenta W. Wilsona Kongresu zo 8. januára 1918.
Začiatkom roku 1918 v posolstve Kongresu americký prezident Woodrow Wilson (inšpirovaný Masarykom) sformuloval zásady, na ktorých sa mala vybudovať Európa po prvej svetovej vojne (tzv. Nový svetový poriadok). 

</doc>
<doc id="37671" url="https://sk.wikipedia.org/wiki?curid=37671" title="Kompilátor (programovanie)">
Kompilátor (programovanie)

Kompilátor alebo kompilujúci program (anglicky: "compiler") je počítačový program, ktorý dokáže preložiť zdrojový kód napísaný v jednom programovacom jazyku (tzv. zdrojovom jazyku) do iného programovacieho jazyka (tzv. cieľového jazyka). Kompilátory sú špecifickým typom prekladačov (príkladom iného typu prekladaču je napr. interpreter). Pojem "kompilátor" sa najčastejšie používa pre prekladače, ktorých zdrojovým jazykom je vysokoúrovňový jazyk a cieľovým jazykom je nízkoúrovňový jazyk (napr. jazyk symbolických inštrukcií, objektový kód alebo strojový kód) za účelom vytvorenia spustiteľného programu.
Existuje však mnoho rôznych typov kompilátorov. Pokiaľ zkompilovaný program môže bežať na počítači, ktorého CPU alebo operačný systém sú odlišné od počítača, na ktorom beží kompilátor, hovoríme o krížovom kompilátore. Program, ktorý prekladá z jazyka nižšej úrovne do jazyka vyššej úrovne, sa nazýva dekompilátor. Program, ktorý prekladá medzi dvoma vysokoúrovňovými jazykmi sa zvyčajne nazýva transpliter.
Kompilátor musí vykonávať dve základné činnosti: analýzu zdrojového kódu a vytváranie ekvivalentného cieľového kódu (syntéza). Cieľom analýzy je získať informácie o stavbe programu, ktoré sa počas syntézy použijú na zostavenie cieľového kódu. Analýza sa najčastejšie vykonáva na troch úrovniach: lexikálna analýza, syntaktická analýza a sémantická analýza. Výstupom týchto procesov môže byť tzv. intermediárny kód. Analytická časť kompilátoru sa niekedy nazýva aj prednou časťou (angl.: front end). Samotné generovanie cieľového kódu môže byť doplnené (prípadne predchádzané) optimalizačnými operáciami.
Program preložený do strojového kódu len málokedy obsahuje všetky procedúry a funkcie potrebné na jeho spustenie. Mnohé funkcie a procedúry sa nachádzajú vo vopred preložených súboroch, ktoré nazývame knižnice. Aby bolo možné program spustiť, je potrebné prepojiť relatívne odkazy na procedúry a funkcie so skutočnými adresami. Túto činnosť vykonáva spájací program, ktorý tiež nazývame linker.
Alternatívnym spôsobom vykonávania kódu je interpretácia zdrojového kódu v čase behu programu. Program, ktorý tento preklad zabezpečuje, sa nazýva interpreter. Existujú aj kombinované riešenia, kedy sa najprv prekladá do pomocného kódu, ktorý sa interpretuje v čase behu (napr. Java).
Štruktúra kompilátoru.
Bez ohľadu na konkrétne fázy prekladu kompilátoru, je bežné sa stretnúť s rozdelením týchto fáz na tri časti: predná časť (angl. front end), stredná časť (angl. middle end) a zadná časť (angl. back end).
Motiváciou za rozdelením prekladu kompilátora do vyššie uvedených troch častí bola možnosť znovupoužitia jednotlivých častí pre rôzne zdrojové jazyky (je možné použiť rovnakú strednú a zadnú časť) a rôzne cieľové procesory (je možné použiť rovnakú prednú a strednú časť).

</doc>
<doc id="37673" url="https://sk.wikipedia.org/wiki?curid=37673" title="Uroboros">
Uroboros

Uroboros alebo ouroboros (z gr. "ουροβóρος" – požierač chvosta) je starodávny symbol, ktorý zobrazuje hada alebo draka požierajúceho svoj vlastný chvost.
Tento symbol sa spája s alchýmiou, gnosticizmom a hermetizmom. Predstavuje cyklickú podstatu vecí, nekonečný návrat od konca k začiatku, sebazničenie a zároveň sebaobnovu.
Na niektorých zobrazeniach je Uroboros spolovice biely (svetlý) a spolovice čierny (tmavý), čo naznačuje symboliku jin-jang, znázorňujúcu dualitu vecí; vzájomne sa doplňujúcich opačných princípov.

</doc>
<doc id="37674" url="https://sk.wikipedia.org/wiki?curid=37674" title="Ouroboros">
Ouroboros



</doc>
<doc id="37675" url="https://sk.wikipedia.org/wiki?curid=37675" title="Rozpínanie vesmíru">
Rozpínanie vesmíru

Rozpínanie vesmíru alebo expanzia vesmíru je vlastnosť vesmíru, ktorá sa prejavuje vzájomným vzďaľovaním galaxií aj bublín medzigalaktického plynu.
Rozpínanie vesmíru je fyzikálna skutočnosť zmeraná hlavne pomocou červeného posunu. Pozorovaním vesmíru sa zistilo, že čím sú objekty vzdialenejšie, tým väčšou rýchlosťou sa od nás vzďaľujú. Podľa súčasných astronomických vedomostí vesmír vznikol z gravitačnej singularity pred cca 13,7 miliardami rokov (Veľký tresk) a odvtedy sa rozpína. Zatiaľ nie je známe, či sa bude rozpínať večne, alebo jedného dňa sa rozpínanie zastaví a nastane kontrakcia vesmíru končiaca opätovne v singularite. Predbežne sa predpokladá, že hustota hmoty vo vesmíre je taká, že rozpínanie sa nikdy nezastaví. Vo vesmíre však existuje veľké množstvo „neviditeľnej hmoty“ alebo tiež temnej hmoty, takže nie je presne známa jeho hustota. Ak je hustota vesmíru väčšia než kritická, začne sa zmršťovať, ak je menšia, bude večne expandovať, a ak je rovná kritickej hustote, bude sa rozširovanie postupne spomaľovať, až sa v limite zastaví, ale nezačne kontrakcia.
V roku 1998 sa z pozorovaní supernov typu Ia zistilo, že rozpínanie vesmíru sa zrýchľuje – toto by mohlo byť spôsobené dominanciou tmavej energie (napríklad Einsteinovej kozmologickej konštanty) nad hmotou. Ak táto teória zodpovedá skutočnosti, vesmír eventuálne skončí „roztrhnutím“ všetkých viazaných sústav až na úroveň elementárnych častíc (Big Rip). Pôvodné pozorovanie ale malo štatistickú významnosť iba 3 sigma a novšie pozorovania s o mnoho väčším počtom supernov typu Ia zrýchlené rozpínanie vesmíru spochybnilo.
Posledná zmeraná hodnota rýchlosti rozpínania je 73,8 kilometra za sekundu na megaparsek. Na každý dodatočný milión parsekov (1 megaparsek = 3,26 milióna svetelných rokov) vzdialenosti od Zeme sa nám vzďaľovanie tej-ktorej galaxie javí o 73,8 kilometra za sekundu rýchlejšie.

</doc>
<doc id="37677" url="https://sk.wikipedia.org/wiki?curid=37677" title="Desktopové prostredie">
Desktopové prostredie

Desktopové prostredie alebo pracovné prostredie je grafické prostredie na správu počítača založené na pripodobnení k pracovnej ploche. Obsahuje ikony, panely nástrojov, applety, aplikácie a funkcie ako drag and drop.
Desktopové prostredia populárnych proprietárnych operačných systémov Microsoft Windows a Mac OS X sú pomerne nemenné (neprispôsobiteľné). Tým zaručujú konzistentnú použiteľnosť. Existuje však softvér od tretích strán, ktorý umožňuje meniť rozličné aspekty prostredia. Vo Windows najkomplexnejšie nahrádzajú štandardný shell Explorer.
Na systémoch založených na X Window System (zvyčajne unixové systémy) sú desktopové prostredia oveľa flexibilnejšie. Jednotlivé vrstvy (pozri nižšie) je možné vymeniť a konfigurovať, čím sa dosahuje vysoká možnosť prispôsobiiteľnosti.
Medzi najznámejšie desktopové prostredia pre Linux patrí KDE, Gnome a XFCE.
Technológia X Window System.
Filozofia desktopového prostredia na operačných systémoch UNIX, Linux a kompatibilných založených na serveri X11 je založená na vrstvovom modeli. Najnižšoiu vrstvou je X server, ktorý zabezpečuje komunikáciu s grafickým hardvérom.
X server.
Samotný X server nevie nič viac z vykresľovania, než zobraziť okno zadaných rozmerov na zadanej pozícii a nakresliť doňho to, čo mu prikáže aplikácia. Neposkytuje služby ako zmena veľkosti či pozície okna, minimalizáciu, maximalizáciu ani dekoráciu okien. Jeho úlohou je vytvárať a spravovať strom základných stavebných prvkov desktopového prostredia – okien. V terminológii X servera je oknom všetko, čo sa ocitne na displeji. Okná sú usporiadané do stromu – každé okno má okno, do ktorého patrí a mimo ktorého sa nemôže vykresliť – a ma svojich súrodencov – všetky ostatné okna, ktoré sú potomkami rovnakého okna. Jediným oknom, ktoré nemá rodičovské okno, je tzv. koreňové okno (root window), ktoré reprezentuje samotnú pracovnú plochu. Ďalšou úlohou, ktorú sprostredkováva X server je spracovávanie užívateľského vstupu z klávesnice a myši, ktoré sú poskytované aplikáciám vo forme udalostí.
Grafický toolkit.
Ďalšou vrstvou je grafický toolkit. Je to súbor funkcií, ktorá umožňuje vykresľovať rôzne štylizované ovládacie prvky ako napríklad tlačidlá, menu a podobne. Grafický toolkit umožňuje aplikáciam vytvárať na pracovnej ploche zložitejšie objekty, ako napríklad systém menu, dialógové okná, panely nástrojov, a tieto prvý účinne riadiť. Od grafického toolkitu obvykle záleží aj vzhľad a správanie aplikácie. Použitý grafický toolkit určuje napríklad, či budú ovládacie prvky aplikácie reagovať na jednoduché kliknutie myšou alebo na dvojité, určuje, či sa prvok po umiestnení kurzora myši nad neho prenesie do popredia alebo nie. Moderné grafické toolkity umožňujú meniť vzhľad svojich ovládacích prvkov pomocou štýlov. To, ktorý grafický toolkit sa použije, záleží od aplikácie, preto je možné mať na jednom displeji použitých viacero grafických toolkitov v jednom čase, čo vedie k tomu, že rôzne súčasne bežiace aplikácie sa môžu ovládať a vyzerať rôzne. To spôsobuje značnú roztrieštenosť grafického prostredia. Najznámejšie používané grafické toolkity sú GTK+, Qt, Motif, ale existuje nepreberné množstvo ďalších.
Správca okien.
Keďže X server neposkytuje služby ovládania rozmerov a pozície okien, existuje program, ktorý sa nazýva správca okien. Správca okien určuje, ako sa budú okna správať (kedy získa sa okno aktivuje, čo sa stane po dvojkliku na titulkový pruh, či sa bude dať zmeniť veľkosť okna a podobne) a to, ako budú okna vyzerať (ako bude vyzerať rám a titulkový pruh okna, či a kde bude mať okno tlačidlá, či sa bude dať meniť veľkosť okna ťahaním za okraj a pod.). Každému oknu je možné pripojiť pokyny pre správcu okien, ktoré do istej miery umožňujú ovládať jeho správanie. Aplikácia môže vyžiadať, aby okno zostalo trvale nad všetkými ostatnými oknami vrátane aktívneho alebo aby okno zostalo pod všetkými oknami, aj napriek tomu, že je aktívne. Aplikácia môže ďalej požiadať, aby okno nemalo rám alebo sa nezobrazovalo v paneli úloh. Taktiež môže oknu priradiť ikonu. Správca okien však nie je povinný tieto pokyny rešpektovať, často správcovia okien umožňujú užívateľom definovať svoje vlastné predvoľby chovania jednotlivých okien.
Správca relácií.
Nie nutnou, ale často prítomnou vrstvou grafického desktopového prostredia je správca relácií. Správca relácií sa stará najmä o spúšťanie pomocných aplikácií, štartovanie aplikácií po prihlásení. Moderní správcovia relácií umožňujú pri opúšťaní relácie uložiť rozloženie spustených aplikácií a pri opätovnom prihlásení uviesť pracovnú plochu do pôvodného stavu. Správca relácií môže spustiť aj správcu plochy (ak nie je súčasťou správcu okien), aplikáciu poskytujúcu služby panelov a iné.
Aplikačná vrstva.
Najvyššiu vrstvu desktopového prostredia tvoria samotné aplikácie. Aplikácie využívajú služby správcu okien a grafický toolkit na vykresľovanie svojho grafického rozhrania a X server na komunikáciu s užívateľom. Desktopové prostredie však môže poskytovať aplikáciám aj ďalšie služby, ktoré nemusia byť priamo viditeľné. Môže poskytovať služby medziprocesovej komunikácie, vzdialeného volania procedúr a iné.
Komplexné desktopové prostredia obsahujú často aj balíky nástrojov a aplikácií ako napríklad správca súborov, webový prehliadač alebo textový editor.

</doc>
<doc id="37679" url="https://sk.wikipedia.org/wiki?curid=37679" title="Desktopové prostredia">
Desktopové prostredia



</doc>
<doc id="37680" url="https://sk.wikipedia.org/wiki?curid=37680" title="Modrý posun">
Modrý posun

Modrý posun je posunutie spektra objektov, ktoré sa k pozorovateľovi približujú. V astronómii je vzhľadom na rozpínanie vesmíru podstatne menej prípadov modrého posunu ako červeného.

</doc>
<doc id="37681" url="https://sk.wikipedia.org/wiki?curid=37681" title="Kompilátor">
Kompilátor

Kompilátor môže byť

</doc>
<doc id="37682" url="https://sk.wikipedia.org/wiki?curid=37682" title="Kompilát">
Kompilát

Kompilát alebo kompilácia (autor kompilátu sa volá kompilátor) je dielo, väčšinou vedecké, ktoré vzniklo skompilovaním viacerých iných diel. Kompilát niekedy nemá ďaleko k plagiátu. Ak niekto označí dielo za kompilát, má to väčšinou pejoratívny nádych. Výnimočne môže byť kompilát pozoruhodným tvorivým činom. 
Pozri aj.
kompilačná platňa

</doc>
<doc id="37684" url="https://sk.wikipedia.org/wiki?curid=37684" title="Hubbleho konštanta">
Hubbleho konštanta



</doc>
<doc id="37686" url="https://sk.wikipedia.org/wiki?curid=37686" title="Ján Koleník">
Ján Koleník

Mgr. art. Ján Koleník (* 11. november 1979, Banská Bystrica) je slovenský herec. 
Pôsobenie.
Po skončení VŠMU v roku 2004 sa stal členom činohry SND. V rokoch 2005 až 2006 moderoval spolu so Zuzanou Novákovou reláciu "Digitál".
Účinkoval v televíznych seriáloch "Medzi nami", "Panelák", "Keby bolo keby", "Kriminálka Staré Mesto, Zlomok sekundy, První republika, Zoo," najnovšie účinkoval v pomerne pokrokovom seriáli "Za sklom". Hral aj vo filmoch "Šťastný nový rok", "V lete ti poviem, ako sa mám" a "Šťastný nový rok 2". V roku 2022 si zahral si hlavnú úlohu Andreja Fabiána v seriáli Druhá šanca. Aktuálne účinkuje v dobovom seriáli TV Markíza "Dunaj, k vašim službám", kde hrá postavu nemeckého príslušníka Waltera Klausa. 
Na jar 2022 sa stal víťazom tanečnej show "Let’s Dance" s tanečnou partnerkou Vandou Polákovou. Vo ôsmej sérii Let’s Dance si sadol za porotcovský stolík. V deviatej sérii a desiatej sérii Let’s Dance opäť zasadol za porotcovský stôl ako epizódny porotca.
Ocenenia.
V roku 2004 získal Cenu za najlepší herecký výkon na festivale Istropolitana projekt (postava Valena Connora v hre "Opustený západ"). Bol nominovaný na cenu Objav roka v rámci Divadelných ocenení sezóny 2003 (postava Levitu v hre "Veľké šťastie"). V roku 2008 mu bola udelená Výročná cena literárneho fondu za postavu Kráľa Františka ("Kráľ sa zabáva") s prihliadnutím k postave Nika Dubčiča ("Dom v stráni"). Pravidelne vyhráva ankety popularity – je najobľúbenejším hercom v televíznej ankete OTO 2010/11/12 a v internetovej ankete Telkáč roka 2011/12/14/15.

</doc>
<doc id="37687" url="https://sk.wikipedia.org/wiki?curid=37687" title="Palikir">
Palikir

Palikir je hlavné mesto Mikronézie.
Leží na ostrove Pohnpei. Má asi 9 900 obyvateľov. Súradnice: 6°55′ sever, 158°9′ východ (6.91667, 158.15). 

</doc>
<doc id="37688" url="https://sk.wikipedia.org/wiki?curid=37688" title="Skratka">
Skratka

Skratka môže byť:

</doc>
<doc id="37692" url="https://sk.wikipedia.org/wiki?curid=37692" title="Mazda Motor">
Mazda Motor

Mazda Motor Corporation (; transkripcia: "Macuda kabušiki gaiša") je japonská automobilová spoločnosť, ktorá sídli v meste Fuchū v prefektúre Hirošima v Japonsku.
V roku 2007 vyrobila Mazda okolo 1,3 milióna vozidiel pre globálny trh, pričom hlavnú časť (1 milión) vozidiel vyrobili závody v Japonsku a ostatok ďalšie závody vo svete. V roku 2011 bola Mazda 15. najväčšou automobilkou na svete podľa produkcie.

</doc>
<doc id="37693" url="https://sk.wikipedia.org/wiki?curid=37693" title="Léon Jessel">
Léon Jessel

Léon Jessel (* 22. január 1871, Štetín, Poľsko – † 4. január 1942, Berlín, Nemecko) bol nemecký operetný skladateľ.
Bol synom nemeckého obchodníka, ktorý v mladosti pracoval v USA, oženil sa tam a neskôr sa vrátil do Pruska. V roku 1891 začínal hudobnú kariéru ako dirigent v malom štátnom divadle v Gelsenkirchen, neskôr vystriedal viacero divadiel: v Mühlheime, Freibergu, v Stettine a napokon v Chemnitzi a Neusterlitzi. Počas toho obdobia začal aj komponovať. Jeho prvá opereta bola jednoaktovka "Die Brautwerbung", ktorá mala premiéru v letnom divadle v Celle v roku 1894. O dva roky neskôr mala premiéru jeho druhá jednoaktovka "Kruschke am Nordpol".
Od roku 1900 sa Jessel presťahoval do Lübecku a začal sa naplno venovať kompozícii. Skladal valčíky, pochody, chorály, hudbu pre klavír a podobne. K najznámejším patrili "Der Rose Hochzeitzug", "Kusshändchen" alebo "Parade der Zinnsoldaten". Berliner Theater uviedol jeho ďalšie tri operetné diela s premenlivým úspechom. Svetový úspech dosiahla až opereta "Schwarzwaldmädel" (Dievča zo Schwarzwaldu), ktorá mala premiéru v roku 1917. Nasledujúce autorove operetné diela už nezaznamenali výraznejší úspech. Od roku 1933 začal mať problémy s fašistickým vedením, kvôli svojmu židovskému pôvodu. Vďaka svojej „árijskej“ manželke mohol žiť do roku 1940 na slobode. Svoju poslednú operetu "Die goldene Mühle" však musel v roku 1936 uviesť v neutrálnom Švajčiarsku. Potom čo Heinrich Himmler pritvrdil protižidovské represálie, Jessela zatklo gestapo a bol brutálne zbitý v berlínskom policajnom väzení na Alexanderplatz. Zomrel na následky týchto zranení v miestnej židovskej nemocnici.

</doc>
<doc id="37697" url="https://sk.wikipedia.org/wiki?curid=37697" title="Alchýmia">
Alchýmia

Alchýmia je historická protovedecká a filozofická disciplína, ktorá kombinovala prvky chémie, metalurgie, fyziky, medicíny, astrológie, sémiotiky, mystiky a umenia. Alchýmiu praktizovali v starovekom Egypte, Indii, Číne, starovekom Grécku, Ríme, islamskej ríši a nakoniec v Európe do konca 18. storočia v rámci rôznych škôl a filozofických systémov. S rozvojom moderných vied a technológií ako chémia, fyzika, metalurgia, medicína atď. jej význam úplne zanikol. Na jej mystické a filozofické aspekty sa niekedy zvyknú odvolávať umelci, ale aj moderné ezoterické a pseudovedecké kruhy.
Alchýmia kombinovala vedecký prístup s nevedeckým až vyslovene šarlatánskym. Vychádzala z náuky o príbuznosti a premenách látok a zameriavala sa na proces zdokonaľovania prírody, skúmala "prirodzenosť tiel a ich meniacu sa silu".
Snahy alchymistov sa označovali ako Veľké dielo ("Opus Magnum"), čo v myslení alchymistov malo symbolizovať, že človek nemôže urobiť strom, ale môže sa podieľať na jeho pestovaní (v prenesenom slova zmysle: podieľať sa na "Diele Božom"). Keďže alchymisti zväčša nepoužívali čisto vedeckú metódu, ale kombinovali ju s mystickými, hermetickými a ďalšími prvkami, ktoré dnes spadajú do oblasti pavedy, ezoteriky a šarlatánstva, väčšinu ich „poznatkov“ neskôr materialistická veda označila za banálne, obmedzené, nesprávne alebo aspoň nezmyselné. Snahy alchymistov v stredoveku smerovali k cieľom ako premena kovov z menej ušľachtilých na zlato ("Transmutatio Magna", Veľká premena), výrobe mýtického "Kameňa mudrcov", ktorý mal zaručiť večnú mladosť a podobne. Je dokázané, že v tých časoch už vedeli vyrobiť napr. kovový antimón, hoci netušili, že ide o nový chemický prvok a považovali ho za "biele olovo". Mnohí alchymisti pôsobili na dvoroch šľachticov a mámili od nich peniaze s prísľubom, že dokážu nájsť spôsob výroby zlata z neušľachtilých kovov a sú známe aj prípady, keď údajnú "transmutáciu" svojim mecenášom predviedli, samozrejme, s použitím podvodov a trikov. Nejeden z nich skončil za takéto klamlivé praktiky na popravisku. Napriek tomu bola alchýmia jedným z hlavných predchodcov moderných vied, predovšetkým chémie, vyvinula niektoré laboratórne a metalurgické postupy a starým alchymistom vďačíme za objavenie viacerých látok a procesov (destilácia a i.), z ktorých niektoré sú aj dnes (očistené od mystického balastu) významné v modernej chémii a metalurgii. V súčasnosti je alchýmia zaujímavá prakticky výlučne pre historikov vedy a filozofie, pre svoj mystický, ezoterický a umelecký aspekt.
Etymológia.
Slovo "alchýmia" pochádza z arabského "al-kímijá" alebo "al-chímijá", ktoré je pravdepodobne vytvorené z predpony "al-" a gréckeho slova "chymeia" () znamenajúceho „zlievať spolu“, „zvárať“, „spájať“ (z "chymatos" „ten ktorý je poliaty“). Podľa predpisu Diokleciána, napísaného asi v roku 300 po Kr. v Grécku, proti „starovekým dielam Egypťanov, ktoré vyjadrovali "chémia" ako transmutáciu zlata a striebra“.
Podľa iných názorov arabské slovo "al-kímijá" vlastne znamená „egyptskú vedu“, vypožičaním koptského slova pre „Egypt“ "kéme" (alebo jeho ekvivalentu v starovekom bohairickom dialekte koptčiny, "chéme"). Koptské slovo bolo vytvorené z démotického "kmí", zo starého egyptského jazyka "kmt". Staroveké egyptské slovo uvádza obe krajiny a farbu „čierna“ (Egypt bola čierna krajina na rozdiel od „červených krajín“ púštnych oblastí), preto tento etymologický význam môže taktiež vyjadrovať označenie „egyptskej čiernej mágie“.
Celkový prehľad.
Protovedecká alchýmia.
Alchymisti boli všeobecne vnímaní ako podvodníci, blázni a šarlatáni ktorí sa snažili zmeniť olovo na zlato a verili, že vesmír sa skladá zo štyroch základných prvkov – zeme, vzduchu, ohňa a vody. Trávili väčšinu svojho času vytváraním zázračných liekov (všeliekov), jedov a magických elixírov.
Tento názor možno z určitého pohľadu označiť za nelichotivý. Mnohí alchymisti boli skutočne šarlatáni a podvodníci, mnohí však boli „protovedeckí“ – skúmali a robili pokusy s prírodnými chemickými látkami bez vedeckých pomôcok a postupov, ktoré sú dnes k dispozícii. Museli sa spoliehať na nesystematické pokusy, tradičné znalosti, odhady a množstvo špekulatívnych myšlienok, ktorými napĺňali už existujúce vedomosti. Táto chyba mysticizmu bola neodvratná: raní alchymisti sa mýlili v tom, že chemické transformácie opisovali ako magické javy riadené nezrozumiteľnými zákonmi, ktoré vtedy nebolo možné pochopiť. Objavenie špecifickej metódy zmeny hrudy zeme (rudy) na lesklý kov znamenalo začatie špekulácii o zmene kovu na nejaký iný.
V rovnakom čase bolo alchymistom jasné, že „niečo“ sa v chemických procesoch zachováva, dokonca aj v najviac dramatických zmenách fyzického štádia alebo zovňajšku. Látka obsahuje nejaké „princípy“ ktoré môžu byť ukryté pod mnohými vonkajšími znakmi, ale napriek tomu môžu byť rôznymi metódami odhalené. Počas celej histórie tejto disciplíny alchymisti bojovali s pochopením týchto metód, hľadali nejaký zmysel vo výsledných chemických reakciách, ktoré boli často ovplyvňované nečistými alebo zle označenými činidlami, nedostatkom presných meraní a mätúcimi názvami.
Napriek ťažkostiam a mnohým zlým výkladom, alchymisti zaznamenali veľký pokrok v porozumení prirodzeného sveta. Ďakujeme im za objavenie dôležitých látok a chemických procesov, ktoré vydláždili cestu pre modernú chémiu a nesú stále hlavnú oporu pre dnešnú chémiu a metalurgické procesy.
Zmena smerovania alchýmie.
Najznámejšie ciele alchymistov boli premena obyčajných kovov na zlato alebo striebro, vytvorenie „všelieku“, odstránenie všetkých chorôb a predĺženie života. V stredoveku európski alchymisti investovali najviac času na hľadanie „kameňa mudrcov“ – mystickej látky, ktorá by mohla odstrániť všetky choroby a zároveň predĺžiť život. Napriek tomu, nemožno zabudnúť na hlavný dôvod, prečo sa alchymisti stáročia tešili takej obľube a podpore. Nebol to mysticizmus a filozofické premýšľanie, ale ich svetské príspevky pre dobový „chemický“ priemysel, testovanie a rafinácia rudy, spracovanie kovov, tvorba atramentu, farieb, kozmetiky, pokrok pri výrobe keramiky a v sklenárstve, výťažkov z rastlín, nápoje, a podobne (Zdá sa, že zhotovenie Aqua vitae "vody života" bol pre európskych alchymistov veľmi populárny „experiment“).
Na druhej strane, alchymisti nikdy nemali dôvod na oddeľovanie fyzikálnych (chemických) aspektov z metafyzických interpretácií. Na jednej strane nedostatok pomenovaní pre chemické koncepty a procesy a na druhej strane potreba utajovania viedli alchymistov k tomu, aby si prepožičiavali termíny a symboly z biblickej alebo pohanskej mytológie, astrológie, kabbalahu a iných mystických a tajuplných oblastí. Toto zmenilo jednoduchý návod na ťažko pochopiteľné magické zaklínadlo.
Počnúc starovekom, alchymisti kládli čoraz väčší dôraz na metafyzické aspekty, metafory pre duchovné podstaty a transformácie ako na ozajstné základy alchýmie – chemické látky a materiálne procesy. Premena obyčajných kovov na zlato a vytvorenie všelieku symbolizovala evolúciu nedokonalého, chorého, pominuteľného štádia ku perfektnému, zdravému a neskorumpovateľnému štádiu. Kameň mudrcov vtedy reprezentoval mystický kľúč, ktorý spôsobil napredovanie tohto „zlého“ vývoja. Tieto ciele symbolizovali vývin alchýmie z nevzdelanosti ku osvietenej vede a kameň predstavoval nejakú skrytú, spirituálnu pravdu alebo moc, ktorou smeroval ku „najvyššiemu“ cieľu. V dielach, ktoré sú napísané k tejto téme, sa nachádzajú tajné alchymistické symboly, diagramy a textové obrazce, v ktorých alchymisti typicky zaznamenávali viacnásobné významy, alegórie a odkazy na rovnako tajuplné práce. Tie museli byť laboratórne „dekódované“ s cieľom objaviť ich pravých významov.
Niektorí vedci teraz vidia duchovnú a metafyzickú alegóriu ako najcennejší aspekt alchýmie a zdôrazňujú, že vývoj chémie mimo alchýmie bola „chyba“ z originálnej hermetickej tradície. Iná názorová skupina na to pozerá z druhého hľadiska: pre nich, cesta od materiálnej strany alchýmie k modernej chémii bola „priama“, zatiaľ čo metafyzicky orientovaná alchýmia bola „zle orientovaná“, nikam neviedla. V každom prípade, interpretácie niektorých podvodníkov zmenšovalo úsilie tých, ktorí sa snažili rozšíriť vtedajšie poznanie.
 "Pre hlavný článok, pozri alchýmia a astronómia."
Alchýmia a astrológia.
Alchýmia v západnom svete a v iných lokalitách bola tesne spojená a prepletená s tradičným babylonsko-gréckym typom astrológie. Alchymisti a astrológovia sa snažili spojiť svoje vedomosti s cieľom pokroku vo svojich "vedných disciplínach". Každá známa planéta v slnečnej sústave bola spojená a ovládaná jednotlivým kovom.
Alchýmia v dobe vedy.
Na začiatku 18. storočia bola alchýmia v Európe považovaná za serióznu vedu. Isaac Newton strávil podstatne väčšiu časť svojho života skúmaním a opisovaním alchýmie než venovaním sa optike alebo fyzike. Iní vynikajúci alchymisti západného sveta boli napríklad Roger Bacon, Saint Thoman Aquinas, Tycho Brahe, Thomas Browne a Parmigianino. Rozpad alchýmie začal v 19. storočí zrodom modernej chémie, ktorá poskytovala presnejšie a spoľahlivejšie vysvetlenia pre zmeny látok.
V prvej polovici 19. storočia jeden uznávaný chemik, Baron Carl Reichenbach, skúmal nápady podobné tým v starej alchýmii, napríklad Ódicku silu. Jeho výskum však nepostúpil do hlavného prúdu vedeckej diskusie.
Zmena hmoty – stará myšlienka alchýmie – sa znovu dostala do popredia v 20. storočí, keď fyzici dokázali vďaka nukleárnej reakcii zmeniť atómy kovov na atómy zlata. Vzniknuté zlaté atómy však boli nestabilné a zanikali do piatich sekúnd.
Alchymistické symboly boli občas použité v 20. storočí psychológmi a filozofmi. Carl Jung znovu preskúmal alchymistické symboly a teóriu. Alchymistická filozofia, symboly a metódy boli často používané v renesančných a v post-moderných kontextoch. Niektorí fyzici si zahrávali s alchymistickými myšlienkami v knihách – napr. "Tao fyziky" alebo "Tancujúci Wu Li Masters".
Alchýmia ako veda historického skúmania.
História alchýmie sa stala predmetom na niektorých vysokých školách. Záhadná – "hermetická" reč alchymistov je postupne dešifrovaná, historici si začínajú viac uvedomovať intelektuálnu spojitosť medzi touto disciplínou a inými aspektami západnej histórie, ako napríklad sociológia a psychológia duchovných spoločností, kabalizmus, spiritualizmus, Rosikrucianizmus, šifrovanie, čarodejníctvo a samozrejme vývoj vedy a filozofie.
Psychologická interpretácia alchýmie.
Carl Gustav Jung vyslovil názor, že alchýmia sa dá chápať ako projekčná technika nevedomých psychických procesov. Prirodzenosť ľudskej duše smeruje k celistvosti a alchýmia nesie všetky znaky individuality. Tendenciu ľudskej psyché nájsť cieľ v bytostnom Ja, ktoré zahŕňa vedomie aj nevedomie, má alchymistickú analógiu pri snahe o zjednotenie protikladov. Jung interpretoval alchymistické obrazové série v svetle svojej terapeutickej metódy nazývanej aktívna imaginácia. Práca, ktorá sa odohráva v alchymistovem tégliku je víziou, imagináciou a produkuje obrazy medzi spánkom a bdením. Dôsledkom je premena (transmutácia) samotného adepta integráciou nevedomých archetypov vystupujúcich ako symboly s vedomým ja.
Dôležité na pochopení vzťahu alchýmie a psychológie je vnímanie chemického experimentu ako cesty plnej prekážok. Na tejto ceste sa dajú urobiť chyby, ktoré nezostanú bez následkov na adeptovej duši. Podobne v procese individuácie hrozí pohltenie nevedomím alebo naopak prílišná inflácia vedomím. Zaobchádzanie s pravdou ako s mystériom je psychicky príznačné pre alchymistické vnímanie javov, jej metódam práce a spôsobom poznávania skutočnosti.
Dejiny.
Alchýmiu obklopuje niekoľko filozofických tradícií, preklenutých niekoľkými stovkami rokov a troma kontinentmi. Tieto tradície majú záľubu v tajuplných symboloch, ktoré robia jazyk alchymistov ešte viac zložitejším.
Alchýmia sa vyvíjala v najmenej v dvoch hlavných smeroch, ktoré boli prevažne nezávislé, hlavne v ich začiatkoch: 
Čínska alchýmia bola úzko spojená s Taoizmom, zatiaľ čo západná alchýmia sa rozvinula do vlastného filozofického systému s iba povrchnými spojeniami s hlavnými západnými náboženstvami. Je naďalej otvorenou otázkou, či tieto dva hlavné prúdy mali spoločný alebo odlišný pôvod a či sa mohli navzájom ovplyvniť.
Alchýmia starovekom Egypte.
Za pôvodnú krajinu západnej alchýmie môžeme považovať staroveký Egypt. Metalurgia a mysticizmus boli v starovekom svete neoddeliteľne spojené, zmena zemitej rudy na lesklý kov sa ľuďom vtedajšej doby pripadala ako mágia riadená tajuplnými pravidlami. Predpokladá sa, že alchýmia bola v starom Egypte doménou kňazskej triedy.
Egyptská alchýmia je známa hlavne vďaka helénskym (gréckym) filozofom, ktorí často prepisovali egyptské diela do gréčtiny a z nej sa neskôr dostali do arabských prekladov, ktoré pretrvali omnoho dlhšie, ako egyptské a cez Arabov sa s nimi zoznámila aj stredoveká Európa. Prakticky žiadne originálne egyptské dokumenty sa nezachovali. Tie spisy, ktoré existovali, sa pravdepodobne stratili, keď cisár Dioklecián nariadil spálenie alchymistických kníh pri povstaní v Alexandrii (292), ktorá bola centrom Egyptskej alchýmie.
Napriek tomu, nedávne archeologické výpravy našli možné dôkazy o praktizovaní alchýmie v priebehu obdobia Naqada. Napríklad medený nástroj datovaný do tohto obdobia, ktorý sa používal na experimenty (odkaz: artefakt 5437 zobrazený na ). Taktiež proces spracovania zvieracích koží s použitím tzv. nátronu bol známy už z pred-dynastického Egypta, aj keď možno bol objavený náhodne a určite nie alchymistami.
Iné dôkazy naznačujú, že už raní Egypťania objavili maltu asi 4 tisíc rokov pred Kr., a hrnčiarske techniky asi 1500 rokov pred Kr. Chemická reakcia spojená s výrobou oxidu vápenatého je jednou z najstarších známych chemických reakcií:
 formula_1
Staroveký Egypt už vyrábal kozmetiku, cement, fajansovú keramiku, mydlo, sklo a tiež smolu pre stavbu lodí. Papyrus bol používaný v Egypte už 3000 rokov pred Kr. Aj keď žiadne z uvedených látok neobjavili alchymisti, je zrejmé, že Egyptská kultúra mala skúsenosti so spracovaním a premenou materiálov.
V legendách sa píše, že zakladateľom egyptskej alchýmie bol boh Thoth, v Grécku niekedy stotožňovaný s Hermes-Thothom, ev. pod menom Hermes Trismegistos ("Hermes Trikrát Veľký"). Podľa legendy napísal dielo s názvom "Štyridsať dva kníh Vedomostí" ktoré mali zahŕňať všetky vtedajšie znalosti, vrátane alchýmie. Hermovým symbolom bolo Merkúrovo žezlo alebo tyč obkrútená hadom – stal sa jedným z hlavných symbolov alchýmie. „Smaragdová doska“ alebo "Hermetica of Thrice-Greatest Hermes" z gréckych a arabských prekladov (podľa textovej analýzy má viacerých autorov), je v západnej alchymistickej filozofii základom hermetiky (hermetické vedy, hermetická filozofia, populárnej aj dnes v ezoterických a šarlatánskych kruhoch).
Prvý kontakt so „Smaragdovou doskou“ názorne ukazuje krkolomný, špekulatívny a hmlistý jazyk hermetickej vedy: "To, čo je hore, je ako to, čo je dole... A tak ako všetko bolo odvodené z jedného... tak všetky veci pochádzajú z jedného." Táto banálna pseudofilozofia je centrom viery hermetickej filozofie. "Ľudské telo (mikrokozmos) je ovplyvňované vonkajším svetom (makrokozmom), ktoré zahrňuje oblohu cez astrológiu a zem cez prírodné živly."
V 4. storočí pred Kr. po grécky hovoriaci Macedónci dobyli Egypt a v roku 332 založili Alexandriu. To ich doviedlo ku kontaktu s egyptskou alchýmiou (alchýmia v Gréckom svete).
Čínska alchýmia.
Zatiaľ čo západná alchýmia sa koncentrovala na premenu základných kovov na zlato alebo striebro, čínska alchýmia mala iný cieľ, medicínu. Kameň mudrcov európskych alchymistov možno prirovnať k Veľkému elixíru nesmrteľnosti čínskych alchymistov.
Čierny prach bol dôležitý čínsky vynález. Bol opísaný v 9. storočí a použitý v ohňostrojoch v 10. storočí. V delách sa začal používať okolo roku 1290. Použitie pušného prachu sa z Číny rozšírilo do Japonska, Mongolska, arabského sveta a nakoniec do Európy. Strelný prach bol použitý Mongolmi proti Maďarom v roku 1241 a v Európe na začiatku 14. storočia.
Čierny prach bol najpravdepodobnejšie vynájdený na strednom východe Číny. Liadok (dusičnan draselný), hlavná (oxidačná) zložka, sa ťažila v Indii a pozdĺž obchodných ciest na Strednom východe.
Čínska alchýmia bola úzko prepojená s taoistickou formou medicíny, akupunktúrou.
Indická alchýmia.
Na západe je charakter Indickej alchýmie málo známy. V 11. storočí Perzský alchymista Abú Rajhán Muhammad ibn Ahmad Bírúní oznámil, že oni „majú vedu podobnú alchýmii, ktorá je celkom podobná ich, a tá sa volá Rasavātam. To znamená, že toto umenie je špecializované na spoľahlivé operácie, lieky, zlúčeniny a medicínu, ktorá je väčšinou vzatá z rastlín. V princípe, lieky vrátili zdravie tým, ktorí boli beznádejne chorí a vrátilo mladosť tým, ktorí boli starí“. Príklad textu založeného na tomto učení je "The Vaishashik Darshana" z Kanad (600 rokov n.l.), ktorý opisoval atómovú teóriu takmer storočie pred Demokritom.
Dielo Ajurvédska medicína a veda údajne tiež obsahovala aspekty týkajúce sa alchýmie.
Alchýmia v Gréckom svete.
Grécke mesto Alexandria v Egypte bolo centrom gréckej vzdelanosti. Toto postavenie si zachovalo aj počas obdobia rímskej nadvlády. Gréci si osvojili hermetické názory Egypťanov a spojili ich s filozofiami Pytagora, ionianizmu a gnosticizmu. Pytagorejská filozofia je založená na viere v číselne uchopiteľné usporiadanie vesmíru, ktorá vznikla z pozorovania zvuku, hviezd a geometrických tvarov.
Iónska filozofia má pôvod v Tálesovi a jeho žiakovi Anaximandrovi. Neskôr bola ďalej rozvinutá Platónom a Aristotelom, ktorých diela sa stali neoddeliteľnou súčasťou európskych filozofických smerov a katolíckej teológie a z nich sa dostali niektoré prvky aj do alchýmie. V žiadnom prípade však v alchýmii netvorili súvislý myšlienkový celok, boli skôr účelovo vytrhnuté z kontextu, väčšinou prekrútené a/alebo použité ad-hoc v špekulatívnych konštruktoch. Podľa nich môže byť napríklad vesmír opísaný niekoľkými prírodnými zákonmi, ktoré môžu byť odhalené iba cez opatrnosť (?), dokonalosť (?) a náročné filozofické výskumy.
Tretia zložka uvedená do gréckej hermetickej filozofie bol gnosticizmus, viera konkurujúca (a v niečom podobná) kresťanstvu v ranej Rímskej ríši. Filozofia opisuje svet ako nedokonalý, pretože bol stvorený chybným spôsobom. Učenie o duchovnej podstate skutočnosti smerovalo ku spaseniu duše. Podľa gnosticizmu Boh nevytvoril vesmír v klasickom vnímaní, ale vesmír bol vytvorený z neho. Časom sa však pokazil (skôr, ako bol skazený hriechom Adama a Evy). Gnostická filozofia uctievala vesmír, prírodu, bytosti sveta a jedného skutočného Boha. Gnostici nehľadajú spásu zo svojich hriechov, ale snažia sa vzdelávať, pretože veria, že hriech je dôsledkom nevzdelanosti. Prijímajú tiež platónsku a neoplatónsku teóriu o celkovej všemohúcnosti Boha. Prvky gnosticizmu bývajú aj dnes súčasťou rôznych ezoterických konštruktov.
Z gréckej filozofie sa do alchýmie dostal koncept štyroch elementov, pravdepodobne pochádzajúci od Empedokla, rozvinutý Aristotelom. Podľa neho všetky veci vo vesmíre boli vytvorené iba zo štyroch základných prvkov: zeme, vzduchu, vody a ohňa. Podľa Aristotela "každý prvok má rozsah do ktorého spadá a do ktorého sa vráti, ak opustí svoju pozíciu". Grécke štyri elementy boli považované predovšetkým za kvalitatívne aspekty hmoty, nie kvantitatívne. „Pravdivá alchýmia nikdy nepovažovala zem, vzduch, vodu a oheň za hmotné alebo chemické látky ako ich vnímame v dnešnej dobe. Štyri prvky sú jednoducho prvotné a väčšinou hlavné kvality, pomocou ktorých sa amorfné a čisté kvantitatívne látky všetkých tiel prvýkrát odhaľujú v rozličných formách. (sic)“ Neskorší alchymisti tiež prevzali tento koncept štyroch elementov.
Alchýmia v Rímskej ríši.
Rimania si prisvojili grécku alchýmiu a metafyziku, tak ako si prisvojili väčšiu časť ich vedomostí a filozofie. Na konci Rímskeho impéria sa grécka alchymistická filozofia spojila s egyptskou a vytvorila kult Hermecizmus.
Ale vývoj kresťanstva v impériu priniesol nepriaznivú líniu myslenia, ktorá pochádzala od Augustína (354 – 430), raného kresťanského filozofa, ktorý napísal o jeho viere krátko pred pádom Rímskeho impéria. V podstate cítil, že úsudok a vernosť by mohli byť použité na pochopenie Boha, ale experimentálna filozofia bola hriešna: „V duši sa tiež nachádza, prostredníctvom rovnakého fyzického zmyslu, istá prázdna túžba a zvedavosť, ktorá nemá za cieľ hľadať telesné ukojenie, ale prežívať zážitky pomocou tela, a táto nenaplnená zvedavosť sa ctí názvom učenie a veda.“
Augustiniánske myšlienky boli uznané za protiexperimentálne, keď sa Aristotelovské experimentálne techniky stali prístupnými na západe (?), nevyvíjali sa. Augustiánske myšlienky boli zakorenené v stredovekej spoločnosti a používatelia alchýmie boli podľa nich bezbožníci.
Alchýmia v islamskom svete.
Po páde Rímskeho impéria sa ohnisko alchymistického vývoja presunulo na Blízky východ. Islamská alchýmia je omnoho známejšia, pretože je lepšie doložená. Väčšina spisov sa dostala do islamského sveta, kde sa preložené do arabských dialektov zachovali a neskôr sa dostali najmä cez Cordóbsky kalifát aj do Európy. Islamský svet v ranom stredoveku bol centrom vied a umení, vrátane alchýmie. Islamskí alchymisti, ako napríklad al-Razi (Latinizovaná forma: Rasis alebo Rhazes), prispievali kľúčovými znalosťami, ako napríklad technikou destilácie (slovo alemic (?) a alkohol sú arabského pôvodu), objavením potašu a inými. (Arabský názov potašu "al-qali-y" sa stal základom slova "alkalický" a tiež latinského pomenovania draslíka - Kalium.) Je možné, že objavenie lúčavky kráľovskej, zmesi kyseliny dusičnej a chlorovodíkovej, ktorá dokáže rozpustiť "najvznešenejší kov", zlato, patrí tiež do tohto obdobia.
Islamskí alchymisti sa tiež zaoberali hermetizmom. Najvplyvnejší autor v tomto smere bol Jabir Ibn Hayyan (arabsky جابر إبن حيان, latinsky Geberus, v angličtine známy ako Geber). Jabirov konečný cieľ bol takxwin, umelé vytvorenie života v alchymistickom laboratóriu, vrátane ľudského života. Analyzoval "každý Aristotelov element v štyroch základných akostiach: teplotu, chlad, sucho a vlhkosť" (sic). Podľa Gebera v každom kove dve z týchto akostí sú interné a dve externé. Napríklad, olovo je navonok studené a suché, zatiaľ čo zlato je horúce a vlhké. Takto Jabir predpokladal, že pri zmene jednej alebo viacerých akostí, nastane zmena kovu. Podľa tejto teórie následne hľadali "kameň mudrcov" aj v západnej alchýmii.
Keďže Arabi mali obchodné aj kultúrne styky s Indiou, je možné, že indická a čínska alchýmia ovplyvnila islamskú.
Alchýmia v stredovekej Európe.
Kvôli silnému spojeniu s Gréckou a Rímskou kultúrou alchýmia začala byť ľahšie akceptovaná v kresťanskej filozofii a stredovekí európski alchymisti prijali aj islamské vedomosti. Gerbert z Aurillacu, ktorý sa neskôr stal pápežom Silvestrom II. († 1003) bol medzi prvými, ktorí priniesli islamskú vedu do európy zo Španielska. Neskôr, muži ako Adelard z Bathu, ktorý žil v 12. storočí, priniesli ďalšie učenie.
V tomto čase sa objavili drobné odchýlky od augustiánskych zásad raných kresťanských mysliteľov. Anselm z Canterbury (* 1033 – † 1109) bol benediktín ktorý veril, že vernosť musí predchádzať racionalizmus. Anselm vyslovil názor, že vernosť a racionalizmus sú zlúčiteľné a povzbudil racionalizmus v kresťanskom kontexte. Pierre Abélard nasledoval Anselmovu prácu, položil základy pre akceptáciu Aristotelovho myslenia predtým ako prvá Aristotelova práca dorazila na západ. (?) Jeho hlavný vplyv na alchýmiu bola viera v to, že Platónov vesmír nemal oddelenú existenciu od ľudského myslenia. Abélard tiež zorganizoval analýzy filozofických protirečení.
Robert Grosseteste (* 1170 – † 1253) bol priekopník vedeckej teórie, ktorá bola neskôr použitá a upravená alchymistami. Zobral Abelardovu metódu analýzy a pridal používanie pozorovania, pokusy a zhrnutie vo vytváraní vedeckých hodnotení. Grosseteste tiež urobil veľký pokrok pre premostenie Platónového a Aristotelového uvažovania.
Albert Veľký (* 1193 – † 1280) a Tomáš Akvinský (* 1225 – † 1274) boli dominikáni, ktorí študovali Aristotelove myšlienky a pracovali na uzmierení rozdielov medzi jeho filozofiou a kresťanstvom. Akvinský taktiež pracoval na utváraní vedeckej metódy. Dokonca zašiel tak ďaleko, že tvrdil, že univerzáliá (všeobecné pojmy) je možné objasniť iba logickým zdôvodňovaním, a keďže myseľ nemôže ísť proti Bohu, rozum musí byť kompatibilný s teológiou. Toto bolo v protiklade voči zvyčajnej Platonistickej viere, že vesmír bol založený cez božské osvietenie.
Prvý pravý alchymista (wtf?) v stredovekej Európe bol Roger Bacon. Jeho práca urobila toľko pre alchýmiu ako urobila Galileova práca pre astronómiu a fyziku alebo Boylova práca pre chémiu. Bacon (* 1214 – † 1294) bol oxfordský františkán. Františkánska idea prijatia sveta namiesto jeho odmietania ho viedla k presvedčeniu, že experimentovanie je omnoho dôležitejšie ako vysvetľovanie: „Tri spôsoby, ktorými ľudia získavajú vedomosti sú: autorita, myslenie a skúsenosť a iba ten posledný je účinným prínosom pre intelekt.“ (Bacon, strana 367) „Experimentálna veda ovláda zhrnutie mnohých ďalších vied. Odhaľuje pravdu, ktorá vyplýva zo všeobecných zásad, ktoré by nikdy neboli odhalené.“ Baconovi bol taktiež prisúdený výrok dávaný do súvisu s hľadaním kameňa mudrcov a elixíru života: „Medicína, ktorá odstráni všetky nečistoty a skazenosti z lacných kovov, uberie toľko zo skazenosti ľudského života, že pozemský život môže byť predĺžený na mnoho stáročí.“ Myšlienka nesmrteľnosti bola nahradená predstavou dlhého života. Napokon, život človeka na zemi bol podľa kresťanstva iba prípravou pre nesmrteľný život v nebi. Nesmrteľnosť na zemi sa nezhodovala s kresťanskou teológiou.
Baconove práce boli použité alchymistami (?) od 15. do 19 storočia. Bolo to preto, lebo iba zopár ľudí mimo kláštornú vzdelanú vrstvu bolo schopných preskúmať arabské práce. Tiež, alchýmia v tomto čase bola schválená cirkvou ako dobrá metóda skúmania a vyvíjania teológie. Alchýmia bola zaujímavá pre široké spektrum kňažstva, pretože ponúkala racionalistický pohľad na svet v čase, keď sa ľudia iba začali učiť o racionalizme.
Počas vrcholného stredoveku sa upevňovala previazanosť experimentálnej a mystickej zložky v alchýmii. Verilo sa, že proces, ktorý pôsobí na minerály a iné látky, môže mať efekt aj na ľudské telo (napríklad ak sa niekto môže naučiť tajomstvo rafinácie zlata (?), druhý môže túto techniku použiť na očistenie ľudskej duše.) Verili v "štyri elementy a štyri kvality" a mali silnú tradíciu v zahaľovaní ich napísaných myšlienok v labyrinte kódovaného žargónu s pascami, ktoré môžu nezasvätených naviesť k omylu. Nakoniec, alchymisti si cvičili svoje umenie: aktívne experimentovali s rôznymi látkami a robili poznámky k teóriám ako je vesmír ovládaný (?). Celá filozofia sa krúti okolo ich viery, že ľudská duša bola rozdelená potom ako Adam spáchal hriech. Podľa tejto viery "vyčistením dvoch častí ľudskej duše sa človek môže stretnúť s Bohom."
V 14. storočí tieto hľadiská prešli hlavnou zmenou. William Occam, oxfordský františkán, ktorý zomrel v roku 1349, zaútočil na Tomizmusský náhľad na kompatibilitu medzi vierou a dôvodom. Jeho pohľad je značne akceptovaný dodnes, boh musí byť prijatý vo viere a nemôže byť limitovaný ľudskými dôvodmi. Samozrejme, že tento náhľad nebol správny ak jeden akceptoval predpoklad nekonečnosti Boha proti ľudskému nadaniu myslieť, ale prakticky vymazal alchýmiu z praxe v 14 a 15 storočí. Pápež Ján XXII. v skorých 30 rokoch 14. storočia vydal nariadenie proti alchýmii, ktorým definitívne odstránil všetkých kostolných pracovníkov z tejto pravedy. Ale podmienky sa zmenili, Čierny mor, vzrastajúci vojnový stav a hladomor, ktorý charakterizoval toto storočie, nesporne taktiež slúžilo ako brzdiaci prostriedok filozofickým záležitostiam vo všeobecnosti.
Alchýmia zostala nažive vďaka mužom ako bol Nicolas Flamel, ktorý bol pozoruhodný hlavne preto, že ako jeden z mála alchymistov písali v týchto nepokojných časoch. Flamel žil v rokoch 1330 až 1417 a neskôr žil ako vzor pre nasledujúce generácie alchymistov a fázy alchýmie. Nebol náboženský odborník ako mnoho jeho predchodcov a jeho celý záujem v tomto predmete sa krútil okolo snahy vynájsť kameň mudrcov, ktorý ho preslávil, pretože sa predpokladá, že ho aj vytvoril. Jeho práca opisuje ohromný čas strávený nad experimentami a reakciami, ale nikdy v skutočnosti nedal vzorec pre vytvorenie kameňa. Väčšina z jeho práce smerovala ku zhromažďovaniu alchymistických vedomostí, ktoré boli zistené v minulosti, hlavne tie, ktoré sa týkali kameňa mudrcov.
Počas stredoveku (1300 – 1500) alchymisti ako Flamel sa koncentrovali na hľadanie kameňa mudrcov a elixíru mladosti, vo viere, že sú to odlišné veci. Ich zložité a tajomné domnienky a symbolizmus viedli k širokým striedaniam interpretácii umenia. Napríklad, mnoho alchymistov počas tohto obdobia interpretovali očistenie duše ako význam transmutácie olova na zlato (v ktorom verili, že ortuť hrá dôležitú úlohu v tomto procese). Títo muži boli videní ako kúzelníci a čarodejníci mnohými ľuďmi, a boli mnohokrát prenasledovaní pre ich praktiky.
Jeden z mužov, ktorí sa vynorili na začiatku 16. storočia, bol Heinrich Cornelius Agrippa. Tento alchymista veril, že je čarodejník a je schopný v skutočnosti využívať kúzla. Jeho vplyv bol nepatrný, ale ako Flamel, napísal spisy, ktoré boli využívané alchymistami v neskorších rokov. Tak ako Flamel, urobil veľa pre zmenu alchýmie z mysterióznej filozofickej vedy na okultistickú mágiu. Udržiaval myšlienku ranej filozofickej alchýmie, vrátane experimentov, numerológie a iného, ale pridal magickú teóriu, ktorá zosilnila považovanie alchýmie ako dokultizmu. Napriek všetkému tomuto, Agrippa sa stále považoval za kresťana, aj keď jeho zmýšľanie sa nezhodovalo s postojom cirkvi.
Alchýmia v modernej dobe a renesancii.
Európska alchýmia pokračovala v tejto ceste aj počas začiatku renesancie. Éra taktiež ukázala kvitnúci nárast podvodníkov, ktorí používali chemické triky a šikovnosť ruky na demonštrovanie premeny obyčajného kovu na zlato, alebo tvrdili, že vlastnia nejaké vedomosti, ktoré za malú počiatočnú investíciu ich nasmerujú na správny cieľ zmeny kovu na zlato.
Najdôležitejšie meno v tomto období je Philippus Aureolus Paracelsus, (Theophrastus Bombastus von Hohenheim, 1493 – 1541), ktorý vrhol alchýmiu do novej formy, odmietaním niektorých okultizmov, ktoré sa nahromadili v priebehu vekov a poukazoval na poznámky, ktoré viedli ku liečbe ľudského tela. Vrátil gnostickú tradíciu, ale nechal väčšiu časť Hermetizmu, neo-platinizmu a pytagorasovu filozofiu. I keď Hermetická veda mala tak veľa Aristotelovej teórie, že jeho vrátenie gnosticizmu bolo takmer bezvýznamné. Paracelsus, predovšetkým, vrátil čarovné teórie Agrippa a Flamela. Nemyslel si, že je čarodejník a opovrhoval tými, ktorí si to mysleli.
Paracelsus ako prvý začal používať chemické látky a minerály v medicíne, napísal „Mnoho bolo povedané o alchýmii iba to, že je pre tvorbu zlata a striebra. Pre mňa to nie je cieľ, ale akási sila, ktorá môže ležať v liekoch.“ Jeho hermetické náhľady boli, že nevoľnosť a zdravie v ľudskom tele existovali v harmónii mužskom mikrokozme a v prírodnom makrokozme. Tento prístup zobral inak ako jeho predchodcovia, použitím analógie nie v spôsobe duša-očista ale v metóde, že ľudia musia mať bezpodmienečne stabilnú bilanciu minerálov v ich tele a tieto škodlivé choroby tela môžu byť odstránené chemickými látkami, ktorými sa dá liečiť. Aj keď niektoré jeho poznatky o liečení tela ortuťou môžu byť nerozumné v tej dobe moderného aspektu, jeho základná myšlienka, že chemické látky tvoria lieky, sa ujala napodiv dobre.
V Anglicku téma alchýmie v tom čase je často spojená s doktorom Johnom Deenom (* 13. júl 1527 – † december 1608), známy hlavne ako astronóm, kryptograf a všeobecný „vedecký konzultant“ kráľovnej Elizabet I. Dee bol považovaný za autoritu v dielach Rogera Bacona a zaujímal sa o alchýmiu tak, že ovplyvnený kabbala napísal knihu o tejto téme ("Monas Hieroglyphica", 1564). Dee bol v úzkom spojení s Edward Kelleym, ktorý tvrdil, že konzultuje s anjelmi cez krištáľovú guľu a vlastní prášok, ktorý premení ortuť na zlato. Tieto znaky boli častým a populárnym znakom alchymistu-šarlatána.
Iný, menej známy alchymista bol Michael Sendivogius ("Michał Sędziwój", *1566 – † 1636) poľský alchymista, filozof, lekár (?). Podľa niektorých zdrojov údajne objavil kyslík v jeho laboratóriu niekedy v roku 1600, o 170 rokov skôr ako Scheele a Priestley, ohrievaním dusičnanu (liadku). Myslel si, že vytvoril elixír života. Táto informácia je však nepodložená. Sendivogious údajne naučil túto techniku Corneliusa Drebbela.
Tycho Brahe (* 1546 – † 1601), viac známy pre jeho astronomické a astrologické pozorovania. V jeho Uraniborg observatóriu mal postavené laboratórium, ktoré mu slúžilo na alchymistické účely. (?)
Úpadok západnej alchýmie.
Zánik západnej alchýmie bol spôsobený vzostupom osvietenstva a najmä modernej vedy s dôrazom na prísne kvantitatívne experimenty a dôsledným očistením myslenia od mystiky, hermetiky a podobných iracionálnych bludov. I keď tento úpadok alchýmie sa začal už v 17. storočí, alchýmia sa udržala ešte niekoľko desaťročí.
Robert Boyle (* 1627 – † 1691), známy pre svoje štúdium správania plynov (Boylov zákon) bol priekopníkom vedeckej metódy v chemických experimentoch. Nepredpokladal žiadne priebehy v reakcii (?), ale preveroval každú časť chemického pokusu. Boyle zaznamenal miesto, kde sa konal experiment, chovanie vetra, pozíciu slnka a mesiaca a prepisoval barometrické merania, všetko iba pre prípad, že by tieto informácie boli relevantné pre reakciu. Tento prístup napokon viedol k založeniu modernej chémie v 18. a 19. storočí, založenej na revolučných objavoch Lavoisiera a Johna Daltona, ktorí konečne poskytli logické, kvantitatívne a spoľahlivé práce, teórie a replikovateľné výsledky experimentov, ktoré umožnili pochopenie prírodných zákonov a odhalili nezmyselnosť dlhoročných alchymistických cieľov ako bol napríklad kameň mudrcov.
S rozvojom vedy sa alchýmia dostávala na okraj záujmu aj vo svojej "medicínskej" zložke. Učenci postupne objavovali funkcie ľudského tela, od cirkulácie krvi (Harvey, 1616), až po objavy mikroorganizmov a ich patogenity (Koch a Pasteur, 19 storočie) a funkcie vitamínov (Lind, Eijkman, Funk a iní).
Moderná „alchýmia“.
Jeden z cieľov alchýmie - transmutácia kovov - bol dosiahnutý v 20. storočí, avšak úplne inými prostriedkami. V roku 1919, Ernest Rutherford objavil jadrové reakcie, keď ostreľoval jadrá ľahkých atómov alfa časticami. V roku 1980 Glenn Seaborg transmutoval olovo (?) na zlato, pričom získal stopové množstvo zlata za použitia obrovského množstva energie. Tieto jadrové premeny majú rýdzo vedecký význam, nedajú sa použiť na produkciu zlata v praxi a s alchýmiou ich možno spájať výlučne metaforicky. Predovšetkým preto, lebo jadrová fyzika je veda a alchýmia je v historickom význame protovedou a v kontexte, v akom je predstavovaná súčasnými ezoterickými aktivistami, je (spolu s astrológiou a ďalšími hermetickými "vedami") bezvýznamnou pavedou.
Hlavné ciele alchýmie.
Kameň mudrcov.
Kameň mudrcov (lat. "Lapis philosophorum") bol druh fermentu ktorý urýchlil zrenie a dokázal premeniť (transmutovať) bežné kovy na zlato – dokonalý kov. Rozpustený vo víne pôsobí ako všeliek ("panacea"). Je to červený projekčný prášok ktorý sa vhadzuje do taveniny bežného kovu.
Podobne ako Ježiš Kristus spasil mikrokozmos človeka, kameň mudrcov spasí makrokozmos. Medzi známych výrobcov Kameňa sú zaradení Nicolas Flamel, ktorý vlastnil okultnú knihu, podľa ktorej vyrábal zlato, Basilius Valentinus, ktorý vlastnil projekčný prášok, Alexander Setonius Scotus nazývaný Seton Kosmopolita, ktorý urobil niekoľko úspešných transmutácii. Ďalej to boli Ireneus Philaletha, mních Laskaris alebo Michał Sędziwój.
Elixír života.
Lat. "panacea". V rámci alchymistického procesu premeny bežných kovov na zlato sa tiež označuje ako „Pitné zlato“ (lat. "aurum potabile"). Na jednej strane má byť liekom na choroby (napríklad rakovinu) a tým zaistiť predĺženie života. Na druhej strane má predĺžiť život. Liek má účinkovať regeneratívne, tak ako had vyzlieka starú kožu, alebo ako regenerácia, omladnutie.
V čínskej tradícii je známa ako dosiahnutie "diamantového tela", v indickej je známa ako "ayurvéda".
Materia prima.
Alebo pralátka z ktorej môže zmenou formy vzniknúť nekonečný rad rôznej hmoty. Je nazývaná aj semenom, chaosom alebo univerzálnou substanciou. Nie je ľahké ju v prírode nájsť, i keď je obsiahnutá vo všetkých substanciách. Materia prima je východiskovou látkou Veľkého diela, jeho vyjadrenie spočíva v téze, že všetko je v jednom. Pretože alchymista nie je zásluhou svojej nedokonalosti schopný pracovať s materiou prima, volí iné východiskové látky.
Z pralátky pramenia protiklady duality hore/dole, mužské/ženské, sulfur/merkur. Cieľom alchymistického procesu je protilátky opäť zjednotiť ("coniunctio oppositorum"). Výsledkom má byť hermafrodit ("androgyn", filozofický "rebis", compositum de compositiis).
Tria principia.
Alebo tri piliere ("arkány"), z ktorých je tvorený celok sveta.
Delenie vychádza zo starej hermeticko-gnostickej tradície. V spojení s alchýmiou došlo k novým interpretáciám v smere prírodných poznatkov, hlavne k prehodnoteniu prirodzenosti. Sal ako prirodzenosť je sprostredkovateľ spojenia medzi Sulfurom (dušou) a Merkurom (Duchom). Duša je fixovaná na telesnosť a Merkur (analogicky k Hermovi ako sprostredkovateľovi spojenia medzi Olympom a podsvätím) je aktívnym princípom protikladov duše a tela.
Tento koncept prijal Jakub Böhme a neskôr zneho čerpá nemecká naturofilozofia (Friedrich Schelling a G. W. F. Hegel).
Alkahest.
Alebo alkali est je univerzálne rozpúšťadlo ktoré dokáže rozpustiť všetky látky (ale aj nádobu v ktorej sa nachádza). Je dôležitou zložkou pri procese Veľkého Diela. Za rozpúšťadlá sa považuje potaš alebo lúčavka kráľovská.
John Rudolf Glauber (1604 – 1668) pracoval na univerzálnom rozpúšťadle a ako vedľajší produkt svojho snaženia získal síran sodný.
Kvintesencie.
Získanie najaktívnejších zložiek danej látky.
Tekuté zlato.
Energetický liek, prepožičiavajúci telu maximálnu odolnosť proti všetkým ochoreniam.
Spagyria.
Príprava hermetických liekov v najširšom zmysle slova. Obvykle sa esencia získava z rastlín alchymistickou cestou.
Spiritus mundi.
Separácia "Ducha sveta", to jest látky, nasýtenej všetkými planetárnymi vplyvmi, oživujúcej zoslabnutú hmotu.
Homunkulus.
Vytvorenie živej bytosti z mäsa a kostí alchymistickou cestou.
Palingenéza.
Alchymistická rekonštrukcia organizmov z ich popola.
Iné ciele alchýmie.
Monáda.
Alchýmia v umení a zábave.
Knihy.
Mnohí autori zosmiešnili alchymistov a využívali ich k posmešným útokom. Dve najznámejšie príklady sú:
V iných dielach sa alchymisti objavili ako romantický, mystický alebo tajuplný hrdinovia:

</doc>
<doc id="37700" url="https://sk.wikipedia.org/wiki?curid=37700" title="Elbrus (rozlišovacia stránka)">
Elbrus (rozlišovacia stránka)

Elbrus je najvyšší vrch Ruska, iné významy sú:

</doc>
<doc id="37703" url="https://sk.wikipedia.org/wiki?curid=37703" title="Eľbrus">
Eľbrus



</doc>
<doc id="37705" url="https://sk.wikipedia.org/wiki?curid=37705" title="Venus Express">
Venus Express

Venus Express bola európska planetárna sonda organizácia ESA určená pre prieskum planéty Venuša, najmä chemického zloženia a dynamiky jej atmosféry. Bola to jediná sonda ESA určená na výskum Venuše. Skúmala planétu z jej obežnej dráhy v rokoch 2006 až 2014.
Mala veľmi podobnú stavbu ako jej náprotivok Mars Express. Sonda objavila nepriame známky prítomnosti vulkanizmu na Venuši v súčasnej dobe, preskúmala južný polárny vír planéty, pozorovala známky magnetickej rekonekcie (obdoba polárnej žiary) a jej výsledky podporili tvrdenie, že v minulosti sa na planéte nachádzalo viac vody než v súčasnosti. V neskorších fázach misie sonda študovala atmosféru tak, že sa do nej pri nízkych preletoch priamo ponárala (až do výšky 129,3 km nad povrchom). Misia skončila zhorením sondy v atmosfére Venuše.
Popis telesa.
Trojosovo stabilizovaná sonda so základným telesom v tvare kvádra s rozmermi 1,5 × 1,8 × 1,4 m bola vybavená dvoma krídlami fotovoltaických článkov s celkovou plochou 5,7 m2, dodávajúcich v maximálnej vzdialenosti od Slnka (pri Zemi) minimálne 800 W elektrickej energie, pri Venuši až 1100 W a dobíjajúcich tri lithiumsulfonylové akumulátorové batérie s kapacitou 3 × 22,5 Ah. Na palube sondy sa nachádzali nasledujúce experimenty (celková hmotnosť 93 kg): 
Časť týchto vedeckých prístrojov bola už zostrojená skôr ako záložné exempláre pre sondy Rosetta a Mars Express.
Okrem toho bolo využívané sledovanie signálov nosnej frekvencie palubných vysielačov na nasledujúce vedecké pozorovania v rámci experimentu VeRa (Venus Radio Science); Nemecko): 
Vysielače sondy pracovali v pásme X (8,4 GHz) a S (2,3 GHz), povelový prijímač pracoval v pásme S (2,1 GHz). Pre spojenie so pozemnými stanicami v blízkosti Zeme slúžili dve všesmerové tyčové antény, vo väčších vzdialenostiach dve pevné parabolické antény s priemerom 1,3 m resp. 0,3 m. Namerané dáta boli zaznamenávané do veľkokapacitnej polovodičovej pamäte palubného počítača s kapacitou 12 Gbit. Orientácia sondy bola zisťovaná hviezdnymi snímačmi, laserovými meracími gyroskopami a hrubými snímačmi Slnka. Ako výkonné prvky stabilizácie a orientácie slúžili silové zotrvačníky a osem trysiek na dvojzložkové kvapalné pohonné látky (KPL) s ťahom 8 × 10 N, ktoré mali spoločné zásoby KPL v dvoch nádržiach s celkovou kapacitou 570 kg s hlavným motorom s ťahom 400 N, ktorý slúžil na navedenie na obežnú dráhu okolo Venuše. Malé trysky slúžili tiež na drobné korekcie dráhy. Pohonné látky boli do motorov dopravované pretlakom hélia. 
Riadenie sondy zabezpečovalo stredisko VMCC (Venus Express Mission Control Centre) umiestnené v areáli ESOC (European Space Operations Centre), Darmstadt (Nemecko). Spojenie zabezpečovala pozemná stanica Cebreros pri Madride (Španielsko) za podpory staníc vo Villafranca (Španielsko), Kourou (Francúzska Guyana) a New Norcia (Austrália). 
Predpokladaná aktívna životnosť sondy bola dva roky, fungovala však štyrikrát dlhšie. 
Náklady na vývoj a stavbu sondy, na zabezpečenie jej prístrojového vybavenia a na jej vypustenie ruskou nosnou raketou predstavovali približne 220 mil. €.
Priebeh letu.
Sonda bola vypustená 9. novembra 2005 o 03:33:34 UT ruskou nosnou raketou Sojuz-FG s urýchľovacím stupňom Fregat z kozmodrómu Bajkonur a navedená na únikovú dráhu z gravitačného poľa Zeme. Po heliocentrickej dráhe doletela v apríli 2006 do blízkosti planéty Venuša, kde bol zapojený na dobu 55 minút hlavný motor sondy, ktorý znížil rýchlosť približne o 1,3 km/s. Gravitačné pole Venuše sondu zachytilo a tým sonda prešla na veľmi excentrickú polárnu obežnú dráhu okolo Venuše. V priebehu nasledujúcich piatich dní bola korekciami dosiahnutá operačná dráha vo výške 250 až 66 000 km a s dobou obehu 24 hodín. Z tejto dráhy mala skúmať planétu a jej atmosféru po dobu najmenej dvoch venušských siderických dní (2 × 243 dní), teda do septembra 2007. 
Celé navádzanie na obežnú dráhu prebehlo bez problémov a už 48 hodín po navedení na orbitu prijalo riadiace stredisko prvé vedecké údaje zo sondy. Štandardné rádiové relácie prebiehali denne cez sledovaciu stanicu Cebreros. 13. mája 2006 boli zahájené vedecké činnosti podľa rutinného scenára.
Činnosť sondy skončila 28. novembra 2014, keď jej došlo palivo. Ako neriadené teleso špirálovala do atmosféry Venuše, v ktorej zhorela približne v polovici januára 2015. 
Pôvod mena.
Prvé slovo názvu sondy je anglickou formou mena cieľovej planéty; druhé slovo má zdôrazniť rýchlosť, s akou bola sonda skonštruovaná a pripravená na štart (iba za dva roky). Zároveň odkazuje na konštrukčne podobnú sondu Mars Express.

</doc>
<doc id="37706" url="https://sk.wikipedia.org/wiki?curid=37706" title="Hmotnosť">
Hmotnosť

Hmotnosť (zastarano [pozri nižšie]: "hmota", "masa"; hovorovo alebo v niektorých odboroch mimo fyziky: váha) je vlastnosť resp. miera vlastnosti všetkých objektov látkovej povahy aj fyzikálnych polí (gravitačné, elektromagnetické atď. polia) prejavujúca sa jednak v tom, že kladú odpor voči zmenám svojho pohybového stavu (teda v zotrvačnosti) a jednak v tom, že na seba vzájomne pôsobia (teda v gravitácii). Je to aj jedna zo základných fyzikálnych veličín SI.
Fyzikálna veličina.
Hmotnosť je aj jedna zo základných veličín sústavy SI:
Prísne vzaté pozostáva – ako vidno z vyššie uvedenej definície - pojem hmotnosti z dvoch rôznych vlastností – tzv. zotrvačnej hmotnosti, ktorá je príčinou zotrvačnosti; a tzv. gravitačnej hmotnosti, ktorá je príčinou gravitácie (napríklad tiaže). Skúsenosť, ale aj precízne merania (Eötvösov pokus), ukazujú, že tieto dve hmotnosti sú striktne proporcionálne, a že teda možno napísať "gravitačná hmotnosť = zotrvačná hmotnosť = hmotnosť". Toto zistenie tvorí základ všeobecnej teórie relativity.
Podľa klasickej fyziky platí pre hmotnosť zákon zachovania hmotnosti. Zo špeciálnej teórie relativity však vyplýva tzv. ekvivalencia hmotnosti a energie, ktorá hovorí, že hmotnosť a energia sú ekvivalentné a je experimentálne dokázané, že ich vzájomná premena je možná (formálne: formula_1, kde formula_2 je energia,formula_3 je hmotnosť a formula_4 je rýchlosť svetla vo vákuu). Z ekvivalencie hmotnosti a energie vyplýva, že zákon zachovania hmotnosti neplatí a nahrádza ho zákon zachovania energie.
Meradlami hmotnosti sú váhy (rovnoramenné, nerovnoramenné, pružinové, elektronické).
Špeciálna teória relativity.
Zo špeciálnej teórie relativity vyplýva aj to, že hmotnosť rastie s rastúcou rýchlosťou podľa vzťahu:
formula_5 ,kde
formula_8
V 1 kg látky sa v pokojnom stave (pri v«c) nachádza vždy: formula_9 kusov kvarkov u,d.
formula_10 je Avogadrova konštanta a udáva počet baryónov v 1 g látky. Jej číselná hodnota je: 6,022 x formula_11. Pri maximálne možnej rýchlosti hmoty formula_12 sa zmenia uvedené u,d kvarky na Planckove častice s hmotnosťou formula_13kg. Potom celková hmota premenenej hmoty bude:
formula_14 kg.
To znamená, že pri maximálne možnej rýchlosti hmoty formula_12 sa táto zväčšila formula_16 krát a faktor bude:
formula_17.
Maximálna možná rýchlosť hmoty bude rovná:
formula_18 [ formula_19]. C max = d - m : v = (crx_62§ka,%)
Staršia a zahraničná terminológia.
Staršia terminológia.
Hmotnosť sa staršie označovala vo fyzike názvami hmota alebo masa, a hovorovo resp. v istých odboroch mimo fyziky (tak ako ešte aj dnes) váha. Nasleduje vysvetlenie podrobností.
V českých a slovenských učebniciach fyziky 19. storočia sa obyčajne rozlišovali nasledujúce pojmy (znak „/“ oddeľuje synonymá):
K tomu poznámky: 1. Ako vidno, slovo hmotnosť malo dva rôzne významy. 2. Slovo hmotnosť vo význame „massa“ sa nepoužívalo veľmi často. 3. Ako jednotka váhy sa štandardne uvádzalo to, čo sa dnes uvádza ako jednotka hmotnosti (napr. kilogram), a nie nejaká jednotka sily (ako by sme dnes očakávali) 4.Mimo fyzikálnych textov sa výraz váha používal (tak ako dnes) aj vo význame „to, koľko niečo či niekto váži“ (teda v dnešnej terminológii viac-menej: hmotnosť).
V roku 1901 bolo na medzinárodnej konferencii (porov. ) stanovené, že váha je definovaná ako sila rovná m x g a kilogram je jednotkou m. Následne v prvej polovici 20. storočia zhruba do 60. rokov 20. storočia už texty u nás používajú častejšie nasledujúce rozlišovanie:
Aj tu platia vyššie uvedené poznámky 3. a 4. 
Pokiaľ ide o právne predpisy, v príslušných zákonoch sa na označenie toho, čoho je jednotkou kilogram, používala takáto terminológia: 1874 - 1891: "váha" (maď. suly [v dnešnej maď.: súly]) , 1891 - 1907: "váha, resp. masa [hmota]" (maď. a suly illetőleg a tömeg) , 1907 - 1962: „masa [hmota]“ (maď. tömeg) .
Od začiatku 60. rokov bol v oblasti fyziky v normách, predpisoch, na školách atď. termín hmota (masa) postupne povinne nahradený termínom hmotnosť (ktorý sa občas používal v tomto zmysle už v 19. storočí – pozri vyššie) a termín váha bol postupne povinne nahradený termínom tiaž. . Napríklad pokiaľ ide o termín hmota/hmotnosť: Technický naučný slovník z roku 1962 spomína termín hmotnosť ako nový termín (v hesle hmota) ; norma ČSN 01 1300 z roku 1963 uvádza ako primárny tvar hmotnosť (ale pripúšťa aj tvar hmota) a ako definíciu termínu uvádza „miera zotrvačných a tiažových vlastností hmotných objektov“ ; príslušný zákon uvádzal síce v rokoch 1962 – 1975 ešte termín "hmota" , ale od roku 1975 už termín "hmotnosť" ; a prvé vydanie Matematicko-fyzikálno-chemických tabuliek pre stredné školy z roku 1967 uvádza už len termín „hmotnosť“ . 
Treba dodať, že slovo váha sa na označenie hmotnosti (skôr hovorovo alebo v istých odboroch) používa dodnes 
Súčasná zahraničná terminológia.
V zahraničí sa dvojica termínov hmota/masa - váha používa stále tak, ako sa u nás používala v minulosti: napr. v angličtine mass (m) - weight (G, prípadne m), v nemčine Masse (m) - Gewicht (G, prípadne m), v maďarčine tömeg (m) - súly (G, prípadne m), v ruštine massa (m) - ves (G, prípadne m) atď.

</doc>
<doc id="37707" url="https://sk.wikipedia.org/wiki?curid=37707" title="Zotrvačnosť">
Zotrvačnosť

Zotrvačnosť alebo inercia je vlastnosť všetkých telies zotrvať vo svojom pohybovom stave (v pokoji alebo priamočiarom rovnomernom pohybe), pokiaľ naň nepôsobia vonkajšie sily.
Zo skúsenosti vieme, že teleso, ktoré je vzhľadom na Zem v pokoji, môžeme uviesť z pokoja do pohybu iba silovým pôsobením iného telesa alebo poľa. Napríklad lopta, ktorá leží v pokoji na vodorovnej podložke, sa začne pohybovať, keď do nej kopneme. Inak zostáva v pokoji. 
Zákon zotrvačnosti možno vysloviť aj takto:
"Teleso zotrváva v pokoji alebo rovnomernom priamočiarom pohybe ak naň nepôsobia iné telesá silou alebo ak sú sily pôsobiace na teleso v rovnováhe."

</doc>
<doc id="37708" url="https://sk.wikipedia.org/wiki?curid=37708" title="Zotrvačná hmotnosť">
Zotrvačná hmotnosť

Zotrvačná hmotnosť (zriedkavo inerciálna hmotnosť; staršie: "zotrvačná hmota" ) je hmotnosť ako miera zotrvačnosti hmotných objektov. Ide o jeden z dvoch možných konceptov definície pojmu hmotnosť, druhým je gravitačná hmotnosť. Gravitačná hmotnosť je koncept hmotnosti vyskytujúci sa v Newtonovom gravitačnom zákone, kým zotrvačná hmotnosť je koncept hmotnosti vyskytujúci sa v druhom Newtonovom zákone. Experimentálne sa podarilo dokázať, že pomer gravitačnej hmotnosti a zotrvačnej hmotnosti je konštantný, a teda že pri správnej voľbe jednotiek je rovný 1, čo znamená že gravitačná hmotnosť = zotrvačná hmotnosť. Pozri aj článok hmotnosť.

</doc>
<doc id="37709" url="https://sk.wikipedia.org/wiki?curid=37709" title="Gravitačná hmotnosť">
Gravitačná hmotnosť

Gravitačná hmotnosť (zriedkavo: tiažová hmotnosť, staršie: "gravitačná hmota, tiažová hmota" ) je hmotnosť ako miera gravitačných vlastností hmotného objektu. Ide o jeden z dvoch možných konceptov definície pojmu hmotnosť, druhým je zotrvačná hmotnosť. Gravitačná hmotnosť je koncept hmotnosti vyskytujúci sa v Newtonovom gravitačnom zákone, kým zotrvačná hmotnosť je koncept hmotnosti vyskytujúci sa v druhom Newtonovom zákone. Experimentálne sa podarilo dokázať, že pomer gravitačnej hmotnosti a zotrvačnej hmotnosti je konštantný, a teda že pri správnej voľbe jednotiek je rovný 1, čo znamená že gravitačná hmotnosť = zotrvačná hmotnosť. Pozri aj článok hmotnosť.

</doc>
<doc id="37710" url="https://sk.wikipedia.org/wiki?curid=37710" title="Victoria (Kanada)">
Victoria (Kanada)



</doc>
<doc id="37711" url="https://sk.wikipedia.org/wiki?curid=37711" title="Hmotnostný spektrograf">
Hmotnostný spektrograf

Hmotnostný spektrograf je prístroj na presné stanovenie hmotnosti izotopov. Umožňuje kvantitatívnu aj kvalitatívnu analýzu častíc. 

</doc>
<doc id="37712" url="https://sk.wikipedia.org/wiki?curid=37712" title="Viktóriin ostrov">
Viktóriin ostrov

Viktóriin ostrov () môže byť ostrov:

</doc>
<doc id="37713" url="https://sk.wikipedia.org/wiki?curid=37713" title="Hmlová komora">
Hmlová komora

Hmlová komora je prístroj na zviditeľnenie elektricky nabitých častíc. Vyvinul ju v roku 1911 Charles Wilson a niekedy sa tiež nazýva Wilsonova komora. Princíp spočíva vo vizuálnom efekte, ktorý vyvolá elektricky nabitá častica preletom cez oblasť presýtenú vodnou parou. Ionizujúci účinok častice počas preletu vytvára viditeľnú čiaru z jemných parných bubliniek. Tým je možné dokázať, že pri danom experimente bola uvoľnená častica.

</doc>
<doc id="37714" url="https://sk.wikipedia.org/wiki?curid=37714" title="Wilsonova komora">
Wilsonova komora



</doc>
<doc id="37715" url="https://sk.wikipedia.org/wiki?curid=37715" title="Ionizačná komora">
Ionizačná komora

Ionizačná komora je zariadenie na detekciu a meranie ionizujúceho žiarenia (rádioaktivity).

</doc>
<doc id="37716" url="https://sk.wikipedia.org/wiki?curid=37716" title="Viktória">
Viktória

Viktória môže byť:

</doc>
<doc id="37717" url="https://sk.wikipedia.org/wiki?curid=37717" title="Monako (rozlišovacia stránka)">
Monako (rozlišovacia stránka)

Monako môže byť:

</doc>
<doc id="37718" url="https://sk.wikipedia.org/wiki?curid=37718" title="Kohút nezaspieva">
Kohút nezaspieva

Kohút nezaspieva (angl. "Until the Cock Crows") je slovenský film natočený podľa divadelnej hry Ivana Bukovčana "Kým kohút nezaspieva". 
Vojnová dráma z konca druhej svetovej vojny o vzťahoch medzi desiatimi rukojemníkmi, ktorých zatknú fašisti počas odvetnej akcie za vraždu nemeckého vojaka.

</doc>
<doc id="37720" url="https://sk.wikipedia.org/wiki?curid=37720" title="Montiho čardáš">
Montiho čardáš

Montiho čardáš (angl. "Monti's Dance") je slovenský film natočený podľa poviedky Viliama F. Šikulu z knihy "Chrúst". 
Dráma z prostredia rómskej dediny. Krvná pomsta za smrť nevlastnej sestry Čiriklo. 

</doc>
<doc id="37722" url="https://sk.wikipedia.org/wiki?curid=37722" title="Maputo">
Maputo

Maputo (do roku 1975 "Lourenço Marques", 1975-1976 "Cam Phumĭ") je hlavné a najväčšie mesto Mozambiku.
Nachádza sa na pobreží Indického oceánu v zálive Delagoa v najjužnejšej z mozambických provincií, ktorá sa volá rovnako Maputo. V roku 2007 žilo v meste 1 766 184 obyvateľov.
Dejiny.
V roku 1498 ako prvý Európan zakotvil v tunajšom zálive Delagoa portugalský moreplavec Vasco da Gama pri svojej prvej ceste do Indie. Polohu tohto prístavu využil aj portugalský obchodník Lourenço Marques, ktorý nazval zátoku, v ktorej vládol náčelník Maputa, Baia de Lagoa (slanovodná zátoka). Lourenço tu vymenil niekoľko bezcenných vecí za náklad slonoviny a od tej doby sa tu portugalské galérie opakovane vracali po slonovinu, nosorožie rohy a otrokov. Koncom 16. storočia sa záujem Portugalcov presunul severnejšie, k mestám Sofala a Ilha de Moçambique. V zátoke Delagoa postavila v roku 1721 Holandská Východoindická spoločnosť malú pevnosť, no jej posádka sa po pár rokoch stiahla. Krátky čas v oblasti pobudli aj Briti. Portugalci postavili v roku 1781 malé kasárne na ostrove Ilha Inhaca a pevnôstku na pobreží, ktorá však čoskoro vyhorela. V roku 1784 bol vybudovaný prístav, usadili sa tu prví portugalskí kolonisti a osadu nazvali Lourenço Marques. Keď v roku 1796 do zálivu vplávali francúzske vojnové lode, boli osadníci nútení utiecť do vnútrozemia. Francúzi prístav opustili až po 4. rokoch a uvoľnili ho Portugalcom, ktorí tu žili v napätí s domorodcami a sužovaní maláriou. 
Začiatok 19. storočia bol v južnej a juhovýchodnej Afrike krutým obdobím, nazývaným difaqane. Kmene sa presúvali z jednej strany na druhú, všetci bojovali so všetkými, krajina bola sužovaná hladomorom. Ani zátoka Delagoa nebola ušetrená. Najskôr do nej vtrhli ngonijskí Zuluovia, ktorých potom vytlačili z vnútrozemia útočiaci Búrovia, ktorých potom Portugalci zatlačili späť. V 60. rokoch 19. stor. osada Lourenço Marques povyrástla na mesto. Po objavení diamantov v Kimberley potrebovali Búrovia nutne prístup k moru a zvažovali anexiu Lourenço Marques, Briti preto pomohli Portugalcom vystavať do vnútrozemia železnicu. Portugalci potom zvolili Lourenço Marques za hlavné mesto kolónie namiesto dovtedajšieho Ilha de Moçambik, aby demonštrovali vôľu a pripravenosť v zálive zostať. Z novej metropoly sa stalo vďaka železnici centrum obchodu, financií, luxusu a zábavy. V 50. a 60. rokoch 20. storočia sa stalo oddychovým rezortom belochov z JAR a Rodézie. V roku 1974 získal Mozambik nezávislosť a prezident Samora Machel mesto premenoval na Maputo. Po vypuknutí občianskej vojny v 70. rokoch nebolo Maputo nijako poškodené, pretože po celú dobu vojny zostalo pod kontrolou vládnych jednotiek Frelimo. Po vojne sa stala z Maputa oáza pokroku celej krajiny. Vojnou zanedbaná infraštruktúra bola prebudovaná a Maputo spojila s juhoafrickým Johannesburgom diaľnica.
Pamätihodnosti.
Najvýznamnejšou architektonickou pamiatkou je železničná stanica, ktorú časopis Newsweek v roku 2009 vyhodnotil ako 7. najkrajšiu stanicu na svete.
Partnerské mestá.
Partnerským mestom je portugalský Lisabon.

</doc>
<doc id="37723" url="https://sk.wikipedia.org/wiki?curid=37723" title="Windhoek">
Windhoek

Windhoek [vinthuk] je hlavné mesto Namíbie. Počet obyvateľov: 330 000.
Leží v nadmorskej výške až na plošine Khomas Highland pri horskom masíve Auasberg.
V meste je sídlo katolíckeho arcibiskupstva a anglikánskeho biskupstva, univerzita (1990, predtým „Akadémia“), konzervatórium, meteorologická stanica, múzeá a vedecká spoločnosť s knižnicou. 
Zastúpený je potravinársky a strojársky priemysel, veľké tepelné elektrárne. Windhoek je obchodné (obchod s ovčou kožou) a poľnohospodárske stredisko (mliekareň, továreň na rybie konzervy, pivovar). Medzinárodné letisko leží 43 km od mesta.
V meste je veľa budov z čias nemeckej kolonizácie (okolo 1900). Koncom 80. rokov 20. storočia bolo mesto značne rozšírené.
V polovici 19. storočia sa osady zmocnil náčelník Jan Jonker Afrikaner (17901861). Nemci územie obsadili roku 1885, v roku 1891 sa stalo hlavným mestom Nemeckej juhozápadnej Afriky, v roku 1893 sa tu usadili prví belosi. Počas 1. svetovej vojny mesto obsadili juhoafrické vojská. V roku 1990 sa spolu s Namíbiou juhoafrický vplyv skončil.

</doc>
<doc id="37724" url="https://sk.wikipedia.org/wiki?curid=37724" title="Yaren">
Yaren

Yaren je administratívna územná jednotka ostrovného štátu Nauru, niekedy chybne uvádzaná ako jeho hlavné mesto.
V roku 2001 mal Yaren asi 1 100 obyvateľov.

</doc>
<doc id="37727" url="https://sk.wikipedia.org/wiki?curid=37727" title="Káthmándú">
Káthmándú



</doc>
<doc id="37728" url="https://sk.wikipedia.org/wiki?curid=37728" title="Niamey">
Niamey

Niamey je hlavné mesto Nigeru. 
Poloha.
Nachádza sa v juhozápadnej časti krajiny, na rieke Niger. Je administratívnym, ekonomickým a kultúrnym centrom a s počtom 1,3 milióna obyvateľov aj najväčším sídlom. Mestom prechádza dôležitá cesta Dakar – N’Djamena, spájajúca 7 krajín a 5 hlavných miest.
Dejiny.
Niamey bolo založené pravdepodobne v 18. storočí, no až do konca 19. storočia bolo menším regionálnym mestom bez väčšieho významu. K nárastu populácie a dôležitosti prišlo po príchode francúzskych kolonistov, ktorí urobili z mesta dôležité centrum a v roku 1926 aj hlavné mesto Nigeru. V tej dobe malo Niamey okolo 3000, o tridsať rokov neskôr už 30 000 a v roku 1988 už 400 000 obyvateľov. Prudký nárast populácie pokračuje dodnes, keďže do mesta sa sťahujú ľudia zo širokého okolia za prácou, a tak sa aktuálny počet odhaduje na 1,5 milióna ľudí. Vysoký populačný rast spôsobuje, že väčšinu obyvateľov tvoria mladí ľudia. 
V priemysle dominuje výroba materiálov pre stavebníctvo (cement a tehly), keramiky a textílií.

</doc>
<doc id="37729" url="https://sk.wikipedia.org/wiki?curid=37729" title="Abuja">
Abuja

Abuja je hlavné mesto Nigérie. Nachádza sa severne od ústia rieky Benue do Nigeru. Zároveň je hlavným mestom federálneho teritória (Federal Capital Territory, FCT). Počet obyvateľov: 1 693 400 (2022), fakticky však vyše 3 770 000 (FCT má fakticky vyše 6 000 000 obyvateľov).
K panoráme Abuje neodmysliteľne patrí 400 m vysoká skala Aso – monolit vzniknutý vodnou eróziou.
Mesto má aj medzinárodné letisko. 
Abuja ako hlavné mesto Nigérie.
V roku 1976 sa rozhodlo o presunutí hlavného mesta z Lagosu do Abuje, novo vybudovanej metropoly v strede krajiny. Mesto naplánoval japonský plánovač a postavili ho zahraničné firmy.
Abuja sa začala budovať od roku 1983 a oficiálne je hlavným mestom od 12. decembra 1991. 
Dodnes sa nepodarilo mestu dodať naozaj metropolitný ráz. Dlho bola Abuja najmä cez víkendy takmer prázdnym mestom, do ktorého chodili pracovať úradníci z Lagosu. Kultúrny a spoločenský život sa naďalej odohráva v Lagose. Bolo sem presunutých veľa zahraničných veľvyslanectiev, ale časť krajín si v Lagose ponechalo aspoň konzulát.
Abuja je hlavným mestom oficiálne od roku 1991, založené bolo už v roku 1828. Celý vládny aparát spolu s väčšinou ambasád sa do Abuje presunuli z Lagosu, ktorý bol už v 70. rokoch preľudnený a znečistený. O presune centra správy štátu sa rozhodlo v roku 1976. Možno hovoriť o brazílskom modeli, nakoľko sa za niekoľko dekád stalo z provinčného mesta de facto hlavné. Podobné príklady možno nájsť aj v Austrálii či v iných štátoch, kde hlavné mesto nemusí byť nutne tradičnou metropolou. Jedna zo základných výhod Abuje spočívala v centrálnej polohe v rámci federácie. Vzhľadom na komplikovanú minulosť, etnickú a religióznu diverzitu je Abuja symbolom neutrality. Heslom je Abuja - mesto pre všetkých.
S plánovanou výstavbou sa začalo po veľmi nestabilnom období, v ktorom so odohralo aj obdobie krvavej vojny v Biafre. Na architektonickom vzhľade sa podieľali svetoznámi architekti, z ktorých bol najznámejší japonský architekt a dizajnér Kenzo Tange. Rozloha mesta predstavuje 713 km² a najvyšší bod leží vo výške . Podľa cenzu v roku 2006 bola populácia mesta 778 567 obyvateľov. V 80. a 90. rokoch bol zaznamenávaný rast až na úrovni 30% ročne, čo bolo spôsobené vysokou imigráciou ako aj extrémnym vzostupom pôrodnosti. Prílev nových obyvateľov do mesta ako aj desiatky tisíc novorodencov v praxi znamenali i zvýšenie chudoby. Bohatstvo v Nigérii je veľmi nerovnomerné, de facto absentuje stredná vrstva. 
Centrum Abuje možno považovať za moderné, spĺňajúce funkciu CBD (Central Business District). Medzi najvýznamnejšie inštitúcie patrí Federálny sekretariát, Národné kresťanské centrum, Ministerstvo financií, Centrálna banka Nigérie či regionálna pobočka Diamantovej banky. Všetky tieto inštitúcie a mnohé ďalšie opticky zvyšujú životnú úroveň celého regiónu, alebo dokonca štátu. V štvrti Asokoro sú väčšinou ubytovaní vládni činitelia, predstavitelia armády a sídlia tú rôzne významne budovy ako napr. komplex Národného zhromaždenia Nigérie (ekvivalent parlamentu), Najvyšší súd a množstvo ďalších úradov. Ďalšie štvrte sú Maitama, Garki a Wuse.
V kontraste stoja slumové štvrte na okraji hlavného mesta v mestských častiach. Obyvatelia tu žijú v extrémne zlých podmienkach. Priemerná mzda sa pohybuje okolo 1 USD na deň. Absentuje zdravotná starostlivosť a dostupné vzdelávanie. Bežné je ochorenie maláriou či týfusom, nakoľko tu chýba kanalizácia a vodovody. Výskyt ochorenia vírusom HIV nie je ojedinelý. Na druhej strane žijú obyvatelia vyšších socio- ekonomických vrstiev, ktorí majú v centre prístup ku nákupným centrám, kinám, relaxačným komplexom a ďalším rôznym službám. 
Nakoľko bola Abuja plánovaná ako symbol národnej jednoty, nájdeme tu zastúpené rôzne etnické skupiny. Niektoré zdroje uvádzajú výskyt až 250 etník (Afoačania, Fulbovia, Hausovia, Korovia, Ganaganci, Gwandarania, Ibovia atď.). Oficiálnym jazykom je angličtina, ale využívajú sa aj hausčtina, yorubčina a fulbčina. Približne 50 % populácia tvoria moslimovia a 30 % kresťania. 
Z hľadiska infraštruktúry je na tom región Abuja najlepšie spomedzi všetkých nigérijských štátov. Relatívne dobre tu funguje hromadná doprava a cesty sú v pomerne kvalitnom stave. V roku 2008 bolo dostavané napojenie na národnú železničnú sieť. 
Dôležitým transportným elementom je medzinárodné letisko Nnamdi Azikiweho. V roku 2011 sa v ňom prepravilo 4 216 147 pasažierov, pričom bolo zaznamenaných 66 182 letov. V roku 2006 vláda súhlasila s investíciou spoločnosti Abuja Gateway Consortium, ktorá sa zaviazala preinvestovať počas nasledujúcich 25 rokov 101,1 miliónov USD najmä na výstavbu hotelov, parkovísk a obchodného a centra.

</doc>
<doc id="37730" url="https://sk.wikipedia.org/wiki?curid=37730" title="Managua (mesto)">
Managua (mesto)

Managua je hlavné mesto Nikaraguy. S predmestiami má 1,8 milióna obyvateľov a je štvrtým najväčším mestom Strednej Ameriky.
Dejiny.
Managua bola založená pod názvom "Villa de Santiago de Managua". Je hlavným mestom Nikaraguy od roku 1855. Pred ňou boli hlavným mestom krajiny mestá León a Granada.
Dva razy bolo mesto zničené zemetraseniami (v rokoch 1931 a 1972), ktoré poškodili najviac budovy v centre mesta. Nové budovy sa odvtedy stavajú po okrajoch pôvodného centra; jeho plocha sa využíva najčastejšie ako parkoviská. Na niektorých miestach sú dodnes iba ruiny spôsobené posledným zemetrasením. Modernizácia centra však začala byť dynamickejšia od začiatku 90. rokov 20. storočia.
Významné stavby.
Národné divadlo ("Teatro Nacional Rubén Darío") je jednou z mála budov, ktoré prežili zemetrasenie z roku 1972. Jeho scéna a predstavenia sú považované v Strednej Amerike za prvotriedne.
Neďaleko sú kancelárie prezidenta republiky ("Casa Presidencial"), aj keď v súčasnosti budova už nie je jeho sídlom. V okolí sa nachádzajú pomníky pripomínajúce dejiny krajiny, vrátane Sandinovskej revolúcie. 
Ďalšími budovami, ktoré stoja za zmienku, sú "Centro Histórico" a Národné múzeum ("Museo Nacional") sídliace v Paláci kultúry ("Palacio de la Cultura", predtým "Palacio Nacional"). Na tom istom námestí, ako všetky tieto budovy, sa nachádza aj "stará" katedrála ("Antigua Catedral de Managua"), postavená v roku 1936 a poškodená zemetrasením v roku 1972. Odvtedy zostala opustená, čo ju poškodilo viac, ako samotný živel.
Najobľúbenejšou tržnicou v meste je "Roberto Huembes", kde domáci kupujú najbežnejší tovar. Je tu zamestnaných desaťtisíc osôb.
Najväčší športový stánok v krajine je "Estadio Nacional Dennis Martinez", kde sa hrávajú bejzbalové zápasy, počas sezóny aj tri razy týždenne.
Lagúny.
V katastrálnom území mesta sa nachádzajú štyri lagúny, z ktorých najbližšie k centru a najznámejšia je "Tiscapa", ktorá vznikla približne pred 10 tisíc rokmi. Prechádza cez ňu zlom, ktorý spustil zemetrasenie v roku 1972.
Lagúna "Asososca" je najdôležitejším zdrojom pitnej vody pre mesto; má nádhernú polohu a najkrajší výhľad je z miesta zvaného "Las Piedrecitas". Prístup k nej je vzhľadom na strategický význam zakázaný.
Tretia lagúna je "Nejapa". Je veľmi plytká a počas niektorých liet sa úplne vyparí.
Štvrtá lagúna, "Acahualinca", sa nachádza blízko jazera Managua v rovnomennej štvrti. Je dosť znečistená.
Doprava.
Z mesta vychádzajú do ostatných častí krajiny cesty v relatívne dobrom stave. Dopravná špička je medzi 7:00 a 8:00 a 17:00 a 18:00. Hoci medzimestská doprava funguje dobre, nevýhodou je skutočnosť, že autobusy do každej cieľovej stanice odchádzajú z iného miesta. Ich stanice sú obvykle blízko veľkých tržníc. 
Skutočnosť, že nie všetky ulice v meste majú názov, spôsobuje, že nájsť konkrétnu adresu môže byť veľmi ťažké. V takom prípade sa ukazuje ako časovo najvýhodnejšia jazda taxíkom. Taxíkov je tu niekoľko tisícok. Funguje aj mestská autobusová doprava.
Vnútroštátne lety sa realizujú do Bluefields, Corn Island, Puerto Cabezas a San Carlos. 
Podnebie.
Managua sa vyznačuje mimoriadne teplým a vlhkým tropickým podnebím s teplotami, ktoré dosahujú ročné maximá okolo 38°C. Obdobie dažďov je od mája do decembra. Počas ostatných mesiacov je tu takmer nemožné vidieť dážď.

</doc>
<doc id="37731" url="https://sk.wikipedia.org/wiki?curid=37731" title="Kyjevské metro">
Kyjevské metro

Kyjevské metro (; "Kyjivskyj metropoliten, Kyjivske metro") tvorí kostru mestského dopravného systému Kyjeva. V súčasnosti sú v prevádzke tri trasy, ktoré v centre mesta tvoria prestupný trojuholník (podobne ako v Prahe) a ďalšie dve trasy sú v štádiu plánovania. Prvá trasa bola uvedená do prevádzky v roku 1960. Dnes má systém 52 staníc a celkovú dĺžku , z toho po povrchu. 
Súčasná cena lístka na jednu cestu je 8 ukrajinských hrivien (cca 0,18 €). 
Ide o klasické metro sovietskeho typu so stanicami razenými hlboko pod povrchom - stanica Arsenaľna, ležiaca 105,5 metrov pod zemou na Sviatošynsko-Brovarskej linke, je dokonca najhlbšou stanicou metra na svete. 
Infraštruktúra.
Linky metra spájajú všetkých 10 rajónov mesta. Nadzemná časť Sviatošynsko-Brovarskej linky () je vedená na dvoch mostoch cez rieku Dneper a cez Rusanivský prieliv na dvoch nadjazdoch. Cestujúci využívajú 118 eskalátorov na 25 staniciach, no nie každá stanica je nimi vybavená. V roku 2007 obslúžilo metro 641,8 mil. cestujúcich, v roku 2008 663,9 mil. cestujúcich, v roku 2009 502,9 mil. cestujúcich, v roku 2010 504,3 mil. cestujúcich.
Najvyťaženejšími stanicami sú Lisova s 64,7 tis., Vokzaľna s 66,5 tis., Počajna s 52,9 tis., Lybidska s 52,2 tis., Pozňaky s 37,8 tis. a Lukianivska s 22,6 tis. cestujúcich denne.
Najmenej vyťaženými stanicami sú Dnipro s 4,2 tis., Červonyj chutir s 5,2 tis., Slavutyč s 6,6 tis., Hidropark s 7,8 tis., Poštova plošča s 11,2 tis. a Tarasa Ševčenka s 15,5 tis. cestujúcich denne.

</doc>
<doc id="37734" url="https://sk.wikipedia.org/wiki?curid=37734" title="Port Moresby">
Port Moresby

Port Moresby je hlavné a prístavné mesto štátu Papua-Nová Guinea.

</doc>
<doc id="37735" url="https://sk.wikipedia.org/wiki?curid=37735" title="Zem (planéta)">
Zem (planéta)



</doc>
<doc id="37736" url="https://sk.wikipedia.org/wiki?curid=37736" title="Zem (rozlišovacia stránka)">
Zem (rozlišovacia stránka)

Zem môže byť:

</doc>
<doc id="37737" url="https://sk.wikipedia.org/wiki?curid=37737" title="Malabo">
Malabo

Malabo je hlavné mesto štátu Rovníková Guinea. 
Mesto sa nachádza na ostrove Bioko v Guinejskom zálive, severozápadne od pevninskej časti krajiny. Má približne 100 000 obyvateľov a jeho rozvoj podnietili najmä nálezy ropy v okolitých vodách.
Dejiny.
Ostrov Bioko pre Európanov objavil v roku 1471 portugalský moreplavec Fernao do Póo, čím sa dostal na 3 storočia pod portugalskú správu. V roku 1778 ostrov prevzali Španieli, no až prítomnosť angličanov v okolí spôsoboval nárast počtu obyvateľov ostrova. Tí na Bioko vysadzovali otrokov zo zadržaných lodí v okolí, nerešpektujúcich zrušenie otrokárstva. V roku 1827 tu bolo britskými misionármi založené mesto Clarencetown, ktoré v roku 1843 obsadili Španieli a premenovali na Santa Isabel. Po osamostatnení Rovníkovej Guiney sa Santa Isabel stala jej hlavným mestom, ktoré sa od roku 1973 volá Malabo. 

</doc>
<doc id="37738" url="https://sk.wikipedia.org/wiki?curid=37738" title="Kigali">
Kigali

Kigali je hlavné a najväčšie mesto Rwandy.
Mesto bolo založené až v roku 1907 počas nemeckej koloniálnej vlády a hlavným mestom krajiny sa stalo až v roku 1962. Rozprestiera sa v horskej oblasti v nadmorskej výške a má 1 168 570 (2012) obyvateľov, ktorých počet veľmi rýchlo rastie. Mesto je relatívne čisté, s dobrou infraštruktúrou a bez pre väčšinu afrických miest typických slumov.

</doc>
<doc id="37739" url="https://sk.wikipedia.org/wiki?curid=37739" title="Honiara">
Honiara

Honiara je hlavné mesto Šalamúnových ostrovov. Leží na ostrove Guadalcanal. V roku 2009 tu žilo takmer 65 000 obyvateľov.

</doc>
<doc id="37740" url="https://sk.wikipedia.org/wiki?curid=37740" title="San Salvador">
San Salvador

San Salvador (doslova: Svätý Spasiteľ) môže byť:

</doc>
<doc id="37741" url="https://sk.wikipedia.org/wiki?curid=37741" title="Akord (hudba)">
Akord (hudba)

Akord je súzvuk najmenej troch tónov rôznej výšky. Akordy sa rozlišujú na konsonantné (ľubozvučné) a disonantné (neľubozvučné). Aby boli akordy ľubozvučné, podliehajú určitým pravidlám, ktoré sú základom komponovania mnohých skladieb. V európskej hudbe sú akordy založené na terciovom systéme (zložené z tercií nad sebou).
Druhy akordov.
Základný tvar akordu je tvar akordu, ktorý je tvorený len tónmi, medzi ktorými sú len terciové vzdialenosti. K základným tvarom patrí:
Kvintdecimový akord, ako súzvuk ôsmych tónov, už nemôže v tonálnej harmónii existovať, pretože prvý a ôsmy tón by boli rovnaké.
Kvintakordy.
Kvintakordy sú odvodené od jednotlivých stupníc. Skladajú sa z prvého, tretieho a piateho tónu stupnice. Sú základnými prostriedkami tonálnej harmónie a sú zároveň nositeľmi najjednoduchších príslušných harmonických funkcií. Vznikajú superpozíciou 2 tercií v rozsahu kvinty. Kvintakordy rozdeľujeme do 4 druhov: durový, molový, zväčšený, zmenšený. 
Nie všetky kvintakordy majú v tónine rovnaké postavenie. Najdôležitejší akord sa nachádza na prvom stupni a nazýva sa tonika (T). Okrem toniky sú hlavnými tiež subdominanta (S) a dominanta (D), ku kvinte sú v kvintovom pomere a majú s ňou jeden spoločný tón. Kvintakordy na ostatných stupňoch, nazývame vedľajšie kvintakordy. Medzi vedľajšie kvintakordy patria: II. stupeň, III. stupeň, VI. stupeň a VII. stupeň.
Interval medzi prvým/tretím a tretím/piatym tónom stupnice je tercia, interval medzi prvým a piatym stupňom stupnice je kvinta.
V prípade durových akordov je vzdialenosť prvej tercie 4 poltóny (veľká tercia), kým vzdialenosť druhej tercie sú len 3 poltóny (malá tercia). V prípade molových akordov je to opačne (prvá tercia je malá a druhá je veľká). Ak sú obe tercie akordu veľké, ide o zväčšený kvintakord, ak sú obe malé ide o zmenšený kvintakord.
Septakordy.
Septakordy vznikajú z kvintakordov pridaním ešte jednej tercie do kvintakordu. Vzniká nám teda štvorzvuk.
Pr. C-E-G pridaním tercie vznikne teda štvorzvuk C-E-G-H.
Obraty akordov.
Obraty vznikajú preložením spodného (základného) tónu daného akordu o oktávu vyššie, prvým obratom je sextakord, ktorý vznikne preložením prímy o oktávu vyššie. Druhým obratom je kvartsextakord, ktorý vznikne preložením tercie o oktávu vyššie. Sextakord má v base terciu pôvodného akordu, kvartsextakord kvintu pôvodného akordu. Toto pravidlo však platí iba pri trojhlasej harmónii.
Zväčša sa používa štvorhlasá harmónia. Tu názvy obratov akordov sa určujú podľa basového tónu.
Toto pravidlo je univerzálne a platí pre všetky druhy akordov.
Obraty akordov sa určujú podľa basového tónu. 
Harmónia daného akordu ostáva pridávaním ďalších oktáv nezmenená, mení sa iba zvukové zafarbenie akordu.

</doc>
<doc id="37742" url="https://sk.wikipedia.org/wiki?curid=37742" title="Apia">
Apia

Apia je hlavné a zároveň najväčšie mesto Samoy. Nachádza sa na severe ostrova Upolu. Patrí pod volebné obvody "Vaimauga West" a "Faleata East", ktoré sa niekedy označujú názvom „Apia urban area“. Volebné obvody sú súčasťou okresu Tuamasaga. V meste sa nachádza parlament Samojskej vlády. Mesto vzniklo okolo roku 1850 a hlavným mestom sa stalo v roku 1959.
Polohopis.
Mesto Apia sa nachádza na zemepisnej súradnici a to na južnej a západnej pologuli.
Apia sa skladá z viacerých dedín, ktoré sa nazývajú po anglicky aj „"Apia Urban Area"“ (slovensky: Mestská oblasť Apia)
Jej rozloha je 60 km². Nadmorská výška v strede mesta na ulici Mulinu’u je 11.85 m n. m.
Mesto Apia spolu s mestskými časťami hraničí s dedinami:
Mestské časti Apie.
Mesto sa skladá zo 63 dedín (mestských častí), ktoré sa delia na podľa volebných obvodov. V obvode "Vaimauga West" sa nachádza 51 dedín. Časť s najväčším počtom obyvateľov z tohto volebného obvodu je časť "Magiagi Tai", kde žije podľa poslednej štatistiky z roku 2011 1 877 obyvateľov. Z toho 986 obyvateľov mužského pohlavia a 891 obyvateľov ženského pohlavia. Vo volebnom obvode "Faleata East" žije menej obyvateľov, lebo v meste zastupujú obvod len 12 častí, ale napriek tomu sa tu nachádza časť s najväčším počtom obyvateľov vôbec v celom meste. Je to časť "Vaimoso", kde žije taktiež podľa poslednej štatistiky z roku 2011 2 034 obyvateľov. Z toho 987 mužov a 1 047 žien.
Vodstvo.
Apia sa nachádza na severnom pobreží ostrova Upolu na ústí rieky Vaisigano.
Podnebie, počasie a klimatické pomery.
Apia podobne ako celá Samoa sa nachádza v ekvatoriálnom pásme (tropické dažďové pásmo).
V Apii sú najsuchšie mesiace júl a august, keď spadne len okolo 80 mm zrážok.
Najvlhšie mesiace v okolí Apii sú december až marec, keď spadne viac ako 350 mm zrážok.
Priemerná ročná teplota je 26 °C.
Dejiny.
Apia v 19. storočí.
Apia bola pôvodne len malá dedinka, ktorá mala okolo roku 1800 niečo okolo 300 obyvateľov. Dedina mala podľa politického systému Fa'a Samoa vlastného správcu. Mesto vzniklo spojením viacerých dedín okolo roku 1850.
Apia v 20. storočí.
Mesto bolo uznané ako hlavným mestom vládou v roku 1959.
15. marca 1889 bol Apijský prístav zničený tropickým cyklónom. Po tom, ako nemecké, britské a americké lode neposlúchli rozkaz na opustenie prístavu z dôvodu príchodu cyklónu, bolo týchto šesť nemeckých, britských a amerických lodí potopených. V lodiach zahynulo približne 200 ľudí. Šťastie mala len siedma loď "Calliope", britského pôvodu, ktorá opustila prístav neskôr, ale bola zachránená. Ostatné lode boli tak zničené, že oprava bola nemožná.
Na začiatku 20. storočia boli v krajine politické boje za nezávislosť. Ulicami Apie protestovalo veľa Samojčanov, ktorí boli následne zatknutí. Protest vyústil 28. decembra 1929, kedy boli občania Samoy zabíjaný políciou z Nového Zélandu. Tento deň sa zapísal do histórie ako „čierna sobota“.
Apia po uznaní nezávislosti.
Na konci dňa 29. decembra 2011 Samoa zmenila svoje časové pásmo z UTC-11 na UTC+13 (aj so svojim letným časom z UTC-10 na UTC+14, ktorý bol založený v roku 2009). Tým pádom Samoa preskočila 30. decembra 2011. Zmena prebehla v prvom rade kvôli obchodu s blízkymi štátmi, ako napríklad Austrália, či Japonsko.
Obyvateľstvo.
Mesto Apia má podľa posledného sčítania v roku 2011 36 735 obyvateľov.
Z toho tu žije 18 485 mužov a 18 250 žien.
Šport.
Pacifické hry.
Mesto Apia hostilo v roku 1983 po prvýkrát Pacifické hry.
V roku 2007 znova hostila Apia tieto hry. Samoa v hrách skončila na treťom mieste. Získala 43 zlatých, 33 strieborných a 50 bronzových medailí, čo je spolu 126 medailí. Víťazná slávnostná procesia sa konala v Apia Parku a privítala viac ako 20 000 divákov.
Futbal.
Národný futbalový štadión v Apii, ktorý má kapacitu 3 500 divákov, hostil domáce zápasy Samojského národného futbalového mužstva pre zápasy kvalifikácie na Majstrovstvá sveta a Konfederácie Oceánie.
Džudo.
Hlavné mesto Samoy tiež hostilo v roku 2010 majstrovstvá sveta v džude. Turnaja sa zúčastnilo veľa svetových veľmocí, ako napríklad USA, Kanada, Austrália, či Nový Zéland.
Doprava.
Keďže Samoa nemá žiadne vlaky, ani električky, ľudia sa spoliehajú hlavne na cestnú a lodnú dopravu. Ľudia tu taktiež veľmi často používajú bicykle a pešiu chôdzu.
Cestná doprava.
Apia je dobre pospájaná cestami, ktoré patria medzi najkvalitnejšie v celom nezávislom štáte. Vozidlá tu jazdia na ľavej strane cesty od 7. septembra 2009. Rýchlostné limity sú 40 km/h (25 mph) v blízkosti centra a v centre a v zvyšku krajiny je maximálna povolená rýchlosť 56 km/h (35 mph). Pri opravovaní ciest alebo pri rôznych dopravných kolíziach je maximálna povolená rýchlosť len 24 km/h (15 mph).
Veľmi populárne sú na Samoe služby Taxi a služby autobusovej prepravy.
Niektorí ľudia tiež používajú motocykle, ale zabránili zbytočným zápcham v hlavným uliciach mesta. 
Vláda Samoy začala v roku 2012 s opravou všetkých poškodených ciest v okolí Apie.
Lodná doprava.
Nachádza sa tu najväčší a zároveň najfrekvetovanejší prístav na Samoe. Denne sa tu vyloďuje množstvo turistov hlavne z USA, Tokelau alebo z Americkej Samoy. Taktiež je prístav plný obchodných lodí, či trajektov, ktoré takmer najväčšou mierou pomáhajú na vzraste ekonomiky v meste. V ústraní prístavu kotvia tiež súkromné lode, zväčša zamerané na lov rýb v okolí alebo slúžia na rekreáciu a relaxáciu.
Letecká doprava.
Letisko Fagali’i, nachádzajúce sa v dedine Fagali’i, je v tesnej blízkosti s Apiou, keďže sa nachádza asi 2 km od centra Apie. Toto letisko spolupracuje hlavne s hlavným mestom Americkej Samoy s Pago Pagom.
Ďalšie letisko vzdialené asi 40 km západne od Apie je medzinárodné letisko Faleolo. Toto letisko príma lety z takmer celého sveta a je najfrekventovanejšie letisko na Samoe vôbec.
Apia je aj domovom dvoch leteckých spoločností: "Polynesian Airlines" a "Samoa Air".
Školstvo.
Väčšina častí mesta a aj ostatné dediny štátu majú vlastné základné školy, a preto Apia nemá veľa základných škôl. Avšak univerzity a stredné školy sú ako od hlavného mesta vyžadované.
Ekonomika.
Ryby a kopra sú hlavné suroviny vývozu a automobily, mäso a cukor sa najviac privážajú do mesta.

</doc>
<doc id="37743" url="https://sk.wikipedia.org/wiki?curid=37743" title="Akord">
Akord

Akord môže byť:

</doc>
<doc id="37744" url="https://sk.wikipedia.org/wiki?curid=37744" title="Náboženská hudba">
Náboženská hudba

Náboženská hudba je hudba súvisiaca s textovým či melodickým vyjadrením viery človeka v nadprirodzeno. 
Delí sa na:

</doc>
<doc id="37745" url="https://sk.wikipedia.org/wiki?curid=37745" title="San Maríno">
San Maríno

San Maríno (v slovenčine staršie: "San Marino"; po taliansky: "San Marino" [vyslov: sanmaríno]), dlhý tvar Sanmarínska republika (staršie: "Sanmarinská republika"), je vnútrozemský štát v južnej Európe, ktorý je úplne obklopený Talianskom. Patrí medzi veľmi malé štáty Európy. Hlavné mesto je San Maríno.
San Maríno je najmenšia republika a tretí najmenší štát v Európe a je piatym najmenším samosprávnym štátom na svete. Sanmarínska republika je pokojná enkláva ležiaca na východných svahoch Apenín. San Maríno nie je členom Európskej únie, no napriek tomu používa ako svoju menu euro. S Talianskom vytvorili colnú a menovú úniu a medzi oboma krajinami neexistujú hraničné kontroly. 
Úradným jazykom je taliančina, aj napriek tomu, že väčšina obyvateľov rozpráva starším dialektom.
Dejiny.
Legendy kladú počiatok San Marína do obdobia okolo roku 301, keď tu Svätý Marinus, dalmátsky kamenár so svojimi kresťanskými následníkmi založil opevnený kláštor. Vznik štátu je doložený listinami z roku 1253.
V roku 1600 bola zavedená ústava, ktorá zostala platná až dodnes. Viedenský kongres, ktorý rozhodoval o budúcom usporiadaní Európy po napoleonských vojnách, súhlasil so zachovaním nezávislosti San Marína. V 19. storočí našli v San Maríne útočisko vodcovia hnutia za zjednotené Taliansko, medzi nimi aj Giuseppe Garibaldi. Pevnejšie postavenie spolu s výstavbou nových komunikácií odstránilo niekdajšiu izoláciu krajiny. Mnohí pôvodní obyvatelia sa odsťahovali do Talianska alebo USA, ale veľké množstvo Talianov sa zase nasťahovalo do San Marína. 
Administratívne členenie.
San Maríno sa delí na 9 cirkevných obcí nazývaných kastely.
Hospodárstvo.
Turistika tvorí v San Maríne 62,24% HDP. V roku 1997 navštívilo San Maríno viac ako 3,3 milióna turistov. Väčšina návštevníkov prichádza z neďalekého letoviska Rimini, s ktorým ho spája autobusová linka. Poľnohospodárstvo nemá veľký význam. Pestuje sa obilie, vínna réva a olivy, vyrábajú sa syry, rozšírený je chov kôz. Tradičná je výroba keramiky, textilný priemysel - výroba vlny a trikotáže, ďalej papier, sklo. Vydáva cenné zberateľské známky a mince.

</doc>
<doc id="37746" url="https://sk.wikipedia.org/wiki?curid=37746" title="San Maríno (mesto)">
San Maríno (mesto)

San Maríno (v slovenčine staršie: "San Marino" ; po taliansky: "San Marino") je hlavné mesto štátu San Maríno. Administratívne je to kastel (obec). Mesto má 4 071 obyvateľov (august 2020).
Šport.
Mesto má dva futbalové kluby:

</doc>
<doc id="37748" url="https://sk.wikipedia.org/wiki?curid=37748" title="Dakar">
Dakar

Dakar je hlavné mesto Senegalu. Je to najzápadnejšie mesto Afriky, výhodným miestom pre trans-atlantický a európsky obchod. Dakar je aj administratívne centrum krajiny. 
Má rozlohu 82,38 km² a žije tu 1 030 594 obyvateľov (21.12.2005).

</doc>
<doc id="37749" url="https://sk.wikipedia.org/wiki?curid=37749" title="Victoria (Seychely)">
Victoria (Seychely)

Victoria je hlavné mesto štátu Seychely.

</doc>
<doc id="37752" url="https://sk.wikipedia.org/wiki?curid=37752" title="Textový súbor">
Textový súbor

Textový súbor označuje súbor na nejakom pamäťovom médiu, v ktorom je uložený text. Text môže byť v takomto súbore ukladaný s formátovaním alebo bez neho. Tiež je uložený v špecifickej kódovej stránke kvôli zachovaniu diakritiky.

</doc>
<doc id="37753" url="https://sk.wikipedia.org/wiki?curid=37753" title="Parabolický let">
Parabolický let

Parabolický let je let po špeciálnej parabolickej dráhe vhodne vybaveným lietadlom. Parabolický let sa využíva v prípadoch, keď je potrebné napodobniť podmienky voľného pádu pre účely experimentov, prípadne je to súčasť výcvikového programu kozmonautov.

</doc>
<doc id="37754" url="https://sk.wikipedia.org/wiki?curid=37754" title="Palapa">
Palapa

Palapa je národný komunikačný satelitný systém Indonézie. Satelit Palapa 1 bol vypustený na obežnú dráhu v roku 1976 a Palapa 2 v roku 1977. Oba patrili medzi prvé komunikačné satelity vôbec. Poskytujú telefónne spojenie a televízny signál obyvateľom na približne 6000 indonézskych ostrovoch a susediacim krajinám.

</doc>
<doc id="37755" url="https://sk.wikipedia.org/wiki?curid=37755" title="Okean">
Okean

Okean je názov sovietskeho satelitného systému pre oceánografiu a námorníctvo. Prvý zo satelitov bol vypustený na obežnú dráhu v osemdesiatych rokoch. Okean-O bol vypustený 17. júla 1999 a bol prvým z novej série technicky vylepšených satelitov s väčšími rozmermi, hmotnosťou, nesúce radary so schopnosťou snímania i zboku, súbor infračervených skenerov a rádiometrov.

</doc>
<doc id="37757" url="https://sk.wikipedia.org/wiki?curid=37757" title="Ján Hollý (spisovateľ)">
Ján Hollý (spisovateľ)

Ján Hollý (* 24. marec 1785, Borský Mikuláš – † 14. apríl 1849, Dobrá Voda) bol slovenský katolícky farár, spisovateľ a prekladateľ. Predstaviteľ klasicizmu. Je po ňom pomenovaná planétka (19955) Hollý.
Život a tvorba.
Detstvo.
Rodičia Jána Hollého boli chudobní manželia-roľníci Vavrinec (Laurentius Holi, 17551830) a Alžbeta, rod. Blečáková (Elisabeth Blecsak, Blecsacska, 17571814), obaja z Borského Mikuláša. Pár sa zosobášil v roku 1775. Ján bol tretím dieťaťom po Matúšovi (17771845) a skoro zosnulej Maríne (17801783). Po ňom sa roku 1788 narodil ešte Jozef.
Ján Hollý začal chodiť na základnú školu v Borskom Mikuláši. Potom vychodil druhú a tretiu triedu gramatickej školy v Skalici (17971799) a nakoniec navštevoval v Bratislave dva roky trvajúce humanitné triedy (17991802).
Trnavské štúdiá.
V Trnave absolvoval najprv filozofické štúdiá v rokoch 18021804, následne teológiu v rokoch 18041808 v mariánskom seminári. Tu bol pod vplyvom literárne a publikačne činných vzdelancov, čo mu okrem znalostí a vytríbenia literárneho talentu prinieslo aj posilnenie národného povedomia. Z nich najväčšiu stopu na ňom zanechal profesor filozofie a teológie Jur Palkovič (nar. 1763), ktorý sa neskôr stal jeho mecénom.
V čase svojich štúdií sa Hollý už venoval aj tvorbe (a aj anonymnej publikácii) básní. Spočiatku ich písal po latinsky, k rozhodnutiu používať (bernolákovskú) slovenčinu dospel niekedy medzi rokmi 18051807. (V roku 1805 sa dostal v otázke výberu jazyka do polemiky s Jurajom Fándlym. O tom, či sa s ním stretol osobne, sú však pochybnosti.) Zaoberal sa aj teoretickými otázkami poézie. Jeho programovou básňou k tvorbe s rodným jazykom je Podzbudzání Nemnislava.
Kaplán v Pobedime a Hlohovci.
V roku 1808 bol vysvätený za kňaza a zakrátko sa stal kaplánom v Pobedime. Pri pravidelných prechádzkach po okolitých hájoch, poliach a lúkach sa snažil nachádzať inšpiráciu pre svoje lyrické básne. Jeho „selanky“ z tohto obdobia sa však nezachovali. Zároveň prekladal Vergília. Pri vykonávaní svojich povinností bol taký horlivý, že až zanedbával svoje zdravie. (Viackrát sa stalo že, po tom, čo vyviedol neposlušného koňa z veľkej vody, slúžil omšu vo vedľajšej filiálke v tých istých šatách a prezliekol sa až, keď sa vrátil domov. To mu, samozrejme, prinieslo prechladnutie.)
V roku 1812 nastúpil Ján Hollý opäť ako kaplán do Hlohovca. Z tohto jeho dvojročného pôsobenia máme málo správ. V auguste 1813 bol svedkom veľkej povodne Váhu, no inak žil zrejme pokojným rytmom života. 
Farár v Maduniciach; legenda.
Od 13. februára 1814 bol Hollý farárom v Maduniciach. Tu mu učarovala okolitá príroda a z nej zvlášť háj Mlieč (Mlíč), kde zvykol sedávať pod rozkošateným dubom. To bolo preňho to pravé tvorivé prostredie. V roku 1820 vyšla Hollému báseň na počesť Alexandra Rudnaya. 
V roku 1824 boli s Palkovičovou pomocou vydané "Rozlišné básne" (preklady antických básnikov). Vyšiel tiež Hollého preklad Vergíliovej "Eneidy". Práve pri horlivom prekladaní tohto eposu skrsla v Hollého hlave myšlienka na vytvorenie čohosi podobného na slovenský spôsob. Dej sa rozhodol vsadiť do obdobia Veľkej Moravy. Hollý pod vplyvom Juraja Papánka a Juraja Fándlyho považoval slovenský národ za jadro Svätoplukovej ríše a Slovákov za priamych dedičov Veľkej Moravy. Básnik, túžiaci kriesiť národné povedomie Slovákov pomocou heroických veršov, sa pustil do svojho veľdiela "Svatopluk" v roku 1827 a v roku 1830 bol už so všetkými dvanástimi spevmi hotový. Po korekciách, ktorým sa venoval v priebehu roku 1831, poslal Hollý na Veľkú noc rukopis do Trnavy kníhtlačiarovi Jelínkovi. "Svatopluk" vyšiel opäť nákladom Jura Palkoviča roku 1833.
Pritom Hollému v roku 1829 vyhorela fara a okrem toho mu vyťali milovaný háj. Roku 1831 sa zúreniu cholery vyhol. Pri všetkých strastiach hľadal básnik útechu a nádej vo svojej tvorbe.
"Svatopluk" vyvolal búrlivú, nadšenú odozvu, najmä zo strany mladej generácie. Na literárnych stretnutiach sa recitovali spevy zo "Svatopluka" hneď vedľa Mickiewicza a Kollára. Energia, vyžarujúca z epopeje, záujem o ňu len rokmi zintenzívňovala.
V roku 1835 umrel Hollého veľký podporovateľ Jur Palkovič. Hlavným spolupracovníkom „slovenského Homéra“ sa odvtedy stal Martin Hamuljak. Hamuljak a Hollý sa poznali už v roku 1828 a zblížili sa v roku 1834 v súvislosti so založením Spolku milovníkov reči a literatúry slovenskej v Budíne. Hamuljak bol hlavným hýbateľom spolku.
Po vydaní "Svatopluka" pracoval Hollý na novom epose, tentokrát o pôsobení sv. Cyrila a Metoda na Veľkej Morave. Hollý dokončil dielo v septembri 1834 a v roku 1835 vyšla "Cirillo-Metodiada" „v šesťi spevoch“ v Budíne na Hamuljakov náklad. Hollý sa už v tom čase venoval skladaniu selaniek a poslednému eposu "Sláv". Tieto diela si našli v rokoch 1835, 1836 a 1839 miesto na stránkach almanachu Zora. Hollý však nepísal len eposy a selanky; tvoril aj ódy v ktorých vzdával hold nielen historickým osobnostiam, ale i svojim priateľom a podporovateľom.
V tom čase bol Hollý už skutočnou legendou. Nastupujúci hlavný prúd slovenského národného obrodenia, štúrovci, podnikali k bardovi návštevy a z nich potom čerpali oduševnenie k svojej tvorivej práci. Tieto madunické „púte“ nekonali len oni – k slovenskému básnikovi Hollému sa unúvali merať cestu aj nemecký maliar a spisovateľ Friedrich Kaiser, aj ruský slavista Izmail Ivanovič Sreznevskij a iné zahraničné osobnosti.
Odpočinok na Dobrej Vode.
V roku 1843, keď už slabozraký a s popáleninami (v dôsledku požiaru na madunickej fare v máji toho roku, kedy zároveň prišiel o celý majetok) býval na odpočinku na Dobrej Vode u svojho priateľa z mladosti, dekana Martina Lackoviča, kde sa odohrala azda najpamätnejšia návšteva. Mladoslováci Štúr, Hurban a Hodža, zamestnaní myšlienkami na nový spisovný jazyk, poprosili o názor katolíckeho básnika, ktorého tak obdivovali a na ktorého roku 1839 zložili oslavnú báseň. Jozef Miloslav Hurban o návšteve píše: „On nielenže nič nemal proti čistej slovenčine, ale práve vyhováral sa, že za jeho časov nebolo možnosti na Slovensku inou slovenčinou knihy písať ako tou, v ktorej už nebohý priateľ jeho Bernolák bol gramatiku spísal. ´Aj, ´ povedal, ´moje metrum dalo sa výborne v tejto reči užiť. Už tie národné piesne najkrajšie znejú v tej hornoslovenskej reči.´ To bol náhľad Hollého, s ktorým, rozumie sa, my úplne súhlasili. Hollý nám dal požehnanie svoje k dielam vtedy umieneným.“ Hollý sám však ostal pri bernolákovčine do smrti.
Pocty.
V roku 1854 bol nad jeho hrobom vďaka zbierke, ktorú zorganizovali Ján Palárik a Jozef Karol Viktorin, odhalený pomník s jeho bustou (autor L. Dunajský) a textom Ľudovíta Štúra. (Bol to vôbec prvý pomník, ktorý odhalili Slováci svojmu básnikovi.) V Maduniciach, kde pôsobil 29 rokov, je pred rímskokatolíckym kostolom Pamätník na jeho počesť.
V Borskom Mikuláši sa dodnes nachádza jeho rodný dom, ktorý je kultúrnou pamiatkou a je verejnosti prístupný.
Pamätná izba Jána Hollého na Dobrej Vode.
Záujemcovia o návštevu Pamätnej izby Jána Hollého sa môžu nahlásiť na Obecnom úrade Dobrá Voda.
Gymnázium Jána Hollého v Trnave.
 Spívám, jak hroznú Svatopluk na Karolmana védel
 vojnu, i jak víťaz, seba aj svój od jeho vlády
 oslobodiv národ, nepodlehlý stal sa panovník
 a zmužilých veľké založil kráľovstvo Slovákov.
 Aj ty neúčastný nechceš byť, Blizkone, války.
 Zrutnú do hroznéj zapopádáš tenčinu pasti;
 tenčinu, z nejž naprázdno daný vrh nikdy nebýval,
 než koho s ňú koľvek zachytil si a do hlavy praskel,
 každý hneď zrútil sa a mal rane dosti na jednéj;
 pospícháš krvavú syna smrť nad Nemcami pomstviť
 a v boji najprudšé Novohradčanov hajna porádáš.
 Vládu ti prisporujú i Halíč i Lučenca pasáci,
 nádherný i Divín a okolné Sandi pomedzá;
 aj ti, čo jích pyšná z poveterných ledva dozírá
 Matra oblak, skúpá i čo jích myje na vlahu Zaďva.

</doc>
<doc id="37758" url="https://sk.wikipedia.org/wiki?curid=37758" title="Plienka">
Plienka

Plienka je časť odevu, určená k zachytávaniu výkalov a moču. Prevažne ju používajú dojčatá a batoľatá, ale môžu ju používať aj starší a fyzicky postihnutí ľudia, trpiaci inkontinenciou. V niektorých prípadoch aj zdraví ľudia, keď nie je možné použiť záchod, alebo plienka môže byť zdrojom fetišu.
Vzhľadom na to, že súčasné skafandre nie sú vybavené odvodovým potrubím alebo zberným zásobníkom na ľudský odpad, špeciálne plienky sú používané aj kozmonautami pri dlhotrvajúcich výstupoch do kozmu v skafandroch, ktorých dĺžka nezriedka dosiahne aj 6 hodín.
Väčšina detí vo veku 1 – 5 rokov, v závislosti od výchovy, typu plienok, rodičovských zvykoch a osobnosti dieťaťa, nepotrebuje cez deň plienky. Ale niektoré deti majú problémy s dennou, alebo s nočnou kontrolou močenia až do 10 – 12 rokov. Nočné pomočovanie ovplyvňuje veľa faktorov, najčastejšie je to nedostatočná produkcia antidiuretického hormónu (ADH) v detskom organizme. Táto porucha organizmu sa volá enuréza. Iné faktory nočného pomočovania sú: problémy s ovládaním močového mechúra (inkontinencia-spôsobuje aj pomočovanie počas dňa). Niektoré staršie deti tiež potrebujú plienky počas cestovania. Tieto deti môžu použiť väčšiu verziu plienok ("junior plienky") alebo špeciálne plienky, ktoré vyzerajú ako spodná bielizeň.
Výmena plienky závisí na opatrovateľovi. Niektorí ľudia si myslia, že plienky majú byť menené vo fixných intervaloch počas dňa, niektorí si myslia, že sa majú meniť, keď dieťa cíti potrebu výmeny bez ohľadu na čas a niektorí si myslia, že plienka sa má meniť hneď po pomočení.
Ako prevencia proti podráždeniu kože mala by byť plienka vymenená hneď po zašpinení výkalmi. Počas výmeny po vyčistení zadka sa používa detský olej, ochranný krém alebo detský zásyp na redukciu podráždenia. Najlepšia metóda na prevenciu a liečbu plienkovej vyrážky je vystaviť zadok vzduchu a slnku čo najčastejšie. Existujú tiež špeciálne krémy obsahujúce zložky ako oxid zinočnatý, ktoré sa môžu použiť na liečbu plienkových vyrážok. Pred odložením plienky, buď do plienkové nádoby na pranie alebo do smetnej nádoby, je nutné oddeliť čo najviac exkrementov od plienky, aby neprišlo ku kontaminácii napr. spodných vôd.
Existuje kultúry, ktoré sa bez plienok úplne obídu,či už dobrovoľne alebo s nutnosti. Rodičia sa môžu naučiť vnímať zvyky a signály vylučovania dieťaťa. Keď je isté, že dieťa chce močiť, odnesie sa na potrebné miesto. Na západe sa táto činnosť volá bezplienková komunikačná metóda.
Druhy plienok.
Plienky môžu byť vyrobené z tkaniny, alebo z jednorazových absorbujúcich materiálov. Výber použitia látkových alebo jednorazových plienok je individuálny. Zatiaľ čo látkové plienky sú z dlhodobejšej perspektívy lacnejšie ako jednorazové,ale vplyvy zdravia, prostredia a zvykov sú tiež významné faktory. Všetky tieto faktory rozprúdili polemiku počas 90. rokoch minulého storočia.
Látkové.
Látkové plienky sa dajú znova vyprať a použiť t. j. sú menej záťažové pre životné prostredie. Deti používajúce látkové plienky majú tendenciu začať používať toaletu skôr, pretože látka udržuje vlhkosť, ktorá môže dieťa vyrušovať. Tieto deti potrebujú približne 6000 výmien plienok. Keď sa vyhodia do smetnej nádoby, na skládke sa rozložia počas 6 mesiacov.
Látkové plienky sa stali v posledných rokoch viac dostupné. Naformované látkové plienky s uzávermi, alebo plienky „všetko v jednom“ ("all-in-one") s obalom chrániacim pred vlhkosťou sú dostupné ako alternatíva k starším látkovým plienkam a igelitovým nohavičkám. Niektoré americké mestá ponúkajú plienkový servis- za poplatok prinesú čisté a odnesú špinavé.
Jednorazové.
Moderné jednorazové plienky sa obvykle vyrábajú z látky podobnej vodotesného obalu, vlhkosť odvádzajúcu do savého jadra. Prvú zmienku o jednorazovej plienke urobil Pauli Strom zo Švédska v roku 1942. Prvé jednorazové plienky mali vnútro z mnoho vrstiev vreckového papiera a boli schopné udržať 100 ml moču, čo je asi 1 močenie. Po roku 1960 sa začala pre absorpčné jadro používať celulóza a jednorazové plienky sa stali populárnejšie v rodinách, ktoré si ich mohli dovoliť.
Jednorazové plienky predstihli prakticky v celom vyspelom svete v predaji látkové plienky. V roku 2004 sa len v USA predalo približne 18 mld. kusov jednorazových plienok.
Jednorazové plienky sa ťažko spracúvajú a na skládke odpadov sa rozložia približne za 500 rokov. Pretože jednorazové plienky odvádzajú vlhkosť od detského tela, preto deti niekedy nevedia, že sa pomočili. To môže byť jeden z dôvodov, prečo sa deti učia chodiť na toaletu až od 3 rokov. Môžu preto potrebovať až 8000 jednorazových plienok. Aj keď látkové plienky sú drahšie za kus, jednorazové plienky sú z dlhodobejšej perspektívy oveľa drahšie. Jednorazové plienky sú ale oveľa vhodnejšie pre inkontinentné osoby, pretože sa ľahšie vymieňajú a sú menej nápadné na verejnosti -klasické plienky s lepiacimi prúžkami, alebo naťahovacie plienkové nohavičky, ktoré vyzerajú ako spodná bielizeň.
Pre psov.
Jednorazové plienky pre psov sú zaujímavým doplnkom výbavy psov. Zabraňujú znečisťovaniu okolia pri háraní a inkontinencii – pomočovaní. Výroba a značka je chránená patentom registrovaným na Slovensku. Ich konštrukcia je prispôsobená anatomickej stavbe tela zvieraťa a tvarovo sú vhodné pre fenky aj psov. U feniek je zohľadnené najmä háharie a pomočovanie. Plienky svojou plochou pokrývajú plochu od análneho otvoru cez pošvu až po bruško v dostatočnej ploche na to, aby zachytili unikajúci moč.
Na zachytávanie exkrementov.
Plienky môžu slúžiť nielen na zachytávanie moču, ale aj na ochranu životného prostredia. K tomu slúžia plienky na zachytávanie exkrementov u psov. Tejto problematike sa venuje viacero výrobcov. Takéto plienky pri vyprázdňovaní, jednoducho nedovolia spadnúť výkalu až na zem – trávnik. Zabránia tak znečisťovaniu verejných parkov, ale aj trávniku a záhrade pri dome.

</doc>
<doc id="37761" url="https://sk.wikipedia.org/wiki?curid=37761" title="Alexandre Charles Lecocq">
Alexandre Charles Lecocq

Charles Lecocq, celým menom Alexandre Charles Lecocq (* 3. jún 1832, Paríž – † 24. október 1918, Paríž) bol francúzsky operetný skladateľ. 
Už v útlom veku sa začal učiť hru na klavír. V roku 1849 bol prijatý na parížske konzervatórium, kde sa stal spolužiakom budúceho operného skladateľa Georgesa Bizeta. Od roku 1854 sa stal učiteľom hudby. Jacques Offenbach vypísal v roku 1856 vo svojom divadle Bouffes-Parisiens operetnú súťaž pre mladé talenty. Prihlásilo sa 78 účastníkov, medzi nimi boli Lecocq aj Bizet s rovnakým libretom "Le docteur Miracle". Súťaž vyhrali a delili sa aj o prvú cenu. Napriek tomu obe operety pred verejnosťou prepadli a Lecocq z neúspechu vinil Offenbacha. Ani v ďalších rokoch sa Lecocqovi nedarilo. V roku 1868 napísal hru "Mikádo", ktorá sa mala odohrávať v Japonsku. Zhodou okolností bola práve v Paríži japonská obchodná delegácia, ktorá vzniesla protest na ministerstve zahraničných vecí proti hanobeniu japonského cisára. Lecocq situáciu vyriešil tak, že dej preniesol bez výrazných zmien do Číny, operetu premenoval na "Fleur de thé" (Kvet čaju) a konečne sa s ňou dočkal úspechu. Najväčší úspech dosiahol v roku 1872 operetou "La fille de madame Angot" (Dcéra madame Angotovej). Keďže dej operety sa odohrával počas francúzskej revolúcie, z politických dôvodov mala premiéru v Bruseli. Po úspechu vo Viedni a v Berlíne sa nakoniec s obrovským úspechom dostala aj do Paríža. Ďalším autorovým veľkým úspechom bola opereta "Giroflé-Girofla" (1874). Nasledujúce operety už neboli úspešné. V starobe Lecocq ochrnul na obe nohy a vo vysokom veku, 86 ročný zomrel.

</doc>
<doc id="37764" url="https://sk.wikipedia.org/wiki?curid=37764" title="Karl Michael Ziehrer">
Karl Michael Ziehrer

Karl Michael Ziehrer (* 2. máj 1843, Viedeň – † 14. november 1922, Viedeň) bol rakúsky operetný skladateľ. Narodil sa v rodine klobučníka v Schottenfelde (čo bolo v tom čase predmestie Viedne). Vyučil sa otcovmu remeslu, ale túžil viac po hudobnej kariére. Hudbu vyštudoval čiastočne na viedenskom konzervatóriu a čiastočne ako samouk. Za pomoci otca poskladal kapelu, s ktorou debutoval v roku 1862. Neskôr sa stal vojenským kapelníkom. Jeho prvou operetou bola jednoaktovka "Mahomets Paradies" (1866). Okrem viacerých menej známych operiet napísal v nasledujúcich rokoch aj komickú operu "König Jerome" (1878). Oveľa viac, ako tieto divadelné diela ho preslávili jeho valčíky a pochody (marsch), vďaka ktorým získal v roku 1893 pozíciu dirigenta na svetovej výstave v Chicagu a precestoval Severnú aj Južnú Ameriku.
Jeho najúspešnejšou operetou sa stali "Die Landstreicher" (Tuláci, 1899). V roku 1906 získal pozíciu riaditeľa dvorného bálu (Hoffballmusikdirektor), ktorú pred ním zastával Johann Strauss, otec a neskôr aj syn. Na tomto poste ostal až do pádu Rakúskej monarchie. Od cisára Františka Jozefa získal zlatú medailu za umenie a vedu. Pôsobil aj v riaditeľstve Únie rakúskych autorov (Union österreichischer Autoren) a Viedenskej spoločnosti autorov (Wiener Autorengesellschaft). Po rozpade monarchie stratil svoje úspory v inflácii. Zomrel v roku 1922 v chudobe a ranený mŕtvicou.
Napísal okolo 500 tanečných kompozícií, z čoho asi polovica boli valčíky. Najznámejšími z nich sú "Faschingskinder" op. 382, "Wiener Madeln" op. 388,"Wiener Bürger" op. 419 a "Nachtschwärmer" op. 466; z pochodov sú známe "Wiener Edelknaben" a "Zauber der Montur" op. 493.

</doc>
<doc id="37766" url="https://sk.wikipedia.org/wiki?curid=37766" title="Chester Bennington">
Chester Bennington

Chester Charles Bennington (* 20. marec 1976, Phoenix, Arizona† 20. júl, 2017, Palos Verdes Estates, Kalifornia) bol americký hudobník, spevák, skladateľ a herec. Známy bol vďaka rockovým skupinám Linkin Park a Dead by Sunrise.
Detstvo.
Chester Bennington sa narodil 20. marca 1976, vo Phoenixe v Arizone, zdravotnej sestre a policajtovi, ktorý sa zaoberal prípadmi pohlavného zneužívania detí. Chester mal už v detstve záujem o hudbu a skupiny Depeche Mode a Stone Temple Pilots nazval jeho prvými inšpiráciami. Chesterovi rodičia sa rozviedli, keď mal jedenásť rokov a odvtedy žil s otcom. Dôsledok rozvodu bol, že začal užívať návykové látky ako sú: marihuana, alkohol, ópium, kokaín, metamfetamín a LSD. Chester nakoniec prekonal túto závislosť, o ktorej hovoril v neskorších rozhovoroch. Počas turné s Linkin Park, začal piť, ale povedal: "„Už viac nechcem byť tento človek.“" V rozhovore potvrdil, že keď mal sedem rokov, bol sexuálne zneužívaný starším kamarátom. Obával sa požiadať o pomoc, pretože nechcel aby si o ňom mysleli, že je homosexuál, tak to pokračovalo až do jeho trinástich rokov. Zneužívanie a situácia doma ho ovplyvnila natoľko, že mal nutkanie utiecť a zabiť sa. Utešoval sa kreslením obrázkov a písaním poézie a piesní. Neskôr sa jeho otcovi podarilo nájsť vinníka zneužívania. V sedemnástich rokoch sa presťahoval k svojej matke a mal zákaz odísť z domu, potom, čo objavila jeho drogovú činnosť. Pracoval v Burger King restaurant a šetril si peniaze na kokaín, predtým, než začal kariéru ako profesionálny hudobník. 
Chester bol na strednej škole fyzicky šikanovaný. V jednom z rozhovorov povedal: "„Bol som ako handrová bábika, do ktorej si každý môže kopnúť, a to len za to, že som bol chudý a vyzeral som inak.“" 
Osobný život.
Chester mal jedno dieťa (Jamie) z predchádzajúceho vzťahu s Elkou Brand. Tiež si adoptoval jej syna Isaiah. 31. októbra 1996 sa oženil so svojou prvou manželkou, Samanthou Marie Olit. Mali spolu syna Dravena Sebastiana Benningtona (* 19. apríl 2002). Chesterov vzťah s jeho prvou ženou začal upadať počas jeho prvých rokov v skupine Linkin Park. Rozviedli sa v roku 2005. Po rozvode si vzal svoju druhú ženu, Talindu Ann Bentley, bývalú Playboy modelku, s ktorou mal tri deti, Tylera Lee Benningtona a dvojičky, Lily a Lilu (* 2011). Chester žil so svojou rodinou v Gilbert v Arizone, keď nebol na turné. 
Chester a Talinda boli prenasledovaní počítačovým heckerom, Devonom Townsendom, takmer rok. Townsend bol uznaný vinným a bol odsúdený na dva roky.
Speváka Našli obeseného v súkromnej rezidencii na polostrove Palos Verdes neďaleko amerického mesta Los Angeles.
Bennington, ktorý dlhé roky bojoval so závislosťou na drogách a alkohole, bol dva razy ženatý a zostalo po ňom šesť detí.
V minulosti sa vyjadril, že uvažoval o samovražde, keďže ho v mladosti zneužíval starší muž.
Smrť.
Chester Bennington sa rozhodol ukončiť svoj život obesením 20. júla 2017 v súkromnej rezidencii Palos Verdes Estates v Los Angeles. Mal 41 rokov.
V poslednom období mal veľké problémy s depresiami a nedokázal sa zmieriť so smrťou svojho blízkeho priateľa Chrisa Cornella.

</doc>
<doc id="37771" url="https://sk.wikipedia.org/wiki?curid=37771" title="Chirológia">
Chirológia



</doc>
<doc id="37772" url="https://sk.wikipedia.org/wiki?curid=37772" title="Kalový plyn">
Kalový plyn



</doc>
<doc id="37773" url="https://sk.wikipedia.org/wiki?curid=37773" title="Oológia">
Oológia

Oológia je náuka o (hlavne vtáčích) vajíčkach. Je odvetvím ornitológie. Na rozdiel od embryológie sa zaoberá vonkajškom vajec a nie jeho obsahom. Zaoberá predovšetkým opisom a identifikáciou vajec podľa veľkosti, hmotnosti, tvaru a formy. 

</doc>
<doc id="37774" url="https://sk.wikipedia.org/wiki?curid=37774" title="OPEC">
OPEC



</doc>
<doc id="37775" url="https://sk.wikipedia.org/wiki?curid=37775" title="Organizácia krajín vyvážajúcich ropu">
Organizácia krajín vyvážajúcich ropu

Organizácia krajín vyvážajúcich ropu (skratka OPEC, z angl. Organisation of the Petroleum Exporting Countries) bola založená v roku 1960, má sídlo vo Viedni a jej členské štáty sú: Alžírsko, Angola, Irak, Irán, Kuvajt, Líbya, Nigéria, Kongo, Rovníková Guinea, Gabon, Saudská Arábia, Spojené arabské emiráty a Venezuela. Indonézia v roku 2008 vystúpila z organizácie, pretože domácu spotrebu ropy už domáca produkcia nedokázala pokryť, avšak chce sa opäť stať členom, ak sa stane v budúcnosti vývozcom. Tieto členské štáty kontrolujú dve tretiny známych zásob ropy na Zemi. 
14. septembra 1960 sa na konferencií v Bagdade stretli zástupcovia 5 krajín, ktorých export ropy presahoval domácu spotrebu a založili OPEC. Základné stanovy organizácie boli prijaté v januári 1961 v Caracase vo Venezuele. Zakladajúce štáty vytvorili kartel určujúci objem a spotrebu ropy, hlavne pomocou ťažobných kvót.
Predpokladá sa, že členovia OPEC-u tvoria 40% celkovej svetovej produkcie ropy a disponujú 2/3 svetových zásob ropy. V roku 1973 došlo k ropnému šoku, cena ropy sa štvornásobne zvýšila.

</doc>
<doc id="37779" url="https://sk.wikipedia.org/wiki?curid=37779" title="Falzifikát">
Falzifikát

Falzifikát alebo falzum je napodobenina vydávajúca sa za originál. Autor falzifikátu sa nazýva falšovateľ alebo falzifikátor.
Druhy falzifikátov:
Peňažné falzifikáty sú asi najrozšírenejším druhom falzifikátov. Emisné banky preto na bankovky dávajú rozličné bezpečnostné prvky - ochranné znaky, ktoré zťažujú až znemožňujú falšovanie bankoviek.
Kriminalistika používa rôzne techniky pre odhalenie falzifikátov. Pri starých dielach napríklad uhlíkovú metódu C14.

</doc>
<doc id="37780" url="https://sk.wikipedia.org/wiki?curid=37780" title="Kriminológia">
Kriminológia

Kriminológia je osobitná vedná disciplína, ktorá sa zaoberá kriminalitou ako sociálnym javom, vrátane jej príčin, kriminogenézy, otázok, ako možno kriminalite predchádzať (prevencia kriminality) a otázkami skúmania obetí trestných činov (viktimológia). 
Kriminológia je usporiadaný celok empirických poznatkov o zločine, zločincovi a kontrole zločinného správania. Kriminológia využíva poznatky viacerých vedných disciplín, najmä práva, sociológie, psychológie a psychiatrie. Je to veda o zločine ako o sociálnom jave. Zaujíma ju prečo ľudia páchajú trestné činy a ako im možno prechádzať.
Iné projekty.
Dianiška, Gustáv a kol. 2011. "Kriminológia". Plzeň: Aleš Čeněk s.r.o., 2011, 351 s. 
ISBN: 978-80-7380-344-5.
Novotný, L. - Zapletal, J. 2004. "Kriminologie" Praha: ASPI Publishing a.s., 2004, 451 s. 
ISBN: 80-7357-026-2.

</doc>
<doc id="37781" url="https://sk.wikipedia.org/wiki?curid=37781" title="Basketbal">
Basketbal

Basketbal je kolektívny loptový šport v ktorom sa dva tímy s piatimi hráčmi na ihrisku snažia získať čo najviac bodov vhadzovaním lopty do obruče basketbalového koša. Slovo basketbal sa skladá z dvoch anglických slovíčok: basket (kôš) a ball (lopta). Basketbal vymyslel kanadský stredoškolský učiteľ telesnej výchovy James Naismith, ako bezpečnejšiu alternatívu k futbalu, ktorú je navyše možné hrať vo vnútri počas zimných mesiacov. Pravidlá nového športu zverejnil 21. Decembra 1891.
Dosiahnutie koša a jeho hodnota.
Kôš sa dosiahne, keď živá lopta padne do koša zhora a zostane v ňom, alebo ním prepadne. Lopta je v koši, ak je akákoľvek jej časť v priestore obruče a pod úrovňou
Kôš sa započítava družstvu útočiacemu na kôš, do ktorého lopta padla nasledovne:
Ak hráč zaznamená kôš z hry do vlastného koša náhodou, kôš sa počíta za 2 body a zapíše sa kapitánovi súpera na hracej ploche.
Ak hráč dosiahne kôš z hry do vlastného koša úmyselne, dopúšťa sa priestupku a kôš sa nezapočíta.
Ak hráč vhodí loptu do koša zospodu a lopta celá preletí obručou, dopúšťa sa priestupku.
Osobná chyba.
Osobná chyba je chyba hráča, ktorá je spôsobená nedovoleným dotykom so súperom bez ohľadu na to, či je lopta živá alebo mŕtva.
Hráč nesmie súpera držať, blokovať, sácať, prerážať, podrážať, ani mu brániť v pohybe vystretou rukou, pažou, lakťom, ramenom, bokom, nohou, kolenom alebo chodidlom, ani ohýbať telo do abnormálnej polohy (mimo jeho valec), ani nesmie hrať hrubo alebo násilne.
Ak sa dopustí chyby na hráča, ktorý nehádže na kôš, v hre bude pokračovať družstvo, ktoré sa neprevinilo, vhadzovaním z miesta najbližšieho k miestu porušenia pravidiel, ak nemá 5 chyb družstvo.
Ak družstvo, ktoré sa previnilo a na svojom konte 5 chýb, v tom prípade nasledujú trestné hody.
Ak sa dopustí chyby na hráča, ktorý hádže na kôš, tomuto hráčovi sa prizná nasledovný počet trestných hodov :
Päť (Šesť v NBA) chýb hráča.
Ak sa hráč dopustí piatich (5) (šiestich (6) v NBA) chýb, osobných a/alebo technických, musí byť o tejto skutočnosti oboznámený prvým rozhodcom, a okamžite opustiť stretnutie. Musí byť vystriedaný do tridsať (30) sekúnd. Chyba hráča, ktorý sa predtým dopustil svojej piatej chyby, sa považuje za chybu neaktívneho hráča a udelí sa trénerovi a do zápisu sa uvedie 'B'. Družstvo je v situácii, keď sa každá chyba trestá trestnými hodmi, ak sa dopustilo štyroch (4) chýb v štvrtine. Všetky chyby družstva, ku ktorým došlo počas prestávky stretnutia sa považujú za súčasť tej štvrtiny alebo predĺženia, ktoré nasleduje po prestávke stretnutia. Všetky chyby družstva, ktorých sa družstvo dopustí v ľubovoľnom predĺžení, sa považujú za chyby udelené vo štvrtej štvrtine.
Ak je družstvo v situácii, keď sa každá chyba trestá trestnými hodmi, všetky nasledujúce osobné chyby, ktorých sa dopustil hráč družstva na hráča súpera, ktorý nehádzal na kôš, budú potrestané miesto vhadzovaním dvomi (2) trestnými hodmi. Ak sa chyby dopustí hráč družstva majúceho živú loptu pod kontrolou, alebo ak má toto družstvo nárok loptu, chyba sa trestá priznaním lopty na
vhadzovanie pre súpera.
Obojstranná chyba.
Obojstranná chyba vznikne vtedy, keď sa dvaja súperi vzájomne dopustia chyby spôsobenej dotykom v približne rovnakom čase.
Každému hráčovi, ktorý sa previnil, sa zapíše osobná chyba. Nepriznajú sa žiadne trestné hody.
V stretnutí sa pokračuje:
Nešportová chyba.
Nešportová chyba je osobná chyba, ktorej sa dopustil dotykom hráč, a ktorá, podľa rozhodnutia rozhodcu, nebola oprávneným pokusom hrať priamo loptou v duchu a rámci pravidiel.
Pri rozhodovaní, či ide o nešportovú chybu, rozhodca musí brať do úvahy
nasledujúce princípy:
Hráčovi, ktorý bol chybou znevýhodnený, sa prizná trestný hod (trestné hody), po ktorom nasleduje:
Počet trestných hodov sa priznáva takto:
Hráč bude vylúčený zo stretnutia, ak sa dopustí dvoch (2) nešportových chýb. Ak je hráč vylúčený zo stretnutia po dvoch nešportových chybách, trest sa vykoná len za druhú nešportovú chybu a nebude udelený ďalší trest za vylúčenie.
Technická chyba.
Technická chyba hráča je chyba hráča, ktorá nie je spôsobená dotykom, ale správaním, najmä:
Technická chyba trénerov, asistentov trénerov, náhradníkov vylúčeného hráča alebo osôb sprevádzajúcich družstvo je chyba
spôsobená nezdvorilou komunikáciou alebo dotýkaním sa rozhodcov, komisára, pomocných rozhodcov alebo súperov, alebo porušenie pravidiel procedurálnej alebo administratívnej povahy.
Tréner družstva bude vylúčený zo stretnutia ak :
Ak je tréner vylúčený zo stretnutia, bude potrestaná len posledná technická chyba a nebude udelený žiaden ďalší trest za vylúčenie.
Ak je technická chyba udelená:
Súperovi sa priznajú dva (2) trestné hody, po ktorých nasleduje:
Diskvalifikačná chyba.
Hrubé nešportové správanie hráča, náhradníka, trénera, asistenta trénera alebo osoby sprevádzajúcej družstvo je diskvalifikačná chyba. Vylúčeného trénera vo funkcii nahradí asistent trénera uvedený v zápise o stretnutí. Ak asistent nie je v zápise o stretnutí uvedený, trénera nahradí kapitán.
Kedykoľvek je vinník vylúčený podľa príslušného článku týchto pravidiel, musí odísť a ostať v šatni družstva počas celého stretnutia, alebo, ak si želá, môže opustiť budovu.
Trestný hod (trestné hody) sa priznajú:
Po nich nasleduje:
Hráč v zázemílopta v zázemí.
Hráč je v zázemí, ak sa akákoľvek časť jeho tela dotýka podlahy alebo predmetu iného ako hráča na, nad alebo za hraničnou čiarou.
Lopta je v zázemí, ak sa dotýka:
Lopta sa dostane do zázemia vinou posledného hráča, ktorý sa jej dotkol
alebo ktorého sa dotkla lopta pred tým, než sa dostala do zázemia, a to dokonca aj vtedy, keď sa dostane do zázemia tak, že sa ako posledného dotkne niečoho iného než hráča.
Ak sa lopta dostane do zázemia tak, že sa dotkne hráča, ktorý je na alebo za hraničnou čiarou, alebo sa jej tento hráč dotkne, loptu do zázemia zahral uvedený hráč.
Ak sa hráč (hráči) dostane (dostanú) do zázemia alebo do svojej zadnej polovice počas držanej lopty, nastáva situácia vedúca k rozskoku.
Dribling.
Dribling začína vtedy, keď hráč, ktorý získal živú loptu pod kontrolu na ihrisku, ju hádže, odráža, kotúľa alebo loptou dribluje na podlahe a opäť sa jej dotkne skôr, než sa lopta dotkne iného hráča.
Dribling je ukončený v tom okamihu, keď sa hráč dotkne lopty oboma rukami súčasne, alebo keď si nechá loptu spočinúť na jednej alebo oboch rukách.
Počas driblingu hráč môže loptu vyhodiť do vzduchu za predpokladu, že sa lopta dotkne podlahy alebo iného hráča pred tým, ako sa jej hráč, ktorý ju vyhodil, dotkne znovu rukou.
Počet krokov hráča, keď lopta nie je v dotyku s jeho rukou, je neobmedzený.
Hráč, ktorý náhodne stratí a znovu získa kontrolu nad živou loptou na ihrisku, je považovaný za hráča, ktorému lopta neúmyselne vypadla z rúk.
Nasledujúce situácie nie sú dribling:
Hráč nesmie začať druhý dribling po tom, čo ukončil prvý dribling, okrem prípadu, že medzi dvomi driblingami stratil kontrolu nad živou loptou na ihrisku v dôsledku:
Kroky.
Kroky sú nedovolený pohyb jednou alebo obidvomi nohami ľubovoľným smerom, keď hráč, ktorý drží živú loptu na ihrisku, poruší obmedzenia uvedené v tomto článku.
Obrátka je dovolený pohyb, keď hráč, držiaci živú loptu na ihrisku, vykročí raz alebo viackrát v ľubovoľnom smere tou istou nohou, zatiaľ čo druhá noha, zvaná obrátková noha, zostáva na jednom mieste v styku s podlahou
Výber obrátkovej nohy hráča, ktorý chytil živú loptu na ihrisku:
V okamihu, ako zdvihne jednu nohu, druhá noha sa stáva obrátkovou.
Ak sa jedna noha dotýka podlahy, táto noha sa stáva obrátkovou.
Ak sa žiadna noha nedotýka podlahy a hráč dopadne súčasne na obidve nohy, v okamihu, ako pohne jednou nohou, druhá sa stáva obrátkovou.
Ak sa žiadna noha nedotýka podlahy a hráč dopadne na jednu nohu, táto noha sa stáva obrátkovou. Ak sa hráč z tejto nohy odrazí, dopadne na obidve nohy súčasne a zastaví, potom žiadna noha nie je obrátková.
Pohyb s loptou hráča po výbere obrátkovej nohy, majúc pod kontrolou
živú loptu na ihrisku:
Na začiatku driblingu sa obrátková noha nesmie zdvihnúť skôr, ako lopta opustí ruku (ruky).
Pri prihrávke alebo hode na kôš z hry sa hráč môže odraziť z obrátkovej nohy, ale žiadna noha sa nesmie opätovne dotknúť podlahy pred tým, ako lopta opustí jeho ruku (ruky).
Na začiatku driblingu sa obrátková noha nesmie zdvihnúť skôr, ako lopta opustí ruku (ruky).
Pri prihrávke alebo hode na kôš z hry sa hráč môže odraziť z obrátkovej nohy, dopadnúť na jednu nohu alebo obidve nohy súčasne, ale potom sa žiadna noha nesmie opäť dotknúť podlahy pred tým, ako lopta opustí jeho ruku (ruky).
Na začiatku driblingu nesmie zdvihnúť žiadnu nohu skôr, ako lopta opustí ruku (ruky).
Pri prihrávke alebo hode na kôš z hry môže zdvihnúť jednu alebo obidve nohy, ale nesmú sa opäť dotknúť podlahy skôr, ako lopta opustí ruku (ruky).
Hráč, ktorý padol, leží alebo sedí na podlahe:
Tri sekundy.
Hráč nesmie zostať dlhšie než tri (3) po sebe idúce sekundy v súperovom vymedzenom území, pokiaľ má jeho družstvo živú loptu pod kontrolou v prednej polovici ihriska a sú spustené hodiny hry.
Dlhšie sa zdržiavať vo vymedzenom území môže hráč, ktorý:
Osem sekúnd.
Ak hráč získa pod kontrolu živú loptu vo svojej zadnej polovici ihriska, jeho družstvo musí do ôsmich (8) sekúnd dostať loptu do svojej prednej polovice ihriska.
Obdobie osem (8) sekúnd sa nenastaví na nové, ale sa pokračuje v starom, ak družstvo, ktoré malo loptu pod kontrolou, ju dostane na vhadzovanie v zadnej polovici ihriska v dôsledku:
Dvadsať štyri sekúnd.
Keď hráč získa na ihrisku živú loptu pod kontrolu, jeho družstvo sa musí do dvadsať štyri (24) sekúnd pokúsiť o hod na kôš z hry.
Pre platný pokus o hod na kôš z hry do dvadsať štyri (24) sekúnd:
Ak sa pokus o hod na kôš z hry uskutoční pri konci obdobia 24-sekúnd
a signál zaznie kým je lopta vo vzduchu:
Základne princípy bránenia.
Princíp valca definuje priestor v zdanlivom valci obsadený hráčom na podlahe. Súčasťou valca je priestor nad hráčom. Valec je ohraničený:
Ruky a paže môžu byť pred trupom vystreté nie ďalej ako je poloha chodidiel, pričom paže môžu byť v lakťoch ohnuté a predlaktia a ruky vztýčené. Vzdialenosť chodidiel je úmerná výške.
Princíp vertikality
Počas stretnutia má každý hráč právo zaujať postavenie (valec) na ktoromkoľvek mieste ihriska neobsadenom súperom.
Tento princíp chráni miesto na ihrisku, na ktorom stojí, a vzdušný priestor nad ním, ak kolmo vyskočí vo svojom valci.
Len čo hráč opustí svoje vertikálne postavenie (valec) a dôjde k telesnému dotyku so súperom, ktorý zaujal svoje vertikálne postavenie (valec), za dotyk je zodpovedný hráč, ktorý opustil svoje vertikálne postavenie (valec).
Obranca nesmie byť potrestaný za to, že kolmo vyskočí (vo svojom valci), alebo ak má ruky a paže vystreté nad sebou vo svojom valci.
Útočiaci hráč, nachádzajúci sa na podlahe alebo vo vzduchu pri výskoku, sa nesmie dotknúť brániaceho hráča stojaceho v dovolenom obrannom postavení:
Dovolené obranné postavenie
Brániaci hráč zaujal počiatočné dovolené obranné postavenie, ak:
K dovolenému obrannému postaveniu patrí navyše aj vertikálny priestor nad hráčom (valec) od podlahy k stropu. Môže teda zdvihnúť paže a ruky nad hlavu alebo kolmo vyskočiť, ale musia zostať vo zvislej polohe vnútri pomysleného valca.
Bránenie hráča, ktorý má loptu pod kontrolou
Pri bránení hráča, ktorý má loptu pod kontrolou (drží ju alebo dribluje), sa prvky času a priestoru neberú do úvahy.
Hráč s loptou musí očakávať, že ho budú brániť, a preto musí byť pripravený zastaviť sa alebo zmeniť smer, ak súper zaujme počiatočne dovolené obranné postavenie pred ním, a to dokonca aj vtedy, keď sa tak stane v zlomku sekundy. Brániaci hráč musí zaujať počiatočné dovolené obranné postavenie bez toho, aby pred tým, ako ho zaujme, spôsobil dotyk.
Len čo brániaci hráč zaujal počiatočné dovolené obranné postavenie, môže sa pri bránení súpera pohybovať, ale nesmie vysunúť ruky, ramená, boky alebo nohy a tak dotykom zabrániť driblujúcemu hráčovi, aby ho obišiel.
Pri posudzovaní situácie "blokovanie/prerážanie" hráča s loptou, sa rozhodca riadi nasledujúcimi zásadami:
Ak sú splnené hore uvedené podmienky, potom sa chyby dopustil hráč s loptou.
Bránenie hráča, ktorý nemá loptu pod kontrolou
Hráč, ktorý nemá loptu pod kontrolou, má právo sa voľne pohybovať po ihrisku a zaujať akékoľvek miesto neobsadené iným hráčom.
Pri bránení hráča, ktorý nemá loptu pod kontrolou, sa berú do úvahy prvky času a vzdialenosti. To znamená, že brániaci hráč nemôže zaujať postavenie priveľmi blízko a/alebo priveľmi rýchlo do cesty pohybujúcemu sa súperovi tak, že tento nemá dostatok času alebo vzdialenosti na zastavenie alebo zmenu smeru.
Vzdialenosť je úmerná rýchlosti súpera, nikdy nie menej ako jeden (1) a nikdy nie viac ako dva (2) normálne kroky.
Ak brániaci hráč pri zaujímaní svojho počiatočného dovoleného obranného postavenia neberie do úvahy prvky času a vzdialenosti, je zodpovedný za prípadný dotyk so súperom.
Ak brániaci hráč už zaujal počiatočné dovolené obranné postavenie, môže sa pri bránení súpera pohybovať. Nemôže dotykom roztiahnutých alebo vychýlených paží, ramien, bokov, alebo nôh do súperovej cesty brániť súperovi prejsť okolo neho. Môže sa obrátiť alebo dať pred seba v blízkosti svojho tela ruku (ruky), v priestore svojho valca, a tak predísť zraneniu.
Hráč, ktorý je vo vzduchu
Hráč, ktorý vyskočil do vzduchu z niektorého miesta na ihrisku, má právo dopadnúť späť na to isté miesto.
Má právo dopadnúť na iné miesto na ihrisku za predpokladu, že miesto dopadu a priama cesta medzi miestom odrazu a miestom dopadu nie je v momente výskoku obsadená súperom (súpermi).
Ak hráč vyskočil a dopadol a jeho moment zotrvačnosti spôsobil dotyk so súperom, ktorý za miestom dopadu zaujal dovolené obranné postavenie, potom za dotyk je zodpovedný skáčuci hráč. Súper nesmie vstúpiť do cesty hráčovi po tom, ako tento hráč vyskočil do vzduchu. Pohyb pod hráča, ktorý je vo vzduchu a tým spôsobený dotyk, je obyčajne nešportová chyba a v určitých prípadoch môže byť diskvalifikujúcou chybou.
Clonenie: dovolené a nedovolené
Clona je pokusom hráča zabrániť alebo sťažiť dosiahnuť zamýšľané miesto na ihrisku súperovi, ktorý nemá loptu.
K dovolenému cloneniu dochádza vtedy, keď hráč cloniaci súpera:
K nedovolenému cloneniu dochádza vtedy, keď hráč cloniaci súpera:
Ak je clona postavená v zornom poli stojaceho súpera (spredu alebo zboku), cloniaci hráč môže postaviť clonu pri ňom tak blízko, ako si želá, za predpokladu, že nedôjde k dotyku.
Ak je clona postavená mimo zorného poľa stojaceho súpera, cloniaci hráč musí umožniť súperovi urobiť jeden (1) normálny krok ku clone bez dotyku.
Ak súper je v pohybe, platia prvky času a vzdialenosti. Cloniaci hráč musí nechať súperovi dostatok miesta, aby sa clonený hráč mohol zastavením alebo zmenou smeru vyhnúť clone.
Požadovaná vzdialenosť nie je nikdy menej ako jeden (1) a nikdy viac ako dva (2) normálne kroky.
Dovolene clonený hráč je zodpovedný za akýkoľvek dotyk s cloniacim hráčom.
Prerážanie
Prerážanie je taký nedovolený osobný dotyk hráča s loptou alebo bez nej, že nastane strkanie alebo pohyb do trupu súpera.
Blokovanie
Blokovanie je nedovolený osobný dotyk, ktorý obmedzuje pohyb súpera s loptou alebo bez lopty.
Hráč, ktorý sa pokúša cloniť, sa dopustí chyby – blokuje, ak dôjde k dotyku, keď je v pohybe a súper buď nehybne stojí, alebo od neho ustupuje. Ak hráč nesleduje loptu, je obrátený tvárou k súperovi a mení svoje postavenie podľa pohybu súpera, potom je tento hráč primárne zodpovedný za akýkoľvek dotyk, ktorý nastane, ak však nepôsobia iné faktory. Výraz "ak nepôsobia iné faktory" znamená úmyselné strkanie, prerážanie alebo držanie hráčom, ktorý je clonený. Pri zaujatí postavenia na podlahe sa hráčovi dovoľuje roztiahnuť pažu (paže) alebo lakeť (lakte) mimo jeho valca, ale musí ich stiahnuť do svojho valca, keď sa súper pokúša prejsť okolo. Ak paža (paže) alebo lakeť (lakte) hráča sú mimo jeho valca a dôjde k dotyku, ide o blokovanie alebo držanie.
Dotýkanie sa súpera rukou (rukami) a/alebo pažou (pažami)
Rozhodcovia musia rozhodnúť, či hráč, ktorý spôsobil dotyk, získal nešportovú výhodu. Ak dotyk spôsobený hráčom akýmkoľvek spôsobom
obmedzuje voľnosť pohybu súpera, potom je tento dotyk chybou. K nedovolenému používaniu ruky (rúk) alebo roztiahnutej paže (paží)
dochádza vtedy, keď brániaci hráč v obrannom postavení položí ruku (ruky) na súpera s loptou alebo bez lopty, nechá ju (ich) na ňom spočinutú a spomalí tak jeho pohyb. Opakovaný dotyk alebo "pichnutie" súpera s loptou alebo bez lopty môže spôsobiť stupňovanie hrubosti, a preto je chybou.
Útočiaci hráč s loptou sa dopustí chyby, ak:
sebou a brániacim hráčom.
Útočiaci hráč bez lopty sa dopúšťa chyby, ak „odstrkuje“ s cieľom:
Hra v postavení podkošového hráča
Pre hru v postavení podkošového hráča platí princíp vertikality. Útočiaci hráč v postavení podkošového hráča i brániaci hráč, ktorý ho bráni, musia rešpektovať vzájomné vertikálne práva (valec). Ak útočiaci alebo brániaci hráč v postavení podkošového hráča ramenom
alebo bokom vytláča svojho súpera z jeho postavenia, alebo súperovi bráni vo voľnosti pohybu roztiahnutými lakťami, pažami, kolenami alebo inou časťou tela, dopúšťa sa chyby.
Nedovolené bránenie zozadu
Nedovolené bránenie zozadu je osobný dotyk so súperom, ktorý spôsobí zozadu obranca nachádzajúci sa za súperom. Skutočnosť, že sa obranca pokúša hrať loptou, ho neoprávňuje na osobný dotyk so súperom zozadu.
Držanie je nedovolený osobný dotyk so súperom, ktorý obmedzuje voľnosť jeho pohybu. Môže ísť o dotyk (držanie) s ktoroukoľvek časťou tela.
Strkanie je neodvolený osobný dotyk s ľubovoľnou časťou tela, pri ktorom hráč násilne pohybuje alebo sa pokúša pohybovať súperom, ktorý má alebo nemá loptu pod kontrolou. 

</doc>
<doc id="37782" url="https://sk.wikipedia.org/wiki?curid=37782" title="Daktyloskopia">
Daktyloskopia

Daktyloskopia (z gr. "daktylos" – prst a "skopeo" – pozorujem) je náuka o obrazcoch papilárnych línií na vnútornej strane článkov prstov (v širšom zmysle aj dlaní [cheiroskopia] a chodidiel) človeka. Tvary papilárnych línií, ich priebeh a smer sú u jednotlivých osôb veľmi odlišné. Podľa obrazcov, ktoré papilárne línie vytvárajú, je možné stanoviť niekoľko vzorov, ktoré slúžia k základnému roztriedeniu všetkých obrazcov.
História.
S prvými poznatkami o daktyloskopii sa stretávame už v starom Grécku. Odtlačkom prsta označovali grécki výrobcovia svoje hlinené výrobky. Značné rozšírenie a uplatnenie nachádza daktyloskopia v 7. storočí v Číne a Japonsku. Odtlačky prstov ako identifikačný prostriedok sa používali v právnych vzťahoch na overovanie totožnosti osôb, potvrdzovanie listín a na iné ciele.
V Európe sa s daktyloskopiou stretávame až v druhej polovici 17. storočia. Roku 1668 taliansky lekár Marcello Malpighi upozornil na rozličnosť papilárnych línií na prstoch rúk. Až o 155 rokov neskôr kožnú sústavu na prstoch veľmi podrobne vedecky preskúmal český prírodovedec Jan Evangelista Purkyně. Vo svojej habilitačnej práci z roku 1823 ako jeden z prvých vedcov roztriedil obrazce papilárnych línií do 9 klasifikačných skupín, čím sa veľmi významne zaslúžil o rozvoj daktyloskopie. V tej dobe však jeho poznatky zostali prakticky nevyužité.
Ako identifikačný prostriedok sa daktyloskopia v Európe ujala až v druhej polovici 19. storočia. Pojem „daktyloskopia“ po prvý raz použil Juan Vucetich, policajný úradník z Buenos Aires v druhej polovici 19. storočia, kde založil aj daktyloskopickú registráciu.
V roku 1877 navrhol angličan William Hershel vyžitie metódy daktyloskopie v súdnej praxi.
Z výsledkov vedeckého bádania J. E. Purkyňu vychádzal aj anglický prírodovedec Francis Galton, ktorý položil vedecké základy modernej klasifikácie daktyloskopie. Jeho zásluhou sa v roku 1892 stáva z daktyloskopie významná policajná identifikačná metóda.
Vďaka identifikačnej a dôkaznej hodnote, daktyloskopia má široké uplatnenie v dokazovaní totožnosti osôb, pravosti listín a predmetov. Nenahraditeľná je jej funkcia najmä v kriminalistike a súdnej praxi, pri vyšetrovaní trestných činov, zisťovaní a usvedčovaní ich páchateľov.
Princíp.
Daktyloskopia je zatiaľ najobjektívnejší a najhodnovernejší identifikačný prostriedok zisťovania totožnosti osôb a neznámych mŕtvol založený na vedeckých základoch. Podstata daktyloskopie a jej identifikačný dôkazný význam tkvie v troch vedeckých, biologických a fyziologických princípoch:
Odtlačky prstov ako daktyloskopické stopy sú spravidla bezfarebné. Vznikajú vylučovaním potu z kanálikov papilárnych línií prstov rúk. 
Klasifikácia papilárnych línií.
Pri klasifikácii jednotlivých odtlačkov sa dnes celosvetovo využívajú 4 základné vzory:
- papilárne línie tvoria jednoduché oblúky. Obrazec neobsahuje žiadne delty. (delta- pozri u ďalších vzorov.)
- papilárne línie tvoria slučku, ktorá vedie vľavo. Vpravo od stredu slučky sa nachádza delta. Medzi deltou a stredom musí byť najmenej jedna počítateľná – prebiehajúca línia
- papilárne línie tvoria kruhové, oválne, špirálové, dvojslučkové obrazce a obsahujú najmenej dve delty s najmenej jednou počítateľnou samostanou líniou.
- papilárne línie tvoria slučku, ktorá vedie vpravo. Vľavo od stredu slučky sa nachádza delta. Medzi deltou a stredom musí byť najmenej jedna počítateľná – prebiehajúca línia.
Znaky daktyloskopického odtlačku.
Samotné určenie vzoru u daktyloskopického odtlačku prsta ešte neumožňuje identifikáciu nositeľa odtlačku. K individuálnej identifikácii je potrebné ešte určenie zhodnosti individuálnych znakov. Za individuálne znaky považujeme predovšetkým:
V kriminalistickej identifikácii je potrebné k individuálnej zhode dosiahnuť 10 zhodných znakov, pričom sa znaky posudzujú nie samostatne, ale vo vzťahu k vzájomnej polohe. Podľa zásady troch fyziologických zákonov sa nemôže vyskytnúť osoba, ktorá by okrem zhodného základného vzoru mala rovnaký počet, umiestnenie, tvar a veľkosť individuálnych znakov.
Použitie nielen v kriminalistike.
V minulosti bola daktyloskopia ako presná metóda identifikácie využívaná takmer výhradne v kriminalistickej praxi. Samotnou témou je skúmanie neznámych daktyloskopických odtlačkov (stopy zaistené v súvislosti s trestným činom).
Pokrok v informačných technológiách, v digitalizácii obrazu už dnes umožňuje využívať daktyloskopiu ako identifikačnú metódu aj mimo kriminalistickej praxe v komerčných civilných aplikáciach.
Daktyloskopický odtlačok.
Tento obrázok je daktyloskopický odtlačok prsta vzor č. 3, slučka vpravo, delta vľavo, s vyznačenými charakteristickými individuálnymi znakmi. Zhodnosť identifikujúceho odtlačku s identifikovaným odtlačkom nastáva vtedy, ak sa zhoduje vzor, tvar papilárnych línií a všetky vyznačené charakteristické znaky vo svojej vzájomne polohe. Teda napríklad medzi znakom č. 3 a 4 musia prebiehať tri línie.

</doc>
<doc id="37784" url="https://sk.wikipedia.org/wiki?curid=37784" title="Skopje">
Skopje

Skopje (macedon. Скопје) je hlavné a najväčšie mesto Severného Macedónska. Má rozlohu a žije v ňom 526 502 obyvateľov (2021).
Poloha.
Mesto sa nachádza v severnej časti Severného Macedónska, v údolí rieky Vardar. V okolí sa rozprestiera kotlina, obklopená vysokými horami masívu Jakupica (Torbešija). V Skopje sa križovali stredoveké obchodné cesty z Belehradu, Dubrovníku, Konštantínopolu a Solúnu. V ich trase dnes vedú medzinárodné cesty E75 zo Srbska k Egejskému moru a E65 z pobrežia Jadranu do Grécka.
Dejiny.
Prvé stopy po osídlení lokality Skopje pochádzajú už z obdobia pred naším letopočtom. V období antiky sa na území mesta nachádzal hrad "Scupi", ktorý bol zničený pri zemetrasení. Územie patrilo Byzantskej ríši a práve tu sa narodil slávny byzantský cisár Justinián I.
V stredoveku ovládali územie Bulhari, po nich Srbi, ktorí si zo Skopje urobili v roku 1346 hlavné mesto svojej ríše. Už v roku 1392 obsadili celú oblasť Turci, ktorí tu vládli celých 5 storočí.
Po balkánskych vojnách (1912 – 1913) sa Skopje stáva súčasťou Srbska a po ukončení 1. svetovej vojny kráľovstva Srbov, Chorvátov a Slovincov. V roku 1929 sa kráľovstvo premenovalo na Juhosláviu, no už počas 2. svetovej vojny bola veľká časť územia Vardaru, teda dnešného Severného Macedónska pripojená k Bulharsku. Po skončení vojny sa Skopje stalo hlavným mestom Macedónskej socialistickej republiky, čo podnietilo jeho veľký rozvoj.
Mesto sa stalo dôležitým hospodárskym a kultúrnym centrom krajiny, bolo vybudovaných množstvo tovární, úradov a inštitúcií. Veľkou ranou mestu bolo silné zemetrasenie v roku 1963, ktoré vážne poškodilo infraštruktúru, budovy, továrne a vyžiadalo si množstvo obetí. Na obnove metropoly sa podieľali okrem Juhoslávie aj ČSSR, USA a ďalšie.
Po rozpade Juhoslávie sa v roku 1991 stalo Skopje hlavným mestom Macedónska (dnes nazývaného Severné Macedónsko) a následne sa pristúpilo k jeho zatraktívneniu a modernizácii. Bola vybudovaná a stále je rozširovaná moderná infraštruktúra (medzinárodné letisko, diaľnice M1 a M3) a v meste pribudlo množstvo sôch, múzeí a iných umeleckých objektov.
Napriek veľkému poškodeniu v minulosti a obnove je mesto charakteristické starobylou zástavbou z čias tureckej nadvlády, s najstaršími budovami zo 14. storočia. Táto časť mesta nebola počas zemetrasenia výraznejšie poškodená a teda ani stavebne upravovaná.
Administratívne delenie.
1. Centar
2. Čair
3. Šuto Orizari
4. Butel
5. Karpoš
6. Gjorče Petrov
7. Saraj
8. Kisela Voda
9. Aerodrom
10. Gazi Baba

</doc>
<doc id="37786" url="https://sk.wikipedia.org/wiki?curid=37786" title="Mogadišo">
Mogadišo

Mogadišo (, , , pôvodne - sídlo šacha) je hlavné a najväčšie mesto Somálska. Do konca druhej svetovej vojny patrilo mesto Taliansku. V roku 2011 malo Mogadišo 2 855 800 obyvateľov.

</doc>
<doc id="37787" url="https://sk.wikipedia.org/wiki?curid=37787" title="Abú Zabí (mesto)">
Abú Zabí (mesto)

Abú Zabí (normovaný slovenský názov) alebo Abú Dabí alebo Abú Dhabí (/iné prepisy: "Abú Zabí, Abú Dhabí", ) je hlavné mesto Spojených arabských emirátov. Mesto má viac ako 1 500 000 obyvateľov (2021).
Abú Zabí je hlavným mestom emirátu a zároveň hlavným mestom celej federácie. Mesto, s približne 1,5 mil. obyvateľov, je druhým najväčším mestom po Dubaji. Z tohto počtu je 80 % cudzincov. Preklad názvu „Abú Zabí“ znamená „otec gazely“. Mesto je známe pod prívlastkom „kvetinové“, kvôli veľkým plochám zelene a kvetinových záhonov esteticky doplnených početnými fontánami. Je hlavným bankovým a obchodným centrom Spojených arabských emirátov, má medzinárodné letisko.
História.
Na začiatku 20. storočia bolo Abú Zabí len menším prístavným mestom s približne 6 000 obyvateľmi. Výrazný rozvoj mesta i oblasti nastal v 60. rokoch 20. storočia v súvislosti s rozvojom ťažby ropy.

</doc>
<doc id="37788" url="https://sk.wikipedia.org/wiki?curid=37788" title="Výpočtová zložitosť">
Výpočtová zložitosť

Výpočtová zložitosť alebo výpočtová náročnosť je pojem z teórie algoritmov, vyjadruje nakoľko je výpočet podľa zvoleného algoritmu zložitý. Výpočtovú zložitosť študuje teória zložitosti.
Výpočtová zložitosť má dve základné miery:
Optimalizácia algoritmu sa týka minimalizácie jednej alebo obidvoch mier zložitosti.
Výpočtová zložitosť algoritmu priamo nesúvisí so zložitosťou samotného algoritmu z ľudského pohľadu. Algoritmus môže byť veľmi jednoduchý na pochopenie i implementáciu, napriek tomu môže byť jeho výpočtová zložitosť veľká a naopak.
Druhy výpočtovej zložitosti v závislosti od počtu vstupných prvkov "n", ("a, b, c" sú konštanty, "t" je čas):
Za rýchle algoritmy sa pokladajú prvé tri druhy.
Ilustráciou zložitosti je nasledujúca tabuľka, predpokladajme, že vykonanie jednej operácie trvá jednu mikrosekundu:
Z uvedenej tabuľky vidno, že aj keby sme rýchlosť operácií zväčšili 1000x, posledný algoritmus by bol tak či tak neriešiteľný v rozumnom čase a predposledný pre väčšie n tiež.
Tú istú úlohu možno väčšinou riešiť rôznymi algoritmami s rozličnou výpočtovou zložitosťou. Napríklad triedenie sa dá jednoducho implementovať s výpočtovou zložitosťou n2, ale existujú aj algoritmy triedenia so zložitosťou formula_3.

</doc>
<doc id="37789" url="https://sk.wikipedia.org/wiki?curid=37789" title="Bangui">
Bangui

Bangui je najväčšie a hlavné mesto Stredoafrickej republiky.
Vodné toky.
Mesto sa nachádza na severnom brehu rieky Ubangi. Na druhom brehu je konžské mesto Zongo. 
Podnebie.
V Bangui je tropické vlhké podnebie s priemernou teplotou celoročne nad 30 °C. Obdobie dažďov trvá od mája do októbra.

</doc>
<doc id="37790" url="https://sk.wikipedia.org/wiki?curid=37790" title="Chartúm (mesto)">
Chartúm (mesto)

Chartúm ( - Al-Chartúm alebo Al-Churtúm) je hlavné mesto Sudánu. 
Poloha a prírodné podmienky.
Chartúm leží v údolí rieky Níl v mieste, kde do Bieleho Nílu ústi jeden z jeho posledných prítokov, Modrý Níl. Práve tieto dve rieky tvoria prirodzenú hranicu s dvoma jeho najväčšími predmestiami. Na západnom brehu Nílu je to Umm Durmán, často uvádzaný ako najväčšie mesto krajiny, a na severnom brehu Modrého Nílu Al-Chartúm Bahrí (Severný Chartúm). Mesto leží v tropickom páse vo výške , na juhovýchodnom okraji Sahary. Vládne tu suché kontinentálne podnebie. Ročný úhrn zrážok činí iba 156 mm, pritom 89% všetkých zrážok spadne v období od júla do septembra. Miestnu spotrebu vody pokrýva zo 45% Níl, zvyšok pripadá na podzemné zdroje vody. Priemerná mesačná teplota činí v januári 22,7°C a 31,6°C v júli. Najteplejšie mesiace sú ale máj a jún.
Charakteristika sídelnej aglomerácie.
Charakteristika sídelnej aglomerácie je daná prírodnými podmienkami púštnej krajiny, ktorou preteká mohutná rieka Níl. Sútok Bieleho a Modrého Nílu vytvára tri, respektíve (vďaka rozľahlému ostrovu, ktorý sa v mieste sútoku nachádza) štyri samostatné miesta, vhodné na vybudovanie ľudského sídla. Najstaršie osídlenie sa nachádza na úrodnom a zelenom ostrove zvanom "Tuti". Neskôr vznikli na brehoch riek tri samostatné mestá "Chartúm", "Omdurman" a "Bahri" (tiež "Severný Chartúm"). Historické centrum Omdurman a Bahri, rovnako ako zástavba ostrova Tuti dodnes tvoria typické hlinené domy z nepálených tehál, vytvárajúcich labyrintickú štruktúru, ktorá však bola v druhej polovici 20. storočia vďaka rozvoju automobilizmu pozmenená reguláciou ulíc. 
Samotný Chartúm bol na sklonku 19. storočia úplne novo vybudovaný v koloniálnom štýle. Charakteristické sú pre neho široké bulváre, tvoriace štvorcovú sieť, doplnenú diagonálnymi ulicami. V 20. storočí došlo postupne k vybudovaniu trojice mostov, ktoré uľahčili spojenie samostatných mestských celkov do jednej mohutnej sídelnej aglomerácie. Rozsiahla zástavba budovaná v druhej polovici 20. storočia má spravidla jednoduchú štruktúru pravidelných ulíc, budovaných v zhruba štvorcovom rastri.
História.
Chartúm je pomerne mladé mesto, keďže bolo založené ako vojenský tábor Egypťanmi až v roku 1821. Čoskoro získal na význame a už o trinásť rokov neskôr sa stal hlavným mestom Sudánu. Prekvital tu obchod s otrokmi a v druhej polovici 19. storočia zohral Chartúm dôležitú úlohu v boji sudánskych povstalcov proti Britom a Egypťanom. V roku 1885 bolo mesto dobyté a zničené povstaleckými vojskami, ktoré viedol Muhammad Ahmad ibn Abd Allah al-Mahdí. V roku 1898 boli tieto povstalecké vojská porazené Britmi, ktorí krajinu ovládli a urobili z nej svoju kolóniu. Mesto bolo po roku 1898 úplne novo vybudované podľa jednotného, architektonicky pozoruhodne komponovaného urbanistického plánu v koloniálnom štýle, ktorý čiastočne rešpektoval miestnu architektúru a čiastočne vychádzal z európskej architektúry 19. storočia. Mesto budované podľa tohto plánu malo charakter správneho centra s univerzitou, ministerstvami, palácom miestodržiteľa atp. Túto funkciu plnil Chartúm aj po roku 1956, kedy sa pri vyhlásení samostatnej Sudánskej republiky stal hlavným mestom nezávislého Sudánu.
Etnické zloženie obyvateľstva.
V Chartúme sa arabský sever Afriky stretáva s čiernou Afrikou a žijú tu vedľa seba Arabi a sudánski černosi. V meste dnes prevažujú dve náboženské skupiny, a to moslimovia a kresťania. Arabizácia a islamizácia začala už po získaní samostatnosti v roku 1956. Moslimovia sú v súčasnosti podporovaní aj vládou Sudánu.
Hospodárstvo.
Priemysel: potravinársky, kožiarsky, textilný, kovospracujúci, farmaceutický, sklársky, elektrotechnický, polygrafický.
Pamiatky.
Katolícka a anglikánska katedrála, miestodržiteľský palác, mešita, Mahdího mauzóleum.

</doc>
<doc id="37791" url="https://sk.wikipedia.org/wiki?curid=37791" title="Ventil (armatúra)">
Ventil (armatúra)

Ventil je typ potrubného uzáveru regulujúci tok tekutín (plynov, fluidizovaných tuhých látok, kalov a kvapalín) a to otvorením, zavretím alebo čiastočným blokovaním rôznych priechodov. Funkčný prvok je tanier ventilu, ktorý sa pohybuje pomocou skrutkového vretena. Zdvih taniera býva 1/4 svetlosti sedla, čo vyplýva z požiadavky približne rovnakej rýchlosti prúdenia cez sedlo ventilu a okolo jeho taniera. Ventily väčšinou nespĺňajú požiadavku na čo najpriamejší prechod tekutiny potrubím, lebo smer prúdenia sa mení aj dvakrát, alebo raz v prípade rohového ventilu.

</doc>
<doc id="37792" url="https://sk.wikipedia.org/wiki?curid=37792" title="Paramaribo">
Paramaribo

Paramaribo je hlavné mesto Surinamu. Žije tu približne 250 000 obyvateľov.

</doc>
<doc id="37794" url="https://sk.wikipedia.org/wiki?curid=37794" title="Basseterre">
Basseterre

Basseterre je hlavné mesto štátu Svätý Krištof a Nevis. Leží na južnom pobreží ostrova Svätý Krištof. Basseterre bolo založené v roku 1627 a znovupostavené po požiari v roku 1867.

</doc>
<doc id="37795" url="https://sk.wikipedia.org/wiki?curid=37795" title="Abú Zabí">
Abú Zabí

Abú Zabí (normovaný slovenský názov) alebo Abú Dabí alebo Abú Dhabí je:

</doc>
<doc id="37798" url="https://sk.wikipedia.org/wiki?curid=37798" title="Lucia (svätica)">
Lucia (svätica)

Svätá Lucia (* 284(?), Syrakúzy – † 304) je jedna z katolíckych a pravoslávnych svätých. Uctievajú ju (ako jediného svätého) aj luteránski Švédi a Nóri. Je patrónkou slepých. Jej deň sa medzi katolíkmi oslavuje 13. decembra (pozri aj Lucia).
Uctieva sa dokázateľne od 5. storočia. Jej znakom sú oči.
Životopis.
Pochádzala z dobre situovanej rodiny, ale rozdala svoj majetok i plánované svadobné veno chudobným. Udali ju úradom ako kresťanku, za čo podstúpila mučenícku smrť. Známa je legenda, podľa ktorej si vylúpila oči, aby sa nemusela vydať za pohanského ženícha, za čo ju Panna Mária obdarila ešte krajšími očami.
Tradícia.
Tradícia, ktorá prišla zo Švédska a slávila sa 13. decembra. Symbolicky znamenala držanie nešťastia ďaleko od domu. Lucie boli oblečené v bielom a na tvári mali biely závoj. V jednej ruke mali kôš so sladkosťami a v druhej metličku z peria. Symbolicky bol vymetaný prach z domu.

</doc>
<doc id="37799" url="https://sk.wikipedia.org/wiki?curid=37799" title="Obehová sústava">
Obehová sústava

Obehová sústava je anatomická sústava u živočíchov a človeka pozostávajúca z cievnej sústavy (=ciev) tela, srdca, krvi a miazgy. Jej najdôležitejšia časť – sústava krvných ciev a srdce – sa označuje ako srdcovocievna sústava alebo kardiovaskulárny systém. Miazga a miazgové cievy patria aj do tzv. miazgovej sústavy (lymfatického systému).
Obehová sústava zabezpečuje pohyb a rozvoz telových tekutín, ktoré obsahujú všetky potrebné látky. Zároveň odvádza z tela produkty látkového metabolizmu. Okrem prepravnej funkcie, má obehová sústava za úlohu udržať stálosť vnútorného prostredia (biol. homeostáza) a ochranu organizmu.
Fylogenetický vývoj.
Najjednoduchšie živočíchy nemajú vyvinutú obehovú sústavu. Dokonalejšia otvorená obehová sústava sa vyznačuje vylievaním telesnej tekutiny do telovej dutiny. Posledný typ sústavy je uzavretá, v ktorej transportovaná tekutina neopúšťa cievny systém
Bez obehovej sústavy.
Najjednoduchším spôsobom transportu živín v organizme je difúzia a osmóza u jednobunkovcov ("Monocytozoa").
Iným príkladom organizmu bez cievnej sústavy je ploskuľa mliečnobiela ("Dendrocoelum lacteum") a ostatné živočíchy z triedy ploskulíc ("Turbellaria"). Majú ústa na brušnej strane, ktoré vedú do tráviaceho systému. Ten je veľmi rozvetvený, a pretože je ploskuľa tenká, potrava sa môže dostať pomocou difúzie ku každej bunke. Kyslík sa dostáva do tela difúziou cez povrch priamo z vody. Keďže každá bunka si dokáže zaobstarať živiny a kyslík samostatne, nie je potrebná transportná – obehová sústava.
Otvorená obehová sústava.
Otvorená obehová sústava je typická pre kmene mäkkýše ("Mollusca") a článkonožce ("Artropoda"). Tekutina – krvomiazga (biol. hemolymfa) je pumpovaná do telovej dutiny – hemocelu. Vracia sa do obehovej sústavy difúziou medzi bunkami. Pumpou v tomto systéme je jednoduché srdce alebo pulzujúca cieva. Tok telovej tekutiny je veľmi pomalý.
Uzavretá obehová sústava.
Živočíchy z kmeňa obrúčkavce ("Annelida") a z kmeňa mäkkýše triedy hlavonožce ("Cephalopoda") majú pohyb krvi zabezpečený pulzujúcou cievou na chrbtovej strane, späť sa vracia jednou alebo dvomi brušnými cievami. Krv sa do dutín nevylieva, ide teda o uzavretú cievnu sústavu. Miazga je voľne vyliata v telovej dutine.
Kmeň chordáty ("Chordata") má ako hlavnú pumpu uzavretého cievneho systému srdce.
Obehová sústava človeka.
Centrom obehovej sústavy je srdce, ktoré spolu so sieťou ciev a cievok tvorí „strojový park“ kardiovaskulárneho systému. Srdce je neúnavný motor: za rok sa stiahne 30-miliónkrát; za život človeka aj 2-miliardkrát. Pri každej kontrakcii prečerpá 82 ml krvi – v prípade dospelého človeka to znamená, že dokáže za deň naplniť 8 000-litrovú nádrž. Obehovú sústavu delíme na dva okruhy: veľký krvný obeh, ktorý vedie okysličenú krv po celom tele, kde sa odkysličuje a malý, pľúcny obeh, ktorý vedie odkysličenú krv do pľúc na okysličenie. V pľúcach sa z krvi odstráni oxid uhličitý a na krvné bunky sa naviaže čerstvý kyslík. Poznáme aj vedľajšie krvné obehy, a to pečeňový portálny a hypotalamo-hypofýzový portálny obeh.
Funkcie.
Transport kyslíka, živín, hormónov a minerálnych látok k bunkám; transport oxidu uhličitého a odpadových produktov metabolizmu od buniek k príslušným orgánom na vylúčenie; udržiavanie rovnováhy pH vnútorného prostredia; ochrana proti chorobám; ochrana proti vykrvácaniu tvorbou krvných zrazenín; regulácia teploty ľudského tela.

</doc>
<doc id="37800" url="https://sk.wikipedia.org/wiki?curid=37800" title="Svätý Krištof">
Svätý Krištof

Svätý Krištof môže byť:

</doc>
<doc id="37801" url="https://sk.wikipedia.org/wiki?curid=37801" title="Absorpčné čiary">
Absorpčné čiary

Absorpčné čiary sú tmavé čiary v pozorovanom elektromagnetickom spektre. Vznikajú ako dôsledok prechodu svetla zo vzdialeného (pozorovaného) astronomického objektu cez plynové mračno k pozorovateľovi. Podľa výsledného nameraného spektra je možné predpokladať chemické zloženie mračna.

</doc>
<doc id="37802" url="https://sk.wikipedia.org/wiki?curid=37802" title="Baryónové číslo">
Baryónové číslo

Baryónové číslo je celkový počet baryónov mínus počet antibaryónov v danom systéme (napríklad vo vesmíre). Toto číslo dáva predstavu o kozmickej asymetrii medzi hmotou a antihmotou.

</doc>
<doc id="37803" url="https://sk.wikipedia.org/wiki?curid=37803" title="Krištof (svätec)">
Krištof (svätec)

Svätý Krištof () (* ? – † okolo 250) je katolícky a pravoslávny svätec. Je jedným zo štrnástich svätých pomocníkov.
Život.
Žil počas vlády rímskeho cisára Décia (vládol medzi rokmi 249251).
Uctievanie.
Je patrónom cestovateľov, pútnikov, v modernej dobe prenesene automobilistov. Jeden zo štrnástich svätých pomocníkov.
Katolíci o ňom rozprávajú príbeh odlišný od príbehu pravoslávnych kresťanov. Jeho sviatok sa svätí u pravoslávnych kresťanov 9. mája.
Pápež Pavol VI. 14. februára 1969 vylúčil jeho spomienku zo Všeobecného kalendára Rímskej cirkvi kvôli spornosti jeho existencie, kult samotný však nebol zrušený. Predtým (a v súčasnosti v rámci používania liturgických kníh z roku 1962) sa sv. Krištof v rímskom obrade liturgicky slávil 25. júla, na sviatok sv. Jakuba apoštola, ako "commemoratio" (komemorácia, spomienka). Svätý Krištof je uvedený vo v súčasnosti platnom Rímskom martyrológiu z roku 2004 na 25. júl.

</doc>
<doc id="37804" url="https://sk.wikipedia.org/wiki?curid=37804" title="Baryón">
Baryón

Baryóny sú skupina častíc. Spolu s mezónmi patria medzi hadróny.
Je to skupina častíc, obsahujúcich protóny a neutróny, čiže „obyčajnú (žiarivú) hmotu“. Baryóny sú masívne častice s polocelým spinom (čiže sú to fermióny).
Delia sa na:
Ako všetky hadróny, pozostávajú z kvarkov a podliehajú silnej interakcii (reagujú na jadrovú silu), ktorá drží pokope kvarky a drži pokope nukleóny v jadrách atómov.
Na rozdiel od mezónov pozostávajú z troch kvarkov (mezóny z kvarku a antikvarku).

</doc>
<doc id="37805" url="https://sk.wikipedia.org/wiki?curid=37805" title="Kvant">
Kvant

"Kvant a Kvant-2 sú aj názvy vesmírnych modulov."
Kvantum alebo kvant je najmenšie možné (teda už nedeliteľné) množstvo energie, hmoty (elementárna častica) alebo poznatku, resp. najmenšia možná hodnota fyzikálnej veličiny. Čo je „najmenšie možné“ samozrejme vždy závisí od stavu pokroku.
O kvante v kvantovej fyzike pozri Planckovu konštantu. Vychádza z kvantového princípu.

</doc>
<doc id="37806" url="https://sk.wikipedia.org/wiki?curid=37806" title="Kvantový princíp">
Kvantový princíp

Kvantový princíp je predpoklad, že hmota a energia sú tvorené základnými jednotkami: nedeliteľnými elementárnymi kvantami. Tento princíp formuloval v roku 1900 Max Planck a tvorí základný kameň kvantovej fyziky.

</doc>
<doc id="37809" url="https://sk.wikipedia.org/wiki?curid=37809" title="Svätý Tomáš">
Svätý Tomáš

Svätý Tomáš môže byť:
Pozri aj:

</doc>
<doc id="37810" url="https://sk.wikipedia.org/wiki?curid=37810" title="Svätý Tomáš (mesto)">
Svätý Tomáš (mesto)

Svätý Tomáš (port. São Tomé) je hlavné mesto štátu Svätého Tomáša a Princovho ostrova. Nachádza sa na severozápadnej strane ostrova Svätý Tomáš v zátoke "Ana Chaves". Svätý Tomáš je aj najväčšie mesto a administratívne centrum krajiny. V meste žije 62 531 (2008) obyvateľov.
Dejiny.
Aj keď Portugalci objavili ostrov Svätého Tomáša 21. decembra 1471, história mesta Svätého Tomáša sa začala písať až v roku 1493, kedy na základe nariadenia Portugalského kráľa Jána II. boli odobratí mladší synovia židovských rodín, následne boli pokrstení a poslaní spolu s portugalskými vyhnancami (port. "degredados") a černošskými otrokmi na ostrov Svätého Tomáša, aby založili novú kolóniu. Za ohnisko kolonizácie si osídlenci vybrali zátoku, ktorá sa teraz volá "Ana Chaves". Začali tam stavať kostolík a domčeky. Osídlenci sa snažili pestovať plodiny so Stredomoria, ale tým sa tu nedarilo. Naopak, darilo sa cukrovej trstine dovezenej z Madeiry, ktorá sa ihneď ujala a v okolí osady vyrástli plantáže cukrovej trstiny. V roku 1535 bola osada "São Tomé" vyhlásená za mesto.
V druhej polovici 16. storočia prebiehala snaha západoeurópskych krajín o prevzatie Portugalských zámorských majetkov. Kvôli tejto hrozbe bolo kráľovskou listinou z apríla 1566 nariadená výstavba obranných valov a zákopov okolo mesta proti hrozbe francúzskeho útoku. Lenže vtedajší obyvatelia mesta neboli schopní čeliť sústredenému útoku. Hrozba sa naplnila v roku 1567, kedy na mesto zaútočili francúzski piráti. Všetko obyvateľstvo vtedy muselo utiecť do priľahlých lesnatých hôr a počkať, kým sa neskončí rabovanie a neodídu. Neskôr sa na niektorých plantážach vzbúrili otroci proti zaobchádzaniu so strany svojich majiteľov. Tieto vzbury vyvolali v meste mnohé nezhody. Túto situáciu využila skupina angolských stroskotancov (port. "angolares") a v roku 1574 napadli statky v okolí mesta a prebojovali sa až do mesta. Provizórne milície, vytvorené obyvateľmi mesta, však tento útok odrazili. Na posilnenie obrany mesta bola v roku 1575 dokončená pevnosť São Sebastião. V roku 1585 bolo mesto zničené požiarom. Do konca 16. storočia prebehlo na statkoch v okolí mesta niekoľko vzbúr otrokov a mnohé vzbury zasiahli aj do chodu mesta Svätý Tomáš. Najvýznamnejšia bola vzbura otroka menom Amador, ktorý sa v júli 1595 postavil do čela otrokov a sústredil okolo seba 5000 černochov a mulatov. Z nich postavil vojsko o sile 800 mužov a rozdelil ich do štyroch skupín. Bez problémov dobyli mesto Svätý Tomáš, ktoré už vtedy zastávalo úlohu hlavného mesta kolónie. Amador sa prehlásil za kráľa a pustošil celý ostrov Svätého Tomáša. Až v roku 1596 sa podarilo ozbrojeným jednotkám zatknúť Amadora. V roku 1600 prišli ku brehom ostrova Holanďania, ktorí systematicky ničili a preberali Španielske a Portugalské kolónie. Ani mesto nebolo výnimkou a pod tlakom Holanďanov odišli statkári do pokojnejšej Brazílie. V tomto období výrazne poklesla výroba cukru a mesto začalo spolu s celou krajinou chudobnieť.
Holanďania nakoniec v roku 1641 opäť zaútočili a dobyli okrem mesta aj celú kolóniu Svätého Tomáša a Princovho ostrova. Stali sa pánmi tejto krajiny, až dokým ich v roku 1648 nevyhnal Brazílsky guvernér. Kolónia sa tak dostala opäť pod nadvládu Portugalcov. Ale v meste vládol chaos, ktorý bol aj všade na ostrovoch. Tento zmätok využili francúzski piráti a v roku 1709 napadli z mora mesto Svätý Tomáš. Žiadali 40 000 cruzados pod hrozbou, že zničia pevnosť São Sebastião. Takú sumu peňazí sa však nepodarilo zohnať a piráti ukradli z kráľovskej pokladnice 20 000 cruzados, zobrali rukojemníkov a odplávali do Angoly.
V 18. storočí sa mestečko Svätý Tomáš skladalo prevažne len zo slamených chyží, niekoľkých drevených domčekov, ktoré spolu s katedrálou Svätého Tomáša a vládnymi budovami z nepálených tehál tvorili čestnú výnimku. Mesto výrazne ovplyvnilo zrušenie otroctva v roku 1875 a začali sa najímať zmluvné pracovné sily (port. "contratados") z ostatných kútov Portugalského impéria. Na prázdnych plantážiach v okolí mesta sa začala pestovať káva a kakao, ktorých ceny v tom čase stúpali a na ostrovoch sa im aj darilo. Krajina spolu aj s mestom začala opäť ekonomicky rásť a aj zavádzať technologické novinky. Medzi prvými novinkami pre mesto bolo vybudovanie elektrického osvetlenia v roku 1892, úzkorozchodná železnica, ktorej účelom bolo zvážanie plodín z plantáží vo vnútrozemí do prístavu v meste. Guvernér poveril výstavbou tohto diela v roku 1894 Francúza Edmonda Plantiera a spustená bola v roku 1913 v dĺžke 19 kilometrov. Radnica mesta si v roku 1898 požičala veľkú sumu peňazí a začala budovať kanalizáciu, mestský bitúnok a dôstojné budovy pre matriku a súdy. Mesto o dva roky neskôr vybudovalo aj potrebný maják na blízkom ostrovčeku Ilhéu das Cabras.
Po páde kráľa v Portugalsku a po vytvorení republiky (5. októbra 1910) sa situácia veľmi nezmenila. Statkári mali problém s presadením sa na trhu s komoditami. Situácia sa nezlepšila ani po lisabonskom vojenskom prevrate z 28. mája 1926, kedy sa ujal moci António de Oliveira Salazar. Ale ani táto zmena sa neodrazila v dobrom a aj kvôli prebiehajúcej kríze, boli statkári nútení znížiť stavy zamestnancov a nájomných robotníkov. Boli nútení aj zastaviť prevádzku železnice, ktorá potom zarástla džungľou. V tomto čase prebiehali početné šetriace opatrenia, ktoré mnohokrát vyvolávali konflikty v celej kolónii.
Červenými písmenami sa nielen do mesta vrylo "povstanie Batepá" z roku 1953, počas ktorého boli prenasledovaní a lovení černosi na príkaz guvernéra, ktorý ich bral ako odporcov kolonializmu. Počas koloniálnej vojny, ktorú viedli Portugalci v Angole, Guinei-Bissau a Mozambiku slúžilo mesto ako prístav, kde sa sústreďovali vojaci, vojenská technika a ošetrovali sa ranení.
Od 12. júla 1975, kedy Svätý Tomáš a Princov ostrov vyhlásil nezávislosť od Portugalskej republiky, sa mesto Svätý Tomáš stalo hlavným mestom nového štátu. Sídlia tu hlavné správne orgány krajiny.
Súčasný opis mesta.
V meste sa nachádza rad historických pamiatok, ktoré sú lákadlom pre turistov. Hlavne ide o pevnosť São Sebastião, katedrála Svätého Tomáša, bývalí palác guvernéra, zachovalé budovy prvých osadníkov a Prezidentský palác. Ďalšie významné stavby v meste sú prístav, Estádio Nacional 12 de Julho, medzinárodné letisko, 2 tržnice, nemocnica, Národné lýceum a iných nižších školských zariadení, kino, knižnica, archív, vládne budovy, múzeá, budova národnej banky, mnohé pamätníky a námestia (port. "praças"). Mesto je plné zelene, ktorá rastie aj na stenách starých budov. Nachádza sa tu aj zázemie televíznej stanice RFI a jednej rádiovej stanice. Všetky cesty v meste sú vyasfaltované a napojené na hlavnú cestnú sieť ostrova.
Geografické podmienky a podnebie.
Súradnice: 00°20′10″ s. š., 06°43′53″ v. d. 
Mesto sa nachádza na severozápadnom pobreží ostrova Svätý Tomáš v zátoke menom "Ana Chaves". Neďaleko mesta leží aj ostrovček Ilhéu das Cabras. Okraje mesta zasahujú do hustých porastov ostrova. Priemerná nadmorská výška mesta je 
Podnebie.
V meste panujú po celý rok vysoké teploty. Priemerná teplota v januári je 26 °C (priemerné januárové zrážky sú ) a v júli 23 °C (tento mesiac je obvykle bez zrážok). Najviac zrážok spadne v marci ().
Populácia.
Obyvatelia mesta sú prevažne černosi a mulati. Prevažne patria k etniku Forro. Väčšina Portugalcov (asi 4 000) sa po vyhlásení nezávislosti z mesta odsťahovala naspäť do Európy. Tento odliv pol čiastočne kompenzovaný prílivom utečencov z Angoly.
Tabuľka, ktorá ukazuje stav obyvateľstva mesta v rôznych obdobiach:
Ekonomika.
V blízkosti mesta sú kávové a kakaové plantáže. V meste pôsobí jediné medzinárodné letisko Svätý Tomáš a aj prístav. Pomaly sa tu rozmáha aj cestovný ruch a ťažobný priemysel, ktorý má byť zameraný na ropu.

</doc>
<doc id="37811" url="https://sk.wikipedia.org/wiki?curid=37811" title="Kvantum">
Kvantum

Kvantum môže byť:

</doc>
<doc id="37812" url="https://sk.wikipedia.org/wiki?curid=37812" title="São Tomé">
São Tomé

São Tomé (po portugalsky Svätý Tomáš) môže byť meno týchto sídiel:
Pozri aj:

</doc>
<doc id="37813" url="https://sk.wikipedia.org/wiki?curid=37813" title="Saint Thomas">
Saint Thomas

Saint Thomas (St. Thomas; ) môže byť:
Pozri aj:

</doc>
<doc id="37815" url="https://sk.wikipedia.org/wiki?curid=37815" title="Mbabane (mesto)">
Mbabane (mesto)

Mbabane je hlavné mesto Eswatini. Nachádza sa v pohorí Mdimba, pozdĺž rovnomennej rieky a jej prítoku Polinjane. Juhoafrická hranica je vzdialená len 20 km západne od mesta.
Počet obyvateľov je vyše 70 000 (za rok 2003), hlavným mestom je od roku 1902, kedy bola presídlená administratíva z mesta Manzini. Hlavným zdrojom príjmov je turizmus a export cukru. Neďaleko mesta sa nachádzajú aj bane na cínovú a železnú rudu.
Priemerné teploty v Mbabane sú 15 °C za jún a 22 °C za január.

</doc>
<doc id="37816" url="https://sk.wikipedia.org/wiki?curid=37816" title="Pleso">
Pleso

Pleso môže byť:

</doc>
<doc id="37817" url="https://sk.wikipedia.org/wiki?curid=37817" title="Dodoma">
Dodoma

Dodoma je hlavné mesto Tanzánie. Má viac ako 410 tisíc obyvateľov.

</doc>
<doc id="37818" url="https://sk.wikipedia.org/wiki?curid=37818" title="Lomé">
Lomé

Lomé je hlavným mestom Toga. Nachádza sa na pobreží Guinejského zálivu v južnej časti krajiny. Svoj štatút hlavného mesta získalo v roku 1897, kedy bolo Togo nemeckou kolóniou.
Podľa údajov z roku 1998 má Lomé približne 700 000 obyvateľov. Okrem svojej správnej funkcie plní taktiež rolu dopravného uzlu. Vďaka prístavu a cestnému i železničnému spojeniu sa severnejšími oblasťami Toga cez Lomé prechádza väčšina vyvážaných artiklov krajiny. V meste sa tiež nachádza medzinárodné letisko.
28. mája 1975 tu bola podpísaná zmluva medzi Európskym hospodárskym spoločenstvom a 46 štátmi skupiny AKT.
Významným prvkom miestneho priemyslu je ropná rafinéria. Miestna Beninská univerzita je nezanedbateľnou súčasťou vzdelávacieho systému Toga.

</doc>
<doc id="37819" url="https://sk.wikipedia.org/wiki?curid=37819" title="Tunis">
Tunis

Tunis (niekedy tiež Túnis) je hlavným mestom Tuniska. V roku 2010 tu podľa sčítania ľudu žilo 780 000 obyvateľov a v celej aglomerácii to bolo 2 500 000 obyvateľov.
Názov mesta.
Pôvod dnešného názvu Tunisu siaha pravdepodobne do staroveku, do obdobia pred púnskymi vojnami. Grécky historik a politik Polybios z Megalapole (asi 200 pred Kr. - 120 pred Kr.) ho uvádza ako "Tines". Arabi mesto nazývali buď "Túnus" alebo "Túnis".
Prírodné podmienky.
Tunis leží na severozápadnom pobreží Tuniska v blízkosti jazera Le Lac. Hoci najvyšší bod mesta leží vo výške 150 m. n. m., jeho priemerná nadmorská výška sa pohybuje okolo 3 m. Priemerná teplota sa v januári pohybuje okolo 10 ° C, v júli okolo 26 ° C. V januári spadne priemerne 70 mm, v júli 0 mm zrážok.
História mesta.
Tunis je jedným z najstarších miest na Zemi. Prvú osadu pomenovanú Kartágo tu okolo roku 814 pred Kr. založili Feničania, v 2. storočí pred Kr. tu vzniklo opevnenie, ktoré malo mesto chrániť. V roku 146 pred Kr. v rámci tretej púnskej vojny mesto dobyli a zrovnali so zemou Rimania. V 5. storočí sa tu usadil germánsky kmeň Vandalov, v 6. storočí oblasť ovládla vtedy mocná Byzantská ríša. V 7. storočí bol Tunis založený ako arabské mesto. V 13. storočí získal status hlavného mesta východomagribského štátu Chavsidovskej dynastie. Ich štát sa nazýval, rovnako ako je súčasný názov krajiny, Tunisko. V roku 1535 mesto dobyli vojská Karola V., kráľa Španielska. V roku 1574 sa Tunis dostal pod nadvládu Osmanskej ríše a stal sa hlavným mestom jej tuniskej provincie. Od roku 1883 mal Tunis rolu administratívneho strediska francúzskeho protektorátu.
20. marca 1956, kedy bola vyhlásená nezávislosť krajiny, sa Tunis stal hlavným mestom Tuniska. V roku 1960 tu bola založená univerzita.
Dnešné mesto.
Výstavba nového mesta začala v 19. storočí. Hlavná trieda mesta je pomenovaná podľa Habiba Burgibu, prvého prezidenta Tuniska. Lemujú ju budovy, kde sídlia banky, obchodné firmy, vládne úrady a ďalšie inštitúcie. Obytné štvrte metropoly sa nachádzajú hlavne v severnej časti, smerujúce k parku Belveder. Na zalesnených svahoch parku stojí zoologická záhrada a moslimský pavilón. V meste stojí rad potravinárskych, strojárenských, hutníckych, cementárenských a chemických závodov. Nachádza sa tu aj rafinéria ropy.
Zaujímavé miesta.
Okolo kopca, na ktorom stojí citadela Kasba s mešitou, sa rozkladá staré mesto Arabov Medina, ktorá je jedným z najlepšie zachovaných islamských stredovekých miest. Jej stredom je veľká mešita pochádzajúci z 8. storočia, dnes v nej sídli Moslimská univerzita. V bývalom paláci Beje sídli múzeum Bardo, kde je vystavené mnoho pamiatok zo starovekého Kartága, na ruinách Antoniových kúpeľov je postavené Národné múzeum. Celá Medina bola v roku 1979 zaradená na zoznam UNESCO. Neďaleko mesta sa nachádza to, čo zostalo z Kartága, toto miesto je častým cieľom turistov.

</doc>
<doc id="37820" url="https://sk.wikipedia.org/wiki?curid=37820" title="Svätý Vincent">
Svätý Vincent

Svätý Vincent môže byť:
Pozri aj:

</doc>
<doc id="37821" url="https://sk.wikipedia.org/wiki?curid=37821" title="Saint Vincent">
Saint Vincent

Saint Vincent resp. Saint-Vincent môže byť:
Pozri aj:

</doc>
<doc id="37822" url="https://sk.wikipedia.org/wiki?curid=37822" title="Saint-Vincent">
Saint-Vincent



</doc>
<doc id="37823" url="https://sk.wikipedia.org/wiki?curid=37823" title="Veľké Hincovo pleso">
Veľké Hincovo pleso

Veľké Hincovo pleso (, , ) je pleso v Hincovej kotline. Je to najväčšie a najhlbšie karové jazero v slovenskej časti Vysokých Tatier a na Slovensku. Jeho hladina býva pokrytá ľadom priemerne 270 dní v roku.
Poloha.
Leží v Hincovej kotline, ktorá tvorí jeden z najvyšších stupňov Mengusovskej doliny. Na západe sa nad plesom zdvíhajú steny Kôprovského štítu, na severe Čubriny a Veľkého Mengusovského štítu a na východe Východného Mengusovského štítu, Hincovej veže a Mengusovského Volovca. Na juh sa otvára Mengusovská dolina, ktorou sa v období 16. 6. - 31. 10. dostaneme k plesu po modrej značke od Popradského plesa za 1,5 hodiny. Vrátiť sa možno rovnakou cestou alebo pokračovať cez Vyšné Kôprovské sedlo a Hlinskú dolinu do Kôprovej doliny.
Názov.
Názov Veľkého Hincovho plesa i okolitých Hincových ôk a Malého Hincovho plesa, pravdepodobne, vyplýva z mena Hinco, t.j. Ignác. Ten, podľa ľudových povestí, mal v okolí plesa pásť ovce. Ponúka sa aj iné vysvetlenie. Je z čias, kedy baníci - haviari ("hincovia") hľadali v tatranských dolinách zlato. Vynára sa aj predstava, že Hinco bol tajomný trpaslík, ktorý pomáhal baníkom pri dolovaní zlata. Hinco, možno, mohlo byť priezvisko muža, ktorý tu voľakedy hľadal zlatú rudu. V slovenskom menoslove je veľa rodov, ktoré dnes používajú toto meno.
Zaujímavosti.
Na jeseň v roku 1965 prišli na Veľké Hincovo pleso dve skupiny potápačov z Ostravy a Brna. Mali za sebou pozoruhodné výkony. V lete na Jadrane sa potopili do hĺbky 96 metrov a vytvorili československý rekord a v tom istom roku sa potopili do Czarneho Stawu na poľskej strane Vysokých Tatier do hĺbky 76 metrov. Potápanie do vysokohorských jazier má svoje špecifiká. Keďže ležia vo vyšších nadmorských výškach tlak vody je vyšší ako za normálnych okolností. Pretlak v hĺbke 50 metrov sa rovná vplyvu pretlaku v hĺbke 70 metrov pod hladinou mora. Potápači uskoutočnili dňa 24. septembra 1965 niekoľko pokusných ponorov a na druhý deň sa podarilo J. Dvořáčkovi a J. Daněkovi zostúpiť až na dno plesa do hĺbky takmer 54 metrov. Spolu s nimi sa ponáral J. Kaďourek. Na hladinu sa už nevrátil. Pokusy na jeho záchranu boli v ten deň neúspešné a tragické. Počas záchranných prác na hladinu jazera potápači vyniesli J. Antonického, ktorý bol v bezvedomí. Napriek rýchlej pomoci a transportu potápača helikoptérou do nemocnice sa ho nepodarilo zachrániť. Podľahol srdcovej slabosti. Predpokladá sa, že vo vode zablúdil a nenašiel lano, ktoré viselo z člna až ku dnu.
Pohyb a orientácia pod hladinou plesa nie sú jednoduché. S veľkým dýchacím prístrojom v studenej štvorstupňovej vode musí potápač opatrne zostupovať. Orientuje sa pomocou hĺbkomeru, kompasu a hodiniek. S pribúdajúcimi metrami klesá viditeľnosť. Do hĺbky 20 metrov vidieť dno člna. V 30 metroch je viditeľnosť veľmi malá, potápač sa ocitá v akomsi prázdnom priestore, psychologicky je to ťažká chvíľa. Nad dnom plesa, v hĺbke 50 metrov, vidno do okruhu 6-8 metrov. V 54 metroch je dno plesa pokryté asi metrovou vrstvou kalu. Zostup trvá asi 6 minút. Potápači mali vtedy zásobu kyslíka na približne 15 minút. Pohybovať sa museli nad úrovňou kalu. Za týchto okolností bolo takmer nemožné hľadať J.Kaďourka. Preto boli záchranné práce prerušené. Znovu ich obnovili 21. - 23. októbra 1965, ale aj vtedy boli neúspešné. Telo mŕtveho potápača našli až v roku 1966.
Hydrológia.
Do jazera nevteká žiaden povrchový potok a vyteká z neho Hincov potok, ktorý po spojení s Krupou vytvára rieku Poprad.

</doc>
<doc id="37824" url="https://sk.wikipedia.org/wiki?curid=37824" title="Štrbské pleso">
Štrbské pleso

Štrbské pleso (, , ) je druhé najväčšie pleso v slovenskej časti Vysokých Tatier a ich najtypickejšie morénové jazero (pleso).
Nachádza sa v nadmorskej výške v miestach, kde sa spájajú Furkotská a Mlynická dolina. Má rozlohu , maximálnu hĺbku , dĺžku a šírku . Priemerne 155 dní v roku je pokryté ľadom. Je to druhé najväčšie pleso na Slovensku. Nevteká doň ani z neho nevyteká nijaký povrchový potok.
Vody plesa sa napĺňajú pomocou výverov. V Štrbskom plese sú miesta, kde voda vyviera z hĺbky viac ako 12 metrov. Vývery tvoria komíny a široké lieviky. Najširší má priemer viac ako jeden meter. Podzemný odtok je formou priesaku. Priesaky dokumentuje napríklad ryba ostriež zelenkastý ("Perca fluviatilis"), ktorá kladie ikry všade tam, kde cíti prúdenie vody. Vedci vyrátali, že intenzita odtekajúcej vody priesakmi je z každého hektára približne 0,3 l/sec.
Názov plesa.
Pleso dostalo meno po podtatranskej obci Štrba, v ktorej katastrálnom území leží. Štrbčania ho dávno pred jeho novým názvom volali „pleso“ alebo „Pleso“.
Dejiny.
Pleso patrilo liptovskej rodine Sentiváni, od ktorej ho v roku 1901 odkúpil uhorský štát. Štrbské pleso využíval Sentiváni na oddych. Turistom a hosťom ponúkal športový rybolov, kúpanie i člnkovanie. Na brehu jazera, na jeho juhovýchodnom cípe, dal vybudovať prístavisko člnkov, prírodnú plaváreň s kabínkami a ležadlami na drevenom plató. Za prenájom člna sa platilo 20 – 30 grajciarov. Prvá nehoda na plese sa stala v júli 1884. Traja učni a jeden gymnazista v člnku šantili tak, že sa po prevrátení člna utopili. Po tragédii zaviedli prísnejšie opatrenia. Koncom 20. storočia bolo člnkovanie na plese zakázané, ale zakrátko, po roku 2007, po prechode územia Štrbského Plesa z majetku mesta Vysoké Tatry na obec Štrba, bolo obnovené. Jazero slúžilo nielen na oddych. Ťažili z neho veľké množstvá ľadu až do roku 1902. V zime 1872/73 dodali niekoľko vagónov ľadu budapeštianskym reštauráciám. Ľad putoval aj do Viedne, Berlína a Budapešti, dokonca aj do Temešváru, Racibórzu a Vroclavu. V sezóne sa tu zamestnávalo približne 200 robotníkov a najmenej desať furmanov. Ľad lámali obyvatelia podtatranských dedín. Bola to príležitostná práca za dennú mzdu 1 forint a 25 grajciarov. Furmani dostávali štvornásobok. Polmetrové kocky robotníci pílami rezali na menšie kusy. Ľad sa na štrbskú železničnú stanicu vozil v noci, aby sa čo najmenej topil. V noci ho vozili aj podtatranským živnostníkom – mäsiarom a hotelierom. Keď v roku 1896 začala premávať parná ozubnicová železnica z Tatranskej Štrby na Štrbské Pleso práca sa zrýchlila, ale furmani stratili prácu. Zubačka v roku 1899 za jeden deň odviezla 25 vagónov. Košicko-bohumínska železnica v zime prepravila približne 2000 vagónov ľadu. Zachovali sa dokumenty, podľa ktorých tatranský ľad objednával viedenský kráľovský dvor. Tatranský ľad bol vážnou konkurenciou nórskemu ľadu, ktorý sa do strednej Európy dovážal.
Pleso v umení.
Pleso a jeho okolie slúžilo na inšpiráciu mnohým umelcom. V roku 1825 ho ako prvý namaľoval Levočan Ján Jakub Müller. Prvý hudobný skladateľ, ktorý mu venoval svoje malé dielko bol učiteľ hudobnej výchovy zo Spišskej Novej Vsi Adolf Egner. Pleso očarilo básnika Čecha Rudolfa Pokorného (1880), Nemca Imricha Festa, ale aj Svetozára Hurbana Vajanského, ktorý báseň "Štrbské pleso" uverejnil v alamnachu Černokňažník v roku 1884.
Ichtyofauna.
V časoch osídľovania Štrbského Plesa, v prvej polovici 19. storočia, bolo pleso nezarybnené a čisté. Vplyvom človeka, turistickej návštevnosti i umelého zarybnenia bol z neďalekých potokov do plesa prinesený pstruh potočný ("Salmo trutta morpha fario"). Hoci sa prispôsobil a dobre sa rozmnožoval, bol aj umelo pravidelne dosadzovaný, tak ako iné lososovité ryby: pstruh dúhový ("Oncorhynchus mykiss") a sivoň americký. Jedine pstruh jazerný ("Salmo trutta morpha lacustris"), ktorý pri neresení potrebuje vyplávať hore vodným prítokom (ktorý na plese nie je) sa nedokázal rozmnožovať.
V plese žije vzácny sih maréna ("Coregonus maraena"). Do jazera bol vysadený z jazera Miedwie v Poľsku. Tento druh žije v poľských a nemeckých jazerách v úmorí Baltského mora. Štrbské pleso je pravdepodobne jediné miesto na svete, kde žije v čistej forme.
V neskorších rokoch, v prvej i druhej polovici 20. storočia sa do plesa dostali ďalšie nepôvodné druhy rýb. V roku 1929 sa dostal do plesa jaseň zlatý, umelo vyšľachtený do červenej farby z jalca tmavého ("Leuciscus idus") a ovsienka striebristá ("Leucaspius delineatus"). Tá však v roku 1956 nebola pozorovaná. Jaseň zlatý sa v plese veľmi rozmnožil. Preto Správa TANAPu na odporúčanie odborníkov nasadila v rokoch 1990 a 1992 dravú hlavátku podunajskú ("Hucho hucho"), ktorá mala eliminovať výskyt nežiaducich druhov rýb.
Pre odborníkov zostáva nevysvetliteľnou otázkou výskyt plotice červenookej ("Rutilus rutilus"), ostrieža zelenkastého ("Perca fluviatilis") a šťuky severnej ("Esox lucius"). Pravdepodobne na tom má podiel vodné vtáctvo, najmä sťahovavá (kačica divá), ktoré sa po vybudovaní priehrady Liptovská Mara zdržuje pod Vysokými Tatrami, ale podstatný podiel na výskyte týchto nežiaducich druhov má človek.
V roku 2002 bol vypracovaný projekt na záchranu siha maréna, ktorého súčasťou bol výlov najmä plotice a nežiaduceho ostrieža. Ploticu na plese lovili rybári aj v roku 2009 a špeciálnym vysávačom odchytávali aj ikry ostrieža.
Už pred rokom 2017 viacerí potápači, ktorí sa zúčastňovali na akcii Čisté vody, upozorňovali na výskyt zubáča. V roku 2017 sa definitívne potvrdilo, že zubáč veľkoústy žije v plese. Zatiaľ (v roku 2017) nebolo potvrdené či je v jazere sám, alebo je ich viac.
Šport na plese.
V lete mali návštevníci k dispozícii plaváreň a v zime ľadovú plochu. Vo februári 1920 sa mali na plese uskutočniť Zimné športové hry. Mali na nich súťažiť hokejisti, krasokorčuliari, rýchlokorčuliari a lyžiari. Malo ich byť takmer 400 zo 40 českých a slovenských športových klubov. Súťaž sa pre nepriaznivé počasie neuskutočnila. Súťažili len krasokorčuliari a skokani na prírodnom mostíku blízko Nového Štrbského plesa. V dňoch 5. – 6. februára 1925 sa na ľadovej ploche plesa konali majstrovstvá Európy v ľadovom hokeji a od roku 1930 bolo na plese viacero pretekov rýchlokorčuliarov.
Osada.
Rovnomenná osada na brehoch jazera vznikla v roku 1872, keď tu bola postavená prvá chata. Historické jadro osady leží na čelnej moréne mlynického ľadovca. Je to najvyššie položená osada na Slovensku. Od roku 1885 má charakter klimatických kúpeľov. Na brehu Štrbského plesa je v zime najvyššie položené verejné klzisko. Od 29. augusta 1953, na maličkom polostrove, stojí Pomník Slovenského národného povstania – národná kultúrna pamiatka.

</doc>
<doc id="37825" url="https://sk.wikipedia.org/wiki?curid=37825" title="Nižné Temnosmrečinské pleso">
Nižné Temnosmrečinské pleso

Nižné Temnosmrečinské pleso (, , ) je pleso na druhej terase Temnosmrečinskej doliny v komplexe Kôprovej doliny, poniže druhého, podstatne menšieho plesa rovnakého mena vo Vysokých Tatrách. Je to tretie najväčšie a najhlbšie pleso na Slovensku.
Rozloha.
Má rozlohu , hĺbku a nachádza sa v nadmorskej výške .
Názov.
Názov vyplýva z polohy v Temnosmrečinskej doline. V spodnej časti je starý smrekový les, ktorý svojou hustotou a výškou pôsobí tmavým, temným dojmom. Nižné Temnosmrečinske pleso býva v starších prameňoch spomínané ako "Pribylinské pleso" ( Pibiliner See), lebo ležalo v chotári obce Pribylina. Poliaci ho volali "Przybylińskie Jezioro" a Maďari "Pribilinai-tó". 
Zaujímavosť.
Prvé merania plesa v roku 1750 urobil Georg Pongratz, ale výsledky boli veľmi nepresné. Jakub Buchholtz 26. augusta 1751 overoval (na základe legiend) či je pleso odlivom a prílivom spojené s morom. Jeho pozorovania ukázali, že to nie je možné. 
Turistika.
Možno ho navštíviť v období od 16. júna do 31. októbra z Podbanského alebo z rázcestia Tri studničky pod Kriváňom cez Kôprovú dolinu.

</doc>
<doc id="37826" url="https://sk.wikipedia.org/wiki?curid=37826" title="Vyšné Temnosmrečinské pleso">
Vyšné Temnosmrečinské pleso

Vyšné Temnosmrečinské pleso (, , maď. "Felső-Szmrecsini-tó" alebo "Felső-Fenyves-tó) je pleso na druhej terase Temnosmrečinskej doliny v komplexe Kôprovej doliny, povyše druhého, podstatne väčšieho plesa rovnakého mena vo Vysokých Tatrách."
Rozloha.
Má rozlohu , hĺbku a nachádza sa v nadmorskej výške .
Názov.
Názov vyplýva z polohy v Temnosmrečinskej doline. V spodnej časti je starý smrekový les, ktorý svojou hustotou a výškou pôsobí tmavým, temným dojmom. V klasickej poľskej literatúre (Stanisław Staszic,1815) sa pleso volalo "Czarny Staw" ( Čierne pleso) alebo "Czarny Staw pod Liptowskimi Murami", podľa zdanlivého zafarbenia vody a podľa polohy pod "Liptovskými múrmi", na území historickej Liptovskej stolice. 
Turistika.
Možno ho navštíviť v období od 16. júna do 31. októbra z Podbanského alebo z rázcestia Tri studničky pod Kriváňom cez Kôprovú dolinu.

</doc>
<doc id="37827" url="https://sk.wikipedia.org/wiki?curid=37827" title="Popradské pleso">
Popradské pleso

Popradské pleso (staršie "Rybie pleso", , , ) je pleso v Mengusovskej doline pred ústím Zlomísk pod zrázmi Ostrvy a Kôpok. Má rozlohu , hĺbku a nachádza sa v nadmorskej výške 
Pri plese stojí Chata pri Popradskom plese (bývalá Chata kpt. Morávku). Popradské pleso je svojou rozlohou štvrté najväčšie jazero. V limbovom háji neďaleko plesa je Symbolický cintorín obetiam Vysokých Tatier.
Názov.
Pleso bolo spolu s Mengusovskou dolinou v chotári obci Mengusovce. Aj napriek tomu nesie meno vzdialeného mesta Poprad. Pravdepodobne preto, lebo cez neho preteká rieka Poprad, ktorá vyviera z plesa pod Ostrvou. Popradské pleso ako () spomína v latinskom diele "Bibliotheca, seu Cynosura Peregrinantium, hoc est: Viatorium in duas partes digestum (Liber Secundus)" (Ulm 1644) Kežmarčan Dávid Fröhlich. Polyhistor Matej Bel v roku 1736 ho spomína ako "Rybie oko". Hovorí o ňom ako o plese, v ktorom, ako jedinom na južnej strane Vysokých Tatier žili ryby. Názov prevzali Maďari aj Nemci, ale pretože na poľskej strane Tatier, "Rybím plesom" nazývali Morské oko, hovorili Popradskému plesu "Malé rybie oko" alebo "Popradské rybie oko". Dokonca sa o plese hovorilo ako o "Mengusovskom plese", čo malo racionálny základ. Nakoniec sa ujal a ustálil názov Popradské pleso.
Zaujímavosti.
Pleso sa vytvorilo po ústupe ľadovcov v poslednej dobe ľadovej. Údolie zaplnila voda stekajúca z okolitých dolín a štítov.
Voda má žltozelenú farbu a teplotu okolo 16°C. Ľad pokryje hladinu jazera okolo 11. novembra a roztápa sa okolo 21. mája.
O výskyte pstruha potočného () v plese sa vedú polemiky. Veľmi pravdepodobná je jeho autochtónnosť, hoci sa nevie do akej miery bola jeho pôvodná populácia v minulosti vychytaná. Za hornú existenčnú hranicu pstruhov vo Vysokých Tatrách pokladajú vedci Ľadový potok nad Popradským plesom.
Neďaleko Popradského plesa spadla 20. januára 1974 veľká dosková lavína, ktorá sa o 10:42 hod. odtrhla zo Sedla nad Skokom a Malej Bašty. Lavína veľkou rýchlosťou skĺzla po svahu cez Hincov potok, vybehla do protisvahu vysokého asi 40 metrov a dlhého asi 140 metrov. Prevalila sa až na cestu vedúcu k chate, na ktorej sa nachádzali študenti, ktorý boli na lyžiarskom výcviku zo Strednej priemyselnej školy z Komárna. Zasiahla 24 osôb, z toho 11 z nich len čiastočne, ktorí sa vyhrabali sami. Po troch hodinách Horská služba našla s pomocou lavínových sond už mŕtveho 42 ročného triedneho učiteľa. Trochu neskôr vo veľkej hĺbke dvoch mŕtvych študentov. Päť hodín po páde lavíny, lavínový pes Udo označil miesto ďalšieho nálezu. V hĺbke asi 60 cm našli živého študenta. Ešte v ten istý deň, približne v hĺbke 1,5 m pod povrchom lavíny, boli nájdené telá dvoch študentov. Na druhý deň záchranári našli telá piatich obetí. Telo 13 ročného syna učiteľa našli asi 400 metrov od jeho mŕtveho otca. V čase, keď lavína spadla, boli obaja na svahu spolu. 3. mája 1974, približne 3,5 mesiaca po páde lavíny, bolo tesne pod Hincovým potokom nájdené telo predposlednej obete. Telo posledného študenta sa podarilo nájsť až 18. mája 1974. Neďaleko Popradského plesa v limbovom háji pod Ostrvou je Symbolický cintorín. Jeho zakladateľmi boli Otakar Štáfl a Alojz Lutonský
Dostupnosť.
Pleso je prístupné pre peších, na lyžiach, bežkách a na bicykli po celý rok. K chate vedie asfaltová cesta, po ktorej je možný príjazd autom, ale len pre ubytovaných hostí a na zvláštne povolenie.

</doc>
<doc id="37828" url="https://sk.wikipedia.org/wiki?curid=37828" title="Nižné Terianske pleso">
Nižné Terianske pleso

Nižné Terianske pleso ( , ) je pleso v Nefcerke, ktorá je odnožou Kôprovej doliny, vo Vysokých Tatrách. Je to jedno z najtypickejších karových plies. Sú tri Terianské plesá. Nižné a Vyšné Terianske pleso a drobné Malé Terianske pleso, ktoré sa vo väčšine sprievodcoch nespomína. Z plesa vyteká Nefcerský potok, ktorý vteká do Kôprovského potoka. Pleso je jedno z najhlbších vo Vysokých Tatrách. Okolie plesa je v prísne chránenej prírodnej rezervácii a nevedie k nemu turistický chodník.
Rozmery.
Má rozlohu , hĺbku a nachádza sa v nadmorskej výške .
Názov.
Pomenovanie plesa je neurčitého pôvodu. Vysvetlenie ponúka tatranský spisovateľ Anton Marec: Pomenovanie korení v starom nemeckom názve "tur", ktorý označoval baňu. Výraz, možno, vplyvom miestneho nárečia alebo nepresného zápisu, ktoré ovplyvnilo starogermánske sloveso "thurek", sa pretvoril do tvaru "ter". Od slova "ter" bola odvodená dolina "Tertal" resp. "Tal Teriawska", označujúci hornú časť doliny Nefcerka, v ktorej kutali stredovekí nemeckí baníci. Z tejto podoby možno odvodzovať názov "Tersee" - Terianske plesá – Malé, Vyšné a Nižné Terianske pleso i Terianska veža.

</doc>
<doc id="37829" url="https://sk.wikipedia.org/wiki?curid=37829" title="Skalnaté pleso">
Skalnaté pleso

Skalnaté pleso (, , ) je morénové pleso v najnižšom kare Skalnatej doliny. 
Napriek mnohým záchranným zásahom (v 30. a 50. rokoch 20. storočia) má od roku 1937 premenlivú hladinu a niekedy vysychá. Jeho existenciu ohrozili popri hydrologických a klimatických aj ľudské faktory. Išlo najmä o výstavbu stanice visutej lanovky z Tatranskej Lomnice na Skalnaté pleso a na Lomnický štít.
Názov.
Skalnatá dolina, Skalnaté pleso i Skalnatý potok boli oddávna v lomnickom chotári pod Lomnickým štítom. Ľudia túto dolinu volali Lomnickou dolinou. Veľmi skoro ju však začali devastovať pastieri so svojimi stádami. Nastala erózia pôdy a zanikla vegetácia. Zmenil sa charakter tejto časti doliny, a preto prešiel názov doliny z Lomnickej na Skalnatú. Poliaci aj napriek tomu rešpektujú staršie názvy. Pleso je teda "Łomnicky Staw". Juraj Buchholtz mladší vo svojej "Panoráme Tatier" z roku 1717 má preň označenie Stagnum rupicaprarum – "Stainbock See", čo znamená "Kamzíčie pleso". Neskôr sa Stainbock (kamzík) chybnou transkripciou premenil na Steinbach ("Skalnatý potok") a teda aj pleso premenovali na "Steibach See". Pleso má rozlohu , hĺbku a nachádza sa v nadmorskej výške 
Okolie.
Pri plese je Stanica Skalnaté pleso lanovky Tatranská Lomnica – Lomnický štít (údolná stanica lanovky na Lomnický štít, vrcholová stanica kabínkovej lanovky, ktorá premáva z Tatranskej Lomnice na Skalnaté pleso s medzistanicou Štart a kabínovej lanovky, ktorá je mimo prevádzku), sedačková lanovka do Lomnického sedla, Observatórium Astronomického ústavu SAV, Hotel Encián, Skalnatá chata a stanica Horskej služby. 
Prístup.
Pleso je prístupné:

</doc>
<doc id="37830" url="https://sk.wikipedia.org/wiki?curid=37830" title="Vyšné Wahlenbergovo pleso">
Vyšné Wahlenbergovo pleso

Vyšné Wahlenbergovo pleso ( , ) je v hornej časti Furkotskej doliny a je druhým najvyššie položeným plesom v Tatrách. Takmer celý rok je pokryté ľadom.
Názov.
Obe plesá Vyšné i Nižné Wahlenbergovo pleso dostali meno po švédskom botanikovi a lekárovi Göranovi Wahlenbergovi, ktorý v roku 1813 prebádal vegetáciu Vysokých Tatier. Na rozdiel od nižšie položených Furkotských plies, označujú staršie pramene dvojicu plies ako "Vyšné furkotské plesá".
Turistika.
Po žltej turistickej značke zo Štrbského Plesa okolo Vodopádu Skok na Bystré sedlo. 

</doc>
<doc id="37831" url="https://sk.wikipedia.org/wiki?curid=37831" title="Krivánske Zelené pleso">
Krivánske Zelené pleso

Krivánske Zelené pleso (iné názvy: Zelené pleso Krivánske, Zelené pleso pod Kriváňom, Zelené krivánske pleso; (, , )) sa nachádza na hornej terase Važeckej doliny, pod východnou stenou Kriváňa vo Vysokých Tatrách. Má rozlohu , maximálna hĺbka plesa je a nachádza sa v nadmorskej výške . Je najväčším plesom vo Važeckej doline.
Názov.
Hlboké pleso odráža reflexy na hladine, ktoré dodávajú vode zdanlivo zelenkasté zafarbenie. 
Turistika.
K plesu nevedie žiaden turistický chodník. Pleso je v prísne chránenej prírodnej rezervácii.

</doc>
<doc id="37832" url="https://sk.wikipedia.org/wiki?curid=37832" title="Nižné Bielovodské Žabie pleso">
Nižné Bielovodské Žabie pleso

Nižné Bielovodské Žabie pleso (iné názvy: Nižné bielovodské Žabie pleso, Nižné Žabie pleso bielovodské, nesprávne Nižné Žabie pleso bialčanské (pomenovanie má základ v poľskom názvosloví); , , ) je pleso v Bielovodskej doline, v hornej časti Žabej doliny (bielovodskej), poniže Vyšného Bielovodského Žabieho plesa vo Vysokých Tatrách. Toto stále pleso napája nestály potok vytekajúci z vyššie položeného Vyšného Bielovodského Žabieho plesa. Z jeho najsevernejšej časti vyteká Žabí potok. Nad plesom dominuje Veľký Žabí štít.
Názov.
Názov pochádza od zlatokopov, ktorí vo svojich predstavách oživili Žabiu dolinu čarodejnými žabami, ktoré sedia na pokladoch. V doline sú dve plesá – Nižné Bielovodské Žabie pleso a Vyšné Bielovodské Žabie pleso.
Rozmery a poloha.
Má rozlohu , hĺbku a nachádza sa v nadmorskej výške , v hornej časti Žabej Bielovodskej doliny.
Na druhej strane horského hrebeňa Sedem Granátov, ktorý tvorí štátnu hranicu s Poľskom je poľská časť Bielovodskej doliny. Na jej dne sú tri najväčšie plesá vo Vysokých Tatrách Wielki Staw Polski v Doline Roztoki, Morskie Oko a Czarny Staw pod Rysami v Doline Rybiego Potoku.
Turistika.
Pleso je pre turistov neprístupné.

</doc>
<doc id="37833" url="https://sk.wikipedia.org/wiki?curid=37833" title="Batizovské pleso">
Batizovské pleso

Batizovské pleso (, , ) je jediné väčšie pleso v Batizovskej doline pod úpätím Gerlachovského štítu najvyššieho končiara Slovenskej republiky a Vysokých Tatier. Leží na južnom okraji doliny nad Tatranskou magistrálou.
O jazere.
Pleso vzniklo po skončení doby ľadovej. Uzatvára ho skalnatý prah, ktorý je vysoký 11 metrov. Z plesa vyteká Batizovský potok, ktorý tvorí kaskády Batizovských vodopádov. Má rozlohu , hĺbku a nachádza sa v nadmorskej výške . 
Okolie a názov.
Na západ od jazera je Končistá. Na východ od jazera sú steny Gerlachovského štítu, na severe je Popradský Ľadový štít, Kostolík, Batizovský štít a Zadný Gerlach. Pleso dostalo meno podľa Batizovskej doliny a tá podľa podtatranskej obce Batizovce, ktorú založil v polovici 13. storočia komes Batyza.

</doc>
<doc id="37834" url="https://sk.wikipedia.org/wiki?curid=37834" title="Capie pleso">
Capie pleso

Capie pleso (, , ) je najväčšie pleso v Mlynickej doline v Tatrách na Slovensku. Leží v západnom úvale tejto doliny. Má rozlohu , hĺbku a nachádza sa v nadmorskej výške. Tri ostrovčeky, ktoré v ňom sú sa v čase sucha premieňajú na polostrovčeky. 
Názov.
Má podobné pomenovanie a význam, ako susedné "Kozie plesá". Súvisí s niekdajším hojným výskytom kamzíkov - capov v Mlynickej doline. V nemeckom a maďarskom jazyku má iný názov. Tieto pomenovania navrhol prof. Martin Róth (1841-1917) a schválil ich Uhorský karpatský spolok.
Urobil tak na počesť jeho významného člena a zakladateľa Štrbského Plesa Jozefa Szentiványiho (1817–1905). Jeho zásluhou, okrem iného, bol vybudovaný turistický chodník do Mlynickej doliny, nové chodníky od Štrbského plesa na Podbanské a na Kriváň a chodník na Ďumbier v Nízkych Tatrách.
Havária vrtuľníka.
V blízkosti Capieho lesa v Mlynickej doline sa 25. júna 1979 odohrala jedna z veľkých horských tragédií. V tento deň tu havaroval vrtuľník Ministerstva vnútra Mil Mi-8, v ktorom zahynuli horskí záchranári, Štefan ESTOČKO, Pavol HUSKA, Bernard JAMNICKÝ, Martin HUDÁK, a piloti Mjr. Vladimír BAČÁK, Mjr. Václav DVOŘÁK. Záchranár Milan KRIŠŠÁK zomrel niekoľko dní po nehode.
Turistika.
Od Štrbského plesa, okolo športového areálu po žltej turistickej značke, kde sa začína turistický chodník, ktorý vedie k vodopádu Skok. Potom chodník pokračuje okolo Plesa nad Skokom. Z ľavej strany sú úbočia Štrbského Soliska, Malého Soliska, Veľkého Soliska, na pravej strane na Hrebeni bášt dominuje Satan. Chodník pokračuje až ku Capiemu plesu. Žltá turistická značka, ďalej vedie do Bystrého sedla a do susednej Furkotskej doliny. 

</doc>
<doc id="37835" url="https://sk.wikipedia.org/wiki?curid=37835" title="Veľké Žabie pleso">
Veľké Žabie pleso



</doc>
<doc id="37836" url="https://sk.wikipedia.org/wiki?curid=37836" title="Zelené pleso (kačacie)">
Zelené pleso (kačacie)

Zelené pleso (neoficiálne názvy: , , ) je pleso v Bielovodskej doline.
Názov.
Meno dostalo vďaka zdanlivému zafarbeniu vody a podľa polohy v Kačacej doline, ktorá je súčasťou Bielovodskej doliny.

</doc>
<doc id="37837" url="https://sk.wikipedia.org/wiki?curid=37837" title="Velické pleso">
Velické pleso

Velické pleso (, , ) je pleso na najnižšom stupni hornej časti Velickej doliny vo Vysokých Tatrách.
Velické pleso je najväčšie vo Velickej doline. Má rozlohu , hĺbku a nachádza sa v nadmorskej výške V blízkosti sa nachádza horský hotel Sliezsky dom. Z plesa vyteká Velický potok. Nad nim v doline je Dlhé pleso, Kvetnicové pliesko a Vyšné Velické plieska.
Názov.
Jeho názov súvisí s bývalou expanziou bývalého mesta Veľká (dnes mestskej časti Popradu) na tatranskej pôde. Toto územie pôvodne patrilo do gerlachovského a veľkoslavkovského chotára, ale meno dostalo po Veľkej. Novoustálená forma adjektíva (podľa Slovníka slovenského jazyka) je „veľčianske“ (pleso), ale aj napriek tomu plesu, doline i štítu ostalo meno „Velické“ pleso resp. Velická dolina a Velický štít. Vývoj názvu, ktorého korene siahajú do 13. storočia je nepochybne slovenského pôvodu.
Turistika.
Okolo plesa vedie turistický chodník značky zo Sliezskeho domu na Poľský hrebeň. Z Velickej doliny vedie obvyklá výstupová cesta na Gerlachovský štít. Výstup je dovolený len s horským vodcom.
Zaujímavosti.
Velické pleso sa vytvorilo po ústupe ľadovca. Nad nim je neveľká moréna. Jeho ploché dno vytvorila erózia. Na jeho brehu v špeciálne vybudovanom altánku sa 3. júla 1995, počas návštevy Slovenska, modlil pápež Ján Pavol II.

</doc>
<doc id="37838" url="https://sk.wikipedia.org/wiki?curid=37838" title="Veľké Roháčske pleso">
Veľké Roháčske pleso



</doc>
<doc id="37839" url="https://sk.wikipedia.org/wiki?curid=37839" title="Malé Hincovo pleso">
Malé Hincovo pleso

Malé Hincovo pleso (, , ) je pleso v Mengusovskej doline na hornom stupni Satanej dolinky, pod prahom Hincovej kotliny vo Vysokých Tatrách. Má rozlohu , maximálnu hĺbku a nachádza sa v nadmorskej výške .
Názov.
Názov Malého Hincovho plesa i okolitých Hincových ôk je odvodený od názvu Veľkého Hincovho plesa. Pravdepodobne, vyplýva z mena Hinco, t.j. Ignác. Ten, podľa ľudových povestí, mal v okolí plesa pásť ovce. Ponúka sa aj iné vysvetlenie. Je z čias, kedy baníci - haviari ("hincovia") hľadali v tatranských dolinách zlato. Vynára sa aj predstava, že Hinco bol tajomný trpaslík, ktorý pomáhal baníkom pri dolovaní zlata. Hinco, možno, mohlo byť priezvisko muža, ktorý tu voľakedy hľadal zlatú rudu. V slovenskom menoslove je veľa rodov, ktoré dnes používajú toto meno.
Turistika.
Na juh sa otvára Mengusovská dolina, ktorou sa v turistickej sezóne dostaneme k okám i samotnému Veľkému Hincovmu plesu po modrej značke od Popradského plesa za 1,5 hodiny. Vrátiť sa možno rovnakou cestou alebo pokračovať cez Vyšné Kôprovské sedlo a Hlinskú dolinu do Kôprovej doliny.

</doc>
<doc id="37840" url="https://sk.wikipedia.org/wiki?curid=37840" title="Zmrzlé pleso">
Zmrzlé pleso

Zmrzlé pleso (, , ) je karové pleso v hornej časti Ťažkej doliny pod Vysokou a Váhou vo Vysokých Tatrách. Je to stále bezprítokové pleso. Z prednej časti plesa vyteká Ťažký potok.
Rozmery.
Má rozlohu , hĺbku a nachádza sa v nadmorskej výške Rozmŕza iba na maximálne 3 týždne v roku.
Názov.
Pleso je uzavreté vysokými štítmi a preto do neskorého leta je pokryté ľadom. Maďarský názov "Jeges-tó" znamená "Ľadové pleso", rovnaký význam má nemecký názov. Obmeny Zamrzlé pleso, Zamrznuté pleso a Zmrznuté pleso zavádzajú k nežiaducim zámenám so Zamrznutým plesom pod Poľským hrebeňom.

</doc>
<doc id="37841" url="https://sk.wikipedia.org/wiki?curid=37841" title="Vyšné Bielovodské Žabie pleso">
Vyšné Bielovodské Žabie pleso

Vyšné Bielovodské Žabie pleso (iné názvy: Vyšné Žabie pleso, Vyšné bielovodské Žabie pleso, Vyšné Žabie pleso bielovodské, nesprávne Vyšné Žabie pleso bialčanské; , , ) je pleso v Bielovodskej doline v hornej časti Žabej doliny (bielovodskej), povyše Nižného Bielovodského Žabieho plesa vo Vysokých Tatrách. Nad plesom dominuje Veľký Žabí štít, Mlynár, Žabí mních. K plesu nevedie turistický chodník.
Názov.
Názov pochádza od zlatokopov, ktorí vo svojich predstavách oživili Žabiu dolinu čarodejnými žabami, ktoré sedia na pokladoch. V doline sú dve plesá – Nižné Bielovodské Žabie pleso a Vyšné Bielovodské Žabie pleso.
Rozmery a poloha.
Má rozlohu , hĺbku a nachádza sa v nadmorskej výške , niektoré pramene uvádzajú v hornej časti Žabej Bielovodskej doliny.
Na druhej strane horského hrebeňa Sedem Granátov, ktorý tvorí štátnu hranicu s Poľskom je poľská časť Bielovodskej doliny. Na jej dne sú tri najväčšie plesá vo Vysokých Tatrách Wielki Staw Polski v Doline Roztoki, Morskie Oko a Czarny Staw pod Rysami v Doline Rybiego Potoku.

</doc>
<doc id="37846" url="https://sk.wikipedia.org/wiki?curid=37846" title="Goa">
Goa

Goa alebo zriekavo Góa (po kónkánsky: गोंय - "Gonja", po maráthsky : गोवा - "Govā", po hindsky: गोआ - "Góá", po anglicky "Goa") je bývalá portugalská kolónia (Portugalská India, spolu s dŕžavami Daman a Diú), dnes najmenší federálny štát Indie, patrí k najviac prosperujúcim štátom Indie. Hlavným mestom je Panadží (-hind.; predtým Nova Goa; angl. Panaji), ďalšie väčšie mestá sú Madgánv (-hind.; angl. Margao), Mápusa (-hind.; angl. Mapusa) a Váskó da Gámá (-hind.; angl. Vasco da Gama).
Pôvod názvu.
Starý indický epos Mahábhárata sa o Goe zmieňuje poukázaním na národ Goparaštra, známym ako chovatelia kráv; objavuje sa tu aj meno Gomant. Okrem ďalšieho mena Govaraštra pre južnú časť kónkánskeho územia sa vo svätých hinduistických sanskrtských spisoch zachovali aj mená Gopakapuri a Gapakapattana. Neskôr sa objavuje aj názov Gomanchala, ešte neskôr (v epických básňach nazývaných "purana") potom mená Gove, Govapuri alebo Gopakpattan. Antický učenec Ptolemaios uvádza meno Gouba, arabské názvy zo stredoveku znejú Sindabur resp. Sandabur. V 15. storočí v súvislosti s portugalskou kolonizáciou sa objavuje názov Goa, najskôr pre prístav v ústí rieky Mandovi, dnes mesto Velha Goa, neskôr pre celé Portugalcami ovládané územie.
Geografia.
Goa leží na západnom pobreží indického subkontinentu a hraničí so štátmi Maháraštra a Karnátaka, západné pobrežie tvorí Indický oceán (Arabské more). Celková plocha štátu je 3 702 km², najvyšším bodom je Sonsogor s výškou 1 167 m nad morom (v pohorí "Západný Ghat"), pobrežie je dlhé 101 km s mnohými veľkými plážami. Goa je bohatá na vodu, pretekajú ňou dve väčšie rieky Mandovi a Zuari a veľký počet ďalších. Goa sa administratívne delí na dva okresy ("Severná Goa" a "Južná Goa"), ktoré sa skladajú z jedenástich okresov, nazývaných "taluka" (od severu na juh: Pernem, Bardez, Bicholim, Satari, Tiswad resp. skôr Ilhas, Mormugao, Ponda, Salcete, Sanguem, Quepem, Canacona).
Klimatické podmienky v Goe: horúce leto (s teplotami medzi 30 °C a 39 °C) spojené s extrémnou vlhkosťou v dôsledku monzúnov (medzi júnom a septembrom) a pre Európanov príjemná zima (v decembri a januári sa denné teploty pohybujú medzi 20 °C a 30 °C, zrážky sú výnimočné). 
Flóra a fauna.
Prvým dojmom pri pohľade na pláže a na zázemie sú množstvá kokosových paliem. Vďaka hojným zrážkam v monzúnovom období a existencií mnohých riek a riečok má Goa bujnú vegetáciu. Na rozdiel od niektorých iných štátov v Indii, kde boli lesné porasty z veľkej časti vyrúbané, je asi jedna tretina územia v Goe zalesnená pôvodným džungľovým porastom. Okrem rôznych listnatých stromov a vzácnych drevín (ako napr. teakový strom) sú tu zastúpené stromy s orechmi kešu, s mangom, ďalej ananás a pod.
Okrem všadeprítomných kráv vykazuje príroda značnú populáciu líšok a divých prasiat; na pobreží a vo vnútrozemí žije množstvo vtáctva, či domáceho alebo sťahovavého. Goa je tiež známa veľkým počtom hadov, ktoré prispievajú ku zníženiu počtu rozšírených hlodavcov.
Dejiny.
Známe dejiny Goy siahajú do 3. storočia pred Kristom, kedy Goa bola časťou severoindickej maurijskej ríše. V neskorších storočiach sa tu vystriedali vládcovia dynastií satavahanov, čalukyanov, silharov a kadambdov. Roku 1312 pripadla Goa na krátku dobu sultanátu z Dillí, karnátakskí vládcovia z Vijayanagaru ju následne znovu dobyli. Od roku 1469 tu vládli bahmánski sultáni a Mughalovia (Moguli) z Gulbargy, neskôr z Bižapuru.
V roku 1498 na západoindickom pobreží po oboplávaní Afriky pristál moreplavec Vasco da Gama. Portugalsko nechcelo iba ovládnuť lukratívny obchod s korením, ale robilo si nárok aj ako nová koloniálna moc. Portugalský admirál Afonso de Albuquerque potom v marci a znova v novembri 1510 porazil vojská bižápurského mogula, obsadil Gou a tým položil základný kameň budúcej kolónie Portugalská India. 
K dejinám Goy patrí meno Františka Xaverského. Tento spoluzakladateľ jezuitského rádu pricestoval do Goy v roku 1542, kde sa – napriek svojej neblahej úlohe počas inkvizície – tešil povesti dobromilného misionára. Xavier cestoval ďalej do Japonska a Číny, zomrel 1552 krátko pred dosiahnutím Číny a bol pochovaný neďaleko Kantonu. Podľa legendy bol jeho hrob neskôr otvorený, jeho údajne neporušené telo bolo potom 16 mesiacov po jeho smrti prevezené do Goy a tu pochované; roku 1622 bol Xavier vylásený za svätého a znovu pochovaný v bazilike Bom Jesus v meste Velha Goa.
Po získaní svojej nezávislosti 1947 sa India bezvýsledne pokúšala diplomatickou cestou dosiahnuť pripojenie Goy a ďalších portugalských osád k únii, nepomohli ani uznesenia Valného zhromaždenia OSN. V decembri 1961 Gou India násilne obsadila, zle vyzbrojená a nepripravená portugalská armáda nekladie žiadny väčší odpor. Goa bola (spolu s oblasťami Daman a Diú) zo začiatku ústredne ovládaná ako zväzové teritórium, od 30. mája 1987 sa stala 25. federálnym štátom.
Obyvateľstvo.
Obyvateľstvo Goy, takmer 1,4 milióna obyvateľov, má prírastok 14,9 %, hustota obyvateľstva je 363 na km², takmer 50 % obyvateľov žije v mestách. Miera alfabetizácie sa pohybuje okolo 82 %. Miestnym jazykom je kónkánčina (väčšina obyvateľov hovorí aj anglicky, portugalsky dnes hovorí iba medzi 3 % a 5 % obyvateľov).
Približne 2/5 obyvateľov sú kresťanského vierovyznania, aj keď s mnohými prvkami hinduizmu, ktoré sa nepodarilo odstrániť ani portugalským misionárom; časť obyvateľov má portugalské mená (portugalská koloniálna správa od začiatku podporovala zmiešané manželstvá). Vlastné moslimské obyvateľstvo je málo početné, počas turistickej sezóny tu žije a pracuje značný počet obchodníkov a iných síl (najmä z Kašmíru).
Vplyv portugalskej koloniálnej nadvlády sa prejavuje vo zvykoch obyvateľstva dodnes. Pracovný čas patrí k najkratším v Indii. Goania dodržujú denne predĺženú poludňajšiu siestu), obľúbenými sviatkami sú karneval, Vianoce a Nový rok.
Hospodárstvo.
Najdôležitejším odvetvím je turistika, nasledovaná poľnohospodárstvom. K ďalším dôležitým odvetviam patrí ťažba nerastov, konzervárenský priemysel, výroba umelých hnojív, lodná doprava, rybolov a výroba alkoholických nápojov. Istým motorom hospodárstva je aj skutočnosť, že Goa má relatívne bujnú štátnu správu a vysokú mieru emigrácie, čo ďalej znižuje mieru nezamestnanosti. V rebríčku hospodársky najúspešnejších štátov indickej únie zaujíma Goa tretie miesto. V ťažobnom priemysle je to ťažba železnej rudy, bauxitu a mangánu, okrem toho sa ťaží hrnčiarska hlina, vápenec a silikáty. Iná výroba, prevádzkovaná často v malých a zastaraných manufaktúrach (výroba prírodného kaučuku, spracovanie sisalu), má iba lokálny význam, prispieva hlavne ku koloritu krajiny. V poľnohospodárstve hrá významnú úlohu aj pestovanie ryže, ovocia a rybolov zeleniny, prosa, kokosových orechov a kešu, ďalej rybolov (s približne 40 000 pracovníkmi), ktorý je spravidla robený tradičným spôsobom (stále viac mechanizovaný používaním vlečných sietí). Poľnohospodárstvo poskytuje pracovné príležitosti značnej časti obyvateľstva.
Turistika.
Celkovo 101 km pobrežia, z väčšiny dlhé, široké a viac menej prázdne pláže, lákajú už desaťročia turistov z celého sveta. Označenie "sun'n'sand" (po slovensky: slnko a piesok), sa stalo príslovečným pre pobrežie Goy. Roku 2004 navštívilo Gou okolo dvoch miliónov turistov, z toho okolo 400 000 zahraničných turistov (prevažne v zimných mesiacoch; turisti z Indie navštevujú Gou najmä v lete).
Ďalším magnetom sú priaznivé klimatické podmienky predovšetkým v zime, architektúra, početné portugalské koloniálne stavby z minulých storočí, ale aj hindské chrámy, ako aj pre Európana nie celkom cudzie civilizačné dedičstvo bývalej portugalskej kolónie a neproblematická symbióza hinduizmu, kresťanstva a islamu.
Kuchyňa v Goe, ktorá je známa juhoindickými, arabskými a portugalskými vplyvmi, patrí k najznámejším v Indii (Goa je jedným z mála území v Indii, kde si v jednej reštaurácii možno objednať okrem hydiny a rýb bravčové a hovädzie mäso, najčastejšie mierne korenené; alkoholické nápoje sú voľne predajné). Goa temer nepozná chudobu, žobrákov, procesie chorých leprou, ani katastrofálne chudobné štvrte, ako sú známe z miest ako Čénnaí (Madrás), Kalkata alebo Bombaj. Mesto má dobrú turistickú infraštruktúru.

</doc>
<doc id="37849" url="https://sk.wikipedia.org/wiki?curid=37849" title="Alterf">
Alterf

Alterf alebo "Lambda Leonis" (λ Leo / λ Leonis) je hviezda v súhvezdí Lev.

</doc>
<doc id="37850" url="https://sk.wikipedia.org/wiki?curid=37850" title="Delta Cancri">
Delta Cancri



</doc>
<doc id="37851" url="https://sk.wikipedia.org/wiki?curid=37851" title="Asellus Australis">
Asellus Australis

 
 
Asellus Australis (lat., južný oslík) alebo Delta Cancri (δ Cnc / δ Cancri) je hviezda v súhvezdí Rak. Je to obor zdanlivej jasnosti 3,94m. Patrí do spektrálneho typu K0, do triedy svietivosti III, povrchovú teplotu má 4 100 K. Jeho optický sprievodca, hviezda 13m, je na oblohe vzdialený od neho 46". Vzdialenosť od Zeme je približne 136 ly.

</doc>
<doc id="37852" url="https://sk.wikipedia.org/wiki?curid=37852" title="Lambda Leonis">
Lambda Leonis



</doc>
<doc id="37853" url="https://sk.wikipedia.org/wiki?curid=37853" title="Gama Cancri">
Gama Cancri



</doc>
<doc id="37854" url="https://sk.wikipedia.org/wiki?curid=37854" title="Asellus Borealis">
Asellus Borealis

 
 
Asellus Borealis (lat., severný oslík) alebo Gama Cancri (γ Cnc / γ Cancri) je hviezda v súhvezdí Rak zdanlivej jasnosti 4,66m, spektrálneho typu A0. Vzdialenosť od Zeme je približne 158 ly.

</doc>
<doc id="37855" url="https://sk.wikipedia.org/wiki?curid=37855" title="Theta Bootis">
Theta Bootis



</doc>
<doc id="37856" url="https://sk.wikipedia.org/wiki?curid=37856" title="Kónkánčina (makrojazyk)">
Kónkánčina (makrojazyk)

Kónkánčina (dévanágarí: "कोंकणी" [Kōṅkaṇī]; latinka: "Konknni"; kannadské písmo: "ಕೊಂಕಣಿ", [koṅkaṇi]; malajálamske písmo: "കൊങ്കണി", [koṅkaṇi]) je makrojazyk, presnejšie povedané 2 trochu podobné, ale inak samostatné jazyky majúce len rovnaký názov podľa regiónu, v ktorom sa používajú. Jeden je jazyk mesta Goa – gojská kónkánčina (goaská kónkánčina), ktorý bol kedysi dávno nárečím maráthčiny, ale dnes sa už dosť odlišuje, a druhý je jazyk považovaný často aj dnes len za nárečie maráthčiny v kónkánskej oblasti – kónkánčina v užšom zmysle.
Spolu týmito dvoma jazykmi hovorí asi 7,5 milióna ľudí najmä v indickom štáte Goa, ďalej Maháráštra, Karnátaka a Kérala. Gojská kónkánčina je úradným jazykom štátu Goa.
Goa bola viac ako 400 rokov portugalskou kolóniou, a preto bola kónkánčina vytláčaná portugalčinou; v jazyku sú badateľné vplyvy jazyka susedného štátu Karnátaky (kannadčina), ale aj hindčiny a nezanedbateľný je aj vplyv angličtiny, čo súvisí predovšetkým s televíznymi programami vysielanými po anglicky a anglickými turistami. Hrozí jej však zánik, pretože hindčina a angličtina sa čoraz viac uprednosťnujú ako hovorový jazyk.
Nárečia.
Kónkánčina má veľké množstvo nárečí.
Rôzna klasifikácia kónkánskych nárečí
Klasifikácia podľa N. G. Kalelkara.
Táto klasifikácia je na základe historických udalostí a kultúrnych kontaktov hovoriacich. Rozlišuje 3 hlavné skupiny:
Klasifikácia podľa Ethnologue (ISO klasifikácia).
ISO norma ISO 639-3 klasifikuje kónkánčinu ako makrojazyk (ISO 639-3: kok ) a delí ju na:
Písmo.
Kónkánčina nemá vlastné písmo, zvyčajne sa píše písmom dévanágarí, ktoré je oficiálnym písmom v štáte Goa, ale dá sa písať aj latinkou. Kannadské písmo sa používa v štáte Karnataka. Malajálamske písmo sa používa v štáte Kerala. Moslimskí kónkánci na pobreží používajú arabské písmo.

</doc>
<doc id="37857" url="https://sk.wikipedia.org/wiki?curid=37857" title="Asellus Primus">
Asellus Primus

Asellus Primus alebo Theta Boötis (θ Boo / θ Boötis) je hviezda v súhvezdí Pastier.

</doc>
<doc id="37858" url="https://sk.wikipedia.org/wiki?curid=37858" title="Iota Bootis">
Iota Bootis



</doc>
<doc id="37859" url="https://sk.wikipedia.org/wiki?curid=37859" title="Asellus Secundus">
Asellus Secundus

Asellus Secundus alebo "Iota Boötis" (ι Boo / ι Boötis), prípadne "21 Bootis" je hviezda v súhvezdí Pastier.

</doc>
<doc id="37860" url="https://sk.wikipedia.org/wiki?curid=37860" title="Kappa Bootis">
Kappa Bootis



</doc>
<doc id="37861" url="https://sk.wikipedia.org/wiki?curid=37861" title="Asellus Tertius">
Asellus Tertius

Asellus Tertius alebo "Kappa Boötis" (κ Boo / κ Boötis), prípadne "17 Bootis", je hviezda v súhvezdí Pastier.

</doc>
<doc id="37862" url="https://sk.wikipedia.org/wiki?curid=37862" title="Lambda Sagittarii">
Lambda Sagittarii



</doc>
<doc id="37863" url="https://sk.wikipedia.org/wiki?curid=37863" title="Kaus Borealis">
Kaus Borealis

Kaus Borealis alebo "Lambda Sagittarii" (λ Sgr/λ Sagittarii) je hviezda v súhvezdí Strelec. Má 35,9-krát väčšiu svietivosť ako Slnko. Dve nezávislé metódy merania určili, že jej priemer je 11 Sĺnk. Patrí do spektrálnej triedy K0 III a je od nás vzdialená 78 svetelných rokov.

</doc>
<doc id="37864" url="https://sk.wikipedia.org/wiki?curid=37864" title="Delta Sagittarii">
Delta Sagittarii



</doc>
<doc id="37865" url="https://sk.wikipedia.org/wiki?curid=37865" title="Kaus Medius">
Kaus Medius

Kaus Medius alebo "Delta Sagittarii" (δ Sgr/δ Sagittarii) je hviezdny systém v súhvezdí Strelec.

</doc>
<doc id="37866" url="https://sk.wikipedia.org/wiki?curid=37866" title="Epsilon Sagittarii">
Epsilon Sagittarii



</doc>
<doc id="37868" url="https://sk.wikipedia.org/wiki?curid=37868" title="Theta Cassiopeiae">
Theta Cassiopeiae



</doc>
<doc id="37869" url="https://sk.wikipedia.org/wiki?curid=37869" title="Marfark">
Marfark

Marfark alebo "Theta Cassiopeiae" (θ Cas / θ Cassiopeiae) je hviezda v súhvezdí Kasiopeja. Vyše dvoch oblúkových minút od nej sa nachádza jej zdanlivý sprievodca.

</doc>
<doc id="37870" url="https://sk.wikipedia.org/wiki?curid=37870" title="Lambda Ophiuchi">
Lambda Ophiuchi



</doc>
<doc id="37871" url="https://sk.wikipedia.org/wiki?curid=37871" title="Marfik">
Marfik

Marfik alebo "Lambda Ophiuchi" (λ Oph / λ Ophiuchi) je trojhviezda v súhvezdí Hadonos s celkovou jasnosťou 3,82 mag. Jej ústredný pár tvoria dve biele hviezdy hlavnej postupnosti, ktorých uhlová vzdialenosť dosahuje iba jedinú oblúkovú sekundu. Vo vzdialenosti 2' od centrálnej dvojhviezdy leží sprievodca jedenástej magnitúdy, ktorým je oranžová hviezda hlavnej postupnosti. Sústava sa nachádza vo vzdialenosti 166 ly od nás.

</doc>
<doc id="37872" url="https://sk.wikipedia.org/wiki?curid=37872" title="Symetrická relácia">
Symetrická relácia

V matematike sa binárna relácia "R" na množine "X" nazýva symetrická, pokiaľ pre každé "a" a "b" z "X" platí, že ak "a" je v relácii s "b", tak aj "b" je v relácii s "a".
Formálny zápis:
formula_1
Napríklad „... sa narodil v rovnakom roku ako ...“ je symetrická relácia, ale „... je nižší ako ...“ nie je symetrická relácia na množine (napríklad) žiakov triedy.
Symetria nie je „opakom“ "antisymetrie" ("aRb" a "bRa" implikuje "b" = "a" pre všetky "a" a "b" z X). Existujú totiž aj také relácie, ktoré nie sú ani symetrické, ani antisymetrické.
Symetrická relácia, ktorá je zároveň tranzitívna a reflexívna, sa nazýva relácia ekvivalencie.

</doc>
<doc id="37874" url="https://sk.wikipedia.org/wiki?curid=37874" title="Hypotéza">
Hypotéza

Hypotéza (z gréc. "hypo" - pod, nižšie, znížený + "thesis" - tvrdenie) je druh domnienky; je to veta, tvrdenie, ktoré vedci formulujú vtedy, keď na danom stupni poznania nevedia vysvetliť určité skupiny javov alebo udalostí a hypotéza sa ich pokúša vysvetliť. 
Hypotéza je tvrdenie alebo systém tvrdení, o ktorom/ktorých v čase jeho/ich formulovania nemožno rozhodnúť, či je pravdivé alebo nepravdivé.
Tvorenie vedeckých hypotéz nie je náhodný akt. Poznávanie stavia pred vedcov potrebu tvoriť vždy nové hypotézy.
Overovanie hypotéz sa nazýva testovanie hypotéz.
Vedecká hypotéza musí vyhovovať nasledujúcim podmienkam:
Aj hypotéza, ktorá sa nakoniec ukáže byť nepravdivou, môže byť významným míľnikom na ceste poznávania. Napríklad nepravdivá hypotéza éteru v konečnom dôsledku viedla k objavu Špeciálnej teórie relativity.
Hypotéza, ktorú sa niekoľkými experimentami nepodarí vyvrátiť, môže byť povýšená na teóriu.

</doc>
<doc id="37875" url="https://sk.wikipedia.org/wiki?curid=37875" title="Prienik (matematika)">
Prienik (matematika)

V matematike sa ako prienik dvoch alebo viacerých množín označuje taká množina, ktorá obsahuje práve tie prvky množiny "A", ktoré sú súčasne prvkami množiny "B", prípadne prvkami ďalších množín. Prienik množín "A" a "B" sa označuje symbolom "A" ∩ "B".
Formálny zápis.
Prienik dvoch množín A a B:
 formula_1
Všeobecný zápis pre nekonečný počet množín M...:
 formula_2

</doc>
<doc id="37876" url="https://sk.wikipedia.org/wiki?curid=37876" title="Hidžra">
Hidžra

Hidžra (arab. ) je odchod (útek) proroka Mohameda z Mekky do Medíny.
Mohamed (arab. Muhammad), ktorý kázal doktrínu jediného Boha a hrozil Súdnym dňom, sa nestretol s veľkým porozumením u svojho kmeňa Kurajšovcov, ktorý spravoval posvätný kameň Kaaba.
Už v roku 615 odišla prvá vlna jeho prívržencov z Mekky do kresťanskej Etiópie. Keď zomrela jeho manželka Chadídža, Mohamed napokon v sprievode Abú Bakra opustil Mekku 9. septembra 622 a 24. septembra 622 docestoval do arabského mesta Jatrib, 320 km severozápadne od Mekky, kde našiel azyl. Jatrib neskôr premenovali na "Madínat an-Nabí" (Prorokovo mesto), dnešná Medína.
Význam hidžry.
Mohamedov odchod z Mekky do Medíny znamená koniec predislamského veku, ktorý Arabi nazývajú džáhilíja (čas alebo stav nevedomosti) a hidžra sa stala symbolom víťazstva islamu.
Druhý ortodoxný kalif Umar v roku 638 oficiálne určil, že moslimský rok, v ktorom sa odohrala hidžra, bude prvým rokom islamského kalendára. Rok 638 sa tak stal rokom 17. éry hidžry. Samotný deň hidžry sa niekedy mylne považuje za prvý deň roku, respektíve letopočtu, to je však omyl. Rok 1. éry hidžry sa začal už 16. júla 622.

</doc>
<doc id="37878" url="https://sk.wikipedia.org/wiki?curid=37878" title="Éter (fyzika)">
Éter (fyzika)

Éter bola hypotetická substancia, pomocou ktorej fyzika do začiatku 20. storočia vysvetľovala napríklad šírenie svetla – fyzici predpokladali, že svetlo je vlnenie éteru. Keďže pokusmi sa existencia éteru nedokázala (napr. Michelsonov-Morleyho pokus), bola jeho existencia ako nadbytočná zavrhnutá. 

</doc>
<doc id="37883" url="https://sk.wikipedia.org/wiki?curid=37883" title="Emil Páleš">
Emil Páleš

RNDr. Emil Páleš, CSc. (* 24. január 1966, Bratislava) je slovenský vedec a predstaviteľ sofiológie, ktorá sa usiluje o syntézu rôznych prameňov poznania (zjavenia, rozumu a zmyslovej skúsenosti). Predmetom jeho výskumu sú psychologické, kultúrne a prírodné vzorce tvorivosti a ich časové zákonitosti v individuálnych biografiách, vo svetových dejinách a v evolúcii prírody.
Život a dielo.
Vyštudoval kybernetiku, vyučoval počítačovú lingvistiku na Katedre umelej inteligencie Matematicko-fyzikálnej fakulty Univerzity Komenského v Bratislave. V rokoch 19891994 viedol výskumný grant" Počítačový model slovenčiny" na Jazykovednom ústave Ľudovíta Štúra Slovenskej akadémie vied. Výsledkom bol prvý počítačový model slovanského jazyka, ktorý modeloval jazyk ako celok a bol reálne implementovaný. V roku 1993 založil nadáciu (neskôr neziskovú organizáciu) Sophia venovanú integrálnym štúdiám. V rokoch 19941999 redigoval rovnomenný časopis "Sophia" s podtitulom "Štvrťročník pre uvedenie duchovných hodnôt do života".
Emil Páleš publikuje a prednáša doma aj v zahraničí. V roku 2004 získal (spolu s profesorom Miroslavom Mikuleckým) cenu Zdeňka Kleina za najlepšiu transdisciplinárnu prácu v oblasti etológie človeka, ktorú udeľuje Karlova univerzita a Spoločnosť integrálnych vied. V tom istom roku založil Školu angelológie. Od roku 2009 sa pravidelne zúčastňuje Českej konferencie, na jeseň 2011 viedol cyklus prednášok na Západočeskej univerzite v Plzni a v roku 2013 vyučoval na Univerzite Palackého v Olomouci. Niekoľkokrát bol hosťom diskusných relácií a komentátorom dokumentárnych filmov Slovenskej televízie. Od roku 2013 je pravidelným hosťom relácie "Ariadnina niť" v internetovom rádiu Slobodný vysielač.
Angelológia dejín.
Výsledky Pálešovho bádania vychádzajú postupne vo viaczväzkovej monografii "Angelológia dejín. Synchronicita a periodicita v dejinách." V roku 2004 vyšiel prvý zväzok doplneného druhého vydania v češtine, v roku 2012 druhý zväzok, na treťom zväzku sa pracuje. Zhrnutie niektorých myšlienok v kocke vyšlo pod názvom "Sedem archanjelov. Rytmy inšpirácie v dejinách kultúry a prírody" v slovenčine, češtine, angličtine, nemčine a pripravuje sa vydanie v ruštine.
Pálešov výskum prichádza k záveru, že staroveká náuka o anjeloch nebola čírou fantáziou, ale predvedeckou formou poznania, ktoré malo svoj reálny predmet. Angelológia bola podľa neho epistemológiou staroveku. Popisovala vlny intuícií a inšpirácií v kolektívnom podvedomí ľudstva a cyklické zákonitosti ich striedania. Navonok sa prejavujú striedaním kultúrnych epoch, estetického cítenia, náboženských kultov, filozofických intuícií, vedeckých paradigiem a politického usporiadania. Tieto intuície sú intersubjektívne prežívané ako psychologická realita. Či sú zapríčinené duchovnými bytosťami alebo nejakým hmotným faktorom, zostáva otvorené a je potrebné skúmať obe hypotézy.
Odborná komunita zatial nedospela ku konsenzu ohľadom hlavnej hypotézy z "Angelológie dejín". Rad predikcií a retrodikcií z nej plynúcich však bol podľa Páleša potvrdený nezávislými expertmi vrátane oponentov angelológie.
Kritika.
V roku 2008 udelil Český klub skeptikov SISYFOS Pálešovi bronzový Bludný balvan v kategórii jednotlivcov za údajný „objev andělů“. Páleš však netvrdí, že má vedecký dôkaz existencie nejakých nadprirodzených bytostí, ale len identifikuje reálny empiricko-psychologický obsah starovekého pojmu "archanjel".

</doc>
<doc id="37884" url="https://sk.wikipedia.org/wiki?curid=37884" title="Okno">
Okno

Okno je otvor v pevnom nepriehľadnom povrchu, cez ktorý môže prechádzať svetlo a/alebo vzduch. Napríklad okno v stene domu, ktorý má rám, krídlo a sklenené priehľadné sklo. Až v 17. storočí v Anglicku technológia dokázala vyrobiť veľké sklené tabule.
Súčiniteľ prechodu tepla okennej konštrukcie sa označuje Uw. Udáva sa v hodnote W/(m2.K). Čím je hodnota nižšia, tým má okenná konštrukcia (sklo aj rám) lepšie tepelnoizolačné vlastnosti.

</doc>
<doc id="37885" url="https://sk.wikipedia.org/wiki?curid=37885" title="Okno (rozlišovacia stránka)">
Okno (rozlišovacia stránka)

Okno môže byť:

</doc>
<doc id="37889" url="https://sk.wikipedia.org/wiki?curid=37889" title="Hedžra">
Hedžra



</doc>
<doc id="37890" url="https://sk.wikipedia.org/wiki?curid=37890" title="Prvovýstup">
Prvovýstup

Prvovýstup je prvé zdolanie vrcholu. Zimný prvovýstup je prvé zdolanie vrcholu v zime.

</doc>
<doc id="37893" url="https://sk.wikipedia.org/wiki?curid=37893" title="Tau2 Eridani">
Tau2 Eridani



</doc>
