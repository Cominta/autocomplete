<doc id="197034" url="https://sk.wikipedia.org/wiki?curid=197034" title="Ezra Pound">
Ezra Pound

Ezra Pound (* 30. október 1885, Hailey, Idaho - † 1. november 1972, Benátky) bol americký básnik, prozaik a kritik, jeden z najvýraznejších predstaviteľov literárnej moderny 20. storočia. Pound bol hybnou silou a popredným predstaviteľom niekoľkých modernistických smerov, a to predovšetkým "imagizmu" (imažinizmu, imagizmu) (anglo-americký umelecký smer v poézii, kladúci dôraz na presnosť obrazného vyjadrenia a na užívanie jasného, prirodzeného jazyka) a "vorticizmu" (britský umelecký smer z počiatku 20. storočia, prezentujúci sa najmä vo výtvarnom, ale i literárnom umení; "prekurzormi" smeru boli predovšetkým kubizmus a futurizmus).
Životopis.
Rané obdobie.
Ezra Pound sa narodil "Homerovi Loomisovi" a "Isabel Weston Poundovej" v Hailey, v americkom štáte Idaho. Keď mal osemnásť mesiacov, jeho rodina sa presťahovala na predmestie Philadelphie. Dva roky študoval na Pensylvánskej univerzite, potom prestúpil na Hamilton College, kde v roku 1905 získal titul "Ph.B." (Bachelor of Philosophy). Následne sa vrátil na Pensylvánsku univerzitu, kde pokračoval štúdiom románskych jazykov, ktoré ukončil v roku 1906 s titulom "M.A." (Master of Arts).
Počas štúdia na Pensylvánskej univerzite sa spriatelil s "Williamom Carlosom Williamsom" (jeden z ďalších amerických predstaviteľov moderny v poézii) a s "H.D." (Hilda Doolittle, taktiež americká spisovateľka a poetka), s ktorou bol istý čas aj zasnúbený. H.D. však v tomto čase nadviazala istý romanticky podfarbený vzťah s "Frances Greggovou", s ktorou krátko nato odcestovala do Európy. Pound po skončení štúdia necelý rok učil na "Wabash College" v Crawfordsville v Indiane, odkiaľ musel napokon v dôsledku menšieho škandálu odísť. V roku 1908 aj on odcestoval do Európy. Po niekoľkých mesiacoch strávených v Benátkach sa napokon usídlil v Londýne.
Londýn.
Pound sa vo svojej ranej poézii nechal inšpirovať predovšetkým čítaním diel preraffaelistov a ďalších básnikov 19. storočia, ako aj stredovekými romancami a neoromantickou a okultnou filozofiou. Po príchode do Londýna sa v snahe o básnický prerod pod vplyvom "Forda Madoxa Forda" a "T. E. Hulma" začal postupne oprosťovať od archaizovaného jazyka a foriem. 
V Anglicku sa tiež spriatelil s írskym básnikom "Williamom Butlerom Yeatsom", ktorého považoval za najväčšieho žijúceho básnika a u ktorého sa zamestnal ako sekretár. Zaujal ho tiež Yeatsov sklon k okultistickým presvedčeniam. Počas vojny žili Pound a Yeats pod jednou strechou v "Stone Cottage" v anglickom Sussexe, kde sa spoločne venovali štúdiu japonskej drámy, predovšetkým klasickým hrám noh. Zaujímali sa najmä o dielo "Ernesta Fenollosu", amerického profesora v Japonsku, ktorého práce o čínskom písme Pound použil pri vytvorení svojej tzv. "ideogramickej metódy". Táto metóda umožňuje básnikovi vyjadriť abstraktné obsahy pomocou konkrétnych obrazov. 
V roku 1914 sa Pound oženil s umelkyňou "Dorothy Shakespearovou", dcérou spisovateľky "Olivie Shakespearovej", ktorá mala istý čas ľúbostný vzťah práve s Yeatsom.
V predvojnovom období mal Pound z veľkej časti zásluhu na sformovaní imaginizmu. Okrem toho to bol práve on, kto dal meno vorticizmu (na čele ktorého stál maliar "Wyndham Lewis"). Vynorenie týchto dvoch smerov možno chápať ako základný pilier pri zrode modernizmu v anglicky hovoriacej sfére. Vďaka nim sa na scéne objavili mená ako James Joyce, Wyndham Lewis, Rabíndranáth Thákur, Robert Frost a mnohé ďalšie. Okrem toho Pound editoval svojmu priateľovi T. S. Eliotovi jeho prelomovú zbierku "Pustatina" ("The Waste Land"), ktorá priniesla do povedomia verejnosti novú schopnosť porozumieť poézii.
V roku 1915 Ezra Pound vydal malú zbierku "Cathay". Bol to preklad čínskej poézie, predovšetkým diela Li Po. Pound sa pri prekladaní nedržal, na rozdiel od svojich amerických predchodcov, striktných zásad ohľadom zachovania prozódie a strofy, ale rozhodol sa pre voľný verš, ktorý čitateľovi prináša výhody ľahkého prednesu a celkovej prístupnosti. Mnohí kritici sú toho názoru, že básnikov imaginistický profil sa najúspešnejšie vykryštalizoval práve v zbierke "Cathay". Či sú však básne hodnotným prekladom, je dodnes otázne. Ani Pound, ani Fellonosa, z ktorého prác čerpal, totiž čínsky jazyk neovládali na profesionálnej úrovni a Poundovi sa neraz vytklo, že v básňach niektoré pasáže vynechával a iné, ktoré sa v pôvodnom texte nenachádzali, pridával. Mnohí však naopak argumentujú, že cieľom zbierky "Cathay" nemá byť vernosť originálu. Kritik Hugh Kenner napríklad tvrdí, že zbierka je v prvom rade knihou o Prvej svetovej vojne, zamyslením nad priateľstvom a násilnosťou, nie presným prekladom starých východných básní. Dielo tak spadá do kategórie básnických experimentov anglického jazyka.
Vypuknutie vojny otriaslo Poundovou vierou v západnú civilizáciu. Po vydaní básnických skladieb "Homage to Sextus Propertius" (1919) a "Hugh Selwyn Mauberley" (1920) básnik Londýn opustil. Ešte počas vojny sa však pre neho začala nová etapa básnického vývoja, zosobnená zbierkou "The Cantos" – „Spevy“, ktoré začal písať už v roku 1915.
Paríž.
V roku 1920 sa Pound presťahoval do Paríža, kde sa pohyboval v kruhu umelcov, ktorí v tom čase prinášali revolúciu do sveta rôznych oblastí moderného umenia. Boli to predovšetkým predstavitelia surrealizmu a dadaizmu ako Marcel Duchamp, Tristan Tzara či Fernand Leger. Spriatelil sa dokonca aj s Ernestom Hemingwayom (ktorý ho okrem iného učil boxovať). Ďalej pokračoval vo svojom diele "Cantos" (v tomto období napísal väčšiu časť kľúčovej sekvencie „Malatesta“), ktoré čoraz viac odrážalo jeho záujem o politiku a ekonomiku. Okrem toho v tomto čase písal kritické práce, prekladal a tiež komponoval: s pomocou skladateľa Georga Antheila zložil dve celé opery a niekoľko ďalších husľových skladieb. V Paríži stretol aj huslistku Olgu Rudgovú, s ktorou nadviazal ľúbostný vzťah. Do konca života potom žili spolu s jeho manželkou Dorothy Shakespearovou v akejsi ťažkopádnej milostnej trojici.
Taliansko.
Na jeseň roku 1924 Pound natrvalo opustil Paríž a usadil sa v talianskom meste Rapallo. S manželkou žili istý čas aj na Sicílii, ale čoskoro sa vrátili naspäť do Rapalla. Naďalej pokračoval v poskytovaní svojej podpory mladým umelcom. Medzi nimi bol aj sochár Heinz Henghes, ktorý bol v čase stretnutia s Poundom úplne bez prostriedkov. Pound mu zabezpečil ubytovanie i materiál na sochársku prácu. Inšpirovať sa nechal aj básnik James Laughlin. Ten v tomto období založil svoje vydavateľstvo New Directions (Nové smery), v ktorom malo možnosť publikovať svoje práce mnoho nových autorov.
Pound v Rapalle každoročne organizoval sériu koncertov klasickej aj vtedajšej modernej hudby. Podarilo sa mu takto vyniesť na svetlo sveta jedinečné dielo Antonia Vivaldiho, o ktorého prakticky nikto nejavil záujem od čias jeho smrti v roku 1741. 
Prvú cestu domov do Spojených štátov podnikol Pound až v roku 1939, v čase, keď sa schyľovalo k vypuknutiu druhej svetovej vojny. Zvažoval, že sa v Amerike usadí natrvalo, ale napokon sa rozhodol pre návrat. Stála za tým jednak jeho podpora Mussoliniho, jednak mal na to osobné dôvody. Jeho starnúci rodičia v tom čase už žili s ním v Taliansku a krehké zdravie im nedovoľovalo, aby podnikli takú náročnú cestu naspäť do vlasti. Okrem toho tu mal svoju dospievajúcu dcéru Mariu, ktorú mu porodila jeho milenka Olga. Maria žila v Taliansku celý svoj život a adaptovanie sa na americké prostredie by jej mohlo spôsobiť nemalé ťažkosti.
Pound teda zotrval v Taliansku aj po vypuknutí vojny, dva roky predtým, než sa do konfliktu zapojili aj Spojené štáty. Stal sa z neho jeden z vedúcich propagandistov štátov osi. Publikoval odborné práce a napísal mnohé články do novín. So vstupom Spojených štátov do vojnového konfliktu nesúhlasil a snažil sa využiť svoje kontakty vo Washingtone, aby k nemu nedošlo. Vystupoval tiež v talianskom rozhlase, kde diskutoval na rôzne kultúrne témy. Ostro kritizoval koncepciu národných (centrálnych) bánk, obviňujúc ich z príživníctva na demokratických vládach prostredníctvom úžery, ktorej výsledkom bolo podľa neho odčerpávanie financií zo štátnych pokladníc súkromnými bankami vo forme vysokých úrokov. Tvrdil dokonca, že možnosť národnej banky vyrábať peniaze „z ničoho“ umožňovala podplácanie amerických a britských médií, ktoré následne šírili propagandu v prospech vojny a bankovníctva. Táto myšlienka nebola nová a Pound rozhodne nebol jediný, kto zastával názor že americká tlač je pod vplyvom medzinárodných bankérov. Veril, že slobodný štát nemôže jestvovať bez ekonomickej slobody. Vo svojich vystúpeniach sa teda nevyhnutne dotkol aj politických otázok a v jeho protivojnových postojoch sa objavovali i antisemitistické myšlienky.
Ťažko povedať, či sa niektoré z Poundových rozhlasových prejavov dostali aj k americkému poslucháčovi, keďže rozhlasová technika v Taliansku umožňovala len slabý a nespoľahlivý prenos. Jeho články v novinách, ako aj niektoré jeho knihy a pamflety, však rozhodne mali istý vplyv na taliansku verejnosť. Spomínané rozhlasové programy boli ostro sledované americkým úradom zaoberajúcim sa informačným materiálom vysielaným v zahraničných médiách (The Foreign Broadcast Intelligence Service of the United States government) a robili sa z nich prepisy. V roku 1943 musel tak Pound následne čeliť obvineniam z vlastizrady.
10. júla 1943 sa vojenské sily Spojencov vylodili na Sicílii a rýchlo začali obsadzovať južnú časť Talianska. Kráľ Viktor Emanuel III. si dal predvolať Mussoliniho a odvolal ho z funkcie premiéra Talianskeho kráľovstva. Mussolini bol zatknutý a poslaný do izolácie v Gran Sasso. Dva mesiace nato ho však oslobodili Nemci, s pomocou ktorých sa mu na severe Talianska podarilo utvoriť novú Republiku Saló, na čele ktorej stál on sám ako prezident. Počas celého trvania republiky sa Pound živo zúčastňoval na kultúrnom i propagandistickom dianí, ktoré v nej prebiehalo. 2. mája 1945 ho zajali talianski partizáni; krátko nato ho však prepustili a Pound sa sám odovzdal do rúk amerických síl. Uväznili ho v trestaneckom tábore neďaleko Pisy, kde bol 25 dní držaný pod holým nebom, kým napokon dostal stan. Je pravdepodobné, že v tom čase utrpel nervové zrútenie. Zároveň však v tábore napísal svoje "Pisan Cantos", ktoré predstavovali významný posun v jeho tvorbe. Ústrednou témou týchto „spevov“ bola skaza, ktorá postihla Európu i jeho samého, a tiež zamyslenie sa nad tým, aké je jeho miesto v prirodzenom svete. "Pisan Cantos" bolo prvé dielo, ktorému roku 1949 Kongresová knižnica udelila ocenenie Bollingen.
Nemocnica sv. Alžbety.
Po skončení vojny Pounda transportovali späť do Spojených štátov, kde ho čakalo súdne konanie kvôli obvineniam z vlastizrady. Tie sa týkali výlučne obdobia, keď boli Spojené štáty oficiálne vo vojne s Talianskym kráľovstvom. Existenciu Mussoliniho republiky Spojené štáty nikdy oficiálne neuznali, čo bol s vysokou pravdepodobnosťou dôvod, prečo Pounda nesúdili aj za „promussolinské“ aktivity tohto obdobia. Zvláštna federálna porota však rozhodla o Poundovej nespôsobilosti čeliť súdnemu konaniu, a tak bol namiesto toho prevezený do washingtonskej Nemocnice sv. Alžbety, kde prežil dvanásť nasledujúcich rokov (1946-1958). Dodnes je otázkou diskusie, na čom sa tvrdenia o jeho duševnej nespôsobilosti zakladali. Jeho aktivity a práce z vojnového obdobia totiž nevyzerajú ako diela duševne narušeného človeka. Za vlastizradu hrozil obvinenej osobe až trest smrti – polemizuje sa teda o tom, či Poundova nespôsobilosť nebola výsledkom snahy zmätených autorít zachrániť život významného umelca.
Keď sa Pounda po prepustení z nemocnice pýtali na jeho postoj k svojej rodnej krajine, odpovedal im slávnym výrokom: „Amerika je blázinec“. Následne sa vrátil späť do Talianska, kde zotrval v exile až do svojej smrti v roku 1972.
Americký psychiater E. Fuller Torrey bol presvedčený, že na základe tajnej spolupráce autorít sa Poundovi dostalo zvláštnej starostlivosti. Riaditeľ nemocnice Winfred Overholser bol údajne obdivovateľom Poundovej poézie a zabezpečil pre neho na klinike súkromnú izbu, kde mohol básnik v pokoji napísať tri knihy, prijímať návštevy rôznych literárnych osobností či dokonca intímne spolunažívať so svojou ženou. Tento názor na Overhoslerovo správanie voči slávnemu básnikovi nezdieľajú všetci. Je ale pravda, že u Sv. Alžbety bol Pound obklopený básnikmi a obdivovateľmi, a že tam pokračoval v práci na diele "Cantos" a v prekladaní klasickej konfuciánskej literatúry.
Pounda často navštevoval jeho chránenec Eustace Mullins, zamestnanec Kongresovej knižnice. Pound ho poveril napísaním histórie federálnej rezervy. Kniha mala byť písaná detektívnym štýlom. Vyplývalo to z Poundovho presvedčenia, že osoby na čele federálnej rezervy, spolu so zástupcami Bank of England, boli zodpovední za vtiahnutie Spojených štátov amerických do oboch svetových vojnových konfliktov v snahe dostať štát do nezvádnuteľného dlhu. Kniha vyšla pod názvom "Secrets Of The Federal Reserve" a objavili sa v nej tvrdenia, že bankéri ukrytí za oponou národných bánk využívajú svoj politický vplyv na to, aby vtiahli svoju krajinu do vojny, čo im prináša obrovské zisky vyplývajúce z vojnových dlhov. Pound trval na tom, že by sa malo upustiť od systému, v ktorom sú peniaze produkované súkromným bankovým sektorom. Jeho vízia ekonomickej stability bola postavená na menovom systéme kontrolovanom štátom, ktorý fungoval v Pennsylvánskej kolónii v rokoch 1723 až 1764 a značne sa osvedčil.
V nemocnici sa Pound zoznámil s Hughom Kennerom, ktorého kniha "The Poetry of Ezra Pound" (1951) zohrávala neskôr veľký význam pri prehodnocovaní Poundovho básnického diela. Ďalší odborníci začali vydávať "Pound Newsletter", ktorý napokon vyústil do publikácie "Annotated Index to the Cantos of Ezra Pound" (1957), čo bol prvý „sprievodca“ dielom "Cantos". Pounda chodilo navštevovať mnoho priateľov a obdivovateľov z radov básnikov, napríklad Robert Lowell či Elizabeth Bishopová, ktorá dokonca o návštevách nemocnice napísala báseň („Visits to St. Elizabeth's“). Sheri Martinelli údajne inšpirovala Pounda k ľúbostným motívom v spevoch "Cantos" XC-XCV. K Sv. Alžbete prichádzali aj William Carlos Williams, Louis Zukofsky, Guy Davenport (ktorý na téme Poundovej poézie dokonca založil svoju harvardskú dizertačnú prácu) a maliar René Laubies, prvý prekladateľ Poundovho diela do francúzštiny. Častým návštevníkom bol aj Charles Olson. Toho však časom tak znechutili Poundove antisemitistické narážky, že s chodením prestal. Po zborovom naliehaní mnohých básnikov a umelcov bol napokon Pound z nemocnice prepustený. Jeho duševná porucha sa považovala za nevyliečiteľnú, nie však za nebezpečnú pre okolie.
K Poundovi často chodieval aj profesor Rudd Fleming, s ktorým spolupracoval na preklade Sofoklofej "Elektry". Fleming tvrdil, že keď sa Pounda pýtal na jeho antisemitistický postoj, básnik sa mu priznal, že urobil chybu. Toto tvrdenie dokladajú aj jeho vlastné slová v predslove, ktorý napísal k zbierke svojich prozaických diel (1972). Priznal sa v ňom, že mal vo svojej neopatrnosti zahmlený priezor a „mýlil si príčinu s následkom“.
Smrť.
Po prepustení a návrate do Talianska Pound pokračoval v práci na diele "Cantos". Zomrel v roku 1972, dva dni po svojich 87. narodeninách, v Benátkach, kde je aj pochovaný.
Poézia ako hudba.
Názov poetickej skladby "Cantos" v preklade znamená „piesne“ – nikdy sa tak však neprekladá. Verše, ktoré obsahuje, v sebe nesú melódiu príznačnú pre trubadúrsku tradíciu. Zvukové charakteristiky básne sa tu snúbia s myšlienkou, ktorú vyjadruje. Pound vo svojich esejách tvrdil, že rytmus nemožno len tak „sfalšovať“. Začínajúcim básnikom radil, aby si pomocou prekladateľskej práce cibrili svoj sluch a učili sa, ako správne kombinovať výber slov a ich „pohyb“.
Pound prekladal do angličtiny z 10 rôznych jazykov. Sám však tvrdil, že nie každého autora dokáže „preložiť“ v pravom slova zmysle. Takým bol napríklad François Villon. Ako tvrdil, jediné, čo mohol urobiť s jeho tvorbou, bolo „zhudobniť“ ju, nie však ju preložiť. Pound si mnohokrát rozpisoval rytmy veršov, akoby šlo o melódiu; vlastnú poéziu však nezhudobňoval.
Keď mal 34 rokov, začal sa sám živšie zaujímať o komponovanie. Predstavoval si to ako akúsi vzburu proti impresionistickej hudbe Clauda Debussyho. Pound bol predovšetkým samouk a oficiálnych hodín komponovania absolvoval iba niekoľko. Jeho prác v tejto oblasti teda tiež bolo len málo. Najvýznamnejšie z nich sú dve opery: jedna z nich, "Le Testament", na tému rovnomennej básnickej skladby Françoisa Villona, druhá, "Cavalcanti", na tému jedenástich básní od talianskeho básnika 13. storočia Guida Cavalcantiho. Notový záznam pre obe opery napísala Agnes Bedfordová, londýnska klaviristka, ktorá Poundovi pomohla pri komponovaní Villona. Jeho žiak Robert Hughes však s istotou tvrdil, že celkový dramatický a zvukový rámec skladieb sú Poundovým dielom.
Počas pobytu v Paríži sa Pound spriatelil s americkým skladateľom a klaviristom Georgom Antheilom, a koncertnou huslistkou Olgou Rudgeovou, ktorá s ním bola na koncertnom turné. Básnik uznával Antheilovu hudbu a požiadal ho o pomoc pri utvorení rytmického systému pre "Le Testament", ktorý by lepšie zodpovedal rečovému rytmu villonovskej starofrancúzštiny. Výsledkom bola značne zložitá konštrukcia nepravidelných taktov. (V jednej z kľúčových árií sa napríklad takt mení z 2/8 na 25/32, odtiaľ na 3/8 a 2/4. Pre spevákov je tak mimoriadne ťažké odhadnúť, v akom takte sa hudobný podklad práve hrá a aký bude nasledujúci. Aj Olga Rudgová sa Pounda pokúšala presvedčiť, že rytmický systém skladby je značne nepraktický.)
V opere "Le Testament" nejestvuje žiadna predvídateľnosť toho, čo bude nasledovať, a tiež žiadne voľnejšie miesta, ktoré by spevákom či poslucháčom dopriali čo i len chvíľkové útočisko. Rytmus skladby je nositeľom emočného náboja. Okrem toho sa na vytvorenie rytmických zvláštností miestami využívajú veľmi zvláštne prostriedky: škrabanie, štikútanie, podivné zvuky „telesného pôvodu“. Celá skladba akoby bola jedným veľkým súbojom melódií a rytmov, utvárajúc spleť polyfónie a polyrytmie, ktorá úplne ignoruje tradičné zákonitosti harmónie. Takýmto spôsobom sa Pound zrejme snažil priblížiť svojmu ideálu „nesfalšovateľného“ absolútneho rytmu – možno až príliš laboratórnym spôsobom. Americký skladateľ Virgil Thomson však Poundovu prácu ocenil – nie až tak ako dielo hudobníka, ale určite ako dielo vynikajúceho básnika.
Opera "Cavalcanti", postavená na lyrickej ľúbostnej tvorbe Guida Cavalcantiho, v sebe na druhej strane nesie viac melodických než rytmických zvláštností. Pound na nej pracoval už bez Antheilovej pomoci a zakomponoval do nej prvky príznačné pre tvorbu Verdiho a neoklasicizmus Igora Stravinského. Skladba stavia svoju zvláštnosť na hre s oktávami a využívaní rôznych spádov, vytvárajúc akúsi surrealistickú atmosféru postavenú proti zaužívaným zákonitostiam, a to nie len v oblasti hudobnej kompozície.
Pound tvrdil, že rytmus je „forma vyrezaná do času“. Vo svojej tvorbe bol otvorenejší než Antheil, ktorý ostával verný svojmu konceptu modernej hudobnej kompozície, postavenom na inováciách a prekvapivých zvratoch. Okrem asymetrie a elaborovaných rytmov dával Pound priestor aj tradícii, zakladajúcej sa na symetrii, opakovaní a väčšej uniformite.
Význam a dedičstvo.
Ezra Pound si v 2. polovici 20. storočia vďaka tomu, že podporoval Mussoliniho, odmietal centralizované bankovníctvo a musel čeliť obvineniam z antisemitizmu, vytvoril mnoho nepriateľov. Historici a akademici sa však zhodujú na tom, že ako predstaviteľ moderny zohrával veľmi dôležitú úlohu v literárnej revolúcii v anglicky hovoriacom svete. Túto jeho poprednú pozíciu ocenil v prvom rade kritik Hugh Kenner vo svojej publikácii zaoberajúcej sa modernizmom, ktorú nazval príznačne "The Pound Era". Kenner však nebol jediný, kto Poundovi priznal túto ústrednú dôležitosť. Ako básnikovi sa Poundovi ako prvému podarilo efektívne využiť voľný verš v rozsiahlejších skladbách. Jeho imaginistická poézia ovplyvnila okrem iného aj básnikov objektivizmu. Allen Ginsberg, ktorý sa intenzívne zaoberal Poundovým prístupom vo využívaní parataxy, i ďalší príslušníci generácie beatnikov, čerpali inšpiráciu z jeho skladby "Cantos" rovnako ako z mnohých ďalších jeho básní. Poundovej stopy sa možno dopátrať azda u každého anglicky píšuceho „experimentálneho“ básnika zo začiatku 20. storočia.
Ako kritikovi, redaktorovi a propagátorovi mu patrí uznanie za to, že povytiahol na svetlo sveta niekoľko z najpoprednejších literárnych mien 20. storočia. Stačí spomenúť niekoľko z nich: W. B. Yeats, T. S. Eliot, James Joyce, Wyndham Lewis, Robert Frost, William Carlos Williams, H.D., David Herbert Lawrence a ďalší. Krátko pred vypuknutím Prvej svetovej vojny sa Pound začal zaujímať o umenie a vymyslel názov pre jeden z nových umeleckých smerov – vorticizmus. Okrem toho sa veľmi živo podieľal na propagácii tohto smeru, ktorý sa spolu s menami ako Henri Gaudier-Brzeska či Wyndham Lewis dostal do povedomia verejnosti aj vďaka jeho úsiliu.
Vo svojej prekladateľskej práci bol Pound prínosom pre svoj rodný jazyk v tom, že sprostredkoval kontakt anglicky hovoriaceho čitateľa s čínskou a provensálskou poéziu. Okrem toho rozšíril obzory verejnosti aj v iných oblastiach: predstavil čitateľom mená významných zahraničných básnikov, zoznámil ich s konfuciánskym a japonským literárnym dedičstvom, pomohol udržať pri živote záujem o gréckych, latinských i anglosaských klasikov. 
Ďalej sa tento nevšedný básnik zaoberal i hudbou: bol napríklad jedným z prvých, ktorí po dvoch storočiach skutočne ocenili dielo Antonia Vivaldiho, a pomohol na scénu skladateľovi Georgovi Antheilovi, s ktorým spolupracoval na niekoľkých projektoch. 
Je známe, že Pound sa zaujímal aj o okultné praktiky a mysticizmus, avšak jeho práce v tejto oblasti doposiaľ neboli dostatočne zdokumentované.
Preklad Poundovej poézie vyšiel v slovenskom jazyku v podobe zbierky "Jazerný ostrov".

</doc>
<doc id="197037" url="https://sk.wikipedia.org/wiki?curid=197037" title="Rás al-Chajmá">
Rás al-Chajmá

Rás al-Chajmá (slovenský normovaný názov) alebo Ra’s al-Chajma (, doslovne "hlava stanu"):

</doc>
<doc id="197038" url="https://sk.wikipedia.org/wiki?curid=197038" title="Rás al-Chajmá (mesto)">
Rás al-Chajmá (mesto)

Rás al-Chajmá (slovenský normovaný názov) alebo Ra’s al-Chajma (, doslovne "hlava stanu") je hlavné mesto rovnomenného emirátu v Spojených arabských emirátoch.
Je veľmi roztiahnuté, miestni obyvatelia ho delia na starú a novú časť. Tak ako aj v iných mestách je tu múzeum, ktoré je umiestnené v malej pevnosti so záhradou. Okrem obvyklých expozícií sú tu zbierky mušlí, minerálov a hornín. Je možné tu vidieť aj nádherné strieborné šperky, ktoré nosili v minulosti beduínske ženy.

</doc>
<doc id="197039" url="https://sk.wikipedia.org/wiki?curid=197039" title="Ján Gavura">
Ján Gavura

Ján Gavura (* 30. december 1975, Poprad) je slovenský básnik, prekladateľ a literárny kritik. 
Životopis.
Narodil sa v Poprade. V rokoch 1994 – 1999 študoval slovenčinu a angličtinu na Filozofickej fakulte Prešovskej univerzity v Prešove a v rokoch 1999 – 2004 katolícku teológiu na Teologickom inštitúte v Spišskej Kapitule. Od roku 1999 do roku 2001 bol interným doktorandom na Katedre slovenského jazyka a literatúry Filozofickej fakulty Prešovskej univerzity v Prešove, kde od roku 2001 pôsobí ako odborný asistent. Vyučuje predmety týkajúce sa slovenskej a svetovej literatúry dvadsiateho storočia, verzológiu a poetiku básnického textu.

</doc>
<doc id="197040" url="https://sk.wikipedia.org/wiki?curid=197040" title="Nástenka (doska)">
Nástenka (doska)

Nástenka alebo (ak slúži na oznamy a vyhlášky a je veľká aj) výveska alebo (najmä ak obsahuje miestne správy, aktuality) nástenné noviny je nástenná doska, na ktorú ľudia vyvesujú (oficiálne aj neoficiálne) oznámenia, vyhlášky, aktuálne správy, inzeráty, prezentácie činnosti pracovných tímov, propagačné materiály a podobne.
Nástenky sa vyrábajú z materiálov na ktorých sa oznamy a prezentácie ľahko upevňujú (korok, magnetická kovová tabuľa...).
Nástenky sa vyskytujú na univerzitách, vo verejných vstupných miestnostiach, na chodbách, na pracoviskách závodov či v kanceláriách, alebo aj v športových kluboch. 
V niektorých prípadoch (hlavne na školách či v pracovných tímoch) sa o aktualizáciu obsahu násteniek stará poverená osoba, ktorú nazývame nástenkár.

</doc>
<doc id="197043" url="https://sk.wikipedia.org/wiki?curid=197043" title="Pforzheim">
Pforzheim

Pforzheim je mesto v spolkovej krajine Bádensko-Württembersko na juhozápade Nemecka. 
Poloha.
Mesto s takmer 119 000 obyvateľmi je bránou k pohoriu Schwarzwald. Pforzheim má rozlohu 98 km² a je situované medzi mestami Stuttgart a Karlsruhe v sútoku troch riek (Enz, Nagold a Würm). Pforzheim je mesto bez okresu, ale zároveň je aj správnym centrom krajinského okresu Enz.
Dejiny.
Počas druhej svetovej vojny bol Pforzheim bombardovaný viackrát. Najväčší a jeden z najviac zničujúcich nájazdov delostreleckej paľby druhej svetovej vojny, bol uskutočnený Kráľovským letectvom (RAF) večer 23. februára 1945. Počas náletu vtedy prišla o život asi jedna štvrtina obyvateľstva, cez 17 000 ľudí, a asi 83 % mestských stavieb bolo zničených. Mesto bolo považované Spojencami, za dôležité pri produkovaní kontrolných prístrojov pre použitie v nemeckom vojnovom úsilí a bolo dopravným uzlom pre pohyb nemeckých vojenských jednotiek.
Po vojne bola suť zo zničeného mesta naložená na veľkú kopu na predmestí, ako bolo urobené aj v ďalších mestách ako Stuttgart a Mníchov. Na hore sutí nad mestom bol postavený pomník nazývaný "Wallberg", ktorý je dnes už dávno pokrytý zemou a rastlinstvom. Nasledujúcich dvadsať rokov po skončený vojny bol Pforzheim postupne prestavaný na moderné mesto.

</doc>
<doc id="197044" url="https://sk.wikipedia.org/wiki?curid=197044" title="Cínový mor">
Cínový mor

Cínový mor je názov autokatalytickej modifikačnej premeny cínu pri teplote pod 13,2 °C z tetragonálnej priestorovo centrovanej štruktúry na kubickú štruktúru, podobnú diamantu ("„sivý cín“"). Na premenu je však potrebné veľké prechladenie pod uvedenú teplotu.
Sivý cín sa vyskytuje len v podobe prášku, preto sa cínové predmety, dlhodobo uskladnené pri nízkych teplotách, postupne rozpadajú. Vzniknuté kryštály kubickej modifikácie pôsobia ako kryštalizačné zárodky a urýchľujú rozpad.
Ochrana.
Prísadou 0,1 % bizmutu sa dá táto nežiaduca premena úplne potlačiť.

</doc>
<doc id="197048" url="https://sk.wikipedia.org/wiki?curid=197048" title="Řemdih">
Řemdih



</doc>
<doc id="197050" url="https://sk.wikipedia.org/wiki?curid=197050" title="Etemenanki">
Etemenanki

Etemenanki alebo E-temen-anki (po sumersky , É.TEMEN.AN.KI = "základný kameň nebies a zeme") bol hlavný zikkurat v meste Babylon. Možno je identický s biblickou Babylonskou vežou. Jeho existencia je písomne doložená od začiatku 7. storočia pred Kr. 
Na jeho vrchole sa nachádzal chrám zasvätený Mardukovi a jeho žene Sarpanitum a astronomická pozorovateľňa. Podstava mala štvorcový tvar so stranou približne 91 m (tvrdia to staroveké opisy a vykopávky to potvrdili). Skladal sa zo 7 poschodí rôznej výšky (horné boli najnižšie) a celková výška bola približne 91 m. Budovaný bola z pálených a nepálených tehál spájaných asfaltom. 
Archeologické vykopávky z roku 1913 odkryli v podstate len základy, ktoré potvrdili podrobné zachované staroveké opisy stavby. Preto sa pri opise stavby treba spoliehať na písomné pramene. O najstarších dejinách stavby nie je známe nič. Je možné (ale nedoložené), že stála už vyše 1000 rokov pred prvou písomnou zmienkou o nej. Patrí síce k najstaršiemu svätému okrsku mesta, stojí však trocha bokom od centrálnej Svätej brány, preto zrejme na druhej strane získala na dôležitosti až neskôr ako táto brána. 
Prvá písomná zmienka pochádza z roku 689 pred Kr., keď bol zikkurat cielene zničený. V rokoch 681 - 668 pred Kr. ho znova postavili. Neskôr bol zas poškodený a o jeho rekonštrukciu sa zaslúžili Nabopolasar a Nebukadnesar II.. Okolo roku 478 pred Kr. dal Xerxes I. odstrániť sochu Marduka a možno zničil aj chrám. Za Alexandra Veľkého už bol zikkurat každopádne úplnou zrúcaninou, ktorú dali odstrániť, aby mohli postaviť novú budovu. Práce nedokončili pre Alexandrovu smrť, ale zo zikkuratu už ostali len spodné časti. Skazu dokončili v stredoveku Arabi, ktorí poodnášali mnohé tehly. V 19. storočí boli základy stavby náhodou znova objavené. Začiatkom 20. storočia (1913) sa konali vykopávky. Základy možno vidieť dodnes .

</doc>
<doc id="197051" url="https://sk.wikipedia.org/wiki?curid=197051" title="E-temen-anki">
E-temen-anki



</doc>
<doc id="197052" url="https://sk.wikipedia.org/wiki?curid=197052" title="Aromatický uhľovodík">
Aromatický uhľovodík



</doc>
<doc id="197059" url="https://sk.wikipedia.org/wiki?curid=197059" title="Mao Ce-Tung">
Mao Ce-Tung



</doc>
<doc id="197195" url="https://sk.wikipedia.org/wiki?curid=197195" title="Slovenské Hnutie Obrody">
Slovenské Hnutie Obrody

Slovenské Hnutie Obrody (SHO) je slovenské nacionálne orientované občianske združenie a politické hnutie. Vzniklo v roku 2004. Predsedom občianskeho združenia je od roku 2006 Róbert Švec. Hnutie neskrýva sympatie k fašistickému vojnovému Slovenskému štátu; je orientované euroskepticky a požaduje odchod Slovenska z euroatlantických štruktúr. V máji 2019 bola založená politická strana s rovnakým názvom, ktorej predsedom je rovnako Róbert Švec. Tri hlavné piliere združenia sú aktivizmus, vlastenectvo a slovanstvo.
Ciele a politiky.
SHO je občianske združenie a politické hnutie, ktoré sa snaží prebúdzať a prehlbovať národné povedomie a vlastenectvo Slovákov. Združuje Slovákov, bez ohľadu na pohlavie, rasu, náboženské presvedčenie, sociálne postavenie a národnosť, ktorí súhlasia s programom a stanovami združenia. Programovo nadväzuje na prácu a odkaz Ľudovíta Štúra. 
Medzi programové ciele patria:
SHO nepodporuje manželstvá rovnakého pohlavia. Podporuje vystúpenie Slovenska z Európskej únie.
Činnosť.
SHO sa venuje projektom:

</doc>
<doc id="197197" url="https://sk.wikipedia.org/wiki?curid=197197" title="Sveti Kirik">
Sveti Kirik

Sveti Kirik (bulharským písmom: "Свети Кирик") alebo Sveti Kirik i Julita je ostrov vo vodách Čierneho mora s rozlohou . Leží v Sozopolskom zálive asi od Sozopolu. Tento ostrov je ako jediný spojený s pevninou mólom postaveným v roku 1927.
V minulosti ostrov dlhé roky slúžil ako vojenská základňa bulharskej armády. V roku 1925 tu postavili rybársku školu, ktorá mala rozvíjať činnosť rybárov v tejto oblasti. Škola tu zotrvala desať rokov. Ale učili sa v nej bulharskí vojaci pod zámienkou, že sa chcú stať rybármi.
V súčasnosti ostrov využíva Ministerstvo obrany Bulharskej republiky ako vojenský prístav. V roku 2007 Ministerstvo regionálneho rozvoja rozbehlo kampaň s cieľom rozšíriť na ostrove turistický ruch, aby krajina získala väčšie príjmy v tejto oblasti. To by však nevplývalo dobre na architektonicko-archeologickú unikátnosť tohto ostrova, ktorý je od roku 1965 vyhlásený za kultúrnu pamiatku mesta Sozopol.

</doc>
<doc id="197198" url="https://sk.wikipedia.org/wiki?curid=197198" title="Sveti Ivan">
Sveti Ivan

Sveti Ivan (bulharským písmom:"Свети Иван"; doslova "Svätý Ivan") je najväčší ostrov Bulharska v jeho teritoriálnych vodách Čierneho mora s rozlohou . Nachádza sa od od najsevernejšieho bodu polostrova Stolec v Sozopolskom zálive. Najvyššie pohoria na ostrove siahajú do výšky . Na ostrove sa nachádza maják, ktorý moreplavcom slúži na orientáciu, aby sa ľahšie dostali k Burgasu.
Spolu s ostrovom Sveti Petăr žije na ostrove asi 70 druhov vtákov. Hniezdi tu najväčšia kolóna čajok. V roku 1993 ostrov vyhlásili za chránené územie, aby tak zabránili úbytku pôvodnej fauny zapísanej v červenom zozname Bulharskej republiky.
Dejiny.
V 7. storočí pred Kr. ostrov osídlili Tráci a postavili si tu chrám. Súčasťou tohto chrámu bola vysoká socha boha Apolóna, ktorému chrám zasvätili.
Na prelome 5.6. storočia na ostrove postavili Chrám svätej Bohorodičky, ktorý bol pravdepodobne spojený s veľkým kláštorným komplexom svätého Jána (Ján je bulharská verzia mena Ivan) postaveným v 10. storočí. Rekonštrukcie sa dočkal v roku 1263, kedy na ostrove postavili Katedrálu svätého Ivana (Jána) Krstiteľa. Dnes sa v kláštore nachádza knižnica. Ešte v tom období kláštor vyhlásili za rezidenciu bulharských kniežat. Podľa miestnych obyvateľov si tu cár Todor Svetoslavov v roku 1308 zobral byzantskú princeznú Teodoru za ženu a od toho času sa ostrov volal aj Cársky ostrov.
Kláštor v roku 1453 po páde Konštantínopolu ostal až do rokov 14671471 celkom zničený. Vojská Osmanskej ríše ho však v roku 1629 znova zrovnali zo zemou. Po nájazde Tatárov sa miestni mnísi presťahovali na ostrov Chalkidiki.
Na ostrove sa nachádzajú hrobky dvoch konštantínopolských patriarchov a podľa niektorých historikov sa do tejto oblasti situujú počiatky života Trákov, Grékov, Bulharov, Turkov a Rusov. V roku 1985 tu archeológovia našli vykopávky dvoch katolíckych chrámov, pozostatky knižnice a cárskej rezidencie. V juhozápadnej časti ostrova mali vojská Osmanskej ríše bojujúce v Rusko-tureckej vojne (18281829) vojenský tábor.

</doc>
<doc id="197201" url="https://sk.wikipedia.org/wiki?curid=197201" title="Very High Speed Digital Subscriber Line">
Very High Speed Digital Subscriber Line

VDSL alebo VHDSL (Very High Speed DSL) je DSL technológia poskytujúca rýchlejší dátový prenos cez jeden kábel krútenej dvojlinky medeného vedenia. VDSL dovoľuje komunikáciu cez staré telekomunikačné vedenie, čo zjednodušuje jeho nasadenie.
Technológia Infineon 10Base-S™ (Ethernet cez VDSL) dosahuje rýchlosti až 10 Mbit/s v oboch smeroch stávajúcim starším telekomunikačným vedením až do 1200 metrov.
Štandard VDSL používa teraz 7 rôznych frekvenčných rozsahov, ktoré dovoľujú úpravy rýchlostí medzi prichádzajúcim a odchádzajúcim signálom. Vďaka tomu VDSL môže používať rôznu rýchlosť v oboch smeroch podľa potrieb. Prvá generácia VDSL štandardu špecifikovala ako QAM (Quadrature Amplitude Modulation) tak aj DMT (Discrete Multi Tone Modulation). V roku 2006, ITU-T štandardizovala VDSL v norme G.993.2, ktorá špecifikuje len DMT pre VDSL2.
Tieto vysoké prenosové rýchlosti dokazujú, že VDSL je vhodné pre použitie s novými „high-end“ aplikáciami, ako je napríklad HDTV alebo IP telefón a zároveň samozrejme i prístup k internetu - všetko cez jedno pripojenie naraz.

</doc>
<doc id="197205" url="https://sk.wikipedia.org/wiki?curid=197205" title="Very High Speed Digital Subscriber Line 2">
Very High Speed Digital Subscriber Line 2

Very High Speed Digital Subscriber Line 2 (štandard ITU-T G.993.2) je DSL technológia na pripojenie na internet. Využíva šírku pásma až do 30 MHz, čo zaisťuje veľmi vysokú prenosovú rýchlosť až 100 Mbit/s súčasne v oboch smeroch (download aj upload). Táto maximálna prenosová rýchlosť je dosiahnuteľná pri dĺžke vedenia maximálne do 500 metrov (1 600 stôp). Rýchlosť 50 Mbit/s je možné dosiahnuť pri dĺžke vedenia do 1 kilometra (3 300 stôp). S dlhším vedením sa znižuje prenosová rýchlosť.

</doc>
<doc id="197207" url="https://sk.wikipedia.org/wiki?curid=197207" title="Sveti Petăr">
Sveti Petăr

Sveti Petăr (bulharským písmom: "Свети Петър"; doslova: "Svätý Peter"), prezývaný Ostrovăt na pticite (bulharským písmom: "Островът на птиците"; doslova "Vtáčí ostrov") je najmenší ostrov v bulharských vodách Čierneho mora s rozlohou takmer . Vrcholy pahorkov siahajú do výšky 9 metrov. Na ostrove sa nachádzajú typické biele skaly, ktoré sú pre tento ostrov charakteristické.
Predpokladá sa, že pohybom litosferických dosiek sa ostrov oddelil od susedného ostrova Sveti Ivan. Do druhej polovice 19. storočia sa totiž nespomína v písomných záznamoch. Na ostrove boli nájdené vykopávky menších pravoslávnych chrámov a antická keramika.

</doc>
<doc id="197213" url="https://sk.wikipedia.org/wiki?curid=197213" title="Michael Philip Anderson">
Michael Philip Anderson

Michael Philip Anderson (* 25. december 1959, Plattsburgh, New York, USA – † 1. február 2003, nad Texasom) bol americký astronaut. Absolvoval dva lety do vesmíru: ako prvý letový špecialista na palube raketoplánu Endeavour STS-89 a ako tretí letový špecialista a zároveň palubný veliteľ na palube raketoplánu Columbia STS-107. Bol jedným zo siedmich astronautov, ktorí zahynuli na palube Columbie pri jej havárii počas pristávania. 
Životopis.
Narodil sa v Plattsburghu v štáte New York, ale za svoje rodné mesto považoval Spokane v štáte Washington. Navštevoval Cheney High School (ukončenie v roku 1977), potom University of Washington v odbore fyzika a astronómia a napokon Creighton University v odbore fyzika. Už počas štúdia na University of Washington nastúpil k armáde. Tam sa najskôr venoval komunikačným a informačným systémom, neskôr bol vybraný do pilotného výcviku. Začal lietať so strojom KC-135, slúžil tiež ako pilot-inštruktor. Na rôznych modeloch strojov KC-135 a T-38A mal v decembri 1994 nalietaných vyše 3000 hodín. V decembri 1994 úspešne prešiel konkurzom na astronauta. Hneď po skončení základného výcviku sa dostal do posádky misie STS-89, čo bol let raketoplánu Endeavour k ruskej vesmírnej stnaici Mir.
V roku 2000 bol Anderson vymenovaný do úlohy letového špecialistu a zároveň palubného veliteľa vedeckej misie STS-107. Bol zodpovedný za realizáciu vedeckých experimentov. O misii STS-107 povedal: "To, čo robíme, môže mať obrovský prínos pre každého, pre ľudstvo - a som veľmi rád, že sa na tom môžem podieľať." Misia STS-107 však skončila tragédiou, keď sa pri pristávaní kvôli poškodenej tepelnej ochrane krídla dostala do raketoplánu plazma a spôsobila jeho deštrukciu. Neprežil nikto zo sedemčlennej posádky. 12. februára NASA oznámila, že sa podarilo identifikovať telesné pozostatky všetkých siedmich astronautov. Michael Anderson bol pochovaný na Arlingtonskom národnom cintoríne vo Washingtone. Na jeho počesť bol jeho menom pomenovaný asteroid 51824 Mikeanderson; jeho meno tiež nesie jeden z vrcholov marťanského pohoria Columbia Hills.
Anderson bol ženatý. S manželkou Sandrou mal dve deti.

</doc>
<doc id="197214" url="https://sk.wikipedia.org/wiki?curid=197214" title="Sveta Anastasija">
Sveta Anastasija

Sveta Anastasija (bulharským písmom: "Света Анастасия"; doslova: "Svätá Anastázia") je vulkanický ostrov v Burgasskom zálive v Čiernom mori s rozlohou , ktorý sa nachádza juhovýchodne od Burgasu. Najvyššie pahorky dosahujú 12 metrov. Ako jediný z piatich ostrovov je obývaný.
V rokoch 19451990 sa ostrov volal Bolševik podľa politických väzňov (väčšinou účastníkov Septembrového povstania) uväznených v koncentračnom tábore (kláštore) na ostrove v roku 1924. O rok neskôr sa väzňom odtiaľ podarilo utiecť a ostrov po roku 1945 presláviť v mocenských kruhoch. V roku 1958 na ňom natáčal bulharský režisér Rangel Vălčanov film Na malom ostrove. V 60. rokoch 20. storočia zo starého kláštora komunisti urobili múzeum a hotel, ktorý dodnes funguje a je rajom turistov.
Ostrov vlastní pravoslávna cirkev, na jeho zveľadení však pracuje bulharský miestny podnikateľ. Nachádza sa tu maják, krčma, malý prístav a niekoľko menších ubytovacích zariadení pre turistov. Mal by sa však doriešiť problém dopravného spojenia, ktoré nie je v súčasnosti dostatočné dobre vyvinuté.

</doc>
<doc id="197215" url="https://sk.wikipedia.org/wiki?curid=197215" title="Michael P. Anderson">
Michael P. Anderson



</doc>
<doc id="197216" url="https://sk.wikipedia.org/wiki?curid=197216" title="Michael Anderson">
Michael Anderson



</doc>
<doc id="197218" url="https://sk.wikipedia.org/wiki?curid=197218" title="Sveti Toma">
Sveti Toma

Sveti Toma (bulharským písmom "Свети Тома"; doslova "Svätý Tomáš") alebo Zmijski ostrov (bulharským písmom "Змийски остров"; doslova "Hadí ostrov") je jeden z piatich ostrovov v Čiernom mori, ktorý sa nachádza severne od ústia rieky Ropotamo. Jeho rozloha je . V minulosti na ostrove stála kaplnka svätého Tomáša, ktorá dala ostrovu pôvodný názov. Súčasný názov "Hadí ostrov" dali ostrovu sivé hady, ktoré vo veľkom počte tento ostrov obývajú. 
Na ostrove sa nachádza jediné miesto v Bulharsku, kde rastú divé kaktusy. V roku 1933 ich sem zasadil cár Boris III., ktorý ich sem doniesol z Botanickej záhrady v Bratislave. Najkrajší je ostrov v období júna, kedy kaktusy kvitnú a celý ostrov zahalia do žltej farby. Ich plodom sú jedovaté sivé slivky, ktoré pripomínajú vôňu jahôd.
Ostrov je súčasťou rezervácie Ropotamo, v ktorej sa nachádza asi 257 druhov vtákov – z toho 71 druhov je zapísaných v červenej knihe Bulharskej republiky. Vlastní ho bývalý bulharský cár Simeon II. a jeho sestra, tí však o neho zatiaľ neprejavili záujem, pretože je celý obrastený kaktusmi a hadmi. Bulharská vláda však chce do rozvoja ostrova zainvestovať a v budúcnosti postaviť na ňom hotely a zábavné centrá.

</doc>
<doc id="197220" url="https://sk.wikipedia.org/wiki?curid=197220" title="Pytónovité">
Pytónovité

Pytónovité () sú čeľaď nejedovatých hadov obývajúcich Afriku, Áziu a Austráliu. Patria sem aj niektoré najdlhšie hady na svete.
Taxonómia.
Poznáme 9 rodov a 41 druhov.

</doc>
<doc id="197223" url="https://sk.wikipedia.org/wiki?curid=197223" title="Cementácia (hutníctvo)">
Cementácia (hutníctvo)

Cementácia je proces vytláčania kovov z roztokov, iným - menej ušľachtilým kovom. Je založený na elektrochemickej reakcii medzi kovom (cementátorom) a iónom vylučovaného kovu. Pre cementáciu platí, že neušľachtilejší kov vyredukuje ušľachtilejší, tzn. že kov s nižším elektródovým potenciálom EV vyredukuje kov s vyšším EV.
Elektrochemický rad napätia kovov.
"hlavný článok Elektrochemický rad napätia kovov"
Nazývaný tiež Beketov rad.
Kovy sú radené podľa hodnôt ich štandardného elektródového potenciálu (tj. elektródového potenciálu vzťahujúceho sa ku vodíkovej elektróde
Redukovaný rad
Kov stojaci vľavo od vodíka (H2) je schopný kov (v kladnom oxidačnom stave) stojaci vpravo zredukovať a sám sa oxiduje
Kov (v kladnom oxidačnom stave) stojaci vpravo od vodíka (H2) je schopný kov stojaci vľavo zoxidovať a sám sa redukuje 

</doc>
<doc id="197224" url="https://sk.wikipedia.org/wiki?curid=197224" title="Pythonidae">
Pythonidae



</doc>
<doc id="197225" url="https://sk.wikipedia.org/wiki?curid=197225" title="Zvíjavcovité">
Zvíjavcovité

Zvíjavcovité "(Aniliidae)" je čeľaď hadov. Žijú v južnej a v juhovýchodnej Ázii a v Južnej Amerike. 

</doc>
<doc id="197226" url="https://sk.wikipedia.org/wiki?curid=197226" title="Aniliidae">
Aniliidae



</doc>
<doc id="197235" url="https://sk.wikipedia.org/wiki?curid=197235" title="Vasiľ Turok">
Vasiľ Turok

Vasiľ Turok (* 8. január 1940, Habura† 7. november 2005, Prešov) bol rusínsky dramatik, dramaturg, prekladateľ a vysokoškolský pedagóg žijúci na Slovensku. 
Životopis.
Roku 1963 absolvoval Filozofickú fakultu UK v odbore ruský jazyk - slovenský jazyk. Po vysokoškolských štúdiách v Bratislave sa vrátil na východ, kde bol pedagógom na Strednej všeobecno-vzdelávacej škole na ul. vtedy Revolučnej (dnes Dilongovej), neskôr aj na Pravoslávnej bohosloveckej fakulte v Prešove. Zapojil sa do procesu obrody rusínstva, identity Rusínov. Neodškriepiteľný je jeho významný prínos v divadelníctve, najmä ako dramaturg, prekladateľ i režisér v jedinom na svete profesionálnom Divadle Alexandra Duchnoviča v Prešove. Bol pri zrode prvej rusínskej kultúrno-národnostnej organizácie vo vtedajšom Česko-Slovensku – Rusínskej obrody, bol prvým predsedom Svetovej rady Rusínov (SRR) ako výkonného výboru prvej medzinárodnej rusínskej organizácie – Svetového kongresu Rusínov.

</doc>
<doc id="197242" url="https://sk.wikipedia.org/wiki?curid=197242" title="Slepánikovité">
Slepánikovité

Slepánikovité "(Leptotyphlopidae)" je čeľaď hadov patriacich do nadčeľade "Scolecophidia"
Opis.
Hady sú malé (dosahujú dĺžku 15-41 cm, väčšinou 20-30 cm), štíhle s hladkými, lesklými šupinami. Sfarbenie tela je striebristo sivé, čierne alebo ružové, niektoré majú aj svetlé škvrny. Všetky majú zuby len v dolnej čeľusti, horná čeľusť je tuhá, Slepánikovité majú zachovaný panvový pletenec so zvyškami zadných končatín vo forme malých ostrôh. Zakrpatené oči sú malé a potiahnuté šupinami. Všetky slepánikovité žijú pod zemou, kde sa živia termitmi a ich larvami. Spôsob rozmnožovania nie je známy. Pravdepodobne kladú vajíčka. 
Rozšírenie.
Táto čeľaď sa vyskytuje všade tam, kde žijú termity. Slepánikovité sú rozšírené v Južnej Amerike, smerom na sever na Bahamy a do juhozápadnej časti USA, v Afrike a odtiaľ na východ cez Saudskú Arábiu do Pakistanu. 
Systematika.
Čeľaď slepánikovité "(Leptotyphlopidae)" má 2 rody:

</doc>
<doc id="197249" url="https://sk.wikipedia.org/wiki?curid=197249" title="Slepúšikovité">
Slepúšikovité

Slepúšikovité alebo slepcovité ("Anomalepididae") je čeľaď hadov patriacich do nadčeľade "Scolecophidia". 
Opis.
Je to najprimitívnejšia čeľaď hadov, jej zástupcovia patria medzi najmenej známe stavovce. Tieto hady sú drobné, s hladkými lesklými šupinami, so štíhlym valcovitým telom a krátkym chvostom. Dosahujú dĺžku 11 -30 cm, väčšinou však len 13-16 cm. Hlava je od trupu oddelená nevýrazne, chvost je krátky. Väčšinou sú hnedé, alebo čierne, niektoré jedince majú žltú alebo bielu hlavu, prípadne chvost. Zástupcovia niektorých druhov majú dvojicu zubov v dolnej čeľusti, v hornej nemajú žiadne. Tieto hady žijú takmer celý život pod zemou a živia sa hlavne termitmi. Ich rozmnožovanie je neznáme, predpokladá sa, že kladú vajíčka.
Rozšírenie.
Táto čeľaď žije len v južnej časti Strednej Ameriky a v tropických oblastiach Južnej Ameriky. 
Systematika.
Čeľaď slepúšikovité "(Anomalepididae)" zahŕňa 4 rody a 15 druhov
1. rod slepúšiky "(Anomalepis)"
2. rod Helminthophis 
3. rod Liotyphlops 
4. rod Typhlophis 

</doc>
<doc id="197251" url="https://sk.wikipedia.org/wiki?curid=197251" title="Leptotyphlopidae">
Leptotyphlopidae



</doc>
<doc id="197252" url="https://sk.wikipedia.org/wiki?curid=197252" title="Anomalepidae">
Anomalepidae



</doc>
<doc id="197253" url="https://sk.wikipedia.org/wiki?curid=197253" title="Slepcovité">
Slepcovité



</doc>
<doc id="197254" url="https://sk.wikipedia.org/wiki?curid=197254" title="Gejza (knieža)">
Gejza (knieža)

Gejza (* 947/950 – † 997) bol v rokoch cca 967 – cca 971 knieža buď Biharska alebo Nitrianskeho kniežatstva a potom v rokoch 971997 (veľko)knieža Uhorska. Bol Arpádov pravnuk. 
Gejza vytvoril kniežatstvo z bývalého Blatenského a Nitrianskeho kniežatsva a za jedno zo sídiel si zvolil Ostrihom na sútoku Hrona a Dunaja. Potom povolal bavorských misionárov a neskôr aj sv. Vojtecha so skupinou misionárov z Čiech. 
Životopis.
Keď sa stal kniežaťom Uhorska po otcovej smrti v roku 971, sídlil v Ostrihome. Jeho manželka, tak ako manželky nasledujúcich uhorských kráľov, sídlila vo Vespréme. Gejza fakticky ovládal iba Zadunajsko, prostredníctvom manželstva so Šaroltou (967) aj Sedmohradsko a čiastočne aj Nitriansko, kde ako údelné knieža vládol podľa rozhodnutia Takšoňa jeho brat Michal. Gejza mal neskôr obavy pred bratovou mocou, ktorá značne narástla, a preto nechal Michala v r. 995 odstrániť a do Nitry dosadil svojho syna Vajka/Štefana. 
Gejza sa všeobecne považuje za vládcu, ktorý začal vytvárať uhorský štát, teda pripájať okolité územia ovládané lokálnymi staromaďarskými náčelníkmi k zadunajskému územiu ovládanému ním samým. Tento proces ukončil až jeho syn Štefan začiatkom 11. storočia. Správny systém štátu prebral od miestneho slovanského obyvateľstva (Veľká Morava a podobne). 
Okolo roku 971/972 bola z popudu Pilgrima, pasovského biskupa, podniknutá prvá misia s cieľom konvertovať Gejzu a uhorskú šľachtu na kresťanskú vieru. Podľa niektorých zdrojov bola misia úspešná, podľa iných podobnne ako početné neskoršie bavorské misie, bola neúspešná a až misia pražského biskupa Vojtecha a opáta Astrika v roku 982 alebo 995 bola v tomto smere úspešná. Zrejme za vlády Gejzu vzniklo Vesprémske biskupstvo, prvé uhorské biskupstvo. Podiel slovanského obyvateľstva v Uhorsku bol vtedy taký veľký, že biskup Pilgrim považoval Uhorsko za jednu zo svojich slovanských cirkevných provincií.

</doc>
<doc id="197255" url="https://sk.wikipedia.org/wiki?curid=197255" title="Slepáňovité">
Slepáňovité

Slepáňovité "(Typhlopidae)" je čeľaď hadov patriacich do nadčeľade "Scolecophidia"
Opis.
Hady sú malé (dosahujú dĺžku 15-40 cm, väčšinou 20-30 cm), štíhle s hladkými, lesklými šupinami, valcovitým telom a krátkym chvostom. Chvost býva často ukončený malým tŕňom. Sfarbenie tela je hnedé, sivé, čierne alebo ružovkasté, niektoré druhy majú naznačené pruhy, alebo svetlé škvrny. Všetky majú zuby len v hornej čeľusti. Zakrpatené oči sú malé a potiahnuté šupinami. Všetky slepáňovité žijú pod zemou, kde sa živia termitmi a mravcami. Vyhýbajú sa suchej pôde. Spôsob rozmnožovania nie je známy. Pravdepodobne kladú vajíčka. 
Rozšírenie.
Slepáňovité sú rozšírené v Južnej Amerike,Strednej Amerike, v Afrike (južne od Sahary), južnej Ázii až do Taiwanu a v Austrálii. Jeden druh žije aj v juhovýchodnej Európe.
Systematika.
Čeľaď Slepáňovité (Typhlopidae) má 6 (5) rodov zahŕňajúcich 218 druhov

</doc>
<doc id="197256" url="https://sk.wikipedia.org/wiki?curid=197256" title="Typhlopidae">
Typhlopidae



</doc>
<doc id="197260" url="https://sk.wikipedia.org/wiki?curid=197260" title="Užovkovité">
Užovkovité

Užovkovité () je čeľaď hadov z taxónu Caenophidia (Colubroidea). Jej presná definícia sa v literatúre mení podľa autora a menila sa aj v priebehu času. Podrobnosti pozri nižšie.
Rozsah definície.
Čeľaď užovkovité (Colubridae) môže byť definovaná niektorým z nasledujúcich rôznych spôsobov (názvy taxónov v nasledujúcich odrážkach majú – kvôli porovnateľnosti – vždy len taký význam, aký majú v systéme nižšie označenom ako „Systém A“):
V súčasnosti sa najčastejšie vyskytuje možnosť d) (nižšie označená ako „Systém A“), na konci 20. stor. a začiatku 21. storočia sa najčastejšie vyskytovala možnosť e).
Charakteristika.
Charakteristika závisí od zvolenej definície užovkovitých (pozri vyššie). Nasledujú charakteristiky pre dve hlavné definície užovkovitých: 
Pre definíciu e) (bez Acrochordidae) platí nasledujúca charakteristika: Takto definovaná čeľaď zahŕňa až okolo 63 % všetkých druhov hadov, konkrétne asi 335 recentných a 26 vymretých rodov, resp. asi 2 132 recentných a 79 vymretých druhov (čísla sa vzťahujú na definíciu bez Atractaspididae). Vyskytuje sa po celej Zemi (okrem Antarktídy), a to v jazerách, pobrežných močiaroch, mokradiach v ústiach riek, i na súši, napr. v dažďových lesoch a na púštiach. Užovkovité nemajú funkčný ľavý pľúcny lalok a pletenec zadnej končatiny, v spodnej čeľusti nemajú tzv. os coronoideum, na rozdiel od primitívnejších hadov (slepúšiky, slepániky, veľhady a pytóny) majú pružnejšiu lebku a na rozdiel od veľhadov, pytónov a väčšiny vreteníc majú niekoľko tanierovitých šupín pokrývajúcich hlavu. Spomínané tanierovité šupiny na hlave sú pomerne spoľahlivým identifikačným znakom tejto čeľade. Užovkovité môžu byť nejedovaté alebo jedovaté, pričom jedovaté druhy sú vždy opistoglyfné hady, čiže majú jedové zuby v zadnej časti ústnej dutiny (13 páry jedových zubov), v dôsledku čoho sú pre človeka len málo nebezpečné (s výnimkou niektorých druhov, napr. bojgy stromovej). Niektoré druhy usmrcujú korisť (aj) škrtením. Užovkovité kladú vajcia alebo rodia živé mláďatá.
Pre definíciu d) platí nasledovné: Čeľaď zahŕňa okolo 260 (v závislosti od zdroja 230, 253, 263 a podobne) recentných a okolo 26 vymretých rodov, resp. okolo 1 850 (v závislosti od zdroja 1 649, 1 809, 1 910 a podobne) recentných a okolo 79 vymretých rodov. Čeľaď sa vyskytuje po celej Zemi (okrem Antarktídy). Morfologicky je čeľaď charakterizovaná dobre vyvinutými calyces na hemipenisových kapsách, ďalej centrifugálnym sulcus spermaticus, ktorý sa deli na proximálnej a centrálnej oblasti telesa hemipenisu, a aglyfným chrupom (čiže zuby nemajú kanálik ani ryhu na vypúšťanie jedu). Spomínané calyces však sekundárne zanikli u podčeľade Natricinae.
Na Slovensku sa (pri definícii e aj d) vyskytujú tieto druhy užovkovitých: užovka stromová (Zamenis longissimus), užovka hladká (Coronella austriaca), užovka obojková (Natrix natrix) a užovka fŕkaná (Natrix tessellata).
Systematika.
Stav okolo roku 2017.
Najbežnejší systém („Systém A“).
Zdroje:
Slovenské názvy podľa:
užovkovité (Colubridae):
Poznámky: 
Alternatíva.
Alternatívne sa (okrem niektorých vecných zmien v systéme) všetky vyššie uvedené podčeľade klasifikujú ako samostatné čeľade. Z toho vyplýva, že Colubridae je len to, čo je vyššie uvedené pod názvom Colubrinae, a to, čo je vyššie uvedené pod názvom Colubridae, je nadčeľaď Colubroidea (v najužšom zmysle – porov. Colubroidea):
nadčeľaď Colubroidea:
Stav na konci 20. a zač. 21. storočia.
Zug et al. 2001, Grzimek et al. 2003.
Užovkovité (Colubridae):
Poznámky: 
Rozsah čeľade Colubrinae má rovnako definovaný Burnie 2001, ktorý však neuvádza vnútorné delenie čeľade.
Zaher 1999.
Užovkovité (Colubridae):
Poznámky:
Podobný systém má Haaramo 2003
Lexikon der Biologie 2002/2003, Douglas et al. 1995.
užovkovité (Colubridae):
Poznámky: 
Staršie systémy.
Terentiev 1961.
Čeľad užovkovité (Colubridae) v tomto systéme zodpovedá v Systéme A čeladiam Colubridae a Lamprophiidae (okrem podčeľade Atractaspinae v užšom zmysle a jadra podčeľade Dipsadinae) a čeľadi Hamalopsidae. Čeľaď sa ďalej nedelí.
Poznámky: Samostatné (t. j. do Colubridae nepatriace) čeľade v tomto systéme sú: Acrochordidae [t. j. v systéme A: Acrochordidae a Xenodermidae], Amblycephalidae [rody: Haplopeltura, Amblycephalus, Leptognathus, Dipsas a Pseudopareas, t. j. v systéme A: jadro podčeľade Dipsadinae a čeľaď Pareidae], Elapidae [v užšom zmysle] a Hydrophidae. Podčeľaď Atractaspinae v užšom zmysle zo Systému A je v tomto systéme pod Viperidae.
Romer 1956.
Užovkovité (Colubridae):
Poznámka: Elapidae a Hydrophidae tvoria v tomto systéme samostatné čeľade.
Veľmi podobný systém má Darevskij 1969, s tým rozdielom, že 1. má navyše vyčlenenú podčeľaď Boiginae, do ktorej patria napríklad rody Telescopus, Malpolon, Psammophis, Boiga, Dispholidus, Chrysopelea, Dryophis, Oxybelis, Thelotornis, a 2. do podčeľade Dasypeltinae zaraďuje aj rod Elachistodon. Rod Atractaspis je pod Viperidae.
Boulengerov systém.
Zdroje:
Tento systém v tejto podobe pôvodne pochádza od Boulengera (cca. 1893). Ide o delenie užoviek podľa zubov/jedovatosti. Toto delenia sa používalo ako štandardný systém v prvej polovici 20. storočia a potom ešte veľmi často až do 70./80. rokov 20. stor. Mimo taxonómie sa v základných rysoch používa dodnes.
Užovkovité (Colubridae):
Poznámky: 
Brehm 1883.
Užovkovité (Colubridae) – rody: Coronella [t. j. časť dnešného Lampropeltis a Coronella], Coluber [časť dnešného Coluber], Elaphis [časť dnešného Elaphe], Coryphodon [časť dnešného Coluber a Pantherophis], Zamenis [časť dnešného Hierophis a Elaphe], Periops [časť dnešného Hemorrhois], Rhinechis [t. j. časť dnešného Zamenis], Tropidonotus [časť dnešného Natrix]
Poznámka: Samostatné (t. j. do Colubridae nepatriace) čeľade v tomto systéme sú: Acrochordidae, Calamaridae [v Systéme A:Calamariinae], Homalopsidae (vrátane rodu Helicops), Psamophidae [v Systéme A: Psammophiinae], Dryophilidae [dnes časť rodov Chironius, Dendrelaphis, Ahaetulla, Oxybelis], Dipsadidae] [v Systéme A: Dipsadinae a časť rodu Telescopus], Scytalidae [dnes časť rodu Pseudoboa], Elapidae [dnes Elapinae] a Hydrini [dnes Hydrophinae]

</doc>
<doc id="197261" url="https://sk.wikipedia.org/wiki?curid=197261" title="Colubridae">
Colubridae



</doc>
<doc id="197273" url="https://sk.wikipedia.org/wiki?curid=197273" title="Koralovcovité">
Koralovcovité

Koralovcovité alebo korálovcovité ("Elapidae") je čeľaď hadov.
Rozšírenie.
Táto čeľaď je rozšírená v Ázii, Afrike, Severnej a Južnej Amerike a v Austrálii. Mornáre sa vyskytujú v oblasti od pobrežia Ázie po východnú Afriku, Austráliu a tropickú Ameriku.
Opis.
Dosahujú dĺžku  – , väčšinou  – . Majú zavalité telo so širokou hlavou alebo štíhle telo "(mornáre)" s chvostom splošteným do veslovitého tvaru. V očiach je okrúhla zrenica. Všetky druhy majú proteroglyfné jedové zuby (nie veľmi veľké jedové zuby umiestnené vpredu, na prednej strane s hlbokou ryhou, niekedy uzavretou do kanálika). Sfarbené sú zväčša do siva, hneda alebo čierna, často s prstencami, krúžkami alebo priečnymi pásmi. Niektoré druhy sú svetlozelené, pri koralovcoch sa striedajú červené, žlté a čierne prstence.
Taxonómia.
Koralovcovité sa najnovšie delia na dve podčeľade:
Tieto podčeľade sa niekedy klasifikujú ako (samostatné) čeľade Elapidae (v užšom zmysle) a Hydropiidae.
Do týchto podčeľadí sú rozdelené nasledujúce rody:
Poznámka.
Podčeľade Laticaudinae a Hydrophiinae sa niekedy zaraďujú ako samostatná čeľaď Hydrophiidae.

</doc>
<doc id="197274" url="https://sk.wikipedia.org/wiki?curid=197274" title="Elapidae">
Elapidae



</doc>
<doc id="197276" url="https://sk.wikipedia.org/wiki?curid=197276" title="Sanok">
Sanok

Sanok (ukr. "Сянік", jidiš "Sonik") je mesto na juhovýchode Poľska v Podkarpatskom vojvodstve, powiat sanocki. V roku 2008 malo približne 40 000 obyvateľov. 
Mestský štatút mu bol udelený v roku 1339. Sanok sa rozprestiera na brehoch rieky San. Nachádza sa v samotnom srdci Sanockého údolia. Sanok bol založený roku 1339 poľským kniežaťom Jurajom II. Sanok sa stal iba jedným z miest na obchodnej trase do Uhorska.
Počas 19. storočia Sanok začal postupne strácať význam v prospech priemyslu. Sanok je vstupom do Beskýd (Bukovské vrchy, pol. "Bieszczady"), mnoho autobusov smeruje do Rzeszówa.
V Sanoku je socha oddychujúceho dobrého vojáka Švejka, ktorý si vychutnáva "opušťak" na lavičke po dobrom pochode krajinou. 
Od mesta Sanok smerom na obce Załuż a Lesko bolo v rokoch 1940 až 1941 vybudované súvislé pásmo železobetónových bunkrov Molotovovej línie . 
Hospodárstvo a Priemysel.
Najznámejšie spoločnosti : 
Múzeum ľudovej architektúry v Sanoku.
Muzeum Budownictwa w Sanoku je skanzen, ktorý sa nachádza v Sanoku. Bol sprístupnený v roku 1958 a je najstarším zariadením svojho druhu na Poľsku. Na ploche je rozmiestnených 200 objektov, ktoré prezentujú ľudovú kultúru a staviteľstvo dvoch etník: poľského a rusínskeho obyvateľstva. Objekty pochádzajú z 17. a 20. storočia a typologicky patria k dreveným stavbám karpatského typu .
 Etnografický skanzen v Sanoku je najväčším poľským múzeom v prírode. Koho zaujímajú ikona, obrazy (Beksinski) mal by zájsť do centra mesta na mestský hrad, kde sídli Muzeum Historyczne w Sanoku.
Externé odkazy.
Oficiálna stránka

</doc>
<doc id="197277" url="https://sk.wikipedia.org/wiki?curid=197277" title="Vretenicovité">
Vretenicovité

Vretenicovité "(Viperidae)" je čeľaď hadov.
Rozšírenie.
Vretenicovité sú rozšírené od južnej Sibíri a Japonska smerom na juh do Indie a Afriky, na západ do Škandinávie, Anglicka a Španielska. Žijú tiež v Strednej a Južnej Amerike (od Kanady do Argentíny).
Opis.
Dosahujú dĺžku  – , väčšinou  – . Majú zavalité telo so zreteľne oddelenou hlavou a oči so zvislou elipsovitou zrenicou. Jedové zuby sú solenoglyfného typu (mohutné dlhé zahnuté zuby na hornej čeľusti vpredu s kanálikom). Sú sfarbené od jasnozelenej s červenými škvrnami do sýtohnedej alebo čiernej, zväčša so vzorom tmavých škvŕn na svetlejšom chrbtovom základe.
Systematika.
Aktuálny systém.
Čeľaď vretenicovité (Viperidae):
Príklady staršieho systému.
Čeľaď vretenicovité (Viperidae):
Rad vretenice (Viperiformes):

</doc>
<doc id="197278" url="https://sk.wikipedia.org/wiki?curid=197278" title="Viperidae">
Viperidae



</doc>
<doc id="197288" url="https://sk.wikipedia.org/wiki?curid=197288" title="Lg viewty">
Lg viewty



</doc>
<doc id="197289" url="https://sk.wikipedia.org/wiki?curid=197289" title="Heinkel He 51">
Heinkel He 51

Heinkel He 51 bol nemecký jednomiestny dvojplošník vyrábaný vo viacerých verziách. Najskôr bol dodávaný ako stíhačka, neskôr ako hydroplán a napokon aj na pozemné útoky. Vyvinutý bol z lietadiel typu Heinkel He 37 a Heinkel He 49, ktoré boli v službe už dlhší čas.
Vznik a vývoj.
He 51 bol klasický dvojplošník, prvýkrát vzlietol roku 1933, kedy ešte Luftwaffe musela byť utajená. Dodávky začali v júli 1934. Lietadlo bolo zamýšľané ako náhrada za Arado Ar 65 a Arado Ar 68, ale všetky tri typy boli vyradené rovnako. He-51 bol zastaraný už na začiatku výroby a po vyrobení 75ks bola výroba zmenená na verziu B-2 {prieskumný hydroplán 80ks} a potom na verziu C-1 (ľahké bojové lietadlo, 79 ks).
Operačné nasadenie.
6.8.1936 poslali Nemci do Španielska 6 týchto lietadiel. Po dovezení 12 lietadiel boli sformované 3 letky; Légia Kondor bola sformovaná v novembri. Dodávky pokračovali až do konca občianskej vojny, v ktorej He-51 stáli proti starším dvojplošníkom.
Výhoda týchto strojov však netrvala dlho. Stretnutia s I-15 a jednoplošníkmi I-16 boli beznádejné. HE-51 boli preto presunuté na podporu pozemných vojsk a potom na cvičné účely. 
46 strojov ktoré prežili vojnu bolo presunutých k novým 15 a v Španielsku slúžili viacúčelovo až do roku 1952.
Po skúsenostiach zo Španielska bolo jasné, že dvojplošníky vo letectve končia. Aj keď dvojplošníky Fiat boli lepšie ako Heinkel, na rýchle I-16 však šancu nemali. Všetci prítomní sa poučili, že rýchlosť prevažuje nad obratnosťou. 
V 2. svetovej vojne už žiaden HE-51 neslúžil ako stíhač. Používali sa ako cvičné a viacúčelové stroje.
Užívatelia.
 Bulharsko
 Nemecko
 Španielsky štát 

</doc>
<doc id="197292" url="https://sk.wikipedia.org/wiki?curid=197292" title="Prípor (národná prírodná rezervácia)">
Prípor (národná prírodná rezervácia)

Prípor je národná prírodná rezervácia v pohorí Malá Fatra a je súčasťou Národného parku Malá Fatra. Patrí do katastrálneho územia obcí Belá, Dolná Tižina, Krasňany v okrese Žilina.
Nachádza sa na severných svahoch Malého Kriváňa. Bola vyhlásená v roku 1980, má výmeru . Na území rezervácie platí 5. stupeň ochrany. V rezervácii sa zabezpečuje ochrana prirodzených lesných spoločenstiev s prechodom do kosodreviny a alpských lúk na geologicky pestrom podloží kryštalických a karbónových hornín. Vyskytujú sa tu viaceré chránené rastlinné a živočíšne druhy.
Pramení tu Beliansky potok.

</doc>
<doc id="197293" url="https://sk.wikipedia.org/wiki?curid=197293" title="Litosférická platňa">
Litosférická platňa



</doc>
<doc id="197294" url="https://sk.wikipedia.org/wiki?curid=197294" title="Horopis">
Horopis



</doc>
<doc id="197295" url="https://sk.wikipedia.org/wiki?curid=197295" title="Gejza (Uhorsko)">
Gejza (Uhorsko)



</doc>
<doc id="197297" url="https://sk.wikipedia.org/wiki?curid=197297" title="Music and Lyrics">
Music and Lyrics

Music and Lyrics je americká romantická komédia od Warner Bros. z roku 2007. Uvedená bola 9. februára v Spojenom kráľovstve. Vo filme hrá Hugh Grant ako "Alex Fletcher" a Drew Barrymoreová ako "Sophie Fisher". Film rozpráva príbeh o ich snahe napísať pieseň pre speváčku menom "Cora Corman", ktorú hrá Haley Bennettová, a o ich vzájomnom vzťahu.

</doc>
<doc id="197298" url="https://sk.wikipedia.org/wiki?curid=197298" title="Unreal Tournament">
Unreal Tournament

Unreal Tournament, skrátene UT, (niekedy tiež označovaný ako UT99, UT Classic, UT1, alebo UT:GOTY kvôli odlíšeniu od podobných herných titulov ako "Unreal Tournament 2003", "Unreal Tournament 2004" a "Unreal Tournament 3") je populárna akčná počítačová hra a videohra. Hra bola vyvinutá spoločnosťami Digital Extremes a Epic Games. Hra bola vydaná v roku 1999 firmou GT Interactive ako doplňujúci titul k hre Unreal so zameraním na hru viacerých hráčov.

</doc>
<doc id="197299" url="https://sk.wikipedia.org/wiki?curid=197299" title="Pakobylky">
Pakobylky

Pakobylky (lat. "Phasmatodea, Phasm(at)ida, Aeroplanoptera, Phasm(at)optera, Spectra, Cheleutoptera, Ambulatoria") je rad hmyzu. Názov je odvodený od latinského slova "phasma", ktoré znamená "duch" alebo "prízrak". 
Ide takmer vždy o nočné živočíchy, ktoré sú cez deň nehybné a spoliehajú na svoje ochranné maskovanie. Veľa ľudí pozná len jeden druh, "Carausius morosus" – pakobylku indickú. Po celom svete bolo opísaných asi 2 600 druhov a odhaduje sa, že celkom existuje asi 4 000 druhov.
Vzhľad.
Pakobylky často vyzerajú ako prútik alebo vetvička, alebo majú robustnú stavbu tela napodobujúcu vzhľad kôry alebo listu. Toto maskovanie je často ešte doplnené neobvyklým spôsobom pohybu, takže to vyzerá, ako by hmyz povieval vo vetre. Dva spodne časti hrude sú u pakobyliek neobvykle dlhé. Každý pár nôh sa pohybuje spoločne. Zadoček sa skladá z desiatich článkov, pričom prvý z nich obvykle zrastá s posledným hrudným článkom. Väčšina druhov má krídla; u niektorých sú plne vyvinuté ako u samčekov, tak aj u samičiek. U iných majú plne vyvinuté krídla len samčeky, zatiaľ čo u samičiek sú zakrpatené. Existujú tiež bezkrídle druhy.
Rozšírenie.
Pakobylky obývajú všetky tropické a subtropické oblasti našej planéty, pričom najviac druhov žije v juhovýchodnej Ázii a v Južnej Amerike. V Afrike žijú pakobylky podobné steblám rákosia, ktoré sa živia hlavne travinami. Európske druhy sa vyskytujú hlavne na juhu kontinentu.
Rozmnožovanie.
Pakobylky sa dokážu rozmnožovať partenogeneticky. Z neoplodnených vajíčok sa liahnu vždy iba samičky. U niektorých druhov pakobyliek sa samčí jedinci už takmer vôbec nevyskytujú. V závislosti od druhu nakladie samička počas svojho života 300 až 400 vajíčok.
Potrava.
Pakobylky sa živia čerstvými listami. Niektoré druhy sú špecializované na jeden určitý druh rastliny, iné však majú väčší výber. V zajatí vyžadujú kŕmenie listami ostružín, malín, ruží, vtáčieho zobu, sliviek alebo, ktorý nájdeme aj v zime. Je nutné zabezpečiť im vždy dostatok zelenej potravy, inak môže dochádzať ku kanibalizmu a sebapoškodzovaniu.
Systematika.
rad pakobylky (v širšom zmysle): 

</doc>
<doc id="197300" url="https://sk.wikipedia.org/wiki?curid=197300" title="Zimné plávanie">
Zimné plávanie

Zimné plávanie je plávanie v štandardných plavkách v zimnom období vo vode chladnejšej ako 12 °C (v otužileckej terminológii chladná voda - studená voda - ľadová voda), spravidla v prírode s časom pobytu vo vode aspoň 23 minúty. Za zimné plávanie možno považovať aj také plávanie, keď je voda ľadová (pod 4°C) a plavec v nej pláva aspoň 1 minútu. Za športové zimné plávanie možno považovať také plávanie, keď plavec prepláva vzdialenosť aspoň 100 metrov. Z bezpečnostných a zdravotných dôvodov by čas pobytu v studenej vode nemal presiahnuť 20 minút.
Zimné plávanie na Slovensku.
Začiatky.
Prvé organizované zimnoplavecké akcie (pod dobovým názvom "športové otužovanie") sa na Slovensku uskutočnili v roku 1978 pod gesciou plavca - účastníka Olympijských hier v Helsinkách 1952 Vladimíra Skovajsu (19292002). Iste bol pre takéto aktivity inšpiráciou a vzorom aj diaľkový a zimný plavec PaeDr. Ján Novák - Slovák žijúci v Česku ako vojak z povolania, ktorý sa preslávil v roku 1974 (a tiež 1975) ako druhý a dvojnásobný československý premožiteľ prielivu La Manche. Významnú úlohu pri propagácii otužovania a zimného plávania mal už od roku 1994 aj operný spevák, otužilec Martin Babjak.
Prvé otužilecké skupiny a kluby.
Značné oživenie otužileckých a zimnoplaveckých aktivít nastalo na Slovensku v roku 1999 a jeho výsledkom bol vznik prvého slovenského otužileckého klubu "Ľadové medvede Bratislava" (ĽMB) ako občianskeho združenia (OZ) 6. januára 2000 na čele s MUDr. Jozefom Makaiom (19472017). Koncom roka 2000 mal tento klub asi 30 členov a od roku 2002 mal ako prvý z klubov aj webovú stránku. Väčšie pravidelne aktívne a formálne neorganizované otužilecké zoskupenia vznikli v roku 2000 aj v Banskej Bystrici (hlavne z aktívnych športovcov päťbojárov), v Košiciach (skupina "Košické tulene") a v Piešťanoch už skôr vznikla tradícia zimnej plavby cez rieku Váh pod vedením Karola Kevana. V roku 2006 sa novým veľkým otužileckým klubom stali "Slovenské ľadové medvede, OZ": vznikli z odídencov z ĽMB a v roku 2012 združovali celkovo asi 140 členov (v Bratislave asi 100 trénujúcich v troch lokalitách), v Banskej Bystrici (~20), v Bánovciach nad Bebravou (~10) a v Nitre (~10). V roku 2010 sa občianskym združením stal početný klub "Tučniaky Žilina". Veľa ďalších skupín otužilcov vzniklo v rokoch 20102015. Aktuálny stav klubov a skupín na Slovensku a ich webov a/alebo facebookovských stránok možno nájsť v článku "Prehľad otužileckých klubov na Slovensku".
Súťaženie.
Súťažiť sa začalo v roku 1978 neformálnymi pretekmi na jazere Štrkovec v Bratislave aj za účasti českých zimných plavcov. V rokoch 20012005 organizoval klub ĽMB bodovaciu súťaž "Pohár ĽMB" nazývanú aj liga, napr. v sezóne 2003/2004 to bolo 21 kôl. "Prvé slovenské majstrovstvá v zimnom plávaní" prebehli v réžii ĽMB v rokoch 20022005 v Bratislave na Draždiaku aj za účasti českých zimných plavcov. Pokusom o ich znovuobnovenie boli "Majstrovstvá SR v zimnom plávaní", ktoré zorganizovali v Senci v rokoch 2007 a 2009 SĽM. V sezóne 2017/2018 vznikol "Slovenský pohár v zimnom plávaní" (SPvZP) s pevnými pravidlami, súťažným poriadkom atď. Pre celosvetovú pandémiu COVID-19 bola súťaž sezóny ukončená 5. kolom v Bratislave 7.marca 2020, v sezóne 2020/2021 sa preto nekonala na Slovensku žiadna celoslovenská súťaž.
Otužilecké výnimočnosti.
Asi najatraktívnejším zimnoplaveckým podujatím na Slovensku je od roku 2001 tradičné januárové plávanie v Dunaji v Bratislave na trati 1 000 m, ktorého súčasťou býva v prípade vhodných podmienok aj plavba vybraných plavcov - otužilcov cez tok (cca 1 600 m). Od roku 2019 sa toto podujatie koná ako "Memoriál Jozefa Makaia". Slovenskou výnimočnosťou je "Hymna otužilcov" z roku 2001. Unikátnou akciou bola v roku 2006 "Otužilecká 24-hodinovka", ktorej sa 17.18. novembra 2006 zúčastnilo 143 plavcov a podľa vtedajších informácií nemala vo svete obdobu.
Na súťažiach v Česku.
Slovenskí zimní plavci sa zúčastňovali súťaží československého pohára v zimnom plávaní (po rozdelení Československa v roku 1993 ako "Českého pohára" - ČPvZP) od jeho vzniku v roku 1975 ako členovia českých klubov (v zmysle súťažného poriadku). Podľa dnešných oficiálnych rukopisných archívov sa Ján Novák umiestnil v 1. sezóne 1975/1976 na 2. mieste. Celkovým víťazom ČPvZP sa stal plavec zo Slovenska prvýkrát v sezóne 2000/2001 - Zoltán Makai (a tiež v sezóne 2001/2002), neskôr sa to podarilo aj Ddeziderovi Pékovi (2015/2016) a Richardovi Nyárimu (2016/2017).
Pri míľnikoch na prielive La Manche.
Už od roku 1974 z čias ČSSR sa kandidáti na plávanie cez La Manche tradične grupovali hlavne spomedzi otužilcov - zimných plavcov. Po dvojnásobnom preplávaní prielivu La Manche Jánom Novákom sa v ére samostatnosti SR stal prvým úspešným zdolateľom prielivu La Manche v roku 2002 zimný plavec Zoltán Makai. Prvá slovenská zmiešaná štafeta zo zimných plavcov (6 mužov, jedna žena) preplávala La Manche v roku 2003 a prvá slovenská ženská štafeta (6 žien – tiež zimné plavkyne) to dokázala v septembri v covidovskom roku 2020.
Medzinárodné súťaže.
WSWC a Svetový pohár IWSA.
Najväčšou medzinárodnou súťažou sú zimnoplavecké majstrovská sveta ("Winter Swimming World Champinships – WSWC"), ktoré sú majstrovstvami typu "masters" (vekové skupiny po 5 rokoch) a sú organizované medzinárodnou asociáciou zimného plávania International Winter Swimming Association (IWSA). Konajú sa od roku 2000 v dvojročnom intervale a ich prehľad je v priloženej tabuľke. Vyvinuli sa z hobby-plávania hlavne štýlom "vysoké prsia" (head-up breaststroke) spravidla s neplaveckou čiapkou. Slovenskí plavci sa ich prvýkrát zúčastnili v roku 2006 v Oulu ako skupina "Polar Bears Slovakia", ktorú tvorili štyria plavci z Bratislavy. Slovensko malo potom zastúpenie na všetkých ďalších WSWC doteraz (naposledy v Blede 2020). Najpočetnejšia skupina zimných plavcov zo SR bola v Blede 2010 (asi 35 účastníkov), pódiové umiestenia sú však výnimočné a podarili sa len v Blede 2010 (1x), Jurmale 2012 (2x), Rovaniemi 2014 (2x), Talline 2018 (2x) a v Blede 2020 (6x).
Svetový pohár v zimnom plávaní (Winter Swimming Cup) [17] prebieha v réžii IWSA celosezónne. Plavci majú pridelené registračné kódy ( IWSA-ID) a podľa získaných bodov (nezávisle od teploty vody) vznikne po sezóne finálne poradie.
Súťaže v Číne.
V rokoch 2016-2020 organizovala Čína v dňoch pred začiatkom lunárneho roku propagačné zimné plávania so symbolickou medzinárodnou účasťou v dvoch lokalitách: na Veľkom čínskom kanáli v historickom Tchaj-er-čuangu (bazénové preteky do 100 m a plavbu v kanáli na 450 m, spolu asi 80 účastníkov) a na jazere Daming Lake v Jinane (bazénové preteky a plavbu 300m, spolu asi 950 plavcov), ktorých sa 4x zúčastnil aj slovenskí zimní plavci. Pre COVID-19 sa táto akcia v roku 2021 už nekonala.
COVID-19 a zimné plávania a otužovania v sezóne 2020/2021.
Choroba COVID-19 zablokovala zimnoplavecké súťaženia od 10. marca 2020 a až na jednu výnimku aj všetky súťaže Svetového pohára (World Cup). Tou výnimkou bol Pohár Veľkej Nevy v Petrohrade 26.28.februára 2021, ktorého sa zúčastnilo 304 plavcov. Na republikovej úrovni sa v Česku uskutočnila počas sezóny 2020/2021 len jediná súťaž, a to tradičný 74. Memoriál Alfréda Nikodéma v Prahe 26. decembra 2020 za účasti 261 plavcov. Naopak, v Česku aj na Slovensku došlo k obrovskej - až paradoxnej - vlne popularity otužovania spôsobenej asi hlavne tým, že pandemické zákazy vychádzania sa vo všeobecnosti nevzťahujú na prírodu, ktorou sú aj otvorené vody (jazerá a rieky).

</doc>
<doc id="197303" url="https://sk.wikipedia.org/wiki?curid=197303" title="Rozmarín">
Rozmarín

"Rozmarín môže byť aj starší alebo ľudový názov druhu rozmarín lekársky, pozri rozmarín lekársky."
Rozmarín (iné názvy pozri nižšie; lat. "Rosmarinus") je podrod z rodu šalvia ("Salvia") z čeľade hluchavkovité ("Lamiaceae"). Do roku 2017 bol klasifikovaný (a niekedy sa naďalej klasifikuje) ako samostatný rod.
Názvy.
Ľudové alebo zastarané názvy tohto taxónu (primárne druhu rozmarín lekársky) sú: "rozmarin", "rosmarín(a)", "rozmaring", "rozma(j)ria", "rozmaj(e)rín", "rozmaj(e)rán", "rozmejrín", "rozmejrán", "rozmarína".
Etymológia.
Názov pochádza z latinčiny (ros marinus) a v preklade znamená "rosa mora".
Charakteristika.
Je to vždyzelený poloker, aromatická bylina s kopijovitými listami. Pochádza zo stredomorskej oblasti. Používa sa (okrem druhu "Salvia granatensis") na okrasu, v medicíne a ako korenie. Veľmi obľúbenou koreninou je najmä v Taliansku.
Ďalšiu charakteristiku pozri v článku rozmarín lekársky.
Systematika.
podrod (staršie rod) rozmarín ("Rosmarinus"):
Bývalý druh "Rosmarinus chilensis" mal už v minulosti nejasné zaradenie - uvádzal sa buď ako súčasť rodu "Rosmarinus" alebo napríklad ako súčasť rodu "Sphacele", rodu "Alguelagum" či rodu "Lepechinia" a pod. V súčasnosti sa uvádza ako súčasť rodu "Lepechinia", konkrétne od roku 2018 pod názvom "Lepechinia chilensis".
Ako vidno podľa komentárov vyššie uvedených k niektorým druhom, v jednom z možných tradičných členení rod rozmarín ("Rosmarinus") celkovo zahŕňa len jeden druh - rozmarín lekársky ("Rosmarinus officinalis"), resp. len dva druhy, ak sa do rodu rozmarín zahrnie aj problematický druh "Rosmarinus chilensis". Opačným extrémom je tradičné delenie, v ktorom sa rod rozmarín ("Rosmarinus") delí na 12 samostatných druhov.

</doc>
<doc id="197306" url="https://sk.wikipedia.org/wiki?curid=197306" title="Rozdeľuj a panuj">
Rozdeľuj a panuj

Rozdeľuj a panuj alebo rozdeľ a panuj alebo (po latinsky) divide et impera je výrok znamenajúci: snaž sa protivníkov rozdeliť a medzi sebou znepriateliť, o to ľahšie získaš nad nimi nadvládu. Ide o stratégiu najmä v zahraničnej aj vnútornej politike a vojenstve.
Slovné spojenie pochádza pravdepodobne až od N. Machiavelliho (rok 1532). Stratégia je však staršia, prvýkrát je doložená v starovekej Číne (Sun-c’ asi 500 pred Kr.) a používali ju aj v starovekom Ríme či Filip II. Macedónsky. V slovenských dejinách sa vyskytuje nepriamo v legende o Svätoplukovi, keď mocný vladár odovzdáva svojim trom synom zväzok prútov, ktoré keď budú držať pokope, tak ich ľahko nerozlomia.

</doc>
<doc id="197327" url="https://sk.wikipedia.org/wiki?curid=197327" title="Zverolekár">
Zverolekár



</doc>
<doc id="197329" url="https://sk.wikipedia.org/wiki?curid=197329" title="New Mexico (trieda lodí)">
New Mexico (trieda lodí)

Trieda New Mexico bola trieda bojových lodí Spojených štátov amerických. Vo vyhrotenej situácii v roku 1913, keď sa dala každú chvíľu očakávať vojna na európskom kontinente, sa novovzniknutá veľmoc Japonsko rozhodlo vyzbrojiť svoje námorníctvo novými bojovými loďami odpovedajúcimi najnovším štandardom (dokončovaná trieda Fuso a začínajúca trieda Ise). Ako reakcia na toto zbrojenie vznikla myšlienka, postaviť triedu Nevada a "triedu Pennsylvania". Následne nato v roku 1914 vypukol v Európe konflikt, ktorý donútil Spojené štáty zosilniť výzbroj svojho námorníctva. Rozhodnutie malo za následok stavbu triedy New Mexico.
Konštrukčne vychádzala práve z triedy trieda Nevada a Pennsylvania. Nadviazala na štandardné bojové lode medzivojnového obdobia, a to od triedy Nevada, cez Pennsylvaniu, "New Mexico", Tennessee až po triedu Colorado.
Boli postavené tri jednotky:
V súlade so zaužívanými postupmi boli jednotky triedy pomenované po štátoch USA, Nové Mexiko, Mississippi a Idaho.
Trieda mala jednotky s výtlakom 32 000 ton. Hlavná výzbroj pozostávala z kalibru 356 mm, a to v štyroch vežiach (oproti trom vežiam na predchádzajúcich triedach), každá s troma hlavňami, pričom na rozdiel od predchádzajúcich tried mali hlavne kaliber 365mm/50cal (oproti 365mm/45cal.). Každá hlaveň mala samostatné uloženie, čo zvýšilo rýchlosť streľby a znížilo riziko výpadku celej batérie v prípade poškodenia veže (lôžka, či ložiska). Sekundárna výzbroj pozostávala z 25 diel kalibru 127 mm (neskôr zredukovaných na 14), umiestnených v kazematách po bokoch lodí. Vtedy štandardne používané kazematy, sa neskôr ukázali ako krok späť, pretože výzbroj v nich bola použiteľná len na pokojnom mori. Toto pomocné delostrelectvo bolo neskôr demontované. V od počiatku do polovice tridsiatich rokov podstúpili jednotky rekonštrukciu, aj keď to bolo náročné, no kvôli Washingtonskej konferencii, ktorá obmedzovala stavbu nových jednotiek nevyhnutné, vzhľadom na zachovanie konkurencieschopnosti a bojovej pripravenosti. Hneď od počiatku mali kliprovú provu, čo zlepšovalo plavebné vlastnosti. Na jednotke New Mexico boli experimentálne namontované parné turbíny ktoré poháňali generátory, a tie následne elektromotory na lodných skrutkách.
Do diania prvej svetovej vojny nestihli zasiahnuť, pretože neboli prevzaté námorníctvom, s výnimkou USS Mississippi, ktorá však až do konca vojny vykonávala tréningové plavby.
Počas vypuknutia druhej svetovej vojny sa všetky jednotky nachádzali mimo Pearl Harbor, takže neboli poškodené. Navyše všetky sa dočkali konca vojny, a boli vyradené z námorníctva v polovici päťdesiatych rokov s výnimkou New Mexica, ktorá bola vyradená rok po vojne.

</doc>
<doc id="197336" url="https://sk.wikipedia.org/wiki?curid=197336" title="Trieda New Mexico">
Trieda New Mexico



</doc>
<doc id="197337" url="https://sk.wikipedia.org/wiki?curid=197337" title="David McDowell Brown">
David McDowell Brown

David McDowell Brown (*16. apríl 1956, Arlington, Virgínia, USA - † 1. február 2003, nad Texasom) bol americký astronaut. Zahynul pri svojom prvom lete do vesmíru Columbia STS-107, kde letel v úlohe prvého letového špecialistu. Columbia sa rozpadla pri návrate do atmosféry počas pristávania, keď do jej krídla vnikla žeravá plazma a spôsobila jej deštrukciu. Nikto zo sedemčlennej posádky neprežil.
Život.
David Brown sa narodil v Arlingtone v štáte Virginia. Abslovoval školy Yorktown High School, potom College of William and Mary v odbore biológia a napokon získal doktorát na Eastern Virginia Medical School v odbore medicína. Štúdium ukončil v roku 1982. Medzi školami sa venoval na budúceho astronauta dosť nezvyčajnému povolaniu – cirkusovej akrobacii. Po dokončení školy pracoval pre námorníctvo ako lekár. Slúžil v západnom Pacifiku na lietadlovej lodi USS Carl Vinson. V roku 1988 bol vybraný na pilotný výcvik. Lietal na stroji F-18 Hornet, slúžil okrem iného tiež v Japonsku na plaube lietaldovej lode USS Indepence. V apríli 1996 mal nalietaných 2700 hodín. 1. mája 1996 sa stal astronautom a absolvoval základný dvojročný výcvik. Po jeho skončení sa venoval príprave experimentov pre Medzinárodnú vesmírnu stanicu. Vedecká misia STS-107, do ktorej posádky bol vymenovaný v roku 2000, bola jeho prvým letom do vesmíru. Náplňou misie boli predovšetkým vedecké experimenty v mikrogravitácii.
Brown tragicky zahynul spolu s ostatnými šiestimi členmi posádky pri havárii Columbie počas návratu. Bol pochovaný na Arlingtonskom národnom cintoríne, tak ako ďalší dvaja členovia posádky (Clarková a Anderson). 
Pocty.
Na jeho pamiatku bol pomenovaný asteroid "51825 Davidbrown", jeho meno sa dostalo aj do leteckého a kozmického akademického centra "Laurel B. Clark and David M. Brown Aerospace Medicine Academic Center". Je po ňom pomenovaný aj jeden vrch pohoria "Columbia Hills" na Marse.

</doc>
<doc id="197338" url="https://sk.wikipedia.org/wiki?curid=197338" title="USS Nevada">
USS Nevada

USS Nevada môže byť loď:

</doc>
<doc id="197340" url="https://sk.wikipedia.org/wiki?curid=197340" title="David M. Brown">
David M. Brown



</doc>
<doc id="197341" url="https://sk.wikipedia.org/wiki?curid=197341" title="David Brown">
David Brown

David Brown môže byť:

</doc>
<doc id="197345" url="https://sk.wikipedia.org/wiki?curid=197345" title="Belianska dolina">
Belianska dolina

Belianska dolina môže byť:

</doc>
<doc id="197348" url="https://sk.wikipedia.org/wiki?curid=197348" title="Partido Independentista Puertorriqueño">
Partido Independentista Puertorriqueño

Partido Independentista Puertorriqueño, skratka PIP (doslova "Portorická strana nezávislosti") je politická strana v Portoriku, ktorá má vo svojom programe nezávislosť Portorika od Spojených štátov. Je to jedna z troch hlavných politických strán a druhá najstaršia spomedzi registrovaných politických strán a hnutí v Portoriku.

</doc>
<doc id="197350" url="https://sk.wikipedia.org/wiki?curid=197350" title="Chleb (národná prírodná rezervácia)">
Chleb (národná prírodná rezervácia)

Chleb je národná prírodná rezervácia, nachádza sa v pohorí Malá Fatra a okrem vrcholovej časti Chlebu zasahuje na jeho severné svahy.
Bola vyhlásená v roku 1967 a posledná novelizácia bola uskutočnená výnosom MK SSR č.1160/1988-32 z 30. júna 1988. Rezervácia má výmeru . Nachádza sa v katastrálnom území obcí Šútovo, Terchová a Turany. Rezervácia je ohraničená vrchmi Veľký Kriváň, Hromové a z vrcholu Chlebu sa rozprestiera po jeho južnom svahu, kde pramení rieka Varínka. Je súčasťou Národného parku Malá Fatra. Na území rezervácie platí 5. stupeň ochrany. 
Chráni pestrý a zachovaný geobiocenologický komplex s bralnatými partiami, roklinami a kamennými morami, ktoré sa nachádzajú na severnej strane Chleba. Sú tu zachovalé spoločenstvá kosodreviny a alpských lúk. Žijú a rastú tu vzácne druhy živočíchov a rastlín. 

</doc>
<doc id="197351" url="https://sk.wikipedia.org/wiki?curid=197351" title="Neobmedzená ponorková vojna">
Neobmedzená ponorková vojna

Neobmedzená ponorková vojna je námorná vojna odporujúca medzinárodnému právu. Spočíva na zásade potápať bez výstrahy všetky lode, bez ohľadu na životy posádok, teda i neutrálne v medzinárodných vodách. Vyhlásilo ju dvakrát Nemecko, a to počas I. a II. svetovej vojny.
Podľa námorného práva mohli neutrálne lode dodávať nevojnový materiál i bojujúcim štátom. Boli však povinné zastaviť i v medzinárodných vodách a podrobiť sa prehliadke. V prípade, že prevážali vojnový materiál, ich mala právo kontrolná loď potopiť. Druhá možnosť bola loď zadržať a dopraviť do prístavu bojujúcej krajiny. V podmienkach svetových vojen to bolo zvyčajne nereálne, ale vojnová loď, ktorá to uskutočnila vždy ručila za životy posádok obchodných lodí. Znamenalo to, že musela posádke poskytnúť čas na opustenie lode v záchranných člnoch, alebo ju prebrať na svoju palubu. Príkladom môže byť zadržanie gréckej lode Prontoporos (v tom čase neutrálneho štátu) 9. septembra 1914 nemeckým krížnikom Emden v Bengálskom zálive. Keďže loď viezla 6 000 ton uhlia pre britské námorníctvo, bolo ho možné označiť za vojnový materiál. Kapitán Emdenu Karl von Müller vtedy loď zabavil a posádku zaistil na krížniku, na čo mal podľa Haagskych zmlúv právo.
V priemyselnej dobe je nemožné rozlíšiť, čo je a nie je vojnový materiál. Aj cukor je totiž možné považovať za vojenský materiál, pretože sa pridával do trinitrotoluénu. Ponorky vzhľadom na svoje rozmery neboli technicky schopné brať zajatcov. Celý princíp vychádzal z Haagskych zmlúv vychádzajúcich z práva 19. storočia. Tie zaručujú slobodnú plavbu v medzinárodných vodách dodnes. Hlavne námorné mocnosti ako Spojené kráľovstvo si na dodržiavaní tohto práva zakladalo, pričom trvalo na podmienkach, ktoré boli pre krajinu výhodné, ale nie na nevýhodných. Veľká Británia vyhlásila absolútnu námornou blokádu Nemecka, čo znamenalo že zastavili všetky neutrálne obchodné lode i v medzinárodných vodách, ktoré mierili do Nemecka, vrátane lodí s nákladom potravín. Tým porušovali Haagske dohody. Na druhej strane ako ochranu pred ponorkami ozbrojovali obchodné lode delami, čo v podstate bolo porušenie námorného práva. V prípade, že boli napadnuté tvrdili, že išlo o neozbrojené obchodné lode. Dohody porušovali všetky bojujúce štáty. Na začiatku druhej svetovej vojny Nemecko viedlo ponorkovú vojnu prísne podľa námorného práva. Ale 30. septembra 1939 Hitlerova smernica č.5 povolila potápať i neozbrojené obchodné lode bez výstrahy v Britských teritoriálnych vodách alebo v prípade že pri zastavení použili vysielačku. Smernica č.7 z 18. októbra 1939 povoľovala potápať i pasažierske lode ak plávali v konvojoch alebo neosvetlené. Velenie tajným rozkazom inštruovalo kapitánov aby v takýchto prípadoch uviedli do lodných denníkov idetifikáciu ako vojnovú loď. Fakticky tým padli všetky obmedzenia pre ponorkovú vojnu, pretože akýkoľvek útok bol iba na postoji daného kapitána.Tí však boli hodnotený podľa objemu potopenej tonáže.
Došlo pri tom k viacerým nešťastiam. Nemecké ponorky potopili v roku 1918 tri nemocničné lode kontrolované medzinárodnou komisiou Červeného kríža . Nasadenie ponoriek všetko zmenilo. Námorné právo na niečo také nebolo vôbec pripravené, a bojujúce krajiny sa vzájomne obviňovali z toho, kto ho porušuje.
Počas druhej svetovej vojny týmto spôsobom bojovala väčšina zúčastnených strán.

</doc>
<doc id="197354" url="https://sk.wikipedia.org/wiki?curid=197354" title="Belianska dolina (Malá Fatra)">
Belianska dolina (Malá Fatra)

Belianska dolina je dolina v Malej Fatre.
Poloha.
Dolina sa tiahne od severozápadu na juhovýchod. Začína vo výške cca na konci obce Belá. Končí na severných svahoch Malého Kriváňa vo výške cca kde sa nachádza Národná prírodná rezervácia Prípor. Dolina rozdeľuje katastrálne územie obce Belá a Dolná Tižina.
Opis.
Dolinu ohraničujú kopce s hustým porastom prevažne bukových lesov so skalnatými útvarmi. Skaly na vrchu Kykula () sú pekným vyhliadkovým bodom a vhodným miestom pre horolezecké športy. Na začiatku doliny sa nachádzajú rekreačné chaty. V doline sa nachádza osada Frankovci. 
Dolinou preteká Beliansky potok, ktorý je regulovaný a funguje ako rezervoár pitnej vody pre blízke obce
Prístup.
Prístup je možný po asfaltovej a upravenej ceste až k závore, ktorá bráni prejazdu vozidiel k chránenej oblasti. Smerom k Malému Kriváňu cesta pokračuje a mení sa na chodník.

</doc>
<doc id="197356" url="https://sk.wikipedia.org/wiki?curid=197356" title="Strmhlavý bombardér">
Strmhlavý bombardér

Strmhlavý bombardér je typ bombardovacích lietadiel, ktorý na svoj cieľ útočí pri rýchlom a strmom zostupe, tzv. strmhlavým náletom. Takýto manéver umožňuje väčšiu presnosť zásahu bomby a lepšiu ochranu pred protilietadlovou paľbou nepriateľa. Strmhlavé bombardéry sa z toho dôvodu používali hlavne na útoky proti relatívne malým alebo pohybujúcim sa cieľom, ako sú mosty, automobily alebo lode. Útok strmhlav navyše umožňuje zasiahnuť paluby vojnových lodí, ktoré sú menej pancierované ako ich boky na čiare ponoru.
Asi najznámejším strmhlavým bombardérom bol Junkers Ju 87 Stuka, ktorý sa stal symbolom tohto druhu lietadiel. Stroje mali na ľavej kapotovanej nohe svojho podvozku pripevnenú sirénu, ktorá vyvolávala pri strmhlavom lete, kedy ju zvykli letci zapínať, výrazný kvílivý zvuk. Ďalšie strmhlavé bombardéry boli nasadené najmä počas bojov v Pacifiku, kde sa výrazne zapojili do námorných bojov. Boli to napríklad americké stroje SBD Dauntless, či SB2C Helldiver alebo ich japonskí konkurenti, napr. Aiči D3A Val.
Po skončení druhej svetovej vojny sa strmhlavé bombardéry z výzbroje dosť rýchlo vytratili. Bolo to spôsobené zefektívnením protilietadlovej obrany, ako aj pokrokom vo vývoji stíhacích lietadiel, ktoré dokázali zväčša proti relatívne pomalším strmhlavým bombardérom úspešne zasahovať. V rovnakom čase umožnil rozvoj najstarších počítacích strojov vytvoriť podstatne dokonalejšie a hlavne presnejšie bombardovacie zameriavače, ktoré bolo možné inštalovať prakticky do akéhokoľvek lietadla. Časť úloh strmhlavých bombardérov tak prebrali klasické taktické alebo stredné bombardéry. Zdokonaľovanie stíhacích lietadiel a ich nasadenia proti pozemným cieľom, spôsobilo vznik nového druhu tzv. stíhacích bombardérov, ktorých nasadenie pri útokoch na menšie ciele už bolo dostatočne efektívne.

</doc>
<doc id="197358" url="https://sk.wikipedia.org/wiki?curid=197358" title="Dividie et impera">
Dividie et impera



</doc>
<doc id="197373" url="https://sk.wikipedia.org/wiki?curid=197373" title="Vartry">
Vartry

Vartry (angl. "River Vartry", ír. "Abhainn Fheartraí") je rieka na východnom pobreží Írska. 
Pramení na juhozápadnom svahu vrchu Great Sugar Loaf () v Calary Bog, na východnom úpätí pohoria Wicklow Mountains, južne od obce Killough. Sprvu tečie severojužným smerom, neďaleko obce Roundwood sa stáča na juhovýchod, preteká kaňonovitým údolím The Devil's Glen a nad mestom Ashford sa definitívne stáča na východ. Severne od mesta Wicklow ústi do morskej lagúny The Murragh, ktorá je spojená s Írskym morom. 
Pri obci Roundwood bola rieka na dvoch miestach prehradená a bola na nej vybudovaná priehrada Vartry Reservoir. Preteká výhradne územím grófstva Wicklow.

</doc>
<doc id="197374" url="https://sk.wikipedia.org/wiki?curid=197374" title="Tetryl">
Tetryl

Tetryl je citlivá výbušná zlúčenina na výrobu rozbušiek. Jeho názov podľa IUPAC je 2,4,6-trinitrofenyl-N-metylnitramín a je tiež známy pod synonymami nitramín, tetralit a tetril. Jeho chemický vzorec je .
Tetryl je žltá kryštalická pevná látka bez zápachu, ktorá sa v prírode voľne nevyskytuje. Za určitých podmienok môže existovať ako prach vo vzduchu. Je slabo rozpustný vo vode a v ostatných kvapalinách.
Tetryl sa používal najmä v prvej a druhej svetovej vojne a v neskorších konfliktoch. Tetryl sa obyčajne používa bez prímesí, ale občas sa zlučuje s TNT za vzniku tetrytolu. Rýchlosť výbuchu samotného tetrylu je 7 570 m/s.
Výroba.
Tetryl sa vyrába zmiešaním koncentrovanej kyseliny dusičnej a kyseliny sírovej s dimetylanilínom.

</doc>
<doc id="197375" url="https://sk.wikipedia.org/wiki?curid=197375" title="Makroskopická štruktúra dreva">
Makroskopická štruktúra dreva



</doc>
<doc id="197378" url="https://sk.wikipedia.org/wiki?curid=197378" title="Bouaké">
Bouaké

Bouaké (alebo aj Bwake) je druhé najväčšie mesto Pobrežia Slonoviny s počtom obyvateľov 875 300 a tiež hlavné mesto rovnomenného departmentu. Mesto aj department sa nachádza v regióne Vallée du Bandama.
Jeho ekonomika je založená na bavlnom priemysle. Je centrom etnickej skupiny Baouléov a známym pre jeho remeslá. Veľký rozvoj mesta nastal v 70. rokoch po výstavbe priehrady Kossou. V meste sa usporiadava karneval a trhy, nachádza sa tu aj Katedrála svätého Michala. Mesto ma aj letisko, ktoré sa nachádza severozápadne od mesta a má pristávaciu dráhu dlhú 3 300 metrov.

</doc>
<doc id="197379" url="https://sk.wikipedia.org/wiki?curid=197379" title="Bwake">
Bwake



</doc>
<doc id="197380" url="https://sk.wikipedia.org/wiki?curid=197380" title="Bouake">
Bouake



</doc>
<doc id="197402" url="https://sk.wikipedia.org/wiki?curid=197402" title="Hóra">
Hóra

Hóra môže byť:

</doc>
<doc id="197403" url="https://sk.wikipedia.org/wiki?curid=197403" title="Moira">
Moira

Moira môže byť:

</doc>
<doc id="197405" url="https://sk.wikipedia.org/wiki?curid=197405" title="Blaubeuren">
Blaubeuren

Blaubeuren je mesto v krajinskom okrese Alb-Donau v spolkovej krajine Bádensko-Württembersko v Nemecku. Mesto má 11 870 obyvateľov a rozlohu .
Geografia.
Mesto Blaubeuren leží na úpätí pohoria Švábska Jura na východe spolkovej krajiny Bádensko-Württembersko, 16 km západne od mesta Ulm.
Mesto susedí na sever s mestom Laichingen a s obcou Berghülen, na východe s obcou Blaustein, na juhu s mestami Ulm a Erbach a na západe sú mestá Schelklingen a Heroldstatt.

</doc>
<doc id="197432" url="https://sk.wikipedia.org/wiki?curid=197432" title="Plebejský snem">
Plebejský snem

Plebejský snem ( "concilium plebis/concilia plebis"/(?)"contio plebis", od roku 287 pred Kr. aj "comitia plebis tributa") bolo zhromaždenie rímskych plebejcov v starovekom Ríme v období rímskej republiky. Rozhodovalo o záležitostiach plebejcov – prijímali sa na ňom zákony, volili sa plebejskí úradníci.
Zriadenie plebejského zhromaždenia si plebejci vymohli v roku 494 pred Kr. Na zhromaždení sa mohli zúčastňovať len plebejci, nemohli sa na ňom zúčastňovať patricijovia. Zhromaždenie zvolávali a riadili plebejskí tribúni a rozhodoval o voľbe plebejských úradníkov (edilovia, tribúni ľudu) a prijímal uznesenia, ktoré boli záväzné len pre plebejcov (plebiscit – lat. plebei scitum). V 4. storočí pred Kr. bol prijatý zákon, podľa ktorého boli uznesenia plebejských snemov záväzné aj pre patricijov, ak rímsky senát schválil zákon. V roku 287 pred Kr. tzv. Hortensiovým zákonom boli uznesenia plebejského snemu záväzné pre patricijov aj bez schválenia senátu. Rímski plebejci tak zavŕšili svoje politické zrovnoprávnenie s patricijmi, začala sa vytvárať nová politická skupina nobilita, ktorá ovládla politický život v starom Ríme.

</doc>
<doc id="197433" url="https://sk.wikipedia.org/wiki?curid=197433" title="Michal Kumorovitz">
Michal Kumorovitz

Michal Kumorovitz, SJ (* 28. september 1911, Rudňany, Rakúsko-Uhorsko – † 26. december 2007, Ivanka pri Dunaji, Slovensko) bol slovenský rímskokatolícky kňaz, jezuita, fyzik, teológ a filozof.
Štúdiá.
Do noviciátu Spoločnosti Ježišovej v Trnave vstúpil 30. júla 1928. Zmaturoval v roku 1932 v Kláštore pod Znievom. V štúdiách filozofie pokračoval v rokoch 19321935 v nemeckom Pullach im Isartal. Ukončil ich licenciátom. V rokoch 19351937 pôsobil v Ružomberku. V rokoch 19371941 študoval teológiu najprv v belgickom Leuvene, neskôr vo francúzskom Lyone. Za kňaza bol vysvätený 9. septembra 1940 v Lalouvesc vo Francúzsku. Počas Slovenského štátu v rokoch 1941 – 1945 študoval v Bratislave na Slovenskej univerzite matematiku a fyziku. V roku 1947 obhájil doktorát z matematiky.
Život a práca.
Michal Kumorovitz počas štúdií na Slovenskej univerzite v Bratislave pôsobil ako kňaz v kaplnke na internáte Lafranconi. Neskôr vyučoval matematiku na jezuitskom (neskôr poštátnenom) gymnáziu v Bratislave. Od roku 1948 pracoval na Ústave matematiky Prírodovedeckej fakulty Slovenskej univerzity v Bratislave ako asistent. 
Po barbarskej noci z 13. na 14. apríla 1950, počas ktorej štátna komunistická moc zlikvidovala mužské rehole, ho odviezli spolu s ostatnými rehoľníkmi do internačného kláštora Jasov a neskôr do Podolínca. Prepustený bol na základe zlého zdravotného stavu až v roku 1952. Práci v školstve, vede, ako aj povolaniu kňaza sa však už venovať nemohol. Zamestnanie dostal v podniku Tesla v Bratislave. Stal sa uznávaným odborníkom na akustiku. Pôsobil ako člen subkomisie Česko-slovenskej akadémie vied pre elektroakustiku. Podieľal sa na riešení viacerých vedeckých otázok a problémov a okrem iného aj praktickému ozvučovaniu štadiónov. 
Po odchode do dôchodku sa venoval prekladateľskej činnosti. Verejne slúžiť omšu mal povolené až v roku 1980, aj to iba v Ústave pre telesne postihnutých v Bratislave. Posledné dni prežil v Senioráte Spoločnosti Ježišovej v Ivanke pri Dunaji. Dožil sa 96 rokov. Pochovaný je v Ivanke pri Dunaji.

</doc>
<doc id="197436" url="https://sk.wikipedia.org/wiki?curid=197436" title="Sollal">
Sollal

Sollal () je kórejský lunárny Nový rok. Spolu so sviatkom Čchusok je to najvýznamnejší (tradičný) sviatok v Kórei. Oslavuje sa v prvom dni prvého mesiaca nového roka podľa lunárneho kalendára, ktorý v roku 2024 pripadne na 10. február.
Hoci v Kórei už od začiatku 20. storočia platí solárny kalendár, niektoré tradičné sviatky sa oslavujú podľa tradičného lunárneho kalendára používaného prakticky až do 20. storočia v celej východnej Ázii. Kórejčania doteraz okrem Nového roku (1. januára podľa solárneho kalendára) slávia aj Sollal, ktorý je dokonca štátnym sviatkom. V Južnej Kórei je voľno od 30 dňa 12 mesiaca až do 2 dňa 1 mesiaca lunárneho kalendára (v ktorom majú mesiace 29 alebo 30 dní), tj. v roku 2008 od 6. do 8. februára.
Kórejčania sa tradične vracajú na sviatky Sollal do svojho rodného mestečka (dediny). Oblečú si tradičný odev „hanbok“ a idú sa pokloniť najstarším predstaviteľom svojej rodiny. Tento novoročný úklon sa v kórejčina nazýva „sebä“. Za prejavenie úcty im starí rodičia symbolicky dajú peniaze, nazývané „sebätton“. Tradičným pokrmom počas sviatku sollal je tzv. „ttokkuk“, polievka s knedlíkmi z ryžovej múky. Hovorí sa, že jedenie ttokkuk na Nový rok znamená byť o rok starší (Kórejčania sa tradične stávajú o rok starší práve na Sollal a nie na narodeniny). Sviatok trávia spoločne v rodinnom prostredí kde hrajú tradičné hry, napr. hru „jut“. 
Zaujímavosťou je, že na sviatky Čchusok a Sollal sa veľká časť kórejského národa hlavne zo Soulu a okolia (kde žije až ½ juhokórejskej populácie) presúva lietadlom, loďou, vlakom, autobusom či autom. Preto si túto cestu musia už rok dopredu rezervovať, ináč sa nikam nedostanú. Hlavné mesto Soul je v tomto čase takmer „ľudoprázdne“.
Keďže na sviatky Čchusok a Sollal sa stretáva celá rodina a Kórejčania ich tradične slávia už veľa storočí, zohrávajú podobnú funkciu ako u nás Vianoce.

</doc>
<doc id="197437" url="https://sk.wikipedia.org/wiki?curid=197437" title="Kapybara močiarna">
Kapybara močiarna

Kapybara močiarna (iné názvy: kapybara vodná, kapybara obyčajná, kapybara ; zastarano: "plavún", "riekosviňa kapybara"; lat. "Hydrochoerus hydrochaeris", staršie "Hydrochoerus capybara") je druh z čeľade morčatovité (Caviidae), staršie väčšinou zaraďovaný do čeľade kapybarovité (Hydrochaeridae). Je to najväčší žijúci hlodavec na svete. Kapybara močiarna je príbuzná napríklad s morčaťom a vzdialenejšie aj s agutim, činčilou a nutriou. 
Rod kapybara ("Hydrochaerus") zahŕňa v tradičných systémoch z recentných druhov iba druh kapybara močiarna, ale od 90. rokov 20. storočia väčšina textov už rozlišuje dva (vzájomne veľmi podobné) druhy: kapybara močiarna ("Hydrochoerus hydrochaeris") a Hydrochoerus isthmius. Tento článok sa zaoberá oboma druhmi.
Etymológia.
Názov kapybara je odvodený od slova "kapiÿva", čo v indiánskom jazyku guaraní znamená „pán trávy“. Vedecké meno "hydrochaeris" v gréčtine znamená „vodná sviňa“. 
Vzhľad.
Kapybary majú ťažké, súdkovité telo a krátku hlavu s červenohnedou srsťou na vrchu tela, ktorá smerom nadol bledne do žltohneda. Srsť je pokrytá dlhými a hrubými pásikmi, podsada je hustá a mäkká. Srsť v strede chrbta je dlhšia a tmavšia ako na bokoch tela. Dospelé kapybary môžu merať 1-1,3 m na dĺžku, 50 cm na výšku a vážia až 65 kg. Na nohách majú malé siete a sú bez chvosta; má tupý ňufák a oči, nozdry a uši má na temene hlavy, čo umožňuje kapybarám dýchať bez očí a uší nad vodnou hladinou. Zo srsti zreteľne vyčnievajú pomerne malé uši. Oči sú malé a tmavé, žltkasté alebo červenkasté. Veľkú časť hlavy zaberajú čeľuste s mohutnými klenutými rezákmi, hlboko zasadenými do oblasti molárov. Kapybary majú 20 zubov.
Vývin.
Kapybary pohlavne dospievajú v 18 mesiacoch a pária sa, ak sú vhodné podmienky, raz za rok (napríklad v Brazílii) alebo počas roka (napríklad vo Venezuele a Kolumbii). Pária sa vo vode. Gravidita u kapybár trvá 130 – 150 dní a rodí obyčajne 4 mláďatá, ale môže to byť od dvoch po osem na jeden vrh. Pôrod sa koná na súši a samica sa pripojí k skupine o niekoľko hodín. Mláďatá sa pripoja, len čo začnú chodiť. Po týždni už môžu žrať trávu, ale stále pokračujú s cicaním – u hociktorej samice v skupine – kým nedosiahnu približne 16 týždňov. Odrastenci môžu v rámci skupiny formovať menšie skupiny. Obdobie dažďov v apríli a máji je označované ako vrchol páriaceho obdobia. Podobne ako u ostatných hlodavcov aj rezáky kapybár s neukončeným rastom sú obrusované stálym hlodaním tvrdej rastlinnej potravy; črenové zuby takisto neustále rastú. Keď sú úplne vyrastené, narastie im drsná srsť, ktorá je riedko rozšírená po koži, čím sú kapybary náchylné na úpal. Aby tomu predišli, váľajú sa v blate.
Výskyt.
Kapybary sú polovodné cicavce žijúce vo väčšine Južnej Ameriky (Panama, Kolumbia, Venezuela, Brazília, Argentína, Francúzska Guyana, Uruguaj, Peru a Paraguaj) v husto zalesnených oblastiach blízko zdrojov vody (napr. jazerá, rieky, močiare, rybníky a mokriny), v zaplavovaných pampách a pozdĺž riek v tropických lesoch. Túlajú sa po oblasti veľkej 10 – .
Strava.
Kapybara je bylinožravec (presnejšie graminivor, čiže kŕmiaci sa „pravou“ trávou) žerúci okrem trávy aj vodné rastliny, ovocie a kôru stromov. Dospelá kapybara zožerie 2,7 –  trávy za deň.
Správanie.
Kapybary sú sociálne zvieratá tvoriace skupiny obyčajne s 10 – 30 jedincami (občas sa môže nájsť aj skupina so 100 jedincami), ktorým vládne dominantný samec, ktorý so svojou žľazou značkuje svoje teritórium. Komunikujú kombináciou vôní a zvuku, sú to veľmi hlučné zvieratá, pričom používajú pradenie, varovné štekanie, pískanie, cvakanie, kvičanie a vrčanie.
Kapybary sú vynikajúci plavci a pod vodou vydržia až päť minút, pričom túto schopnosť využívajú ako únik pred predátormi. Ak je to treba, kapybara môže vo vode aj spať, z vody jej trčí len nos.
Kapybary žerú ráno svoje vlastné výkaly, aby si lepšie pomohli stráviť celulózu z trávy. Počas dňa, keď sa teplota zvyšuje, sa vyvaľujú vo vode a potom neskoro popoludní sa začínajú pásť. Spia málo, obyčajne driemu a to cez deň.
V prírode sa dožívajú 4 – 8 rokov, ale priemerná dĺžka života je menej než 4 roky, pretože sú obľúbenou potravou anakondy, jaguára, pumy, ocelota, orla a kajmana.
Ochrana.
Kapybara nie je v zozname IUCN a nie je považovaná za ohrozený druh; jej populácia je stabilná vo väčšine jej juhoamerického rozšírenia, hoci v niektorých oblastiach lovenie zredukovalo ich stavy.
V niektorých oblastiach sa kapybary lovia pre ich mäso, ktoré vyzerá a aj chutí ako bravčové, a kožu, z ktorej sa vyrába vysokokvalitná koža, alebo ich lovia preto, lebo pri spásaní trávy konkurujú domácemu dobytku. V niektorých oblastiach sú chované na farmách, čím sa sleduje ochrana mokradí. Tomu, že nie sú ohrozené, napomáha aj ich schopnosť rýchlo sa rozmnožovať.
Chov v ľudskej opatere.
Odchytené mláďatá kapybár sa dajú ľahko skrotiť a sú veľmi prítulné. V brazílskych a venezuelských dedinách sú často kapybary chované indiánmi ako domáci maznáčikovia, dokonca sa vedia naučiť niektoré povely podobne ako psi.Vo Venezuele sú chované aj na farmách kvôli mäsu, ktoré sa v tejto krajine považuje za pôstny pokrm. Mnoho kapybár žije v zoologických záhradách a parkoch, kde majú často aj voľný výbeh. Môžu sa dožiť až 12 rokov. Sú chované aj v niekoľkých slovenských zoologických záhradách (napr. ZOO Košice, ZOO Bojnice a ZOO Spišská Nová Ves) a súkromných zoochovoch.

</doc>
<doc id="197440" url="https://sk.wikipedia.org/wiki?curid=197440" title="Kapybara">
Kapybara

Kapybara môže byť:

</doc>
<doc id="197441" url="https://sk.wikipedia.org/wiki?curid=197441" title="Hydrochoerus hydrochaeris">
Hydrochoerus hydrochaeris



</doc>
<doc id="197443" url="https://sk.wikipedia.org/wiki?curid=197443" title="Deň detí (Kórejská republika)">
Deň detí (Kórejská republika)

Deň detí po kórejsky "orininal" (어린이날). Na rozdiel od európskych krajín sa v Kórejskej republike oslavuje Deň detí 5. mája. Je to štátny sviatok. Deti v tento deň nejdú do školy a rodičia do práce. Kórejčania tradične tento sviatok oslavujú spolu, či už v parkoch, zábavných centrách, cirkusoch, zoologických záhradách alebo na uliciach. 

</doc>
<doc id="197446" url="https://sk.wikipedia.org/wiki?curid=197446" title="Tančící dům">
Tančící dům



</doc>
<doc id="197447" url="https://sk.wikipedia.org/wiki?curid=197447" title="USS Louisiana (BB-71)">
USS Louisiana (BB-71)

USS Louisiana (BB-71) bola nikdy nepostavená bojová loď triedy Montana USA. Nazvaná bola po 18. štáte USA Louisiane.
Stavba.
Rozhodnutie o stavbe padlo 19. júla 1940, a stavať ju mala lodenica Norfolk Navy Yard v Portsmouthe (Virgínia). Avšak skôr ako sa stihlo začať, bolo rozhodnuté zrušiť stavbu (21. júla 1943). "USS Louisiana" mala byť štvrtou loďou tohto mena a bola poslednou bojovou loďou USA, ktorej stavba bola schválená.

</doc>
<doc id="197449" url="https://sk.wikipedia.org/wiki?curid=197449" title="Louisiana (rozlišovacia stránka)">
Louisiana (rozlišovacia stránka)

Louisiana môže byť:

</doc>
<doc id="197451" url="https://sk.wikipedia.org/wiki?curid=197451" title="USS New Hampshire (BB-70)">
USS New Hampshire (BB-70)

USS New Hampshire (BB-70) bola nikdy nepostavená bojová loď triedy Montana USA. Nazvaná bola po 9. štáte USA New Hampshire.
Stavba.
Rozhodnutie o stavbe padlo 19. júla 1940, a stavať ju mala lodenica New York Navy Yard. Avšak skôr ako sa stihlo začať, bolo rozhodnuté stavbu zrušiť (21. júla 1943).

</doc>
<doc id="197452" url="https://sk.wikipedia.org/wiki?curid=197452" title="USS Maine (BB-69)">
USS Maine (BB-69)

USS Maine (BB-69) bola nikdy nepostavená bojová loď triedy Montana USA. Nazvaná bola po 23. štáte USA Maine.
Stavba.
Rozhodnutie o stavbe padlo 19. júla 1940, a stavať ju mala lodenica New York Navy Yard. Avšak skôr ako sa stihlo začať, bolo rozhodnuté zrušiť stavbu (21. júla 1943).

</doc>
<doc id="197453" url="https://sk.wikipedia.org/wiki?curid=197453" title="USS Ohio (BB-68)">
USS Ohio (BB-68)

USS Ohio (BB-68) bola nikdy nepostavená bojová loď triedy Montana USA. Nazvaná bola po 17. štáte USA Ohio.
Stavba.
Rozhodnutie o stavbe padlo 19. júla 1940, a stavať ju mala lodenica Philadelphia Navy Yard. Avšak skôr ako sa stihlo začať, bolo rozhodnuté zrušiť stavbu (21. júla 1943).

</doc>
<doc id="197454" url="https://sk.wikipedia.org/wiki?curid=197454" title="USS Montana (BB-67)">
USS Montana (BB-67)

USS Montana (BB-67) bola bojová loď triedy Montana USA, ktorá však nebola nikdy dokončená. Nazvaná bola po 41. štáte USA Montana.
Stavba.
Rozhodnutie o stavbe padlo 19. júla 1940, a stavať ju mala lodenica Philadelphia Navy Yard. Avšak skôr, ako sa stihlo začať, bolo rozhodnuté zrušiť stavbu (21. júla 1943). "USS Montana" mala byť treťou loďou tohto mena a druhou bojovou loďou tohto mena. Obidve bojové lode však boli zrušené, a tak sa Montana stala jediným vtedajším štátom USA, na počesť ktorého nebola postavená žiadna bojová loď v modernej ére bojových lodí (1906-1946).

</doc>
<doc id="197457" url="https://sk.wikipedia.org/wiki?curid=197457" title="Krkonoše">
Krkonoše

Krkonoše (, ) sú najvyšším pohorím Česka a celého masívu Sudet. Ležia v severných Čechách a na juhu poľskej časti Sliezska. Najvyššia hora Krkonôš Sněžka má 1 603 metrov nad morom. 
Krkonoše tvoria prirodzené rozvodie medzi Severným a Baltským morom. V Krkonošiach pramenia rieky Labe, Malé Labe, Úpa, Jizerka a Mumlava, ale tiež Kamienica a Łomniczka. Na poľskej strane sa nachádzajú jazerá ľadovcového pôvodu Wielki a Mały Staw.
Pohorie je tvorené prvohornými a predprvohornými horninami krkonošského kryštalinika a krkonošsko-jizerského plutónu. Na jeho území sa vyskytujú reliktné a endemické druhy rastlín a živočíchov.
Ochrana územia.
V roku 1963 bol na území Krkonôš za chránené územie vyhlásený Krkonošský národný park (KRNAP), štyri roky po Karkonoskem Parku Narodowem (KPN), ktorý bol založený v  roku 1959. Ochranné pásmo národného parku má na českej strane rozlohu . 
Krkonoše sú tiež od roku 1992 Bilaterálnou biosférickou rezerváciou vyhlásenou Organizáciou spojených národov pre vzdelávanie, vedu a kultúru (rozloha českej časti je ).
Na území Krkonôš je vyhlásená aj vtáčia oblasť a významné vtáčie územie, ktoré pokrýva celú oblasť biosférickej rezervácie resp. národného parku, vrátane ochranného pásma.

</doc>
<doc id="197459" url="https://sk.wikipedia.org/wiki?curid=197459" title="Pakobylka rožkatá">
Pakobylka rožkatá

Pakobylka rožkatá ("Medauroidea extradentata", syn. "Baculum extradentatum") je pakobylka z čeľade "Phasmatidae".
Vzhľad.
Samička dorastá 911 cm, samček 7 cm. Samička má na prostrednom páre nôh malé laloky a dva tŕňovité výbežky na hlave.
Rozšírenie.
Krovinaté oblasti Vietnamu.
Rozmnožovanie.
Vajíčka pakobyliek rodu "Medauroidea" sú neobyčajne rozmanitých tvarov, často sú ploché alebo valcovité. Vajíčka "M. extradentata" sú však guľaté o veľkosti asi 3 mm. Po 26 mesiacoch sa liahnu 1 cm dlhé nymfy. Tento druh sa môže rozmnožovať aj partenogeneticky.

</doc>
<doc id="197460" url="https://sk.wikipedia.org/wiki?curid=197460" title="Medauroidea extradentata">
Medauroidea extradentata



</doc>
<doc id="197461" url="https://sk.wikipedia.org/wiki?curid=197461" title="Baculum extradentatum">
Baculum extradentatum



</doc>
<doc id="197463" url="https://sk.wikipedia.org/wiki?curid=197463" title="Gela">
Gela

Gela je mesto na Sicílii. Mesto má 77 261 obyvateľov a rozlohu .

</doc>
<doc id="197470" url="https://sk.wikipedia.org/wiki?curid=197470" title="Necpalská dolina">
Necpalská dolina

Necpalská dolina je dolina na západnej strane Veľkej Fatry. Preteká ňou Necpalský potok. Vedie ňou modro značkovaný chodník z Necpál na Chatu pod Borišovom. Takmer celou dolinou prechádza asfaltová cesta (zákaz vjazdu; len s povolenkou) a zeleno-značená cyklotrasa. Dolina je dlhá 11 kilometrov od dediny Necpaly až po razcestie pod chodníkom smerujúcim na Borišov modrou značkou.

</doc>
<doc id="197471" url="https://sk.wikipedia.org/wiki?curid=197471" title="Belianska dolina (Veľká Fatra)">
Belianska dolina (Veľká Fatra)

Belianska dolina leží na západnej - turčianskej strane Veľkej Fatry.
Preteká ňou Beliansky potok a takmer celou dolinou prechádza asfaltová cesta (zákaz vjazdu) a zeleno-značená cyklotrasa. 
Vedie ňou zeleno značkovaný chodník z obce Belá-Dulice na Chatu pod Borišovom. V hornej časti sa nachádza rekreačné stredisko Havranovo a v bočných dolinách množstvo súkromných chát.

</doc>
<doc id="197472" url="https://sk.wikipedia.org/wiki?curid=197472" title="Jasenská dolina (Veľká Fatra)">
Jasenská dolina (Veľká Fatra)

Jasenská dolina leží na západnej strane Veľkej Fatry.
Preteká ňou potok Vôdky. V jej dolnej časti je lyžiarske stredisko, prístupné z obce Belá-Dulice. Prechádza ňou asfaltová cesta, cyklotrasa a modro-značený chodník z Belej-Dulíc na Lysec ().

</doc>
<doc id="197473" url="https://sk.wikipedia.org/wiki?curid=197473" title="Kantorská dolina">
Kantorská dolina

Kantorská dolina je dolina na severnej strane Veľkej Fatry.
Preteká ňou Kantorský potok. Zo Sklabinského Podzámku ňou vedú zeleno značkovaný chodník na Jarabinú a žlto značkovaný chodník na Kľak. Prechádza ňou asfaltová cesta a zeleno-značená cyklotrasa. Nachádza sa v nej obec Sklabinský Podzámok a do Turčianskej kotliny vyúsťuje pri Turčianskej Štiavničke.

</doc>
<doc id="197474" url="https://sk.wikipedia.org/wiki?curid=197474" title="Veľká dolina (Veľká Fatra)">
Veľká dolina (Veľká Fatra)

Veľká dolina sa nachádza vo Veľkej Fatre, v severozápadnej časti pohoria, na území okresu Martin. Preteká ňou potok Ráztoky. 
Jej horná časť sa nazýva "Kliačková dolina." Začína pod hlavným hrebeňom turčianskej vetvy pohoria medzi Kľakom (1 394,1 m n. m.) a Chládkovým (1 240,4 m n. m.) a do Turčianskej kotliny ústi juhovýchodne od obce Nolčovo. Prechádza ňou zeleno značkovaný chodník z Krpelian do sedla Príslop (935 m n. m.). Dolinou prechádza asfaltová cesta a zeleno-značená cyklotrasa (až po ústie dolinky Brdce), turistom slúžia dva prístrešky - jeden v ústí doliny, druhý v lokalite Pod Brdcom.

</doc>
<doc id="197475" url="https://sk.wikipedia.org/wiki?curid=197475" title="Malá Bránica (dolina)">
Malá Bránica (dolina)

Malá Bránica je dolina na severnej strane Malej Fatry pri obci Belá.
Preteká ňou rovnomenný potok. Približne do polovice doliny siaha asfaltová cesta, ďalej pokračuje ako turistický chodník. Jej dolnou časťou vedie zeleno značkovaný chodník zo zastávky SAD Bránica do sedla Bublen. Nachádzajú sa tu zachovalé pastierske obydlia, ktoré sa v súčasnosti využívajú na rekreačnú turistiku. Je súčasťou Národného parku Malá Fatra.

</doc>
<doc id="197476" url="https://sk.wikipedia.org/wiki?curid=197476" title="Dolina Kúr">
Dolina Kúr

Dolina Kúr sa nachádza na severnej strane Malej Fatry. Preteká ňou rovnomenný potok. V hornej časti sa vetví na Kukurišovu dolinu, Prostrednú dolinu a Haviarsku dolinu. Vedie ňou modro značkovaný chodník z Krasnian do sedla Priehyb. V doline sa nachádza Kukuríšova jaskyňa.

</doc>
<doc id="197477" url="https://sk.wikipedia.org/wiki?curid=197477" title="Dolina Hoskora">
Dolina Hoskora

Hoskora je dolina v Malej Fatre severne od Vrútok. Preteká ňou rovnomenný potok. Do údolia Váhu vyúsťuje pri osade Jánošíkovo pod časťou Sekanina. Nie je turisticky prístupná.
Na severe lemuje ústie doliny Národná prírodná rezervácia Krivé, ktorá sa rozprestiera na vrchole Krivé (). A ďalej v doline smerom k hlavnému hrebeňu pohoria leží na vrchu Hrádok () Prírodná rezervácia Hrádok. Na konci doliny začína územie Národnej prírodnej rezervácie Suchý.

</doc>
<doc id="197481" url="https://sk.wikipedia.org/wiki?curid=197481" title="Hradské">
Hradské

Hradské je dolina v Malej Fatre. Preteká ňou Hradský potok. Jej dolnou časťou vedú modro a červeno značkovaný chodník z Nezbudskej Lúčky na Chatu pod Suchým.
Neďaleko ústia doliny v Domašínskom meandri sa nachádza Starhrad.

</doc>
<doc id="197494" url="https://sk.wikipedia.org/wiki?curid=197494" title="Sučianska dolina">
Sučianska dolina

Sučianska dolina je dolina na južnej strane Krivánskej Malej Fatry. Leží na katastrálnom území obce Sučany a preteká ňou Biely potok. Nie je turisticky sprístupnená. V jej ústí sa nachádza prírodná rezervácia Pod Rígľom.

</doc>
<doc id="197496" url="https://sk.wikipedia.org/wiki?curid=197496" title="Révalovská dolina">
Révalovská dolina

Révalovská dolina alebo Snilovská dolina je dolina na južnej strane Krivánskej Malej Fatry. Preteká ňou Snilovský potok. Jej dolnou časťou prechádza zeleno značkovaný chodník zo Šútova, resp. Trusalovej na Chatu pod Chlebom.

</doc>
<doc id="197498" url="https://sk.wikipedia.org/wiki?curid=197498" title="Dolina Bystrička">
Dolina Bystrička

Bystrička je dolina v Malej Fatre. Preteká ňou potok Bystrička. Vedie ňou zeleno značkovaný chodník z rázcestia Bystrička do sedla Medziholie.
Na začiatku doliny sa nachádza kameňolom. Na západných svahoch doliny sa rozprestiera Národná prírodná rezervácia Šrámková.

</doc>
<doc id="197503" url="https://sk.wikipedia.org/wiki?curid=197503" title="Ivetta Macejková">
Ivetta Macejková

JUDr. Ivetta Macejková, PhD., LL.M., rod. Cintavá (* 22. január 1958, Bratislava), je bývalá predsedníčka Ústavného súdu Slovenskej republiky.
V súčasnosti je sudkyňa Najvyššieho súdu SR.
Život a kariéra.
Vysokoškolské štúdium ukončila na Právnickej fakulte Univerzity Komenského v Bratislave v roku 1981 a v roku 1982 získala diplom doktora práv a začala pracovať ako podniková právnička v Pozemných stavbách Bratislava.
V januári 1992 nastúpila na Okresný súd Bratislava - vidiek, kde po vymenovaní za sudkyňu pôsobila ako podpredsedníčka a neskôr predsedníčka Okresného súdu Bratislava - vidiek. V rámci reorganizácie justičných orgánov zakladala Okresný súd Pezinok.
V rokoch 1996 - 1998 pôsobila vo funkcii predsedníčky Krajského súdu Bratislava. Na Krajskom súde Bratislava pracovala až do roku 2006 ako predsedníčka trestného senátu. V roku 2006 po výberovom konaní na sudcu Najvyššieho súdu Slovenskej republiky - sudcu odvolacej agendy Špeciálneho súdu pri Najvyššom súde Slovenskej republiky sa stala sudkyňou a členkou trestného kolégia Najvyššieho súdu Slovenskej republiky ako jediná žena. Tu pôsobila do februára 2007.
Od roku 1995 sa podieľala na pedagogickom procese na katedre trestného práva Právnickej fakulty Univerzity Mateja Bela v Banskej Bystrici i na katedre trestného práva Právnickej fakulty Univerzity Komenského v Bratislave.
V máji 2012 obhájila dizertačnú prácu na Právnickej fakulte Univerzity Pavla Jozefa Šafárika v Košiciach na tému „Trestné právo a jeho ústavné limity v podmienkach Slovenskej republiky“.
Macejková v decembri 2016 na Vysokej škole bezpečnostného manažérstva v Košiciach získala titul LL.M.. Názov Macejkovej záverečnej práce „Právo EÚ v rozhodovacej činnosti Ústavného súdu SR“ je podobný názvu inej práce, obhájenej na Univerzite Pavla Jozefa Šafárika s názvom „Právo EÚ a rozhodovacia činnosť Ústavného súdu SR“. Rektor školy tvrdí, že na podiplomové štúdium sa povinnosť použiť antiplagiátorský softvér nevzťahuje, lebo ide o súčasť celoživotného vzdelávania. Macejkovej práca teda kontrolou neprešla. Novinárke Denníka N bolo umožnené do práce nachádzajúcej sa v rektorskej kancelárii nahliadnuť len v limitovanom čase, nemohla si robiť výpisky ani porovnávať prácu s prácou podobného mena, ktorú mala uloženú v mobile. Macejková obvinila autorku článku z klamstva a svoju prácu odmieta opäť sprístupniť.
Ústavný súd SR.
Za sudkyňu a zároveň za predsedníčku Ústavného súdu Slovenskej republiky ju vymenoval prezident Slovenskej republiky Ivan Gašparovič 16. februára 2007.
V novembri 2012 týždenník .týždeň uverejnil informácie, podľa ktorých mala Ivetta Macejková spolu s prezidentom Ivanom Gašparovičom ovplyvňovať sudcu Juraja Horvátha. Sudca Horváth mal podľa týždenníka .týždeň zmeniť svoj hlas na poslednú chvíľu tak, aby prezidentovi umožnil zvoleného generálneho prokurátora Jozefa Čentéša nevymenovať.
V reakcii na informácie uverejnené v týždenníku .týždeň vydal Ústavný súd Slovenskej republiky na svojej webovej stránke tlačovú informáciu č. 68/2012, ktorej obsahom je stanovisko predsedníčky Ústavného súdu Slovenskej republiky k článkom publikovaným v týždenníku .týždeň.
V stanovisku sa uvádza, že vzhľadom na ich závažnosť sa týmito obvineniami predsedníčka ústavného súdu zaoberala na neverejnom zasadnutí pléna ústavného súdu 21. novembra 2012 a každý z 11 sudcov prítomných na neverejnom zasadnutí pléna ústavného súdu (vrátane sudcu Horvátha) uviedol, že pred hlasovaním vo veci vedenej pod sp. zn. PL. ÚS 4/2012 o návrhu skupiny poslancov Národnej rady Slovenskej republiky na podanie výkladu čl. 102 ods. 1 písm. t) a čl. 150 Ústavy Slovenskej republiky neposkytol informáciu o tom, ako bude hlasovať o predmetnom návrhu nikomu, okrem sudcov pléna ústavného súdu.
Sudca Horváth uviedol, že nie je pravda, že by naňho predsedníčka ústavného súdu vyvíjala nátlak.&lt;ref name="USSR 68/2012"&gt;&lt;/ref&gt;

</doc>
<doc id="197511" url="https://sk.wikipedia.org/wiki?curid=197511" title="Chasapiko">
Chasapiko

Chasapiko (gr. "Χασάπικο"), je grécky ľudový tanec a ľudová hudba, pôvodne z Konštantinopola (Istanbul).
Názov pochádza od slova Chasapis (mäsiar), pretože tento štýl má pôvod v mäsiarstvách z byzantskej doby. Iný názov je aj „makelarikos choros“ (mäsiarsky tanec). Po obsadení Turkami sa táto hudba dostala i do tureckej ľudovej kultúry, avšak má grécky pôvod.
Chasapiko je hrané v tradičnom orientálnom rytme. Po výmene obyvateľstva medzi Gréckom a Tureckom po prvej svetovej vojne Istanbul väčšina Grékov opustila a prisťahovala sa do Grécka. Priniesla so sebou mestskú tradičnú kultúru a aj Chasapiko, ktoré sa stalo v Grécku populárne. Vďaka nemu vznikla i grécka hudba Syrtaki, všeobecne známa z filmu Grék Zorba.
&lt;br&gt;V Turecku je chasapiko známe pod menom „Kasap Havasi“. Podobnú hudbu môžeme nájsť v ostatných balkánskych krajinách a Blízkom východe, zvlášť podobná je Izraelská pieseň „Hora“, či srbské „Kasapsko“, prípadne albánska verzia, všetky verzie vychádzajú z pôvodného byzantského konštantínopolského chasapika, ktorý sa rozšíril v osmanskej dobe.
Chasapiko sa najčastejšie hrá na kanune (orientálny brnkací nástroj), klarinete, alebo husliach, mandolínach ako zurna a dzura, novšie verzie i na buzuki. 
Tanec k tejto piesni má starý byzantský grécky pôvod, tancujú ho len muži, dvaja a viacerí, ktorí sa držia za ramená a spoločne robia zložité kroky a otočky.

</doc>
<doc id="197513" url="https://sk.wikipedia.org/wiki?curid=197513" title="Tulipán">
Tulipán

Tulipán () je trvalka, cibuľovitá rastlina s nápadnými kvetmi rodu Tulipa, patriacich do čeľade ľaliovité (). 
V prírode sa vyskytuje vo viacerých regiónoch ako sú Južná Európa, Severná Afrika a Ázia od Anatólie a Iránu po severovýchod Číny. Najväčšiu druhovú pestrosť týchto kvetov môžeme nájsť v pohoriach Pamír, Hindúkuš a na stepiach Kazachstanu.
Tulipány sú trváce cibuľové rastliny s malým počtom šedozelených priliehavých listov s voskovitým povrchom a veľkými kvetmi so šiestimi okvetnými lupeňmi, ktoré dorastajú do výšky medzi 10 – . Plodom tulipánu je suchá kapsula obsahujúca početné diskovité semená.
Skupiny.
Tulipány sa delia na 15 tzv. skupín:

</doc>
<doc id="197515" url="https://sk.wikipedia.org/wiki?curid=197515" title="Leptotyphlops">
Leptotyphlops



</doc>
<doc id="197516" url="https://sk.wikipedia.org/wiki?curid=197516" title="Slepánik">
Slepánik

Slepánik ("Leptotyphlops") je rod hadov z čeľade slepánikovité. Vyskytuje sa v Severnej a Južnej Amerike, Afrike a juhozápadnej Ázii.

</doc>
<doc id="197517" url="https://sk.wikipedia.org/wiki?curid=197517" title="Zhmotnená miera">
Zhmotnená miera

Zhmotnená miera alebo materializovaná miera je merací prostriedok, ktorý počas používania trvalo reprodukuje alebo poskytuje jednu alebo viacero známych hodnôt s príslušnou presnosťou. Patrí sem napr. závažie, objemová odmerka, pravítko.

</doc>
<doc id="197518" url="https://sk.wikipedia.org/wiki?curid=197518" title="Dietenheim">
Dietenheim

Dietenheim je mesto v krajinskom okrese Alb-Donau v spolkovej krajine Bádensko-Württembersko v Nemecku. Mesto sa nachádza asi 22 km od väčšieho mesta Ulm a má 6 590 obyvateľov a rozlohu 18,76 km².
Geografia a poloha.
Mesto Dietenheim sa nachádza na ceste medzi mestami Ulm a Memmingen na ľavom brehu rieky Iller.
Dietenheim susedí na severe s obcou Illerrieden, na východe s bavorským mestom Illertissen, na juhu s obcou Balzheim a na západe s obcami Wain a Schwendi, ktoré obidve sa nachádzajú už v krajinskom okrese Biberach.

</doc>
<doc id="197519" url="https://sk.wikipedia.org/wiki?curid=197519" title="Merací prostriedok">
Merací prostriedok

Merací prostriedok je technický prostriedok potrebný na uskutočnenie merania. 
V praxi sa často používa pojem meracie zariadenie, alebo merací systém, ak napr. ide o technické prostriedky na meranie konkrétnej veličiny, resp. meracie vybavenie, ak ide o technické prostriedky určené na meranie určitého druhu veličín. 

</doc>
<doc id="197520" url="https://sk.wikipedia.org/wiki?curid=197520" title="Ramphotyphlops">
Ramphotyphlops

Ramphotyphlops (lat.), po slovensky slepáň, je rod hadov z čeľade slepáňovité.
Opis.
Hady sú malé (dosahujú dĺžku najviac ). Žijú pod zemou, aj na plantážach. Hlavnou potravou sú mravce a termity. Pokiaľ je známe, kladú vajíčka. Rod R. braminus je známy tým, že ako jediný druh hada na svete sa rozmnožuje partenogeneticky, čiže všetky jedince sú samice. Druhy sú málo známe a mnohé sú známe len cez jediného jedinca.
Rozšírenie.
Ramphotyphlops sú rozšírené v Južnej Amerike, južnej Ázii, Indii, v Austrálii a okolitých ostrovoch.

</doc>
<doc id="197521" url="https://sk.wikipedia.org/wiki?curid=197521" title="Ehingen">
Ehingen

Ehingen môžu byť miesta v Nemecku:

</doc>
<doc id="197522" url="https://sk.wikipedia.org/wiki?curid=197522" title="Prietokomer">
Prietokomer

Prietokomer je merací prístroj alebo meradlo na meranie prietoku. Meria množstvo tekutiny, ktoré preteká za určitú časovú jednotku cez potrubie alebo otvorený kanál.
Delenie.
Prietok sa môže vyjadrovať v objemových alebo v hmotnostných jednotkách, preto základné delenie prietokomerov je na:

</doc>
<doc id="197523" url="https://sk.wikipedia.org/wiki?curid=197523" title="Rhinotyphlops">
Rhinotyphlops

Rhinotyphlops (lat.), po slovensky slepáň, je rod hadov z čeľade slepáňovité. 
Opis.
Hady sú malé (dosahujú dĺžku najviac 30 cm). Žijú pod zemou, aj v suchých pôdach. Hlavnou potravou sú mravce a termity. Pokiaľ je známe, kladú vajíčka. Rod R.schlegelii je známy tým, že je najväčší slepáň na svete (dĺžka až 1 m). Druhy sú málo známe.
Rozšírenie.
Rhinotyphlops sú rozšírené v Afrike, južnej Ázii, a na Strednom východe
Systematika.
"Pozn. Všetky alebo niektoré sa často zaraďujú pod rod Typhlops"
rod Rhinotyphlops 

</doc>
<doc id="197524" url="https://sk.wikipedia.org/wiki?curid=197524" title="Erbach">
Erbach

Erbach môžu byť mestá v Nemecku:

</doc>
<doc id="197526" url="https://sk.wikipedia.org/wiki?curid=197526" title="Typhlops">
Typhlops

Typhlops (lat.), po slovensky slepáň, je rod hadov z čeľade slepáňovité. 
Opis.
Hady sú malé (dosahujú dĺžku najviac 20-30 cm). Žijú pod zemou. Hlavnou potravou sú mravce a termity. Pokiaľ je známe, kladú vajíčka. Rod "Typhlops grandidieri" žijúci na Madagaskare sa niekedy zaraďuje do samostatného rodu "Xenotyphlops".
Rozšírenie.
Typhlops sú rozšírené v Južnej Amerike, Afrike na Strednom východe, v Ázii. "Typhlops vernicularis" žije v juhovýchodnej Európe.
Systematika.
rod "Typhlops"

</doc>
<doc id="197529" url="https://sk.wikipedia.org/wiki?curid=197529" title="Very-high-bit-rate Digital Subscriber Line">
Very-high-bit-rate Digital Subscriber Line



</doc>
<doc id="197530" url="https://sk.wikipedia.org/wiki?curid=197530" title="Very-high-bit-rate Digital Subscriber Line 2">
Very-high-bit-rate Digital Subscriber Line 2



</doc>
<doc id="197531" url="https://sk.wikipedia.org/wiki?curid=197531" title="Slepáňovce">
Slepáňovce

Slepáňovce (lat. "Scolecophidia" alebo "Typhlopoidea") je veľký taxón (infrarad, nadčeľaď či podobne) najprimitívnejších hadov "(Serpentes)".
Od ostatných hadov sa líšia tuhou lebkou, veľmi malými očami, niekedy prekrytými šupinami, resp niekedy s celkom chýbajúcimi očami.

</doc>
<doc id="197533" url="https://sk.wikipedia.org/wiki?curid=197533" title="Marián Andričík">
Marián Andričík

Prof. PhDr. Marián Andričík, PhD. (* 13. august 1964, Humenné) je slovenský literárny vedec, prekladateľ a vysokoškolský pedagóg, prodekan pre vedeckovýskumnú činnosť a doktorandské štúdium Filozofickej fakulty Univerzity Pavla Jozefa Šafárika v Košiciach. Syn básnika, prekladateľa a rozhlasového redaktora Juraja Andričíka.
Vyštudoval slovenčinu a angličtinu na Filozofickej fakulte Univerzity Komenského v Bratislave. Pracoval ako redaktor časopisu Dotyky. Absolvoval jedenapolmesačnú stáž v USA na The American University vo Washingtone. V rokoch 1996 až 2007 pôsobil ako pedagóg na Prešovskej univerzite v Prešove. V roku 2003 obhájil dizertačnú prácu "K druhovým problémom prekladu", v roku 2008 sa habilitoval na docenta a 19. septembra 2018 ho prezident SR Andrej Kiska vymenoval za profesora.
Venuje sa prekladu poézie, prózy, divadelných a rozhlasových hier, esejí aj odbornej literatúry. V roku 1993 získal prémiu Slovenského literárneho fondu za preklad výberu z poézie Johna Keatsa, v roku 1996 za antológiu beatnickej poézie, v roku 2005 za výber z poézie Williama Blaka, v roku 2006 za "Anglicko-slovenský a slovensko-anglický slovník" a Krištáľové krídlo za rok 2020 v kategórii "Publicistika a literatúra" za historicky prvý slovenský preklad jedného z najvýznamnejších diel svetovej literatúry – biblického eposu Johna Miltona "Stratený raj".
Žije a pracuje v Košiciach, s manželkou Markétou majú dvoch synov.

</doc>
<doc id="197534" url="https://sk.wikipedia.org/wiki?curid=197534" title="Dotyky (časopis)">
Dotyky (časopis)

Dotyky je slovenský literárny časopis založený v roku 1986 zameraný na tvorbu mladých, resp. začínajúcich autorov. Bol založený v roku 1986 najprv ako príloha časopisu Romboid, samostatne vychádza od roku 1989. Názov "Dotyky" je odvodený od prvej zbierky básnika a ministra kultúry Miroslava Válka. Do roku 1990 vychádzal ako časopis Zväzu slovenských spisovateľov, odvtedy vychádza ako časopis Spolku slovenských spisovateľov. Šéfredaktori: Ján Zambor, Jozef Urban, Maroš Bančej a Boris Brendza.

</doc>
<doc id="197535" url="https://sk.wikipedia.org/wiki?curid=197535" title="Acutotyphlops">
Acutotyphlops

Acutotyphlops je rod hadov z čeľade slepáňovité. Vyskytuje sa na Papui-Novej Guinei a na Šalamúnových ostrovoch. Rod bol stanovený v roku 1995, predtým sa druhy zaraďovali pod rod Typhlops a Ramphotyphlops.
Druhy:

</doc>
<doc id="197537" url="https://sk.wikipedia.org/wiki?curid=197537" title="Sig Hansen">
Sig Hansen

Sig Hansen, celým menom Sigurd Lille Hansen (* 28. apríl 1966, Seattle, Washington, USA) je kapitán americkej rybárskej lode FV Northwestern. Hansen účinkoval vo všetkých sériách dokumentárneho televízneho seriálu Deadliest Catch, ktorý sa vyrába pre televíznu stanicu Discovery Channel. Pre potreby natáčania vykonáva aj funkciu technického poradcu pre produkciu.
Hansen, jeden z mnohých ľudí zo Seattlu s nórskymi predkami, začal rybárčiť vo veku 14 rokov. Po ukončení strednej školy sa začal rybolovu venovať po celý rok, keď strávil 10 mesiacov do roka na Aljaške a v Beringovom mori. Príležitostne počas leta lovil v Nórsku makrely a tresky. Od svojich 22 rokov striedavo pôsobil na lodi FV Northwestern ako jej kapitán a vo veku 24 rokov sa ním stal na plný úväzok.
Počas rokov sa FV Northwestern stala jednou z najziskovejších rybárskych lodí v Beringovom mori, so skvelým záznamom na poli bezpečnosti práce. Posledné roky loví Sig Hansen spolu s jeho dvomi bratmi Edgarom a Normanom.
V apríli 2007 bol hosťom niekoľkých amerických talk show, kde robil promo seriálu "Deadliest Catch". 
Sig Hansen je ženatý, má dve dcéry. Spolu so svojou rodinou býva v Seattli.

</doc>
<doc id="197538" url="https://sk.wikipedia.org/wiki?curid=197538" title="Erbach (okres Alb-Donau)">
Erbach (okres Alb-Donau)

Erbach je mesto v krajinskom okrese Alb-Donau v spolkovej krajine Bádensko-Württembersko v Nemecku. Mesto má 13 325 obyvateľov a rozlohu .
Geografia a poloha.
Mesto Erbach leží na juhovýchode kraja Hochsträß (čo je časť pohoria Švábska Jura) medzi mestami Ulm na severovýchode a Ehingen na juhozápade. Mesto sa nachádza blízko ľavého resp. severného brehu Dunaja. 
Mesto susedí na severe a východe s mestom Ulm, na juhu s obcou Hüttisheim ako aj s obcou Achstetten, ktorá je už v krajinskom okrese Biberach, na juhozápade s obcou Oberdischingen, na západe s malou obcou Altheim a na severozápade s mestami Schelklingen a Blaubeuren.
Infraštruktúra.
Mesto Erbach leží na ceste "Bundesstraße 311" medzi mestami Ulm a Ehingen. Mesto sa taktiež nachádza na železničnej linke württemberskej južnej dráhy ("Württembergischen Südbahn") medzi mestami Ulm a Lindau. Erbach má aj malé športové letisko používané mnohými súkromnými pilotmi z mesta Ulm.

</doc>
<doc id="197539" url="https://sk.wikipedia.org/wiki?curid=197539" title="Langenau">
Langenau

Langenau je mesto v krajinskom okrese Alb-Donau v spolkovej krajine Bádensko-Württembersko v Nemecku. Mesto má 14 163 obyvateľov a rozlohu . Nachádza sa približne 14 km od väčšieho mesta Ulm.
Geografia a poloha.
Mesto Langenau susedí na severe s obcami Nerenstetten a Öllingen, na východe s obcou Rammingen, na juhu s mestom Leipheim ("Bavorsko") a obcou Elchingen ("Bavorsko"), ako aj s mestom Ulm, a na západe s obcami Beimerstetten a Bernstadt. 
Langenau pozostáva z troch mestských štvrtí (dávnejšie to boli samostatné obce):
Externé odkazy.
Oficiálna stránka mesta Langenau

</doc>
<doc id="197541" url="https://sk.wikipedia.org/wiki?curid=197541" title="Ostrá">
Ostrá

Ostrá môže byť:

</doc>
<doc id="197543" url="https://sk.wikipedia.org/wiki?curid=197543" title="Expedícia 16">
Expedícia 16

Expedícia 16 je šestnásta posádka dlhodobo obývajúca Medzinárodnú vesmírnu stanicu (ISS).
Jej prví dvaja členovia, Jurij Malenčenko a Peggy Whitsonová, štartovali 10. októbra 2007 na palube kozmickej lode Sojuz TMA-11 spolu s prvým malajským kozmonautom Šejkom Muzapharom Šukorom.
Letový inžinier Expedície 15 Clayton Anderson sa nevrátil na Zem so Sojuzom TMA-10, ale stal sa na niekoľko týždňov do príletu STS-120 členom posádky Expedície 16. Raketoplán Discovery na misiu STS-120 odštartoval 23. októbra a Anderson bol nahradený novým letovým inžinierom Danielom Tanim. Po plánovanom štarte misie STS-122 sa k posádke ISS pripojí Léopold Eyharts, ktorý nahradí Taniho. Potom sa k posádke pridá Garrett Reisman, ktorý odštartuje na palube raketoplánu Endeavour pri misii STS-123 a vymení Eyhartsa. Reisman strávi časť svojho pobytu na ISS ako člen posádky Expedície 16 a zvyšok ako letový inžinier Expedície 17.

</doc>
<doc id="197545" url="https://sk.wikipedia.org/wiki?curid=197545" title="Vstupná jednotka">
Vstupná jednotka



</doc>
<doc id="197546" url="https://sk.wikipedia.org/wiki?curid=197546" title="Výstupná jednotka">
Výstupná jednotka



</doc>
<doc id="197548" url="https://sk.wikipedia.org/wiki?curid=197548" title="Výstupné zariadenie">
Výstupné zariadenie

Výstupné zariadenie alebo výstupná jednotka vo výpočtovej technike je periférne zariadenie (hardvér) počítača, ktoré umožňuje výstup dát alebo signálov z počítača vo forme zrozumiteľnej človeku ako sú napr. obrazová, textová alebo zvuková informácia alebo v inej forme za účelom ich ďalšieho spracovania alebo využitia pre riadenie ďalších k počítaču pripojených zariadení (ako je napríklad paralelný interface s obvodom Intel 8255, ktorý v starších počítačoch umožňoval napríklad ukladanie dát na magnetofón ale aj tlač).
Počítač naopak dostáva informácie a príkazy od človeka alebo iných technických zariadení pomocou vstupných zariadení. Niektoré zariadenia sú kombinované, teda vstupno-výstupné zariadenia.
Typickým príkladom výstupných zariadení sú: 
a iné.

</doc>
<doc id="197591" url="https://sk.wikipedia.org/wiki?curid=197591" title="Počítačové reproduktory">
Počítačové reproduktory

Počítačové reproduktory (alebo tiež multimediálne reproduktory), sú počítačový hardvér, výstupná jednotka počítača, ktorá umožňuje reprodukovať signály z počítača vo forme zvuku (hudba, slovo, zvukové efekty a pod.)
Je to externá aktívna reproduktorová sústava, väčšinou s integrovaný zosilňovačom. Ku počítaču sa pripája štandardným audio 3.5mm (1/8 inch) stereo jack konektorom. Farebné označenie konektora (zásuvky na zvukovej karte a zástrčky) je zelená. Niektoré reproduktory používajú aj Cinch (RCA) konektory. Existujú aj reproduktory na pripojenie cez USB port.
Počítačové reproduktory sú štandardne súčasťou osobného počítača. Vyrábajú sa v širokej variete rozmerov, tvarov, kvalite, cene a druhu. Typické počítačové reproduktory sú plastové skrinky napájané sieťovým adaptérom, vybavené ovládaním hlasitosti a vypínačom, s výstupným hudobným výkonom 1 – 2 W. Drahšie reproduktory sú vybavené aj ďalšími ovládacími prvkami (basy, vyváženie a pod.). Vyrábajú sa aj reproduktorové sústavy 2.1, 4.1, 5.1 a 7.1 (údaj za bodkou znamená počet subwooferov (basových reproduktorov), údaj pred bodkou znamená počet satelitov reproduktorovej zostavy (napr. 5.1 znamená dva predné, dva zadné, stredný reproduktor a subwoofer). Záleží na umiestnení počítača a nárokov na zvuky.
Zabudovaný zosilňovač vyžaduje externé napájanie (obvykle sieťovým adaptérom). 
Niekedy sú reproduktory zabudované v tele počítača (jeho systémovej jednotke) napr. notebook, alebo sú súčasťou monitora.

</doc>
<doc id="197672" url="https://sk.wikipedia.org/wiki?curid=197672" title="Neal Stephenson">
Neal Stephenson

Neal Town Stephenson (* 31. október 1959, Fort Meade) je americký spisovateľ, známy hlavne v súvislosti so science fiction tvorbou zameranou na skúmanie spoločensko-ekonomických vzťahov a ich vplyvu na šírenie a vnímanie exaktných poznatkov v kontexte žánra postkyberpunk. Publikuje tiež populárnovedecké články do časopisov ako "Wired Magazine", čiastočne spolupracoval ako poradca pre firmu Blue Origin (založenú Jeffom Bezosom), ktorá vyvinula suborbitálny štartovací systém s ľudskou posádkou.
Pôvod.
Narodil sa vo Fort George G. Meade|Fort Meade, Maryland. Pochádza z rodiny inžinierov a vedcov, ktorú zo žartu poctil prezýkou „propeller heads“, vrtule. Jeho otec bol profesorom elektrotechniky, starý otec profesorom fyziky, matka pracovala v laboratóriu biochémie a starý otec z matkinej strany pôsobil ako profesor biochémie. Stephensonova rodina sa presťahovala do Champaign-Urbana, Illinois v 1960, potom do Ames, Iowa v 1966, kde autor roku 1977 maturoval na Ames High School. Následne študoval na Boston University kde sa najprv zaoberal fyzikou, avšak keď zistil, že prezeranie máp mu umožní stráviť viac času na univerzitnom sálovom počítači, prestúpil na geografiu. Promoval v 1981 ako bakalár (Bachelor of Arts |B.A.) geografie s fyzikou ako vedľajším predmetom. Jeho prvý román Veľké U, "The Big U", vyšiel v roku 1984, verejnosť takmer vôbec neupútal, sklamaný Stephenson sa k dielu vrátil a otvorenejšie priznal až pri jeho druhom vydaní roku 2001. Do roku 1984 žil na tichomorskom severozápade, jeho súčasné trvalé bydlisko je Seattle, kde žije s rodinou.
Literárna práca.
Po "The Big U" "Veľkom U", Stephenson vydal eco-thriller "Zodiac" "Zverokruh". Medzi špičku autorov žánra fantastiky sa dostal románom "Snow Crash" "Sneh" ( v roku 1992), ktorý prepája memetiku, počítačové vírusy, a ďalšie high-tech témy, so sumerskou mytológiou a s analýzou rozdielov medzi ideológií indeterminizmu (libertarianizmus), individualizmu (laissez-faire kapitalizmus) a komunizmu. Odvtedy autor vydáva v priemere jeden román za štyri roky, menovite tieto:
S publikáciou roku 2003 "Quicksilver", Stephenson debutoval aj v priestore virtuálnej reality v doméne "The Metaweb": v texte líči myšlienky a historickú periódu skúmanú v románe. Od 25 apríla 2007 stránka metaweb.com nevykazuje na wiki aktivitu.
Štýl.
Vedeckofantastický prístup neznamená len ponor do budúcnosti, je to uvedomenie si "inakosti".
Neal Stephenson
Stephenson sa vo svojích raných svižných, kratších románoch, vyjadruje popkultúrne ladenými metaforami a obrazmi Dynamiku textu zabezpečí striedaním rytmu úsečného, melancholického dialógu s vetvistými monologickými pasážami. V porovnaní s kyberpunkom románov William Gibsona omnoho väčšmi využíva prvky irónie a sebareflexie.
Stephensonove knihy prinášajú podrobne prepracované vynaliezavé zápletky, ktoré zrkadlia prepojeenosť spoločenských a technologických ideí. To ho odlišuje od iných bežných autorov science fiction autorov, ktorí sa zvyčajne zapodievajú niekoľkými technologickými alebo sociálnymi zmenami vytrhnutými z kontextu súvislostí. Ucelené vnímanie univerza vystužené vierohodnými detailmi nájdeme aj v tzv. barokovom cykle autora. Kniha "The Diamond Age" vychádza z predpokladov gnozeologického sebavedomia viktoriánskej éry; z hľadiska žánra viacerými črtami evokuje steampunk. Práca na tvorbe barokového cyklu akoby premkla autorov spôsob písania košatosťou: rozsah textov sa postupne zvyšuje. "Cryptonomicon" má viac než tisíc strán a obsahuje rozličné bizarné pasáže, vrátane podrobného erotického príbehu starožitného nábytku a pančušiek.
Vo väčšine románov ako odrazový mostík sujetu využíva neobvyklé, miestami katastroficky ladené udalosti celospoločenského dosahu. V hektickej atmosfére sa potom búrlivo rozvíja zápletka, ktorá nezriedka vyústi do náhleho, prekvapivého rozuzlenia. Takéhoto „vzorca“ sa pridržiavajú všetky Stephensonove knihy vrátane "Barokového cyklu".
Bibliografia.
Fikcia:
Náučná literatúra:
Externé odkazy.
Rozhovory:

</doc>
<doc id="197714" url="https://sk.wikipedia.org/wiki?curid=197714" title="Eleni Daniilidou">
Eleni Daniilidou



</doc>
<doc id="197723" url="https://sk.wikipedia.org/wiki?curid=197723" title="Montana (trieda lodí)">
Montana (trieda lodí)

Trieda Montana bola nikdy nepostavená trieda bojových lodí USA. Nazvaná bola po prvej plánovanej jednotke. 
Vychádzala z triedy Iowa, avšak mala byť pomalšia, ale dlhšia a lepšie pancierovaná, a mala mať viac diel hlavného kalibru. Naplánovaných bolo päť jednotiek ešte počas druhej svetovej vojny. Avšak zmeny počas vojny mali za následok zrušenie v prospech lietadlových lodí, ešte pred začiatkom výstavby.
História.
Námorníctvo navrhlo výstavbu všetkých piatich jednotiek pred rokom 1940 v rámci programu "Two Ocean Navy" (dve oceánske námorníctva), schválená bola výstavba v roku 1941. Boli to posledné bojové lode ktorých výstavba bola v USA schválená. Pridelené mali označenia BB-67 až BB-71.
Mená lodí a názvy lodeníc, v ktorých mali byť postavene:
Dokončením triedy Montana spolu so zrušenými dvoma jednotkami triedy Iowa by znamenalo, že by USA mala 17 nových bojových lodí postavených po roku 1940, čo bolo viac, ako všetky ostatné krajiny dohromady. Jednotky triedy Montana by tak boli jediné postavené plavidlá, ktoré by sa vyrovnali japonským gigantom triedy Jamato čo do veľkosti a palebnej sily. USA totiž ako jediné mali možnosti postaviť túto triedu, naproti tomu nemecké námorníctvo s plánovanou triedou H v rámci plánu Z a japonské námorníctvo s plánovanou triedou Super Jamato mali len malú šancu na realizáciu.
Keďže požiadavky boli na zvýšenie počtu lietadlových lodí, obojživelných a protiponorkových plavidiel bolo rozhodnuté v rámci kapacít, uprednostniť tieto projekty (máj 1942). V júli 1943, keď už bolo jasné, že bojové lode, nebudú hrať prím na mori bola rozhodnuté o zrušení výstavby nových bojových lodí ako triedy Montana, tak i zvyšných dvoch jednotiek triedy Iowa. Takže namiesto jednotiek triedy Montana sa poslednými realizovanými jednotkami bojových lodí USA stali prvé štyri jednotky triedy Iowa.
Zrušenie stavby triedy Montana malo za následok, že 41. štát (z vtedajších 48.) Montana bol jediným, na počesť ktorého nebola postavená žiadna bojová loď v modernej ére bojových lodí (1906-1946), keďže USS Montana (BB-67) bola druhou bojovou loďou modernej éry tohto mena, ktorá bola zrušená.
Vzhľad.
So štandardným výtlakom 60 500 BRT bola skoro o tretinu dlhšia ako trieda Iowa, a bola by najväčšia postavená bojová loď v USA až do stavby lietadlových lodí triedy Forrestal, prvých "superlietadloviek"
Jednotky mali byť vyzbrojené 16" (406 mm) Mark VII cal. delami hlavného kalibru, o tri viac ako jej sesterská trieda Iowa. Tým by sa stali najlepšie vyzbrojenými loďami s hmotnosťou bočnej salvy 14 640 kg, oproti 13 013 kg pre Yamato. 
V podvodnej časti boli použité po prvýkrát nové postupy. Pancierová ochrana nad hladinovej časti bola odolná voči 356 mm "superťažkým" protipancierovým granátom o váhe 1 220 kg (oproti predchádzajúcim triedam, ktoré odolávali ťažkým granátom o váhe 1 020 kg). Trieda Montana bola jediná trieda bojových lodí, ktorá by bola odolná voči týmto granátom.
Rýchlosť triedy sa však vrátila na úroveň tried North Carolina a South Dakota ktorá bola len 28 uzlov (52 km) oproti trieda Iowa s rýchlosťou 33 uzlov (61 km).
Vzhľadom na nižšiu rýchlosť by však bolo zotrvanie v službe po dokončení bolo diskutabilné, pretože aj moderné triedy postavené po roku 1940 s touto rýchlosťou boli dva roky po vojne vyradené z námorníctva a zošrotované, alebo sa z nich stali múzeá. Jedinú výnimku tvorila trieda Iowa a USS Alabama (BB-60) z triedy South Dakota ktorá bola presunutá do rezervy a vyradená až v roku 1962, a následne v roku 1964 premenená na múzeum.
Vzhľadom na predĺženie až o tretinu oproti triede Iowa jednotky triedy Montana nemohli použiť Panamský kanál, čím bola znížená možnosť operatívne presúvať plavidlá medzi Atlantikom a Pacifikom, preto sa US Navy rozhodla rekonštruovať Panamský kanál. Po skončení vojny, keď bolo jasné, že plavidlá nebudú postavené sa od prebudovania Panamského kanálu upustilo.
Aj keď trieda Montana nebola nikdy postavená jej design bol použitý ako modelový pre tiedu lietadlových lodí Midway.

</doc>
<doc id="197724" url="https://sk.wikipedia.org/wiki?curid=197724" title="Atitlán">
Atitlán

Atitlán môže byť: 

</doc>
<doc id="197726" url="https://sk.wikipedia.org/wiki?curid=197726" title="Atitlán (jazero)">
Atitlán (jazero)

Atitlán je jazero nachádzajúce sa v departemente Sololá v Guatemale považujú mnohí za najkrajšie na svete. Je známym strediskom cestovného ruchu na vysočine v juhozápadnej časti krajiny. 
Zatiaľ čo severný breh je pomerne husto osídlený a nachádza sa tu aj najväčšie mesto na pobreží Panajachel, na členitejšom južnom brehu tvoria kulisu sopky Atitlán, Tolimán a San Pedro s vrchom Santa Clara. Hladina jazera má nadmorskú výšku Dĺžka jazera v západo-východnom smere je . Má členité dno, ktoré nie je dodnes úplne zmapované. Najväčšia zistená hĺbka je viac než . Existujú dve teórie o jeho vzniku: prvá tvrdí, že ide o neaktívny kráter a druhá, že vznik okolitých sopiek prerušil tok troch riek tečúcich zo severu, ktoré tak spôsobili jeho vznik. Jazero nemá zjavný odtok. Ďalšie dôležité obce na jeho brehoch sú San Lucas Tolimán, Santiago Atitlán, San Pedro La Laguna a San Pablo La Laguna.

</doc>
<doc id="197728" url="https://sk.wikipedia.org/wiki?curid=197728" title="Atitlán (sopka)">
Atitlán (sopka)

Atitlán je v súčasnosti neaktívny stratovulkán, nachádzajúci sa na juhozápade Guatemaly, na brehu jazera Atitlán, vedľa stratovulkánov Tolimán a San Pedro. Prevažne andezitová sopka je najmladšia z trojice stratovulkánov, vytvorených na okraji pleistocénnej kaldery.
Od 15. storočia bolo zaznamenaných niekoľko erupcií prevažne explozívneho charakteru, posledná 3. mája 1853.

</doc>
<doc id="197731" url="https://sk.wikipedia.org/wiki?curid=197731" title="Santa Clara">
Santa Clara

Santa Clara (šp. "svätá Klára") môže byť:

</doc>
<doc id="197732" url="https://sk.wikipedia.org/wiki?curid=197732" title="Zoznam prezidentov Kórejskej republiky">
Zoznam prezidentov Kórejskej republiky

Toto je zoznam prezidentov Kórejskej republiky.
V súčasnosti je prezident volený na jedno 5-ročné volebné obdobie. Nemôže sa uchádzať o úrad dve volebné obdobia nasledujúce po sebe.

</doc>
<doc id="197733" url="https://sk.wikipedia.org/wiki?curid=197733" title="Santa Clara (vrch)">
Santa Clara (vrch)

Santa Clara je vrch v Guatemale na juhozápadnom brehu jazera Atitlán. Je súčasťou masívu sopky San Pedro.

</doc>
<doc id="197735" url="https://sk.wikipedia.org/wiki?curid=197735" title="San Pedro (sopka v Guatemale)">
San Pedro (sopka v Guatemale)

San Pedro je neaktívny stratovulkán, nachádzajúci sa v Guatemale, na juhozápadnom brehu jazera Atitlán. Výška sopky je 3 018 m, vek poslednej erupcie nie je známy.

</doc>
<doc id="197736" url="https://sk.wikipedia.org/wiki?curid=197736" title="Tolimán (sopka)">
Tolimán (sopka)

Tolimán je v neaktívny stratovulkán, nachádzajúci sa v Guatemale, na južnom brehu jazera Atitlán. Sopka leží, spolu so stratovulkánmi Atitlán a San Pedro na južnom okraji staršej, pleistocénnej kaldery.
Svahy prevažne andezitového vulkánu sú pokryté tenkými lávovými prúdmi, starými len niekoľko tisíc rokov. Samotná sopka nejaví žiadne známky aktivity.

</doc>
<doc id="197737" url="https://sk.wikipedia.org/wiki?curid=197737" title="Prezidenti Kórejskej republiky">
Prezidenti Kórejskej republiky



</doc>
<doc id="197740" url="https://sk.wikipedia.org/wiki?curid=197740" title="Tajumulco">
Tajumulco

Tajumulco je v súčasnosti neaktívny stratovulkán, nachádzajúci sa na západe Guatemaly v pohorí Sierra Madre de Chiapas. S výškou 4 220 m je to zároveň najvyššia sopka, ako aj vrch v Strednej Amerike. Sopka má dva vrcholy, jeden s 50-70 m širokým kráterom, jej masív je tvorený prevažne andezitmi a dacitmi. Priama erupcia Tajumulca nebola nikdy doložená, aj keď existujú záznamy o údajných výbuchoch v rokoch 1921, 1863 a 1993.

</doc>
<doc id="197748" url="https://sk.wikipedia.org/wiki?curid=197748" title="San Pedro (sopka)">
San Pedro (sopka)



</doc>
<doc id="197750" url="https://sk.wikipedia.org/wiki?curid=197750" title="Panajachel">
Panajachel

Panajachel je mesto v Guatemale, v departmente Sololá. Nachádza sa na severnom brehu jazera Atitlán. Je najväčším strediskom cestovného ruchu v celej oblasti a východiskom do iných miest na brehu tohto jazera.

</doc>
<doc id="197751" url="https://sk.wikipedia.org/wiki?curid=197751" title="San Pedro La Laguna">
San Pedro La Laguna

San Pedro La Laguna je mesto v Guatemale, v departmente Sololá. Nachádza sa na južnom brehu jazera Atitlán. Je východiskom pri výstupe na sopku San Pedro.

</doc>
<doc id="197752" url="https://sk.wikipedia.org/wiki?curid=197752" title="Amatitlán">
Amatitlán

Amatitlán je jazero nachádzajúce sa v departmente Guatemala v Guatemale, približne od hlavného mesta krajiny. Jazero predstavuje zvyšok pleistocénnej kaldery, ktorá vznikla približne pred 300 000 rokmi. Hladina jazera má nadmorskú výšku . Jazero je strediskom cestovného ruchu a využíva sa ako hydroenergetický zdroj.

</doc>
<doc id="197756" url="https://sk.wikipedia.org/wiki?curid=197756" title="Department">
Department

Department [vyslov: dipártment] (z angl. department = oddelenie) je oddelenie, odbor, sekcia štátneho úradu prípadne súdu, najmä v USA.
Department (k šp. departamento/angl. department = oddelenie) alebo (pre krajiny iné ako frankofónne zriedkavo) departement [vyslov: departmán alebo department]/departmán (z fr. département = oddelenie) je administratívna jednotka prvého alebo druhého stupňa v rôznych krajinách, pozri:
Departement [vyslov: departmán alebo department] alebo departmán (z fr. département = oddelenie) je administratívna jednotka vysokého stupňa vo frankofónnych krajinách, pozri: 

</doc>
<doc id="197760" url="https://sk.wikipedia.org/wiki?curid=197760" title="Hoskora">
Hoskora

Hoskora môže byť:

</doc>
<doc id="197765" url="https://sk.wikipedia.org/wiki?curid=197765" title="Nepriama demokracia">
Nepriama demokracia

Nepriama demokracia (iné názvy: zastupiteľská demokracia, reprezentatívna demokracia) predstavuje účasť občanov na štátnej moci prostredníctvom zvolených zástupcov.

</doc>
<doc id="197769" url="https://sk.wikipedia.org/wiki?curid=197769" title="Vývojár">
Vývojár



</doc>
<doc id="197772" url="https://sk.wikipedia.org/wiki?curid=197772" title="Zosuv svahu">
Zosuv svahu

Zosuv svahu alebo zosun svahu je relatívne rýchla svahová deformácia spôsobená gravitáciou, pri ktorej dochádza k pohybu horninového pokryvu po šmykových plochách. Pod termínom zosuv sa tiež rozumie geomorfologický tvar vytvorený týmto procesom.
Klasifikácia zosuvov.
Zosuvy môžeme klasifikovať podľa niekoľkých hľadísk:
Procesy vplývajúce na vznik zosuvov.
Príčinou všetkých svahových pohybov je gravitácia. Podmienkou ich vzniku je prevaha aktívnych síl, ktoré majú rovnaký smer ako gravitačná sila, nad pasívnymi silami, ktoré pôsobia proti zmyslu pohybu zosuvu. Najdôležitejšou pasívnou silou je súdržnosť zeminy. Vznik zosuvov je viazaný na prostredie s vhodnými podmienkami. Medzi najdôležitejšie procesy a javy, ktoré sa na vzniku zosuvov podieľajú patrí:
Výskyt zosuvov.
Žiadny svah nie je z dlhodobého hľadiska stabilný. Keďže zosuv svahu nemusí prebiehať jednorazovo, ale môže sa aj etapovite obnovovať, je režim svahov často cyklický.
Na Slovensku bolo do začiatku roka 2010 zaznamenaných 19 104 zosuvov a 2000 iných svahových deformácií. Dovedna ohrozujú 5,25 % územia krajiny, 98,8 km diaľnic a ciest I. triedy, 571 km ciest II. a III. triedy, 62 km železníc, 11 km nadzemných vedení, 3,5 km ropovodov, 101 km
plynovodov, 291 km vodovodov a takmer 30 000 pozemných stavieb. Na Slovensku sú zosuvy veľmi časté vo flyšových a vulkanických oblastiach. Zosuvy tiež často postihujú oblasti nespevnených alebo len slabo spevnených usadených hornín, kde sa často striedajú vrstvy s odlišným fyzikálno-mechanickými vlastnosťami. Medzi najväčšie zosuvy na Slovensku patrí handlovský zosun v rokoch 1960 až 1961, ale aj zosuvy pri Riečici a Ľubietovej. V lete 2010 po povodniach postihol silný zosuv obec Nižná Myšľa.
Následky.
V ľuďmi obývaných oblastiach majú zosuvy veľmi negatívne, až tragické následky. Poškodzujú a ničia hospodársky majetok, cestné komunikácie, znehodnocujú poľnohospodársku pôdu, poškodzujú lesy a menia hydrologické pomery postihnutej oblasti.
Medzi svetovo najznámejšie zosuvy patrí zosuv do priehrady Vajont, ktorý sa odohral 9. októbra 1963 o 22:39 miestneho času. Počas asi 45 sekúnd sa blokový skalný prúd o objeme približne 260 miliónov kubických metrov zrútil do priehrady, kde spôsobil preliatie vyše 200 m vysokej vlny do nižších častí doliny. Vlna zasiahla priľahlé obce Longarone, Pirago, Rivalta, Villanova a Faè, zahynulo vyše 2000 ľudí.
Len v USA si zosuvy vyžiadajú ročne v priemere asi 25 obetí a spôsobia škody v hodnote 1-2 miliardy dolárov.

</doc>
<doc id="197777" url="https://sk.wikipedia.org/wiki?curid=197777" title="Zosuv">
Zosuv



</doc>
<doc id="197779" url="https://sk.wikipedia.org/wiki?curid=197779" title="Prezident Kórejskej republiky">
Prezident Kórejskej republiky



</doc>
<doc id="197782" url="https://sk.wikipedia.org/wiki?curid=197782" title="Jan Kaplický">
Jan Kaplický

Jan Kaplický (* 18. apríl 1937, Praha – † 14. január 2009, Praha) bol český architekt žijúci od svojej emigrácie v roku 1968 v Spojenom kráľovstve. 
Kariéra.
Narodil sa v rodine umelcov Josefa a Jiřiny Kaplických. Najmä vďaka otcovi mal odmalička kontakt s umením. Študoval na VŠUP v Prahe. Po sklamaní z režimu emigroval do Spojeného kráľovstva. Najskôr pôsobil v rokoch 19691971 v architektonickej kancelárii "Denys Lasdun and Partners". Neskôr pracoval aj pre Renza Piana a Richarda Rogersa. S ním sa podieľal na projekte parížskeho Centre Georges Pompidou. 
V roku 1979 založil s Davidom Nixonom architektonické štúdio Future systems, v ktorom sa postupne prepracoval na architektonickú špičku. V štúdiu pracoval do svojho úmrtia. V roku 1989 sa jeho partnerkou vo Future systems stala Amanda Levete. Boli jedinou britskou spoločnosťou, ktorá pracovala pre NASA. Zrejme odtiaľ pramení ich záujem o alternatívne stavebné postupy.
Je predstaviteľom high-tech architektúry. Na konci svojej kariéry sa venoval najmä organickej architektúre, je zástancom voľných kriviek a tvarov. Do svojej architektúry neváhal vnášať stavebné postupy, materiály a technológie, ktoré nie sú v architektúre bežne používané, inšpiroval sa napríklad loďami či leteckým priemyslom.
Jan Kaplický je nositeľom viacerých ocenení. Najprestížnejšie z nich, Stirlingovu cenu, dostal v roku 1999 za stavbu Lord's Media Center v Londýne.
V poslednom období vzbudil pozornosť najmä stavbou Obchodného domu Selfridges v Birminghame, za ktorú získal mnohé významné ocenenia.
Veľké kontroverzie si vyslúžil jeho návrh Národnej knižnice v Prahe, proti ktorej sa postavil napr. prezident Václav Klaus.
Okrem architektúry sa venoval aj vyučovaniu na univerzitách v Spojenom kráľovstve, Francúzsku a Nemecku. V Česku mu vyšlo niekoľko kníh ("Album, Česká inspirace, Sketches").
Medzi posledné Kaplického návrhy patria:
Realizácia víťazného projektu "Future systems" na múzeum Maserati v Modene je plánovaná na rok 2009.
Jan Kaplický zomrel vo svojom rodnom meste. Skolaboval na ulici Československej armády neďaleko Víťazného námestia v Prahe. Záchranku privolal okoloidúci. Pokus o oživenie bol bezúspešný. V deň jeho smrti sa mu narodila dcéra.

</doc>
<doc id="197783" url="https://sk.wikipedia.org/wiki?curid=197783" title="Hunej">
Hunej

Hunej bol posledný faraón 3. dynastie. Presný rok začiatku jeho vlády nie je známy, skončila alebo v roku 2639 pred Kr. alebo 2589 pred Kr. Pravdepodobne bol otcom kráľovny Hetepheres I., ktorá sa stala manželkou nasledujúceho faraóna Snofrua. 
Hunej počas svojej vlády upevnil južnú hranicu ríše, keď nechal na ostrove Elefantína vybudovať pevnosť, ktorá chránila krajinu pri prvom nílskom katarakte. Dnes mu egyptológia pripisuje, s určitou mierou pravdepodobnosti, aj výstavbu siedmich tzv. Provinčných stupňovitých pyramíd, ktoré stáli v nílskom údolí, od Elefaníny pri prvom katarakte po Athribis v delte. Okrem toho existuje hypotéza, podľa ktorej Pyramídu v Mejdúme začal stavať ako stupňovitú Hunej a dokončil ju nakoniec Snofru ako pravú.

</doc>
<doc id="197784" url="https://sk.wikipedia.org/wiki?curid=197784" title="Dream team">
Dream team

Dream team (Tím snov) je prezývka basketbalového tímu USA. Tím USA získal na OH z 15-tich štartov 15-krát medailu (z toho 12-krát zlatú), vďaka čomu je najúspešnejšou reprezentáciou olympijskej histórie. 
Prvým Dream teamom bol výber, ktorý sa zúčastnil OH 1992 v Barcelone (so základnou päťkou Patrick Ewing, Scottie Pippen, Larry Bird, Michael Jordan a Magic Johnson). Odvtedy je prezývkou "Dream team" označovaný každý výber USA zúčastňujúci sa olympijských hier, alebo majstrovstiev sveta a tvorený najjagavejšími hviezdami NBA.
Zloženie Dream Teamu.
Tréner: Chuck Daly, New Jersey Nets
Bilancia Dream Teamu.
Počas olympijského turnaja odohral Dream Team nasledujúce zápasy:

</doc>
<doc id="197785" url="https://sk.wikipedia.org/wiki?curid=197785" title="Bakalár">
Bakalár

Bakalár (Bc.) je v súčasnosti akademický titul, ktorý sa udeľuje absolventom prvého (bakalárskeho) stupňa vysokoškolského štúdia. Akademický titul sa píše pred menom.
Bakalársky titul získava absolvent trojročného, prípadne štvorročného štúdia na univerzite alebo vysokej škole, prípadne študent, ktorý ukončil štúdium na vyššej odbornej škole oprávnenej tento titul vysokou školou udeľovať.
História.
Titul "Baccalaureus" () označoval pôvodne na stredovekej univerzite absolventa štúdia tzv. trivia, ktoré tvorili gramatika (v dnešnom ponímaní latinčina a literatúra), dialektika (logika a filozofia) a rétorika (diplomatika, etika a právo). Potom absolvent vypomáhal s učením a následne sa venoval kvadriviu. Neskôr sa titul "Baccaleretus" získaval pri absolvovaní artistickej fakulty a umožňoval vstup na ostatné fakulty univerzity.

</doc>
<doc id="197786" url="https://sk.wikipedia.org/wiki?curid=197786" title="Amanda Levete">
Amanda Levete

Amanda Levete (* 17. november 1955, Bridgend, Spojené kráľovstvo) je britská architektka.
Po štúdiu na Architectural Association v rokoch 1975 – 1952 v Londýne, pracovala v ateliéroch Alsop &amp; Lyall (1980 – 1981), YRM Architects (1982 – 1984) a Richard Rogers and Partners (1984 – 1989). 
V rokoch 1989 – 2009 pracovala s Janom Kaplickým ako partner v ateliéri Future systems. V roku si založila vlastný ateliér "Amanda Levete Architects". Od roku 1995 pôsobí ako pedagóg na Royal College of Art v Londýne. Krátko učila aj na univerzite vo Walese.
Je nositeľkou niekoľkých ocenení, okrem iného Stirlingovej ceny.

</doc>
<doc id="197787" url="https://sk.wikipedia.org/wiki?curid=197787" title="Bc.">
Bc.



</doc>
<doc id="197789" url="https://sk.wikipedia.org/wiki?curid=197789" title="Made in Japan">
Made in Japan

Made in Japan je koncertný dvojalbum anglickej hardrockovej skupiny Deep Purple, ktorý bol v Európe vydaný v decembri 1972 a v máji 1973 vyšiel v USA. 
Album bol nahrávaný počas troch nočných koncertov 15. až 17 augusta 1972 v Osake a Tokiu v Japonsku). Väčšina skladieb, ktoré sú na nahrávke pochádza z albumu "Machine Head". V roku 1993 boli tieto tri koncerty vydané na trojalbumovom boxsete pod názvom "Live in Japan". Na rozdiel od väčšiny ďalších koncertných albumov nie sú do originálnej nahrávky tohto albumu dodatočne v nahrávacom štúdiu mixované stopy. 
Remastrovaná výročná reedícia albumu z roku 1998 vyšla s druhým CD, na ktorom boli prídavky nahrané na koncertnom turné v Japonsku.
Zoznam skladieb.
Autormi skladieb sú Ritchie Blackmore, Ian Gillan, Roger Glover, Jon Lord a Ian Paice okrem uvedených výnimiek.
Remastrovaná edícia (2CD).
CD 2: "The Encores".
13. januára 2006 formácia Dream Theater odohrala skladby tohto albumu podľa originálneho vydania v "Kokusai Forum" v Tokyu a 15. januára v "NHK Hall" v Osake. Obidve vystúpenia boli nahraté a jedno z nich vydala skupina cez ich hudobné vydavateľstvo "Ytse Jam Records". Tento vydaný album zmixoval v nahrávacom štúdiu Roger Glover.

</doc>
<doc id="197792" url="https://sk.wikipedia.org/wiki?curid=197792" title="Bandon (rieka)">
Bandon (rieka)

Bandon (angl. "River Bandon") je rieka v južnom Írsku, na území County Cork.
Pramení na severnom úpätí vrchu Nowen Hill () severovýchodne od mesta Bantry. Od prameňa tečie prevažne na východ, pričom preteká obcami Ballineen, Enniskean a následne mestom Bandon. Pri obci Innishannon sa stáča na juhovýchod, výrazne rozširuje svoje koryto a pri meste Kinsale ústi estuárom do zálivu Kinsale Bay v Keltskom mori.

</doc>
<doc id="197794" url="https://sk.wikipedia.org/wiki?curid=197794" title="Lee (rieka v Írsku)">
Lee (rieka v Írsku)

Lee (angl. "River Lee", ír. "An Laoi") je rieka v južnom Írsku. Meria cca a odvodňuje územie s plochou .
Pramení na juhovýchodnom svahu vrchu Carran () v pohorí Shehy Mountains, západne od osady Guagán Barra a na okraji chráneného územia Gougane Barra Forest Park. Tečie výhradne východným smerom, najprv preteká jazerom Lough Allua, zľava priberá Toon a následne napája vodnú nádrž Taiscumar Reservoir, do ktorej ústi pri meste Macroom zľava Sullane. Na dolnom toku priberá sprava Bride, preteká okrajom mesta Ballincollig na pravom brehu a z ľavej strany priberá Shournagh. Napokon preteká cez Cork a východne od mesta sa vlieva do zálivu Cork Harbour v Keltskom mori.

</doc>
<doc id="197795" url="https://sk.wikipedia.org/wiki?curid=197795" title="Lee">
Lee



</doc>
<doc id="197802" url="https://sk.wikipedia.org/wiki?curid=197802" title="Expedícia 15">
Expedícia 15

Expedícia 15 bola pätnásta posádka dlhodobo obývajúca Medzinárodnú vesmírnu stanicu (ISS). Dohromady boli v posádke štyria kozmonauti, ale väčšinu času na palube ISS iba traja. Počas Expedície 15 bola dvakrát rozšírená štrukturálna chrbtica (Integrated Truss Structure) stanice. Misia STS-117 mala na starosti nainštalovanie S3/S4 truss, posádka STS-118 potom S5 truss.
Letová inžinierka Sunita Williamsová bola členkou prvej časti Expedície 15. Zúčastnila sa už Expedície 14, až kým veliteľ Fiodor Jurčichin neprevzal velenie na stanici. Williamsová dorazila na ISS 11. decembra 2006 na palube raketoplánu Discovery pri lete STS-116. Jurčichin a letový inžinier Oleg Kotov prileteli dňa 9. apríla 2007 na palube Sojuz TMA-10. Dňa 26. apríla 2007 NASA oznámila, že Williamsová sa vráti na Zem s letom STS-117 na palube Atlantisu, namiesto plánovaného letu STS-118. Williamsovú nahradil Clayton Anderson, ktorý priletel s "Atlantisom" dňa 10. júna. Expedícia 15 skončila oficiálne potom, čo veliteľka Expedície 16 Peggy Whitsonová priletela na palube Sojuz TMA-11 a prevzala velenie v piatok 19. októbra 2007.

</doc>
<doc id="197807" url="https://sk.wikipedia.org/wiki?curid=197807" title="Ruda (rozlišovacia stránka)">
Ruda (rozlišovacia stránka)

Ruda môže byť:

</doc>
<doc id="197808" url="https://sk.wikipedia.org/wiki?curid=197808" title="Dragún">
Dragún

Dragún (nárečovo a v rokoch 1953-1957 aj podľa PSP: "dragúň") môže byť:
Dragún môže byť aj priezvisko, pozri Dragún (priezvisko)

</doc>
<doc id="197809" url="https://sk.wikipedia.org/wiki?curid=197809" title="Dragón">
Dragón



</doc>
<doc id="197810" url="https://sk.wikipedia.org/wiki?curid=197810" title="Typhlopoidea">
Typhlopoidea



</doc>
<doc id="197811" url="https://sk.wikipedia.org/wiki?curid=197811" title="Zdzisław Beksiński">
Zdzisław Beksiński

Zdzisław Beksiński (* 24. február 1929, Sanok, Poľsko – † 21. február 2005, Varšava) bol poľský maliar, fotograf a grafik, symbolista, autor monumentálnych surrealistických obrazov, vedúca osobnosť poľského modernizmu.
Život a tvorba.
Narodil roku 1929 v Sanoku, vyštudoval architektúru v Krakove roku 1955, významné obdobie jeho tvorby prichádza v roku 1958.
Jeho tvorba je naplnená silnou a nezameniteľnou atmosférou, ktorá často naberá hororové prvky. Rozsiahla galéria s jeho obrazmi sa nachádza v historickom múzeu v Sanoku..
Pochovaný je v Sanoku v Poľsku.

</doc>
<doc id="197821" url="https://sk.wikipedia.org/wiki?curid=197821" title="Bridgend">
Bridgend

Bridgend je mesto v Južnom Walese. Preteká tadeto rieka Ogmore, cez ktorú vedie most, ktorý dal mestu meno. Južnou časťou mesta preteká ešte rieka Ewenny.

</doc>
<doc id="197824" url="https://sk.wikipedia.org/wiki?curid=197824" title="Stirlingova cena">
Stirlingova cena

Stirlingova cena je prestížne ocenenie, ktoré každoročne udeľuje The Royal Institute of British Architects (RIBA). Je pomenovaná po architektovi Jamesovi Stirlingovi (1926-1982). Cena sa udeľujú od roku 1996 a je najprestížnejšou cenou za architektúru v Spojenom kráľovstve. Jej nositelia sú ocenení finančnou odmenou 20 000 britských libier.
Je udeľovaná "architektom, ktorých budovy sú významným prínosom do britskej architektúry za posledný rok". Architekt musí byť členom RIBA, budova však môže byť kdekoľvek v Európskej únií.

</doc>
<doc id="197825" url="https://sk.wikipedia.org/wiki?curid=197825" title="Jasiňa">
Jasiňa

Jasiňa alebo Jasina (, , ) je sídlisko mestského typu v Rachivskom rajóne Zakarpatskej oblasti na Ukrajine. Leží na sútoku Čiernej Tisy a Lazeščiny. V roku 2022 malo 8500 obyvateľov. Nadmorská výška je 650 metrov nad morom.
Polohopis.
Jasiňa leží na sútoku Čiernej Tisy a Lazeščiny na úpätí pohorí Čornohora a Svidovec. Cez Jasiňu vedie železničná trať a regionálna cesta z Rachova do Jaremče cez Jablonický priesmyk.
Dejiny.
Prvá písomná zmienka o Jasine pochádza z roku 1555. V 18. storočí sa obec spomína v súvislosti s banditmi-vzbúrencami, ktorí sa tu pohybovali. 
Jasiňa patrila do Rakúsko-Uhorska, od jeho rozpadu v roku 1918 až do roku 1939 bolo súčasťou Česko-Slovenska. V prvej polovici 1919 bola Jasiňa hlavným mestom tzv. Huculskej republiky, ktorú neuznal ani jeden štát. 
V medzivojnovom období bola Jasiňa mestom s najvýchodnejšie položenou železničnou stanicou v ČSR - končili tu rýchliky z Prahy i Bratislavy (dnes na trati premávajú osobné vlaky spájajúce Rachov, Vorochtu a Ivano-Frankivsk), ako aj diaľkové vlaky do Ľvova, Kyjeva a Charkova. 
Počas druhej svetovej vojny bolo mesto pod správou Maďarska a v roku 1945 s celou Podkarpatskou Rusou pripadlo Ukrajinskej SSR.
Pamätihodnosti.
Cerkev Nanebovstúpenia Pána, drevená pravoslávna cerkev, zaradená do zoznamu svetového dedičstva UNESCO. Na severnej strane pri cerkvic stojí drevená zvonica z roku 1813. Cerkev so zvonicou je vyobrazená na československej poštovej známke, vydanej v roku 1928 k desiatemu výročiu Československa. Rovnaký motív bol použitý na československej poštovej známke vydanej v roku 1939 na voľbu Snemu Karpatskej Ukrajiny 

</doc>
<doc id="197826" url="https://sk.wikipedia.org/wiki?curid=197826" title="Acatenango">
Acatenango

Acatenango je v súčasnosti neaktívny stratovulkán, nachádzajúci sa v južnej časti Guatemaly, blízko mesta Antigua Guatemala. Sopka má dva vrcholy - starší "Pico Mayor" (alebo "Pico Central") na južnej strane a mladší "Yepocapa" () na severnej strane prevažne andezitového vulkánu. Acatenango tvorí vulkanický komplex (známy ako "La Horqueta") so susednou sopkou Fuego.
Sopečná činnosť v tejto oblasti trvá už viac než 200 000 rokov. Masív Acatenanga je vybudovaný na základoch staršej vulkanickej stavby, k deštrukcii ktorej došlo pred cca 43 000 rokmi. Pri deštrukcii bola vyprodukovaná masa pyroklastík, ktorá pokrýva širokú oblsať od južných svahov sopky až po pobrežie Pacifiku. Jediné erupcie v historických dobách boli zaznamenané v rokoch 1924, 1927 a v decembri 1972.

</doc>
<doc id="197827" url="https://sk.wikipedia.org/wiki?curid=197827" title="Fuego">
Fuego

Fuego (šp. "oheň") je aktívny stratovulkán, nachádzajúci sa v stredojužnej časti Guatemaly. Fuego je jeden z najaktívnejších vulkánov v Strednej Amerike. Od Pedra de Alvarada, ktorý pozoroval jeho erupciu už v roku 1524, bolo zaznamenaných viac ako 60 ďalších erupcií. Posledná sa odohrala 4.6.2018. Svahy sopky od výšky nepokrýva žiadna vegetácia, len lávové polia prevažne mafického zloženia (bazalty).
Sopka leží na troskách staršej vulkanickej štruktúry "Volcán Meseta", ktorej aktivita sa datuje na 230 000 rokov pred dneškom až do raného holocénu. Jej kolaps je pravdepdobne pôvodcom veľkého depozitu pyroklastík, uložených na ploche od úpätia sopky až po vzdialené pobrežie Pacifiku.

</doc>
<doc id="197829" url="https://sk.wikipedia.org/wiki?curid=197829" title="Conquista">
Conquista

Conquista [konkista] (šp. „dobytie“) je proces španielskej kolonizácie Nového sveta (najmä) v 16. storočí. Conquistador je dobyvateľ zúčastňujúci sa conquisty (prenesene je conquistador aj dobyvateľ vôbec). Conquistadorstvo je všeobecný pojem pre dobývanie.
Conquista sa začala v roku 1492 prvou plavbou Krištofa Kolumba, ktorej cieľom bolo nájdenie novej cesty do Indie.

</doc>
<doc id="197832" url="https://sk.wikipedia.org/wiki?curid=197832" title="Agua">
Agua

Agua (šp. "voda") je neaktívny stratovulkán, nachádzajúci sa v Guatemale v departamente Sacatepéquez. Sopka leží v blízkosti mesta Antigua Guatemala, ako aj hlavného mesta Guatemaly. Za svoj názov sopka vďačí lagúne nachádzajúcej sa v jej kráteri. Táto sa 11. septembra 1541 v dôsledku silných dažďov vyliala a bahnotoky zničili prvé hlavné mesto krajiny, ktoré bolo v lokalite dnes známej ako Ciudad Vieja.
Okrem vrchlového krátera s priemerom 280  sa na severozápadnom svahu nachádza šesť menších kráterov a na južnom svahu dva troskové kužele. Vek poslednej erupcie nie je známy, no relatívne sviežo vyzerajúce, neerodované horniny indikujú pomerne mladý vek.

</doc>
<doc id="197833" url="https://sk.wikipedia.org/wiki?curid=197833" title="Antigua Guatemala">
Antigua Guatemala

Antigua Guatemala (známa aj ako Antigua) je mesto v strednej Guatemale, preslávené svojou zachovanou španielskou koloniálnou barokovou architektúrou a mnohými monumentálnymi ruinami kostolov. Je sídlom departamentu Sacatepéquez a sídlom univerzity San Carlos de Borromeo, založenej v roku 1676. V roku 1979 ju UNESCO zapísalo do zoznamu Svetového prírodného a kultúrneho dedičstva.
Bola tretím hlavným mestom tzv. Guatemalského kráľovstva, pod ktoré patrili Guatemala, Salvádor, Honduras, Nikaragua, Kostarika a dnešné územie mexického štátu Chiapas. V roku 1543 ju vybudovali podľa plánov Juana Bautistu Antonelliho v údolí Panchoy, kam bolo sídlo kráľovstva premiestnené po zničení druhého hlavného mesta v údolí Almolonga na úpätí sopky Agua. V dobe svojho rozkvetu bola známa ako jedno z troch najkrajších miest v španielskej časti Nového sveta. Jej rast bol zastavený v dôsledku zemetrasení 29. júla 1773. V roku 1776 sa hlavné mesto presťahovalo do lokality dnešného hlavného mesta republiky Guatemala, vzdialenej približne 40 km. 
V meste sa stále nachádzajú pamiatky zo 16. storočia a ulice centra majú pôvodnú dlažbu.

</doc>
<doc id="197834" url="https://sk.wikipedia.org/wiki?curid=197834" title="Klan Imagawa">
Klan Imagawa

Klan Imagawa (jap.: 今川氏, Imagawa-ši) pochádzal od Cisára Seiwa (850-880) a je vetvou klanu Minamoto cez klan Ašikaga. 
Kuniudži Ašikaga, vnuk Jošiudžia Ašikagu, vyhlásil sa v 13. storočí za vládcu Imagawe (provincia Mikava) a prijal toto meno.
Norikuni Imagawa (1295-1384) dostal od svojho bratranca šóguna Takaudžia Ašikagu provinciu Tótómi a neskoršie aj provinciu Suruga.
Po smrti Jošimota v bitke pri Okehazame v roku 1560, veľa služobníkov klanu Imagawa prešlo k iným klanom. Počas desiatich rokov klan stratil všetky svoje dŕžavy, ktoré získali klany Tokugawa a Takeda. Imagawovia sa následne stali ceremoniálmi Tokugawov.
Následnosť vodcov klanu:

</doc>
<doc id="197835" url="https://sk.wikipedia.org/wiki?curid=197835" title="Culma">
Culma

Culma je jeden zo skupiny troskových kužeľov, patriacich do vulkanického poľa Cerro Santiago, nachádzajúci sa v juhovýchodnej Guatemale na východnom konci mesta Jutiapa. Jeho masív je tvorený propyltizovanými bazaltovými lávami. Dosahuje výšku , ale najbližšiu cestu prevyšuje iba o .

</doc>
<doc id="197836" url="https://sk.wikipedia.org/wiki?curid=197836" title="Tacaná">
Tacaná

Tacaná je v súčasnosti neaktívny stratovulkán, nachádzajúci sa na hranici Guatemaly a Mexika. S výškou 4 060 m je to druhý najvyšší vrch v Guatemale a desiaty najvyšší v Mexiku. Vrchol sopky je pokrytý sériou lávových dómov, zoradených v severovýchodno-juhozápadnej línii. Vulkanizmus sa počas vývoja presúval juhozápadným smerom. Na úpätí, vo výške 1 500 až 2 100 m, sú termálne pramene s teplotami od 40 do 55 °C.

</doc>
<doc id="197837" url="https://sk.wikipedia.org/wiki?curid=197837" title="Ingrid Hrubaničová">
Ingrid Hrubaničová

Ingrid Hrubaničová (* 3. máj 1965, Michalovce) je slovenská spisovateľka, pedagogička, jazykovedkyňa a herečka.
Životopis.
Vyštudovala odbor slovenský jazyk a literatúra – dejepis na Filozofickej fakulte Univerzity Pavla Jozefa Šafárika v Prešove. V rokoch 19891997 a pracovala ako lexikografka v JÚĽS, od roku 2013 pracuje v tejto inštitúcii na Oddelení jazykovej kultúry a terminológie. Venuje sa popularizácii slovenčiny v médiách. Externe učí štylistiku na Divadelnej fakulte VŠMU v Bratislave. Bola jednou zo zakladajúcich osobností a herečkou divadla Stoka, v súčasnosti hrá v divadle SkRAT.

</doc>
<doc id="197838" url="https://sk.wikipedia.org/wiki?curid=197838" title="Garifuna">
Garifuna

Garifuna môže byť:

</doc>
<doc id="197843" url="https://sk.wikipedia.org/wiki?curid=197843" title="Garifuna (etnikum)">
Garifuna (etnikum)

Garifuna alebo Garifunovia sú etnikum v Strednej Amerike, ktoré tvoria potomkovia Indiánov a Afričanov. Ich počet sa odhaduje na 200 000, a bývajú najmä v Hondurase, Belize, Guatemale, Nikarague a USA.
Najznámejšia teória vzniku tohto etnika tvrdí, že v roku 1635, keď dve španielske lode viezli otrokov do Západnej Indie z oblasti dnešnej Nigérie, stroskotali na ostrove Svätý Vincent obývanom karibskými Indiánmi (etnikum Karibov), ktorí im poskytli ochranu. Deti narodené zo sobášov medzi nimi sú základom etnika Garifunov. Iná teória tvrdí, že aj Karibovia pri svojom boji proti Angličanom a Francúzom chytali otrokov, ktorí sa postupne integrovali do ich kmeňov.
Keď Angličania obsadili Svätý Vincent, bojovali proti Francúzom, ktorých podporovali aj Karibovia. Po ich porážke v roku 1796 boli Garifunovia považovaní za nepriateľov a ako takí deportovaní pôvodne na Jamajku a neskôr na ostrov Roatán patriaci Hondurasu. Zo 4000 pôvodne deportovaných sa na Roatán dostalo iba 2000. Keďže Roatán je príliš malý ostrov na to, aby vtedy bol schopný uživiť takúto populáciu, Garifunovia požiadali španielske úrady, aby sa mohli usídliť na pevnine. Výmenou za garifunských odvedencov do španielskej armády im toto bolo umožnené, v dôsledku čoho sa ich populácia rozšírila po celom stredoamerickom pobreží Karibského mora.
Garifunovia majú vlastný jazyk, ale v Guatemale a Hondurase bežne hovoria španielsky a v Belize a USA anglicky.
Známy je jedinečný hudobný prejav Garifunov, nazývaný punta.

</doc>
<doc id="197845" url="https://sk.wikipedia.org/wiki?curid=197845" title="Garifuna (jazyk)">
Garifuna (jazyk)

Garifuna je jazyk ktorým hovoria príslušníci rovnomenného etnika. Patrí do skupiny indiánskych jazykov rodiny arawak, aj keď je tu výrazný vplyv afrických západobantuských jazykov, španielčiny, angličtiny, francúzštiny a jazyka indiánskeho etnika miskito, ktoré žije na karibskom pobreží Strednej Ameriky.

</doc>
<doc id="197846" url="https://sk.wikipedia.org/wiki?curid=197846" title="Zaha Hadid">
Zaha Hadid



</doc>
<doc id="197850" url="https://sk.wikipedia.org/wiki?curid=197850" title="Volcán de Fuego">
Volcán de Fuego



</doc>
<doc id="197851" url="https://sk.wikipedia.org/wiki?curid=197851" title="Volcán de Agua">
Volcán de Agua



</doc>
<doc id="197852" url="https://sk.wikipedia.org/wiki?curid=197852" title="Volcán de Culma">
Volcán de Culma



</doc>
<doc id="197853" url="https://sk.wikipedia.org/wiki?curid=197853" title="Bitka o Verdun">
Bitka o Verdun

Bitka o Verdun niekedy tiež označovaná ako Verdunský mlynček na mäso bola jedna z najkrvavejších bitiek prvej svetovej vojny na západnom fronte. Stáli v nej proti sebe nemecká a francúzska armáda. Bitka trvala od 21. februára do 18. decembra 1916 a bola najdlhšou v prvej svetovej vojne. Odohrala sa v okolí mesta Verdun vo Francúzsku. Vyžiadala si na oboch stranách životy asi 250 000 vojakov a pol milióna ranených. 
Verdun bol jednou z najdlhších a najkrvavejších bitiek prvej svetovej vojny a dejín vôbec. Pre Francúzsko aj Nemecko bitka znamenala stelesnenie všetkých hrôz vojny, podobne ako bitka na Somme pre Spojené kráľovstvo a Commonwealth. 
Počas bitky sa vo Francúzsku stala populárna fráza "„Ils ne passeront pas“" ("„neprejdú“"), ktorej autorom bol francúzsky dôstojník Robert Nivelle, ale často je chybne prisudzovaná Philippovi Pétainovi.
Predohra.
Mesto Verdun hralo významnú strategickú úlohu pri obrane francúzskeho vnútrozemia pred útokmi z východu v dôsledku svojej polohy na rieke Máse (Meuse) po celé storočia. Podobne to bolo aj na začiatku 1. svetovej vojny, keď sa po bitke na Marne nemecké vojská museli vzdať pôvodného plánu na bleskové obsadenie nepriateľského územia. Charakter bojových operácií prinútil obidve strany zakopať sa a prejsť k zákopovej vojne, čo spôsobilo, že ani jedna zo strán nemohla tak ľahko dosiahnuť rýchle víťazstvo.
V roku 1915 sa Nemci pokúsili preraziť počas 2. bitky o Ypres, Briti sa o to isté pokúsili v bitke pri Neuve Chapelle a Francúzi pri Champagne. Tieto bitky mali za následok ťažké straty na živej sile na oboch stranách. Náčelník nemeckého generálneho štábu Erich von Falkenhayn podľa niektorých názorov nadobudol presvedčenie, že napriek tomu, že prielom nie je ľahko uskutočniteľný, je možné nepriateľa nechať vykrvácať. Plánoval zaútočiť na pozície, z ktorých Francúzi nemohli ustúpiť, jednak pre ich strategickú hodnotu, ako aj pre ich národnú pýchu. Ako cieľ budúcej ofenzívy vybral mesto Verdun-sur-Meuse, starobylé mesto obohnané opevneniami z 17. až 19. storočia, ktoré ležalo na spojnici nemeckých území a Paríža. Rozhodovali však aj ďalšie okolnosti, Verdun bol z troch strán izolovaný a viedla k nemu iba jediná cesta Voie Sacrée, po ktorej bolo beztak poddimenzované francúzske zásobovanie veľmi sťažené. Naopak Nemcami držaná železnica, umožňovala skladať zásoby iba 12 míľ od mesta. Očakávalo sa preto, že takáto opotrebovávacia vojna bude výhodnejšia pre Nemcov. Neskoršie výskumy historikov však poznamenávajú, že Falkenhayn bitku pôvodne ako opotrebovaciu nikdy nekoncipoval a za takúto ju označil až vo svojich memoároch. Prelomenie obrany pri Verdune by otvorilo cestu do tyla frontu a mesto, ktoré bolo súčasťou významného železničného systému by bolo pre Nemcov cennou korisťou, ktorá by zlepšila ich postavenie.
Bitka.
21. februára 1916 začala 1200 nemeckých kanónov deväťhodinovú delostreleckú prípravu, počas ktorej vypálili vyše milióna granátov, na fronte širokom len 40 km. Nasledoval útok nemeckého III., VII. a XVIII. armádneho zboru. Pri útoku boli po prvýkrát Nemcami použité aj plameňomety. Francúzska obrana Verdunu bola na začiatku bitky veľmi slabá. Väčšina delostreleckých zbraní, ktoré boli súčasťou opevnení, boli odstránené. Za dva dni útoku sa Nemcom podarilo obsadiť Bois des Caures, ale postúpili zatiaľ iba 5 km. Napredovanie výrazne spomaľovali dva prápory vedené plukovníkom E. Driantom, ktoré však Nemci nakoniec zatlačili k Samogneux, Beaumont a Ornes. Až v tomto momente si francúzske velenie uvedomilo narastajúce nebezpečenstvo v oblasti a začalo konať.
24. februára bol francúzsky XXX. zbor nútený ustúpiť na druhú líniu obrany a bol posilnený jednotkami XX. zboru vedeného generálom Balfourierom. Tie boli okamžite nasadené do boja. Toho večera náčelník francúzskeho generálneho štábu, generál de Castelnau, poradil najvyššiemu veliteľovi generálovi Joffremu, aby poslal do oblasti Verdunu 2. armádu generála Pétaina. Castelnau vymenoval za veliteľa verdunského úseku frontu generála Pétaina a 2. armádu prikázal rýchlo premiestniť do oblasti.
Nemecký 24. (Brandenburský) pechotný pluk zatiaľ 25. februára obsadil strednú časť francúzskych opevnení pri Verdune - pevnosť Douaumont. Pri dedine Douaumont sa však nemecký postup spomalil výdatným snežením ako aj húževnatou obranou 33. pechotného pluku, ktorému Pétain dávnejšie velil. Počas týchto bojov padol do zajatia aj kapitán Charles de Gaulle, ktorý bol v tej dobe veliteľom jednej z rôt 33. pluku. Znížená intenzita bojov umožnila Francúzom urýchlene prisunúť do oblasti 90 000 mužov a 23 000 ton munície zo železničného uzla v Bar-le-Duc. To bolo možné najmä vďaka automobilovej preprave po Voie Sacrée, pretože železničná trať vedúca do mesta bola od roku 1915 v nemeckých rukách.
Tak ako počas väčšiny ofenzív na západnom fronte sa v dôsledku postupu strácala výhoda vlastnej delostreleckej podpory, pretože vzrastali problémy s presunom delostreleckých zbraní po zničenej krajine, k čomu sa navyše pripojilo i nevhodné počasie. Ako Nemci postupovali hlbšie do nepriateľských pozícií, prenikali čoraz viac do palebného poľa francúzskych kanónov dislokovaných na západnom brehu Másy, takže na každý nový nemecký útok odpovedalo čoraz viac francúzskych diel. Ako vojaci nemeckej 5. armády útočili pozdĺž východného brehu na juh, stretali sa so silnou paľbou Pétainových kanónov z druhého brehu, ktorá ich neustále odtŕhala od ich krídel. Kvôli obsadeniu celej dediny Douaumont, ktoré bolo zavŕšené 2. marca 1916, prišli Nemci o 4 pluky (vyše 10 000 mužov).
Po tom čo sa Nemcom nepodarilo obsadiť Verdun frontálne, obrátili svoju pozornosť na krídla a pokúšali sa francúzske pozície obchvátiť útokmi na vrch Le Mort Homme 6. marca a pevnosť Vaux 8. marca. Počas troch mesiacov zúrivých zákopových bojov sa Nemcom podarilo obsadiť dediny Cumières a Chattancourt západne od Verdunu a pevnosť Vaux, ktorej obrancovia sa vzdali 2. júna. Straty počas týchto bojov boli na oboch stranách vysoké. Pétain sa pokúsil šetriť svoje jednotky v obrane, ale 1. mája bol povýšený a poverený velením Skupiny armád Stred a vystriedaný viacej ofenzívnym generálom Robertom Nivellom.
Nemci zatiaľ obrátili svoju pozornosť na ďalší taktický cieľ, ktorým pre nich bola pevnosť Souville. 22. júna 1916 začali ostreľovať francúzske pozície granátmi s difosgénom a ďalšieho dňa zaútočili s 60 000 mužmi, pričom sa im podarilo obsadiť batériu Thiaumont a dedinu Fleury. Boje o Souville, ktorý pri tomto útoku nezískali, pokračovali do 6. septembra.
1. júla 1916 Francúzi a Angličania v severnej časti západného frontu zaútočili na Somme a prinútili tak Nemcov stiahnuť časť svojho delostrelectva na obranu tohto úseku. Ako boje pokračovali do jesene, nemecké jednotky sa vyčerpali a Falkenhayn bol na poste náčelníka generálneho štábu nahradený Paulom von Hindenburgom. Hindenburgov zástupca, hlavný ubytovateľ generál Erich Ludendorff, čoskoro nadobudol v Nemecku veľkú moc. 
21. októbra 1916 začali Francúzi pod vedením generála Nivellea protiofenzívu. Kombinovala ťažké delostrelecké ostreľovanie a prudké útoky pechoty. Pomocou 400 mm ťažkých diel, ktoré prepravili po železnici ostreľovali pevnosť Douaumont, pričom svoju paľbu korigovali z pozorovacích lietadiel. Pevnosť aj vďaka tomu získali naspäť už 24. októbra. 2. novembra vyrvali Nemcom z rúk aj pevnosť Vaux. Nasledujúca fáza ofenzívy, ktorá sa začala 11. decembra, zatlačila Nemcov takmer do ich pôvodných pozícií.
Podstatne menšie francúzske ofenzívne akcie sa v oblasti Verdunu uskutočnili v auguste 1917, kedy sa im podarilo získať späť výšiny Mort Homme.
Dohra bitky a následky.
Pre Ústredné veľmoci, ktoré neoplývali takým veľkým ľudským potenciálom ako krajiny Dohody, by znamenala útočná operácia, pri ktorej prišli o viac vojakov než ich nepriateľ, prehru. V bojoch v okolí Verdunu Nemci Francúzom spôsobili o niečo vyššie straty na živej sile, než sami utrpeli, ale nedosiahli pomer strát 2:1 ako pôvodne plánovali, a to aj napriek tomu, že na začiatku početne niekoľkonásobne prevyšovali obrancov Verdunu. Obrana mesta sa pre Francúzov stala symbolom ich sebaobetovania a odhodlania vojakov vydržať aj tie najťažšie podmienky. Francúzske straty boli skutočne zdrvujúce, Pétain preto navrhol, aby jednotky v prvých líniách na fronte postupne rotovali, čím sa čiastočne obnovovali ich sily. A jednotlivci tak mali možnosť sa lepšie vyrovnať s hrôzami bojov. Rotácia jednotiek tak spôsobila, že „Verdunskej žmýkačky“ sa postupne zúčastnilo až 70% príslušníkov francúzskej armády. Naopak boje na nemeckej strane zasiahli len 25% nemeckých síl.
Úspech statických opevnení v bitke viedol francúzskych vojenských teoretikov k vytvoreniu Maginotovej línie, ktorá v neskoršom období mala chrániť francúzsko-nemecké hranice.

</doc>
<doc id="197854" url="https://sk.wikipedia.org/wiki?curid=197854" title="Čarodejníkov synovec">
Čarodejníkov synovec

Čarodejníkov synovec (orig. "The Magician's Nephew") je fantasy román od C. S. Lewisa, podľa vnútornej chronológie prvý zo série Kroniky Narnie, napísaný však až ako šiesty.
Obsah.
Príbeh sa začína v Londýne okolo roku 1900, keď sa dve deti, Digory Kirke a Polly Plummerová, stretnú na záhrade susedných domov. Digory povedal Polly, že jeho matka zomiera a obe deti sa stávajú priateľmi. Keď jedného dňa skúmali spoločné podkrovie obytných domov a vracali sa nesprávnymi dvermi naspäť, prekvapili Digoryho strýka Andrewa v jeho pracovni. Strýko Andrew, čarodejník-samouk, trikom donútil Polly dotknúť sa čarovného prsteňa, čo spôsobilo jej zmiznutie. 
Andrew potom prinútil Digoryho nasadiť si iný prsteňom, pričom mu sľúbil, že bude schopný priviesť Polly naspäť s párom prsteňov iného typu. 
Prstene preniesli deti do lesa s mnohými jazierkami. Na začiatku sa zdalo, že jazierka sú len plytké mláky, ale deti objavili, že ak si nasadia správny prsteň, jazierko ich prenesie do iného sveta. Tento Les medzi svetmi bol akousi spájacou izbou medzi rôznymi svetmi. Digory presvedčil Polly, aby išli jeden taký svet preskúmať, skôr než im strýko Andrew prstene po návrate vezme.

</doc>
<doc id="197855" url="https://sk.wikipedia.org/wiki?curid=197855" title="Kečuánčina">
Kečuánčina

Kečuánčina alebo kečujčina je jazyk Kečuáncov – pôvodného indiánskeho kmeňa v Južnej Amerike. Tento jazyk bol oficiálnym jazykom ríše Inkov. V súčasnosti ho používa vo viacerých dialektoch asi desať miliónov obyvateľov Južnej Ameriky, konkrétne v Peru, južnej a strednej Bolívii (v týchto dvoch štátoch je od roku 1975 resp. 1977 jedným z úradných jazykov), v južnej Kolumbii, v Ekvádore, v Argentíne a v severnej časti Čile. Tento jazyk je v súčasnosti najpoužívanejším z jazykov pôvodných obyvateľov amerického kontinentu.

</doc>
<doc id="197856" url="https://sk.wikipedia.org/wiki?curid=197856" title="Tofu">
Tofu

Tofu alebo tófu () je jedlo vyrábané zrážaním sójového mlieka pomocou solí (sadra), enzýmov alebo kyselín. Jednotlivé zrážadlá obohacujú za ich pomoci vyrobené tofu o špecifické látky. V niektorých publikáciách sa stretneme aj s variantmi názvu "toufu" alebo "tou-fu".
Pôvod a rozšírenie.
Tofu pochádza z Číny, kde sa začalo vyrábať už pred 2000 rokmi. V 7. storočí sa jeho znalosť rozšírila aj do Japonska. V oboch krajinách, rovnako aj vo Vietname, Kórei a Thajsku, patrí dodnes k tradičným jedlám.
V španielskom slovníku sa slovo tofu prvýkrát objavilo v roku 1603. V západných krajinách bolo tofu prakticky neznáme až do polovice 20. storočia, ale s rastúcim záujmom o vegetariánstvo a zdravú stravu sa aj tu začalo masívne rozširovať. Dnes možno tofu kúpiť nielen v obchodoch so zdravou výživou, ale aj v mnohých hypermarketoch a supermarketoch.
Výživa.
Tofu má málo kalórií, je bohatým zdrojom železa a bielkovín a neobsahuje žiadny cholesterol. Podľa použitého zrážadla môže byť bohaté aj na vápnik a horčík.
Využitie.
V ázijskej kuchyni sa tofu využíva v slaných aj sladkých jedlách a je cenené predovšetkým pre svoju schopnosť prijať chuť ostatných použitých prísad. V Európe a Amerike je tofu spojené predovšetkým s vegetariánstvom a vegánstvom, vďaka svojmu vysokému obsahu bielkovín.
Tofu sa väčšinou predáva v týchto podobách:
Tvrdší variant sa väčšinou používa v jedlách, ktoré majú mať tvar, napríklad v čínskej kuchyni alebo jedlách pripomínajúcich mäso, mäkké tofu sa používa v dezertoch, polievkach alebo omáčkach.
Tofu možno rôznymi spôsobmi "ochucovať" a pridávať do neho rozmanité prísady, napr. zeleninu, morské riasy alebo bylinky; na trhu existuje taktiež tofu údené, marinované alebo opekané. Výrobcovia zdravej výživy dodávajú ďalšie výrobky alebo polotovary odvodené z tofu alebo vyrobené podobnou technológiou, ako sú fašírky, nátierky či salámy.

</doc>
<doc id="197859" url="https://sk.wikipedia.org/wiki?curid=197859" title="Pentium D">
Pentium D

Pentium D je označenie dvoch sérií dvojjadrových 64-bitových x86 procesorov s mikroarchitektúrou NetBurst. Každý procesor obsahuje dve jadrá v jednom module. Prvý takýto procesor s kódovým označením Smithfield, bol uvedený 25. mája 2005. O 9 mesiacov neskôr bol uvedený procesor s kódovým označením Presler.

</doc>
<doc id="197860" url="https://sk.wikipedia.org/wiki?curid=197860" title="Xeon">
Xeon

Xeon je označenie viacerých rodín procesorov Intel architektúry x86, dvojprocesorových a multiprocesorových konfugurácií na jednej základnej doske určených na iné ako domáce použitie v serveroch a pracovných staniciach, v blade servroch a vložených systémoch. Značka Xeon sa používa po niekoľko generácií x86 a x86-64 procesorov. Majú obyčajne väčšiu kapacitu vyrovnávacej pamäte ako ich desktopové verzie. Verzie architektúry IA-64 sa nazývajú Itanium.

</doc>
<doc id="197863" url="https://sk.wikipedia.org/wiki?curid=197863" title="Rehoľa chudobných regulárnych klerikov Božej Matky Zbožných škôl">
Rehoľa chudobných regulárnych klerikov Božej Matky Zbožných škôl

Piaristi, tiež Rád chudobných regulárnych klerikov Matky Božej Zbožných škôl (lat. Ordo Clericorum regularium pauperum Matris Dei Scholarum Piarum) alebo kratšie Rád Zbožných škôl alebo Zbožné školy sú chudobný katolícky rehoľný rád. Rád založil v Ríme roku 1621 (18. november) sv. Jozef Kalazanský. Pápež Pavol V. ho schválil ako kongregáciu v roku 1617. V roku 1621 ho pápež Gregor XV. povýšil na rehoľný rád. Jeho členovia sa nazývajú piaristi (zbožní). 
Hlavným poslaním rádu je integrálna výchova detí a mládeže, zvlášť chudobných. 
"Poslaním našej rehole bude teda učiť deti od základov správne čítať, písať, počítať, učiť ich latinčinu ale predovšetkým ich naučiť nábožnosti a kresťanskej náuke. Nakoľko to bude možné, budeme im to podávať čo najľahšou formou." (sv. Jozef Kalazanský)
Heslo rehole, ktoré zakladateľ vyjadril v rôznych formách, znie takto: K väčšiemu rastu zbožnosti (lat. Ad maius pietatis incrementum) v skratke: A + M + P + I. 

</doc>
<doc id="197864" url="https://sk.wikipedia.org/wiki?curid=197864" title="Pentium Extreme Edition">
Pentium Extreme Edition



</doc>
<doc id="197865" url="https://sk.wikipedia.org/wiki?curid=197865" title="Amín">
Amín

Amíny sú organické zlúčeniny a tiež druh funkčnej skupiny, ktoré obsahujú dusík ako kľúčový atóm. Vo svojej štruktúre amíny pripomínajú amoniak, kde jeden alebo viac vodíkových atómov je nahradených organickými substituentami ako napríklad alkylovými alebo arylovými skupinami. Ich všeobecný vzorec je teda NR1R2R3. Amíny sú jedna z centrálnych funkčných skupín v organickej chémii. Všetky známe životné procesy závisia na aminokyselinách, z ktorých každá obsahuje aminoskupinu.
Dôležitú výnimku tvoria zlúčeniny typu RC(O)NR2, kde C(O) je karbonylová skupina, ktoré sa nenazývajú amíny, ale amidy. Amidy a amíny majú odlišné štruktúry a vlastnosti, takže tento rozdiel je chemicky dôležitý. Trochu mätúci je však fakt, že amíny, v ktorých skupina N-H bola nahradená skupinou N-M (kde M je kov), sa takisto nazývajú amidy (presnejšie amidy kovov), napríklad (CH3)2NLi sa nazývam lítiumdimetylamid.
Klasifikácia.
Amíny sa delia na tri skupiny podľa toho, koľko atómov vodíka amoniaku bolo substituovaných:
Okrem toho osobitou štvrtou skupinou sú amóniové soli, kde sú nahradené všetky tri atómy vodíka a k tomu je na voľný elektrónový pár atómu dusíka naviazaná štvrtá skupina, čím sa celý komplex stáva kladne nabitým (katiónom). Vzorec týchto zlúčenín je NR4+ (pričom naviazané skupiny môžu byť rôzne). 
Tieto kategórie sa niekedy označujú ako 1° (primárny), 2° (sekundárny), 3° (terciárny), 4° (kvartérny).
Skupiny, ktoré nahradzujú atómy vodíka, môžu vytvoriť i cyklus, vtedy vznikajú cyklické amíny.

</doc>
<doc id="197867" url="https://sk.wikipedia.org/wiki?curid=197867" title="Parlophone">
Parlophone

Parlophone je značka hudobného vydavateľstva, založeného v Nemecku v roku 1896 spoločnosťou Carl Lindstrom Company. Obchodná značka "₤" nie je znakom britskej libry ("£"), je to nemecké písmeno "L", iniciála mena Lindstrom.
História.
Počas prvej svetovej vojny, bola v Holandsku založená firma Transoceanic Trading Company, ktorá sa starala o zámorský majetok spoločnosti. V roku 1923 bola založená britská pobočka, ktorú viedol Oscar Preuss. V spolupráci s americkou značkou Okeh Records, sa stalo vydavateľstvo Parlophone v Spojenom kráľovstve hlavnou značkou, ktorá produkovala džezovú hudbu. V roku 1927 sa stala majiteľom firmy Carl Lindstrom Company (a tým aj vydavateľstva Parlophone) v Spojenom kráľovstve firma Columbia Graphophone Company. V roku 1931 sa Columbia spojila s Gramophone Company a vytvorili spolu Electric &amp; Musical Industries Ltd (EMI). 
Pod vedením firmy EMI značka Parlophone na začiatku pôsobila ako vydavateľ džezovej hudby, neskôr špecializovanej hudby, hovoreného slova a komediálneho žánru (napr. The Goons). V roku 1950 si Preuss najal za asistenta vtedy 24 ročného George Martina. V roku 1955 po Preussovom odchode do dôchodku ho Martin nahradil. Hlavnými umelcami, nahrávajúcimi pod značkou Parlophone boli vtedy Obernkirchen Children's Choir z Nemecka, škótsky hudobník Jimmy Shand a klaviristka Mrs Mills.

</doc>
<doc id="197868" url="https://sk.wikipedia.org/wiki?curid=197868" title="Krivín">
Krivín

Krivín sa skladá z dvoch skalnatých výbežkov podľa veľkosti pomenovaný Veľký a Malý Krivín. Nadmorská výška Veľkého Krivína dosahuje a pri dobrej viditeľnosti možno vidieť z neho aj vysielač Zobor v Nitre a masív pohoria Pohronský Inovec. Lokalita Krivín na ľavobrežnom toku rieky Hron, v katastrálnom území obce Rybník, tvorí dominantu obce Psiare.
Prírodná rezervácia Krivín.
Od roku 1993 je prírodnou rezerváciou a patrí do CHKO Štiavnické vrchy. Na výmere sú strmé svahy lesných porastov a skalných xerotermných biotopov s výskytom viacerých chránených druhov flóry a fauny. Územie má veľký význam z hľadiska výskytu veľkého počtu chránených, vzácnych a ohrozených druhov rastlín a živočíchov. Sú tu lokality panónskej flóry a fauny s malým počtom horských a karpatských druhov.
Prírodná rezervácia Krivín je budovaná lávovými prúdmi amfibolicko-pyroxenického andezitu Presilského efuzívneho komplexu, ktorý leží v nadloží explozívnych produktov (redeponovaných tufoch) drastvickej formácie. Mohutný lávový komplex má hrúbku 250 až . Jednotlivé lávové prúdy predstavujú doskovité až jazykovité telesá rôznej hrúbky s blokovou odlučnosťou a v bazálnych častiach s doskovitou.
Historický pohľad na Krivín.
Podľa historických dohadov je Krivín hradisko z doby halštatskej a veľkomoravskej s viacnásobným obranným valovým systémom. V tomto období sa hradiská podobného typu v našom okolí dosť vyskytovali, lebo tu bola „"Slovenská brána"“ a mali za účel brániť vstup do banských miest. Ďalšie hradiská sa nachádzali pri Kozárovciach, Tlmačoch, Tekovskej Breznici a hlavná obranná pevnosť bola v Hronskom Beňadiku (dnešný kláštor).
K lokalite Krivín sa viaže viacero ľudových povestí a rozprávaní o zbojníkovi Zlejkovi, ktorý mal v nej svoju skrýšu "(„Zlejkova diera“)".

</doc>
<doc id="197872" url="https://sk.wikipedia.org/wiki?curid=197872" title="Barrandov Studio">
Barrandov Studio

Barrandov Studio je spoločnosť, ktorá vlastní niekoľko známych filmových štúdií v Prahe. Tieto filmové ateliéry vznikli v roku 1930, sú najväčšie v Česku a jedny z najväčších v Európe.
História.
Boli založené Milošom Havelom, a ich výstavba trvala 3 roky. V areáli sa nachádzajú aj dabingové štúdia Barrandov Dabing.
Vznikli tu rôzne hollywoodske filmy vrátane "", "Casino Royale", ", Čarodejnica a skriňa", "Králiček Jojo" a ďalšie.
Stavby v areáli.
Štúdiá

</doc>
<doc id="197874" url="https://sk.wikipedia.org/wiki?curid=197874" title="Refrén">
Refrén

Refrén (zo starofrancúzskeho "refraindre" "opakovať" podobne ako zo starolatinského "refringere") je opakovaná časť básne alebo piesne. Opakuje sa časť verša, celý verš alebo niekoľko veršov alebo časť básne (piesne).

</doc>
<doc id="197875" url="https://sk.wikipedia.org/wiki?curid=197875" title="Schelklingen">
Schelklingen

Schelklingen je mesto v krajinskom okrese Alb-Donau v spolkovej krajine Bádensko-Württembersko v Nemecku. Mesto má 7 113 obyvateľov a rozlohu . 
Geografia a poloha.
Mesto Schelklingen leží na úpätí pohoria Švábska Jura (), asi západne od väčšieho mesta Ulm. 
Mesto susedí na severe s obcou Heroldstatt, na východe s mestom Blaubeuren, na juhovýchode s mestom Erbach, na juhu s obcami Altheim a Allmendingen ako aj na západe s obcou Mehrstetten a mestom Münsingen, ktoré sú obidva už v krajinskom okrese Reutlingen.

</doc>
<doc id="197882" url="https://sk.wikipedia.org/wiki?curid=197882" title="Kocába">
Kocába

Kocába je riečka v Čechách. Pramení na východnom okraji mesta Příbram v miestnej časti Nová Hospoda, v Štěchoviciach sa vlieva do Vltavy.

</doc>
<doc id="197883" url="https://sk.wikipedia.org/wiki?curid=197883" title="Starý Knín">
Starý Knín

Starý Knín je časť Nového Knína v Česku. V minulosti to bola samostatná obec, ale dnes s Novým Knínom stavebne, ako aj administratívne splynula. Bolo zlúčené aj číslovanie domov, Starý Knín tak je základnou sídelnou jednotkou na rovnomennom katastrálnom území. Nachádza sa z väčšej časti na ľavom brehu Kocáby.
Dejiny.
Prvá písomná zmienka o Kníne pochádza z roku 1186, kedy sa v ňom stretli Bedřich a Konrád Ota Znojemský, aby tu po krvavej bitke pri Loděniciach podpísali mierovú zmluvu, ktorej dôsledkom bolo okrem iného začlenenie Moravy do zväzku zemí Koruny českej.
V roku 1321 vysadil Štěpán z Tetína na „nemeckom" práve dediny Knín, Dobříš, Kytín, Libčice a mestečko Dušníky pri meste Příbram. Niekedy medzi rokmi 1321 až 1331 došlo k oddeleniu časti osady, ktorá bola pred rokom 1331 povýšená na mestečko a neskôr sa začala menovať ako Nový Knín. Zvyšok osady zostal dedinou a neskôr sa dostal do rúk svetskej a v roku 1669 cirkevnej vrchnosti.
V 2. polovici 14. storočia sa o Starý Knín delilo niekoľko zemanov a rozdelenie panstva trvalo ešte na počiatku počiatku 16. storočia. V roku 1554 sa Starý Knín dostal do držania rodu Ježovských z Lúb. (Les medzi Starým Knínom a Malou Hrašticou sa podnes nazýva Ježov, rod pripomína i horáreň Ježovka u Dobříša.) Náhrobky niektorých členov rodu možno doteraz nájsť na vnútorných stenách lodi staroknínskeho kostola.
26. apríla 1601 sa Ludmila Ježovská z Lub vydala za Václava Vratislava z Mitrovic, zvaného Tureček (prezývku získal vďaka dobrodružnej výprave do Turecka, ktorej sa zúčastnil ako člen cisárskeho posla baróna Fridricha Krekvica). Za stavovského povstania zachoval vernosť Habsburgovcom a v roku 1629 bol povýšený do panského stavu. Zomrel 22. novembra 1635 a bol pochovaný pod dlažbou presbytéria staroknínského kostola.
V roku 1639 bol Starý Knín (rovnako ako široké okolie) ťažko postihnutý švédskym vpádom. Staroknínsky kostol sa zrejme najväčšej skaze vyhol, lebo sa v ňom doteraz zachovala neskoro renesančná cínová krstiteľnica z roku 1601.
Po vojne si Vratislavovovci z Mitrovíc vybudovali v areálu hospodárskeho dvora v Starom Kníne zámoček a zvyšky staršieho sídla nechali prestavať na sýpku.
Dňa 20. decembra 1669 predal Petr Vratislav z Mitrovíc zadlžené panstvo Rytierskemu rádu krížovníkov s červenou hviezdou, v ktorého rukách zostal do konca feudálneho zriadenia (Fara je v držaní rádu dodnes). Zámoček Vratislavovcov z Mitrovíc bol zmenený na faru a z dovtedajšej fary sa stal krížovnícky špitál.
V 17. a 18. storočí bol prestavaný kostol, čím získal v podstate (až na drobné zmeny) svoju terajšiu podobu.
V roku 1899 vznikol zbor dobrovoľných hasičov (osamostatnením staroknínskych členov dovtedajšieho zboru spoločného pre Starý i Nový Knín).
Na prelome 19. a 20. storočia bola radikálne prestavaná väčšia časť areálu krížovnického dvora do terajšej podoby.
V roku 1960 bol Starý Knín pripojený k Novému Knínu. Zjednotené bolo i číslovanie domov: domy v dovtedajšom Novom Kníne si zachovali pôvodné čísla, čísla dovtedajších staroknínskych domov byli zvýšené o 300.
V roku 1974 bolo otvorené letné kino.

</doc>
<doc id="197884" url="https://sk.wikipedia.org/wiki?curid=197884" title="Povesť (literatúra)">
Povesť (literatúra)

Povesť je krátky žáner prozaickej epiky, ktorý spravidla spracúva historickú tematiku voľne, v rozpore s historickou skutočnosťou, s pútavým dejom. V súčasnosti je termín takmer výlučne vyhradený pre oblasť ľudovej slovesnosti. V minulosti sa ako "prostonárodná povesť" označovala ľudová rozprávka.
Základnou rozličnosťou je, že povesť má reálny základ, napríklad nejaké územie.(Bratislavský hrad, Svätopluk...), kým rozprávka má celý dej vymyslený. 
Povesť je podobná rozprávke, má jednoduchý dej a je krátka. 
Povesti rozdeľujeme na 4 druhy:

</doc>
<doc id="197886" url="https://sk.wikipedia.org/wiki?curid=197886" title="Munderkingen">
Munderkingen

Munderkingen je mesto v krajinskom okrese Alb-Donau v spolkovej krajine Bádensko-Württembersko v Nemecku. Mesto má 5 052 obyvateľov a rozlohu 13,08 km².
Geografia a poloha.
Historické mestské jadro leží na rieke Dunaj. Mesto je asi 33 km na juhozápad od väčšieho mesta Ulm.
Mesto Munderkingen susedí na severe s mestom Ehingen, na východe s obcou Rottenacker, na juhu s obcami Unterstadion, Emerkingen a Hausen am Bussen, ako aj na západe s obcami Obermarchtal a Untermarchtal.
Kultúra.
Munderkingen sa nachádza na švábskej barokovej ceste ("Oberschwäbischen Barockstraße"), ako aj na Dunajskej cyklistickej ceste ("Donauradweg"), ktorá vedie z mesta Donaueschingen do Budapešti. Munderkingen je tiež tradičné jadro osláv karnevalu švábsko-alemanský Fasnet ("schwäbisch-alemannischen Fastnacht").
Náboženstvo.
Munderkingen je katolíckym mestom. Dnes sú rozdelené náboženstvá v meste takto: katolícke 73%, evanjelické 16%, islamské 5%.

</doc>
<doc id="197889" url="https://sk.wikipedia.org/wiki?curid=197889" title="Elektroluminiscencia">
Elektroluminiscencia

Elektroluminiscencia je luminiscencia, vyvolaná priamym účinkom elektrického poľa.
Tento jav sa komerčne využíva najmä v LED a OLED zariadeniach, displejoch a technológiách.

</doc>
<doc id="197891" url="https://sk.wikipedia.org/wiki?curid=197891" title="Ehingen (okres Alb-Donau)">
Ehingen (okres Alb-Donau)

Ehingen je mesto v krajinskom okrese Alb-Donau v spolkovej krajine Bádensko-Württembersko v Nemecku. Mesto má 25 941 obyvateľov a rozlohu . 
Geografia a poloha.
Mesto Ehingen leží na juhovýchode Bádenska-Wurttemberska, asi 23 km na juhozápad od mesta Ulm alebo 67 km na juhovýchod od mesta Stuttgart. Je to najväčšie mesto krajinského okresu Alb-Donau. Od 1. januára 1974 je Ehingen veľké krajské mesto ("Große Kreisstadt") (doposiaľ jediné v okrese Alb-Donau). 
Mesto Ehingen susedí (zo severu v smere hodinových ručičiek): s mestom Schelklingen, s obcami Allmendingen, Altheim, Öpfingen a Griesingen, mestom Laupheim a obcou Schemmerhofen (obidva okres Biberach), ďalej s obcami Unterstadion, Rottenacker, mestom Munderkingen, obcami Untermarchtal a Lauterach ako aj s mestom Hayingen a obcou Münsingen (obidva okres Reutlingen).
Stručné dejiny.
Prvá zmienka o meste v písanom dokumente je z roku 961. V rokoch 1346 až 1805 Ehingen patril k Rakúsku. V roku 1805 mesto patrilo do nového kráľovstva "Württemberg". V rokoch 1688 a 1749 boli veľké časti mesta zničené ohňom.
V roku 1974 Ehingen so 17 obklopujúcimi obcami pod jeho mestskou kontrolou dostal titul "„Grosse Kreisstadt“", prakticky najvyšší možný titul pre mesto jeho veľkosti.
Hospodárstvo.
Ehingen je v kraji známy ako sídlo obchodného reťazca s drogériou firmy Schlecker, ktorá má svoje filiálky v celom Nemecku ako aj v Európe. Ďalšie firmy v meste sú Liebherr (žeriavy), Sappi (papiereň), HTE Tries (hydraulické prvky), Berg-Brauerei – pivovar v mestskej štvrti Berg, a firma Ziegelwerke Rimmele (tehly).
Externé odkazy.
Oficiálna stránka

</doc>
<doc id="197892" url="https://sk.wikipedia.org/wiki?curid=197892" title="Laichingen">
Laichingen

Laichingen je mesto v krajinskom okrese Alb-Donau v spolkovej krajine Bádensko-Württembersko v Nemecku. Mesto má 11 008 obyvateľov a rozlohu 69 84 km². 
Geografia a poloha.
Mesto Laichingen leží v pohorí Švábska Jura, približne západne od väčšieho mesta Ulm. Nadmorská výška sa pohybuje .
Mesto susedí na severe s obcou Hohenstadt v okrese Göppingen, na východe s obcami Merklingen a Dornstadt, na juhu s obcou Berghülen, mestom Blaubeuren a obcou Heroldstatt ako aj na západe s mestom Münsingen v okrese Reutlingen a obcou Westerheim.
Dejiny.
Meno Laichingen pochádza údajne od mena alemanského náčelníka, ktorý sa volal "Laicho" a ktorý založil v miestach dnešného Laichingenu osadu. Roku 1364 ponúkol cisár Karol IV. obyvateľom mesta mestské práva. Oni ich však odmietli, pretože nechceli stavať hradby.
Až do stredoveku siaha tradícia miestneho tkáčstva. Ťažké prírodné podmienky umožňovali obyvateľom obživu vďaka pestovania ľanu a obchode v vzdialenom meste Ulm. Jeden z tkáčskych domov, ktorý bol postavený v roku 1677 stál v Laichingene až do roku 2002. Potom bol rozobratý a znovu postavený v národopisnom múzeu v obci Beuren, ležiacej asi západne od mesta Laichingen.
V skorších časoch bola v strede mesta takzvaná "Hüle". Ide o akúsi nádrž zo zvetranej sopečnej horniny utesnenej ílom. V dobách dažďov zadržuje vodu, v dobách sucha sa do nej musí voda namáhavo dopravovať alebo čerpať z údolných prameňov. Táto "Hüle" slúžila ako zdroj vody pre obyvateľstvo a dobytok vo viacerých miestach na pohorí Švábska Jura. Týmto rozsiahlym krasovým územím presakuje totiž voda do podzemných jaskýň, takže povrchová voda je skôr vzácnosťou. Od roku 1871 sa rozvíjal verejný vodovod, na ktorý bol Laichingen v päťdesiatych rokoch 20. storočia tiež napojený. Preto zmieňovaná "Hüle" ustúpila dnešnému námestiu.
V roku 1950 obdržal Laichingen obnovené mestské práva. V roku 1987 bola tzv. "Laichingenská hladová kronika" odhalená ako antisemitistický falzifikát.
Vzdelanie.
V západnej časti mesta sa nachádza oblasť, v ktorej sú sústredené všetky vzdelávacie ústavy:
Ďalej sú v mestských častiach "Feldstetten" a "Machtolsheim" základné školy.
Priemysel.
Kedysi kvitnúce tkáčstvo sa pretransformovalo v moderný textilný priemysel. V meste sú tiež farbiarne textilu. Ďalej sa novo rozvinul strojársky priemysel, ktorý je zastúpený predovšetkým firmami, ktoré konštruujú a vyrábajú výrobné nástroje pre automobilové firmy z oblasti Stuttgartu.
Doprava.
Mesto Laichingen je napojené pomocou 7 kilometrov vzdialeného nájazdu Merklingen na dialnicu A8. Mesto bolo do roku 1985 napojené úzkokoľajovou železnicou do obce Amstetten, ktorou prechádza hlavný železničný ťah zo Stuttgartu do Ulmu. Úzkokoľajová železnica vedie dnes len do asi 9 kilometrov od Laichingenu vzdálenej obce Öpfingen a slúži k turistickým jazdám. V Laichingene ostala pamiatka na úzkokoľajovú železnicu a síce Staničná ulica ("Bahnhofstraße"). Nebezpečná cestná križovatka priamo na námestí bola v minulých rokoch nahradená kruhovým objazdom.

</doc>
<doc id="197893" url="https://sk.wikipedia.org/wiki?curid=197893" title="Lithtech">
Lithtech

Lithtech je herný engine, ktorý bol prvotne vyvíjaný spoločnosťou Monolith Productions v spolupráci s firmou Microsoft. Spoločnosť Monolith neskôr vytvorila samostatnú pobočku Lithtech Inc., ktorá sa zaoberala ďalším vývojom enginu. Firma Lithtech sa neskôr premenovala na Touchdown Entertainment.

</doc>
<doc id="197895" url="https://sk.wikipedia.org/wiki?curid=197895" title="Kyvadlo (album)">
Kyvadlo (album)

Kyvadlo je šiesty štúdiový album, ktorý nahrala slovenská rocková skupina Desmod. Album vydalo 19. novembra 2007 hudobné vydavateľstvo Universal Music.
Na albume je trinásť skladieb, medzi ktorými je „Čiernobiela“ duet, ďalší duet so Zuzanou Smatanovou, titulná pieseň seriálu "Panelák", „Lavíny“, či ďalší hit, nahrávka skladby „Vyrobená pre mňa“. Obal albumu Kyvadlo navrhol akademický maliar Karol Felix. Napriek tomu, že ide o výtvarníka, ktorý úspešne predáva diela aj v zahraničí, Desmod zaň nič platiť nemusel. Karol Felix im ho vytvoril ako protislužbu za niekoľko unplugged skladieb, ktoré skupina zadarmo zahrala počas vernisáže jeho výstavy v Nových Zámkoch.

</doc>
<doc id="197899" url="https://sk.wikipedia.org/wiki?curid=197899" title="Nitroamín">
Nitroamín

Nitroamíny sú organické zlúčeniny, ktoré obsahujú nitroamínovú funkčnú skupinu R2N-NO2. Príklady nitroamínov sú výbušniny ako napríklad oktogén, cyklotrimetyléntrinitramín a tetryl. 
Napriek ich amínovej skupine, dusíková funkčná skupina ťažko odovzdáva elektróny. Sekundárne nitroamíny so štruktúrou R-NH-NO2 sú slabé organické kyseliny s p"Ka"Disociačná konštanta okolo 5,6.

</doc>
<doc id="197903" url="https://sk.wikipedia.org/wiki?curid=197903" title="Tetrytol">
Tetrytol

Tetrytol je triviálny názov pre skupinu vysoko účinných trhavín, zmesí tetrylu a trinitrotoluénu. Podľa účelu použitia môžu byť zvolené rôzne pomery oboch zložiek, bežne sa zvykla laborovať zmes pozostávajúca zo 70 % tetrylu a 30 % tritolu. Keďže je tetryl citlivejší na mechanické a tepelné impulzy než tritol, má vyššiu detonačnú rýchlosť a tvorí hlavnú časť zmesi, podobá sa aj tetrytol skôr na túto zložku zmesi. Tetrytoly sú na rozdiel od tetrylu tavitelné, podobne ako tritol a dajú sa preto ľahko laborovať do rôznych munícií.
Tetrytol sa zvyčajne používal v počinových a zosilňovacích náložkách (na spoľahlivý prenos detonácie z malej rozbušky na veľkú nálož málo citlivej trhaviny, anglicky „booster charge“), prípadne aj ako hlavná trhacia nálož v muníciách malých kalibrov (napríklad pozemné míny, bombičky v kazetových muníciách, trhacie nálože chemických granátov a podobne).
Po druhej svetovej vojne však používanie tetrylu všeobecne ako aj tetrytolov ustúpilo do pozadia novším, výkonnejším a menej toxickým trhavinám, ako hexogén, oktogén, pentrit a ich rôznych zmesí napríklad s tritolom alebo polymérmi.

</doc>
<doc id="197904" url="https://sk.wikipedia.org/wiki?curid=197904" title="Allmendingen">
Allmendingen

Allmendingen je obec v krajinskom okrese Alb-Donau v spolkovej krajine Bádensko-Württembersko v Nemecku. Obec má 4 574 obyvateľov a rozlohu . 
Geografia a poloha.
Obec leží 25 km na západ od mesta Ulm, v nadmorskej výške 
Obec Allmendingen susedí na severe s mestom Schelklingen, na východe s obcou Altheim, na juhu a západe s mestom Ehingen.
K obci Allmendingen patria aj jej časti "Ennahofen, Grötzingen, Niederhofen, Schwörzkirch, Pfraunstetten, Ermelau" a "Weilersteußlingen". 
Doprava.
Allmendingen leží na ceste "Donautalbahn", ktorá vedie z Donaueschingenu do Ulmu. Má taktiež železničné spojenie do Ehingenu ako aj do Ulmu a Memmingenu . 
Firmy.
Najväčšou domácou firmou je cementáreň "Firma Schwenk".
Voľný čas a šport.
Obec Allmendingen mala ako prvá obec v kraji ešte pred mestom Ehingen, kúpalisko. Ďalej sa tu nachádza jeden tenisový kurt, futbalový štadión ako aj jedno tréningové miesto.
Externé odkazy.
Oficiálna stránka obce Allmendingen

</doc>
<doc id="197911" url="https://sk.wikipedia.org/wiki?curid=197911" title="Westerstetten">
Westerstetten

Westerstetten je obec v krajinskom okrese Alb-Donau v spolkovej krajine Bádensko-Württembersko v Nemecku. Obec má 2 178 obyvateľov a rozlohu . 
Geografia a poloha.
Obec Westerstetten leží na rieke Lonetal v pohorí Švábska Jura v nadmorskej výške , asi 10 km severne od mesta Ulm.
Obec susedí na severe s obcou Weidenstetten, na východe s obcami Holzkirch a Breitingen, na juhu s Beimerstetten, na juhozápade s Beimerstetten a na severozápade s Lonsee.
Dejiny.
Prvá písomná zmienka o obci Westerstetten je z roku 1225. 
Kultúra a pamiatky.
Významná baroková stavba, postavený v roku 1717 až 1721. Základ veže zo 13./14. storočia.

</doc>
<doc id="197913" url="https://sk.wikipedia.org/wiki?curid=197913" title="Tolimán">
Tolimán

Tolimán môže byť:

</doc>
<doc id="197914" url="https://sk.wikipedia.org/wiki?curid=197914" title="Podzávoz">
Podzávoz

Podzávoz je mestská časť mesta Čadca. Nachádza sa severozápadne od centra mesta a je akýmsi predmestím pred vstupom z Milošovej. Je na povodí rieky Čierňanky.
Polohopis.
Podzávoz sa nachádza na východnom okraji Predných vrchov (podcelku Turzovskej vrchoviny), v údolí Milošovského potoka, ktorý priteká z Milošovej a na juhovýchodnom okraji sa vlieva do Čierňanky. Na juhu sa dvíha hrebeň Jurošovského vrchu, ktorý oddeľuje územie od Hornokysuckého podolia.
Na severe susedí so Svrčinovcom, na východe s Čadečkou, na juhu s centrom a mestskými časťami U Hluška a U Sihelníka, na západe s Rakovou a na severozápade s Milošovou.
Priemysel a doprava.
Východným okrajom územia vedie diaľnica D3, otvorená v decembri 2020. Na nej je vybudovaný výjazd Podzávoz s privádzačom a estakáda Podzávoz, na ktorej diaľnica prekonáva údolie Čierňanky. V tesnej blízkosti diaľničného výjazdu sa nachádza "Priemyselný park Čadca - Svrčinovec", v ktorom sídlia firmy z oblasti strojárskeho a automobilového priemyslu.

</doc>
<doc id="197916" url="https://sk.wikipedia.org/wiki?curid=197916" title="Tetralit">
Tetralit



</doc>
<doc id="197917" url="https://sk.wikipedia.org/wiki?curid=197917" title="Tetril">
Tetril



</doc>
<doc id="197918" url="https://sk.wikipedia.org/wiki?curid=197918" title="2,4,6-trinitrofenyl-N-metylnitramín">
2,4,6-trinitrofenyl-N-metylnitramín



</doc>
<doc id="197919" url="https://sk.wikipedia.org/wiki?curid=197919" title="Kiting">
Kiting

Kiting je jeden z najmladších a zároveň najdynamickejšie sa rozvíjajúcich adrenalínových športov súčasnosti. Základom tohto športu je vlečný drak – kite, ktorý slúži ako hybný nástroj na ťahanie jazca a hybnou silou je vietor s veterným rozsahom 3 – /s. Drak má tvar leteckého krídla s plochou od 4 – 2, ktorý jazdec stojaci na doske (boarde) ovláda cca dlhými šnúrami. Draky sú buď nafukovacie, ktorých tvar drží niekoľko od seba oddelených segmentov a ktoré sú napustené stlačeným vzduchom alebo komorové, ktorých technológia je prevzatá z paraglidingu. 
Kiting sa dá prevádzkovať v našich podmienkach celoročne na množstvo spôsobov podľa schopností a skúseností jazca buď na vode, na snehu alebo na zemi. V prípade jazdy na snehu ide o snowkiting, pričom jazdec môže používať lyže alebo snowboard. Landkiting sa jazdí na boarde s kolieskami a pri buggykitingu jazdec sedí v trojkolesovej buggyne. Dajú sa samozrejme použiť podľa podmienok aj nožové alebo kolieskové korčule a podobne. Nafukovacie draky sa vo všeobecnosti používajú na vodu, nakoľko pri dopade na vodnú hladinu vďaka nafúknutým segmentom zostanú plávať a ľahšie sa z nej štartujú a komorové draky zas na ostatné formy kitingu, čo však v niektorých prípadoch nebýva pravidlom. Jazdec môže pri dorých podmienkach dosahovať rýchlosť jazdy až do /h. 
Podľa štýlu jazdy sa snowkiting delí na ďalšie kategórie – freeriding, čo je najtypickejšia forma snowkitingu tzv. voľná jazda z kopca na kopec, ktorá vďaka nízkej fyzickej náročnosti je vhodná pre všetky generácie jazcov, ďalej je to freestyle, čo sú rôzne triky a skoky a najvyššou formou je kite flying – ide o hrozivo vyzerajúce polety z kopca vo výške niekoľko desiatok metrov, ktoré sú vďaka svojej náročnosti výsadou len zopár najskúsenejších jazdcov. V posledných rokoch sa medzi svetovú elitu kitingu dostali už aj českí jazdci.

</doc>
<doc id="197920" url="https://sk.wikipedia.org/wiki?curid=197920" title="Sójové mlieko">
Sójové mlieko

Sójové mlieko alebo sójový nápoj je označenie pre nápoj vyrábaný zo sóje namáčaním, drvením, varením a následným precedením.
Sójové mlieko v skutočnosti mliekom nie je, nazýva sa tak pre svoju farbu a preto, že je používané ako náhrada živočíšneho mlieka napríklad vo vegánskej kuchyni.
Výživa.
Je zdrojom vitamínu E a lecitínu. V porovnaní s kravským mliekom neobsahuje laktózu a kaseín.
Rozšírenie.
Sójové mlieko je používané predovšetkým v Číne, kde má aj svoj pôvod . Rozšírené je aj v Japonsku, ale nedosahuje tam také rozšírenie ako kravské mlieko, používá sa hlavne k výrobe tofu. V posledných rokoch sa rozširuje aj v západnom svete, predovšetkým vo vegánskej a vegetariánskej strave.

</doc>
<doc id="197931" url="https://sk.wikipedia.org/wiki?curid=197931" title="Dimetylanilín">
Dimetylanilín

Dimetylanilín alebo "N","N"-dimetylanilín je organická chemická zlúčenina odvodená od anilínu. Skladá sa z benzénového jadra a odvodenej aminoskupiny, je to terciárny aromatický amín. Je to jedovatá mazľavá kvapalina. Používa sa ako rozpúšťadlo a v niektorých syntézach.
Zavádzaním dusíka je schopný vytvoriť tetryl, výbušnú zlúčeninu s tromi nitroskupinami (NO2).

</doc>
<doc id="197933" url="https://sk.wikipedia.org/wiki?curid=197933" title="Korlátka">
Korlátka

Korlátka (normovaný názov) Korlátko alebo Korlátsky hrad kedysi slúžil na stráženie tzv. Českej cesty. Hrad pochádza z 13. storočia, opustený bol v 18. storočí. Dnes sa z neho dochoval črep valcovej veže (na Slovensku ojedinelé), zvyšky paláca a hradieb. Najviac zachovaná je hospodárska budova v predhradí.
Hrad sa nachádza v Malých Karpatoch, 455 m n. m., nad obcou Cerová pri časti Rozbehy.
Ďalšie názvy: "Korlátsky hrad", "Korlátko", "Korlátky", "Cerovský zámok", "Konrádov kameň", 1324 "Korlathkeu", 1399 "Korlathkw", "Kunradstayn", 1443 "Koratowe Kameny", "Kunradi Lapide", "Karlátkó", "Konradstein"

</doc>
<doc id="197934" url="https://sk.wikipedia.org/wiki?curid=197934" title="Otrokárstvo (využívanie otrokov)">
Otrokárstvo (využívanie otrokov)

Otrokárstvo je systém založený na využívaní práce (dočasných, doživotných či dedičných) otrokov. Človek žijúci v otroctve, otrok, je úplne osobne závislý a neslobodný a je predmetom
vlastníctva.
Otrokárstvo je jav, ktorý sa vyskytoval už v tých najstarších civilizáciách a sú oblasti, kde pretrváva dodnes. Dôvodom jeho vzniku bol posilňovanie a udržanie hospodárskej činnosti. Zároveň zotročovatelia takmer vždy vnímali otrokov ako "divoké bytosti alebo barbarov". Dokonca aj v starom Grécku samotný Aristoteles tvrdí, že otroctvo je prirodzený jav, umožňujúci slobodnému človeku venovať svoj čas politike a dobrej správe verejných statkov.
Otrok.
Otrok (knižne rab, zriedkavo abd), je osobne neslobodný človek, ktorý je v úplnom neobmedzenom vlastníctve inej osoby, tzv. otrokára, spravidla ako pracovník. Otrok môže byť dočasný, doživotný alebo dedičný.
V marxistickej historiografii je to zároveň hlavná výrobná sila otrokárskej spoločnosti.
Otrokár.
Otrokár je osoba vlastniaca otroka/otrokov.
V marxistickej historiografii je to zároveň príslušník vládnucej triedy v otrokárskej spoločnosti vlastniaci okrem výrobných prostriedkov (napr. latifundií) aj bezprostredných výrobcov – otrokov.
Otrokárstvo v staroveku.
Prvé, aj keď veľmi strohé záznamy o výskyte otrokov pochádzajú zo sumerského obdobia v Mezopotámii. V starom Egypte podiel otrokov na výkonnosti ekonomiky osciloval. Zdrojom otrokov boli dobyvačné vojny a neexistovala žiadna právna úprava regulujúca otrokárstvo.
V starom Ríme je už otrokárstvo regulované aj zákonom. Tento stanovuje aj možnosť prepustenia otroka na slobodu, ktoré však musí vždy byť odôvodnené. Najväčší rozmach tu otrokárstvo nadobudlo v období medzi 5. a 1. storočím pred Kr. Po vzniku a postupnom rozšírení kresťanstva a jeho téz, ale aj (a najmä) vďaka zániku tradičného zdroja nových otrokov v dôsledku ukončenia územnej expanzie Ríma.
V Európe otrokárstvo zaniklo v stredoveku, kedy ho postupne nahradilo nevoľníctvo. Na rozdiel od otrokov, nevoľníci mali čiastočnú slobodu a mali určité práva. Boli však zaviazaní pracovať na pôde feudála.
V krajinách, kde dominoval islam, sa pôvodná podoba otrokárstva v stredoveku prakticky nezmenila.
Obchod s čiernymi Afričanmi.
Kolonizácia Ameriky Európanmi viedla k expanzii, ktorá si vyžadovala lacnú pracovnú silu. Spočiatku boli zotročované domorodé kmene, ale vzhľadom na ich slabú dispozíciu pre ťažkú fyzickú prácu sa začali čoskoro dovážať odolnejší čierni Afričania. Tento obchod dosiahol najväčší rozmach v 18. storočí. Odôvodnenie jeho existencie poskytovala ideológia rasizmu, tvrdiaca, že čierni otroci nemajú dušu, lebo v opačnom prípade by cirkev mohla vyhlásiť otrokárstvo za nezákonné. 
Arabský obchod s otrokmi.
Podobne aj Arabi udržovali významný trh s otrokmi, avšak nielen čiernymi, ale aj bielymi. Profesor profesor dejín Robert Davis z Ohio State University odhaduje, že od 16. do polovice 18. storočia bolo v Severnej Afrike zotročených 1 až 1,25 milióna bielych kresťanov z Európy. Prvých dovážali obchodnými cestami cez Saharu a východnú Afriku (tu najmä cez ostrov Zanzibar) a druhých brali do zajatia ich pirátske lode v Stredozemnom mori a na pobreží Afriky. Tento obchod pretrvával od 8. do 20. storočia. Jeho rozsah bol podobný alebo aj väčší ako dovoz otrokov do Ameriky.
Tretina populácie raných islamských štátov západného Sudánu (dnešná Západná Afrika) ako Ghana (750-1076), Mali (1235-1645), Segou (1712-1861) a Songhai (1275-1591) bola zotročená. Otroci boli zakúpení alebo odchyteni na hraniciach islamského sveta a potom importovaní do hlavných centier, kde prebiehali trhy s otrokmi, odkiaľ boli vo veľkom distribuovaní. V 9. a 10. storočí čierni otroci mohli predstavovať aspoň polovicu z celkového počtu obyvateľov dolného Iraku. V rovnakej dobe mnoho otrokov v regióne tiež pochádzalo zo Strednej Ázie a Kaukazu a mnoho otrokov bolo tiež nadobudnutých z vojen s kresťanskými národmi stredovekej Európy.
Snahy o zákaz otrokárstva.
Počnúc 18. storočím začínajú silnieť snahy o postavenie otrokárstva mimo zákon. Existovali preto dva základné dôvody:
Preto tieto snahy aj skutkami začala ako prvá podporovať Veľká Británia. So schválením zákonov (1807) išli ruka v ruke aj praktické opatrenia: britské vojenské lode prenasledovali lode otrokárov po všetkých svetových moriach. V rokoch 1830 až 1860 sa pod nátlakom Veľkej Británie k tejto praxi postupne pridali aj ďalšie koloniálne mocnosti. Bývalé španielske kolónie v Amerike, ktoré sa osamostatnili na začiatku 19. storočia, otroctvo zrušili postupne do roku 1850. V euroamerickom svete sa otrokárstvo najdlhšie udržalo v USA, kde bolo otroctvo zrušené až v roku 1865, a následne aj v posledných španielskych dŕžavách Portoriko (1873) a Kuba (1886) a napokon v Brazílii (1888).
Otrokárstvo v 20. storočí a dnes.
Hoci takmer všetky krajiny podpísali dohody o zrušení otroctva, otrokárstvo sa vyskytuje na mnohých miestach sveta dodnes: najmä v nedostupných oblastiach, kde nie je efektívna štátna správa a kde jej prípadní zástupcovia, zodpovední za vynútiteľnosť práva, sú novodobými otrokármi korumpovaní. Súčasné formy otrokárstva sú rôznorodé a líšia sa prípad od prípadu. 
Medzi novodobé, inštitucionalizované formy otrokárstva patrí zotročovanie väzňov. Do osemdesiatych rokov 20. storočia pretrvávala prax zotročovania (najmä politických) väzňov v Sovietskom zväze a v menšom rozsahu aj v iných krajinách s totalitným režimom. Zatiaľčo ťažiskový podiel na výkonnosti ruskej ekonomiky pred rokom 1917 mali nevoľníci, po tomto roku sa začali budovať veľké koncentračné tábory najmä v nedostupných častiach Ruska a Kazachstanu. Státisíce väzňov budovali rôzne megalomanské stavby, ako napríklad Bielomorský kanál spájajúci rieku Volga so severným pobrežím Ruska. Táto prax nadobudla najväčší rozmach v tridsiatych a päťdesiatych rokoch 20. storočia. Vtedy ju v menšej miere aplikovali aj štáty, ktoré boli politickými satelitmi Sovietskeho zväzu.
Ešte dlhšie podobná prax ako v Sovietskom zväze pretrvávala v Číne. Dnes sa predpokladá, že v Číne je jej rozsah na ústupe. To nemožno tvrdiť o Severnej Kórei, kde koncentračné tábory existujú dodnes.
V júni 2013 vydalo ministerstvo zahraničia USA správu o otroctve, ktorá zaradila Rusko, Čínu a Uzbekistan na najhoršie miesta. Kuba, Irán, Severná Kórea, Sudán, Sýria a Zimbabwe sa ocitli aj na nižšej úrovni. Zoznam obsahoval aj Alžírsko, Líbyi, Saudskú Arábiu a Kuvajt medzi celkom 21 krajínami.

</doc>
<doc id="197935" url="https://sk.wikipedia.org/wiki?curid=197935" title="Aromatický amín">
Aromatický amín

Aromatický amín je organická zlúčenina, ktorá sa skladá z aromatického jadra naviazaného na amínovú skupinu. Je to široká skupina zlúčenín, do ktorej patria anilíny, ale i mnohé látky s komplexnými aromatickými kruhmi (obsahujú jedno alebo viac benzénových jadier) a amínmi (-NH2, -NH-). Tieto zlúčeniny sa vyskytujú bežne v dennom živote.
Aromatické amíny v textíliách.
Mnohé aromatické amíny sú mutagénne. Od februára 2017 platí štandard ISO 14362-1:2017, ktorý popisuje metódy detekcie niektorých aromatických amínov, ktoré vznikajú rozkladom azofarbív. Tento štandard bol oficiálne odsúhlasený Európskym výborom pre normalizáciu a nahradzuje štandardy ISO 24362-1:2014. Tento štandard popisuje proces na detegovanie aromatických amínov, ktoré sú v EÚ zakázané, vznikajúcich z azofarbív v textíliách, vrátané prírodných, umelých, regenerovaných a zmiešaných tkanín. Tento štandard je platný i pre všetky farbené textílie, napríklad pre farbené, potlačené a potiahnuté textílie.
Príklady.
Aromatické amíny sa bežne používajú ako prekurzory pesticídov, farmaceutík a farbív.

</doc>
<doc id="197936" url="https://sk.wikipedia.org/wiki?curid=197936" title="Frank Lampard">
Frank Lampard

Frank James Lampard (* 20. jún 1978, Romford, Londýn, Anglicko) je bývalý anglický futbalista.
Väčšinu svojej kariéry hral za Chelsea FC, kde bol aj vicekapitánom. Je považovaný za jedného z najlepších anglických futbalistov všetkých čias a širokou verejnosťou je označovaný za jedného z najlepších stredopoliarov svojej generácie. Je tiež označovaný ako box-to-box stredopoliar hlavne pre "svoje tempo, rozsah prechodu a schopnosť skórovať".
Svoju kariéru začal v klube West Ham United FC, pre ktorý jeho otec, Frank Lampard, Sr., tiež hral. Mal zaistené miesto v prvom tíme v sezóne 1997/98 a v nasledujúcom roku pomohol svojmu tímu skončiť na 5. mieste v Premier League, čo je jeho najvyššie umiestnenie v Premier League. V roku 2001 prestúpil do londýnskeho klubu Chelsea FC za 11 miliónov libier.
Od svojho debutu je jediným v tíme Chelsea, ktorý má 164 po sebe idúcich vystúpení v zápasoch v Premier League. V roku 2008 podpísal s Chelsea nový kontrakt, čím sa stal najvyššie plateným futbalistom Premier League toho času, a v tom istom roku skóroval vo svojom prvom Finále Ligy majstrov UEFA. Po druhýkrát vyhral Pohár FA v roku 2009, pričom vo finále skóroval víťazným gólom. V sezóne 2011/2012 vyhral Lampard Pohár FA a Ligu majstrov.
Trojnásobný Chelsea Player of the Year, Lampard je tiež tretím najviac skórujúcim hráčom všetkých čias so 215 gólmi vo všetkých súťažiach, a je jedným z piatich hráčov, s viac ako 500 odohratými zápasmi pre klub. Lamaprd je tiež jedným z piatich hráčov a jediný stredopoliar, ktorý skóruje so 150 a viac gólmi v Premier League. Je tiež druhým v tabuľke asistencií všetkých čias s 91 asistenciami. Na svojom konte má viac ako 1400 úspešných prechodov a 10 alebo viac asistencii každú sezónu. V roku 2005 skončil Lampard druhý za víťazom vo Futbalista roka 2005 a Zlatá lopta 2005. Dňa 23. decembra 2009 bol menovaný oficiálnymi štatistikami za hráča desaťročia Premier League.
V júni 2011 bol označený za 49. najviac zarábajúceho športovca na svete.
Dňa 19. mája 2012 sa stal Lampard prvým kapitánom v histórii Chelsea, ktorý zdvihol trofej Ligy majstrov UEFA po vytúženom víťazstve nad Bayernom Mníchov.
V roku 2014 (3.6) Frank Lampard ukončil pôsobenie v Chesea FC po 13 rokoch, vyhral s Chelsea tri tituly v Premier League, štyrikrát vyhral FA Cup, dvakrát Ligový pohár, raz Ligu majstrov a jedenkrát Európsku ligu. Za Chelsea odohral 648 zápasov, strelil 211 gólov čím sa stal najlepším strelcom histórie klubu Chelsea FC.&lt;br&gt;
Klubová kariéra.
West Ham United.
Lampard začal svoju kariéru v roku 1994 v mládežníckom tíme v klube West Ham United, za ktorý hral aj jeho otec.
Lampard vstúpil do klubu West Ham United, keď bol jeho otec ešte asistentom trénera a v roku 1994 podpísal profesionálnu zmluvu na nasledujúce roky. V októbri 1995 odišiel na hosťovanie do klubu Swansea City, kde mal svoje debutové víťazstvo 2–0 nad Bradford City, pričom skóroval svojím prvým gólom v kariére v zápase proti klubu Brighton &amp; Hove Albion FC. Lampard hral deväťkrát pre Swansea City predtým ako sa vrátil v januári 1996 do West Ham United. Koncom januára 1996 debutoval svojím prvým gólom pre tím v zápase proti Coventry City. Avšak na zvyšok sezóny bol v úlohe záložníka.
Po prepustení jeho otca a strýka Harryho Redknappa, Lampard opustil West Ham United a klub Chelsea FC ho kúpil za 11 miliónov libier.
Chelsea.
2001–2004.
Lampardov debut v Premier League s Chelsea sa uskutočnil dňa 19. augusta 2001 v nerozhodnom zápase 1–1 proti Newcastle United, pričom svoju prvú červenú kartu dostal v zápase proti Tottenham Hotspur dňa 16. septembra 2001.
Lampard sa zúčastnil všetkých ligových zápasov Chelsea a skóroval ôsmimi gólmi v sezóne 2001/02. Takisto vsietil víťazný gól v zápase proti Charltonu Athletic v sezóne 2002/03.
V nasledujúcej sezóne bol v septembri 2003 vybraný za Barclays Player of the Month a v októbri za PFA Fans’ Player of the Month. Chelsea v sezóne 2003/04 skončila na 2. mieste za nerozbitným Arsenalom.
Chelsea postúpila do semifinále, kde skóroval proti klubu Monaco ale aj napriek tomu Chelsea prehrala 5–3. Koncom sezóny sa stal Lampard druhým po Thierrym Henrym počas udeľovania cien FWA Footballer of the Year 2004.
2004–2007.
Lampard hral vo všetkých 38 zápasoch Premier League počas tretej nasledovnej sezóny v FA Premier League 2004/05. Sezónu ukončil s 13 gólmi na konte (19 vo všetkých súťažiach) okrem vedenia v lige so 16 asistenciami.
V auguste 2004 skóroval víťazným gólom proti Southamptonu v Premier League, a pokračoval dôležitými gólmi ako napríklad vo vyhratom zápase 2–0 proti Tottenhamu. V marci 2005 skóroval ďalekonosnou strelou z diaľky 27,5 metra v zápase proti Crystal Palace, ktorý Chelsea vyhrala 4–1. Lampard pokračoval v sezóne a jeho briliantné výkony pre Chelsea v Premier League a Lige majstrov mu priniesli štatút jedného z najlepších stredopoliarov na svete. V sezóne Ligy majstrov 2004/05 skóroval jedným z gólov v známom víťaznom zápase Chelsea proti Barcelone 4–2 a pomohol tak Chelsea k postupu do štvrťfinále. Vo štvrťfinále skóroval 3 gólmi proti Bayernu Mníchov a tak Chelsea vyhrala 6–5. V sezóne 2004/05 bol menovaný za Barclays Player of the Season. Hoci bola Chelsea vyradená v semifinále Ligy majstrov ligovým rivalom Liverpoolom, hrala v domácom Football League Cup, v ktorom Lampard dvakrát skóroval v šiestich zápasoch vrátane otváracieho gólu proti Manchesteru United v semifinále, ktoré Chelsea vyhrala 2–1. V roku 2005 získal svoju prvú osobnú cenu Footballer of the Year.
V septembri 2005 bol Lampard vybraný ako člen inaugurácie World IX. Skončil tiež ako druhý za Ronaldinhom v udeľovaní cien Zlatá lopta a 2005 FIFA World Player of the Year. Jeho rekord v po sebe idúcich Zúčastnení na zápasoch Premier League skončil na hodnote 164 (o päť viac ako predchádzajúci držiteľ rekordu David James) dňa 28. septembra 2005, keď odsedel zápas proti Manchesteru City kvôli chorobe. Lampard skóroval 12 gólmi počas svojich 4 mesiacov v sezóne 2005/06. Dvakrát skóroval v troch samostatných zápasoch od augusta do novembra, vrátane víťazstva 2–1 nad Aston Villa, čo z Chelsea urobilo prvý klub v histórii, ktorý vyhral prvých 7 zápasov v Premier League. Vo výhre 4–2 proti Blackburnu Rovers skóroval dvakrát, a to vrátane voľného kopu z 23 metrov. Po zápase, manažér José Mourinho vítal Lamparda ako "najlepšieho hráča na svete".
Kvôli opätovnému zraneniu Johna Terryho, ostal Lampard kapitánom takmer počas celej sezóny 2006/07. Skóroval gólmi vo vyhratom zápase 2–0 proti Fulhamu a svojím 77. gólom pre Chelsea skóroval ďalekonosnou strelou vo vyhratom zápase 3–2 proti Evertonu dňa 17. decembra, čím predbehol Dennisa Wisa, ktorý bol v tom čase najviac skórujúcim stredopoliarom. V tom čase v Lige majstrov skóroval z extrémne ostrého uhla proti Barcelone na štadióne Camp Nou, pričom zápas skončil remízou 2–2. Lampard ukončil sezónu s 21 gólmi na konte, vrátane 6 gólov v Pohári FA, čo je najviac za jeho kariéru. Dal asistenciu Didier Drogba získal asistenciu vo finále Pohára FA na víťazný gól v predĺžení, pričom Chelsea vyhrala 1–0 nad Manchesterom United.
2007–2009.
Lampardova sezóna 2007/08 poznačená zranením, pričom odohral 40 zápasov, z ktorých 24 v lige, čo je najmenej za sezónu od sezóny 1996/97. Dňa 16. februára 2008 sa stal Lampard ôsmym hráčom Chelsea so 100 gólmi na konte pre klub v víťaznom zápase 3–1 nad Huddersfield Town v piatom kole Pohára FA. Po záverečnom odpískaní si Lampard vyzliekol svoje tričko a hodil ho fanúšikom Chelsea s nápisom "100 Not Out, They Are All For You, Thanks". V zápase Premier League proti Liverpoolu skóroval penaltou v nerozhodnom zápase 1–1 na štadióne Anfield Road. Dňa 12. marca 2008 skóroval štyrmi gólmi vo víťaznom zápase 6–1 nad Derby County.
Dňa 13. augusta 2008 podpísal Lampard novú päťročnú zmluvu s Chelsea v cene 39,2 milióna libier, čo z neho urobilo najdrahšieho hráča Premier League. Sezónu 2008/09 odštartoval piatimi gólmi vo svojich prvých jedenástich zápasoch. Svoj 150 gól dal proti Manchestru City v Premier League. V októbri 2008 bol po tretíkrát vo svojej kariére menovaný za Hráča mesiaca FA Premier League.
Po niekoľkých zápasoch, v ktorých neskóroval, skóroval tromi gólmi v dvoch zápasoch, prvý proti West Bromwich Albion a ostatné dva proti Fulhamu. Lampardov 20. gól sezóny bol víťazný gól proti Evertonu vo Finále Pohára FA 2009, ktorý strelil z veľkej ďiaľky ľavou nohou.
2009-2011.
Lampard začal sezónu 2009/10 skórovaním proti Manchestru United v 72. minúte počas FA Comunity Shield 2009. Zápas skončil remízou 2–2 a Lampard skóroval v penaltovm rozstrele, ktorý Chelsea vyhrala 4–1. Dňa 30. októbra bol nominovaný na FIFA World Player of the Year už šiesty rok. Dňa 27. februára 2010 skóroval Lampard dvakrát proti Manchestru City, ale aj napriek jeho pomoci Chelsea prehrala 4–2, čo bolo prvýkrát za posledných 38 zápasov. Lampard skóroval v víťaznom zápase 3–0 proti Astonu Villa v semifinále Pohára FA. Tiež skóroval jedným a asistoval na dva góly vo finálnom zápase sezóny, v ktorom Chelsea deklasovala Wigan Athletic 8–0 na štadióne Stamford Bridge a vyhrala titul Premier League 2009/10, pričom získala mimoriadnych 27 gólov v sezóne. Lampard ukončil sezónu dvihnutím Pohára FA tým, že Chelsea porazila Portsmouth 1–0 vo finále.
2011–2012.
V treťom zápase Chelsea v Premier League skóroval Lampard svojím prvým gólom v sezóne a tiež asistoval na otvárací gól Josého Bosingwu proti Norwich City s výsledkom 3–1.
Po víťaznom zápase 4–1 dňa 24. septembra 2011 Chelsea nad Swansea City, v ktorom Lampard nehral, sa vrátil do zostavy v zápase Ligy majstrov proti Valencii a dal potrebný úvodný gól v nerozhodnom zápase 1–1.
Vo Finále Pohára FA 2012 asistoval Lampard na víťazný gól Didiera Drogbu proti Liverpoolu, pričom zápas skončil 2–1. Tým vyhrala Chelsea v poradí siedmy Pohár FA v histórii a rovnako ako štvrtý v Lampardovej kariére.
Vo Finále Ligy majstrov UEFA 2012 bol Lampard kapitánom Chelsea v zápase proti Bayernu Mníchov, kvôli Terryho suspendácii. Po ukončení zápasu 1–1 v štandardnom čase, zápas pokračoval do penaltového rozstrelu, v ktorom Lampard úspešne premenil strelu, čím pomohol Chelsea k víťazstvu 4–3 na penalty. Ako kapitán Chelsea, zdvihol trofej spoločne s klubovým kapitánom Johnom Terrym.
Lampard ukončil sezóny 2011/12 ako najviac skórujúci hráč Chelsea so 16 gólmi a 10 asistenciami.

</doc>
<doc id="197937" url="https://sk.wikipedia.org/wiki?curid=197937" title="Pavel Nedvěd">
Pavel Nedvěd

Pavel Nedvěd (* 30. august 1972, Cheb) je bývalý český profesionálny futbalista - záložník a kapitán českej reprezentácie, dvojnásobný medailista z majstrovstiev Európy (1996, 2004), víťaz Pohára víťazov pohárov UEFA a Superpoháru UEFA, víťaz Zlatej lopty, štyrikrát Futbalista roku ČR, Športovec roku ČR 2003, majster Československa a dvojnásobný majster ČR a Talianska. 
Životopis.
Pôsobil v tímoch RH Cheb (1985 – 1986), Škoda Plzeň (1986 – 1991), Dukla Praha (1991 – 1992), Sparta Praha (1992 – 1996), Lazio Rím (1996 – 2001). V rokoch 2001 - 2009 bol hráčom Juventusu Turín. S Laziom a Juventusom získal tzv. "Scudetto", čo je titul majstra talianskej Serie A. V Taliansku mal prezývku "Grande Paolo".
Po sezóne 2008/09 plánoval ukončiť kariéru, no rozhodol sa pokračovať a zmluvu s Juventusom Turín predĺžil o jeden rok. Dňa 26. augusta 2009 však oficiálne potvrdil koniec futbalovej kariéry.
Na konci roku 2003 získal ako druhý Čech, po Josefovi Masopustovi, cenu Zlatá lopta pre najlepšieho futbalistu Európy.
Pelé ho roku 2004 zaradil medzi 125 najlepších žijúcich futbalistov. 
Dňa 28. októbra 2015 ho prezident Miloš Zeman vyznamenal medailou Za zásluhy.

</doc>
<doc id="197942" url="https://sk.wikipedia.org/wiki?curid=197942" title="Zlatan Ibrahimović">
Zlatan Ibrahimović

Zlatan Ibrahimović (* 3. október 1981, Malmö, Švédsko) je bývalý švédsky futbalový útočník. Naposledy hrajúci za AC Miláno. Zlatan bol súčasťou švédskeho národného tímu od 2001 a v roku 2010 sa stal jeho kapitánom. Reprezentačnú kariéru ukončil v roku 2016. Klubovú kariéru skončil v júni roku 2023. 
Svojím herným štýlom a akrobatickým zakončovaním je prirovnávaný k Marcovi van Bastenovi. Jeho teatrálne nožničky za Švédsko v zápase proti Anglicku boli v roku 2013 ocenené Cenou Ferenca Puskása. Mimo futbal je známy svojou arogantnosťou, drzosťou a otvorenosťou, navyše o sebe niekedy hovorí v tretej osobe. V decembri 2013 bol Ibrahimović zaradený britským denníkom The Guardian na 3. miesto medzi najlepšími futbalistami sveta – za Lionelom Messim a Cristianom Ronaldom. V decembri 2014 ho švédske noviny "Dagens Nyheter" označili za druhého najlepšieho športovca Švédska všetkých čias – na prvé miesto umiestnili tenistu Björna Borga.
Životopis.
Narodil sa v Malmö moslimskému Bosniakovi a katolíckej Chorvátke, ktorí emigrovali do Švédska, kde sa neskôr spoznali.
S futbalom začal v 6 rokoch v juniorských kluboch "Malmö BI" a "FBK Balkan". Neskôr začal pravidelne hrávať v miestnom Malmö FF. V 15 rokoch chcel Zlatan skončiť s futbalom a zamestnať sa v dokoch v Malmö, ale jeho tréner ho presvedčil, aby hral ďalej. Jeho futbalovým idolom v detstve bol brazílsky útočník Ronaldo.
Má dvoch súrodencov a troch nevlastných súrodencov. Jeho partnerkou je Helena Segerová s ktorou má dvoch synov – Maximiliána (* 22. september 2006) a Vincenta (* 6. marec 2008). Dostal čestný čierny pás v taekwonde, ktoré ako dieťa trénoval v klube "Enighet" v Malmö. Plynule rozpráva švédsky, bosniansky, anglicky, španielsky a taliansky. V rozhovore pre Eurosport vo februári 2011 prezradil, že jeho vzorom je boxer Muhammad Ali, či už v športe alebo súkromnom živote. 
Spolupracuje s firmou Nike pre ktorú robí televízne reklamy po boku hráčov akými sú Cristiano Ronaldo, Neymar alebo Wayne Rooney. Nosí kopačky značky Nike Mercurial, na ktoré si necháva vyšiť mená a dátumy narodenia svojich synov na vonkajšiu stranu kopačiek. Koncom roka 2007, za pomoci Nike, zafinancoval v štvrti Rosengård v Malmö stavbu pouličného futbalového ihriska, tzv. "Zlatan court" – poskytol hrací koberec, bránky, umelé osvetlenie a oplotenie. V 2008 daroval sadu dresov od Nike svojmu bývalému mládežnickému klubu FBK Balkan.
Počas pobytu s národným mužstvom v Malmö v septembri 2012 bol ocenený nápisom na miestnom chodníku slávy športu. V marci 2014 nechala švédska pošta vydať sadu piatich poštových známok s jeho podobizňou. Ibrahimović tiež vystupuje v známej sérii videohier FIFA, kde bol vo FIFA 15 ohodnotený ako 4. najlepší hráč.
11. augusta 2014 venoval čiastku 51 000 $ švédskemu národnému futbalovému tímu mentálne postihnutých, aby sa mohol zúčastniť Svetového pohára INAS v Brazílii.
14. februára 2015, po strelení gólu v zápase s Caen, vyzliekol svoj dres, aby ukázal svoje odstrániteľné tetovania s 50 menami ľudí, ktorí trpia hladom a zvýšil tak povedomie o svetovom hladomore.
Klubová kariéra.
Malmö FF.
Svoj prvý kontrakt podpísal s Malmö v roku 1996 a o 3 roky neskôr bol povolaný do seniorského tímu hrať najvyššiu švédsku ligu Allsvenskan. V tej sezóne skončilo Malmö na 13. mieste a zostúpili do Superettan, druhej najvyššej švédskej ligy. Späť medzi elitu sa im podarilo dostať hneď v ďalšej sezóne. V tom čase sa ho neúspešne snažil presvedčiť Arsène Wenger, aby sa pripojil k londýnskemu Arsenalu. O jeho služby sa zaujímal aj Leo Beenhakker z Ajaxu Amsterdam, ktorému sa ho neskôr, 22. marca 2001, podarilo získať za čiastku 80 miliónov švédskych korún (8,7 milliónov €).
Ajax.
Pod vtedajším manažérom Co Adriaansom nedostával Ibrahimović veľa príležitostí. Zmena nastala, keď bol Adriaanse vyhodený 29. novembra 2001. Nový manažér, Ronald Koeman, zaradil Zlatana do základnej zostavy. Ajax v tej sezóne vyhral titul v Eredivisie. V nasledujúcej sezóne strelil dva góly v svojom debutovom zápase Ligy majstrov proti francúzskemu šampiónovi Olympique Lyon 17. septembra 2002 – Ajax vyhral 2:1. V jeho poslednej sezóne v Ajaxe sa blysol gólom proti NAC Breda 22. augusta 2004, ktorý diváci Eurosportu vybrali za gól roka.
18. augusta 2004, počas medzinárodného zápasu proti Holandsku, Ibrahimović zranil spoluhráča z Ajaxu Rafaela van der Vaarta, ktorý ho neskôr obvinil, že to spravil zámerne. Toto viedlo k jeho náhlemu predaju do Juventusu 31. augusta.
Juventus.
Z Ajaxu do Juventusu prestúpil za 16 miliónov €. Po príchode bol okamžite zaradený do základnej jedenástky, čiastočne aj vďaka zdravotným problémom kanoniera Davida Trezegueta. V prvej sezóne strelil 16 gólov. Koncom sezóny mal údajne Juventus odmietnuť ponuku Realu Madrid na prestup Ibrahimovića vo výške 70 miliónov €. Neskôr sa prevalilo, že šlo len o reklamný trik zo strany Zlatanovho agenta Mina Raioly, ktorý sa takto snažil zvýšiť jeho trhovú hodnotu. 14. novembra 2005 získal cenu Guldbollen udeľovanú najlepšiemu švédskemu futbalistovi roka.
V nasledujúcej sezóne sa jeho pozícia v útoku zmenila. Namiesto postu zakončovateľa hral Zlatan viac z krídla a začal sa podieľať na tvorbe hry, čo sa odzrkadlilo na jeho štatistikách – strelil menej gólov, avšak zaznamenal viac asistencií. V sezóne 2005/2006 podával nevýrazne výkony, najmä v zápase Ligy Majstrov pri prehre s Arsenalom. V máji 2006 odhalila talianska polícia korupciu, do ktorej malo byť namočených 5 talianskych klubov vrátane Juventusu. Škandál Calciopoli mal za dôsledok odobratie 2 trofejí Juventusu zo Serie A, zostup do Serie B a odobratie 9 súťažných bodov. Nový personál sa snažil presvedčiť Ibrahimovića a ďalších top hráčov aby ostali v klube, ale Zlatan spolu s Raiolom trvali na odchode. Raiola sa dokonca vyhrážal žalobou, aby vyslobodil Zlatan spod zmluvy s Juventusom.
Inter Miláno.
Dňa 10. augusta 2006 skompletizoval Zlatan svoj prestup do Interu Miláno za 24,8 milióna €, kde podpísal 4-ročný kontrakt len pár dni po tom, čo do tímu "Nerazzuri" zavítal 30-ročný bývalý kapitán Arsenalu Patrick Vieira. Po prestupe odhalil, že ako mladší fandil Interu.
V v modro-čiernom drese debutoval 26. augusta 2006 vo finále talianskeho superpohára proti AS Rím – Inter vyhral po predĺžení 4–3. Pri debute v Serii A na štadióne Artemia Frenchiho strelil gól v zápase proti domácej ACF Fiorentine a dopomohol k víťazstvu 3–2. V prvej sezóne dokázal Zlatan nastrieľať v lige 15 gólov a Inter ju zakončil výhrou "Scudetta" s rekordnými 97 bodmi.
Zlatan odohral svoj 100. zápas v Serii A 16. septembra 2007 na San Sire proti Catanii, keď v druhom polčase striedal Hernána Crespa pri výhre 2–0. Jeho kontrakt bol v tom roku obnovený s platnosťou až do roku 2013. Vďaka tomuto kontraktu sa z neho údajne stal najlepšie platený futbalista sveta. 18. mája 2008 strelil Ibrahimović oba góly pri výhre 2–0 na Parmou čím zabezpečil Interu druhý titul v Serii A v rade. Celkovo strelil 17 gólov v 26 ligových zápasoch a bol vyhlásený za hráča roka Serie A ako aj zahraničného hráča roka Serie A.
Sezónu 2008/2009 zakončil ako najlepší strelec Serie A s 25 gólmi na svojom konte a s Interom vyhral ďalší titul v Serii A v rade. Rovnako obhájil obe ceny pre hráča roka Serie A z minulej sezóny. Jeho gól pätou proti Bologni bol vybraný za gól roka.
FC Barcelona.
Do Barcelony prestúpil 27. júla 2009, kde podpísal 5-ročný kontrakt výmenou za útočníka Samuela Eto'oa na trvalý prestup, Alexandra Hleba na hosťovanie (s opciou na 10 miliónov €) a doplatok 46 miliónov €. V prvom súťažnom zápase za Barcelonu asistoval pri góle Lionela Messiho v zápase španielskeho superpohára proti Athleticu Bilbao. Zlatanovi sa ako prvému hráčovi "Barçy" podarilo skórovať v prvých piatich ligovch zápasoch v rade čím vytvoril nový klubový rekord. Prvý gól v Lige majstrov strelil 20. októbra v zápase s ruským Rubinom Kazaň. Zlatan si udržal streleckú fazónu aj po svojom trojtýždňovom zranení stehna v novembri 2009 a ako striedajúci hráč rozhodol svojím gólom o výhre v zápase proti Realu Madrid. Barcelona zakončila rok 2009 víťazstvom vo finále Majstrovstiev klubov FIFA nad argentínskym Estudiantes.
V januári 2010 bol zvolený do Tímu roka UEFA za rok 2009. 6. marca bol Ibrahimović vylúčený v ligovom zápase proti Almerii, avšak Barcelona sa voči rozsudku neodvolala a tak Ibrahimović nemohol nastúpiť v ďalšom zápase. Po jednozápasovom dištance ho natrhnutie lýtkového svalu, počas rozcvičky pred zápasom s Arsenalom, vyradilo zo zostavy až do 17. apríla, kedy nastúpil ako striedajúci hráč v 82. minúte proti Espanyolu.
Sezónu ukončil so 16 gólmi a Barcelona vyhrala La Ligu s 99 bodmi v 38 zápasoch. Svoj posledný gól v drese Barcelony strelil 14. augusta vo finále španielskeho superpohára proti Seville. 25. augusta nastúpil za Barcelonu poslednýkrát v zápase proti AC Miláno, po ktorom prezradil, že jeho vzťah s Pepom Guardiolom sa začal zhoršovať a od februára spolu nehovorili.
AC Miláno.
Sezóna 2010/2011.
AC Miláno oznámilo príchod Ibrahimovića na ročné hosťovanie s opciou na kúpu za 24 miliónov € na oficiálnej stránke 28. augusta 2010. Ibrahimović podpísal 4-ročný kontrakt. K prestupu dodal: „Tento presun mi dodáva viac adrenalínu. Prestúpil som sem, lebo chcem s Milánom vyhrať Ligu Majstrov. Chcem vyhrať double.“
Ibrahimović debutoval v drese "Rossoneri" 11. septembra v zápase proti Cesene – Miláno prehralo 2–0 a Zlatan nedokázal premeniť penaltu. 14. novembra strelil víťazný gól pri výhre 1–0 nad jeho bývalým klubom Interom Miláno v miestnom Derby della Madonnina. 4. decembra, proti Brescii, asistoval Kevinovi-Princovi Boatengovi pri góle na začiatku zápasu a neskôr sám skóroval tretí gól z blízkosti pokutového územia – Miláno vyhralo 3–0. Podobný scenár sa opakoval 12. decembra proti Bologni, kedy Zlatan opäť asistoval Boatengovi pri jeho skorom góle v zápase a neskôr sám strelil tretí gól – Miláno vyhralo opäť 3–0 a Zlatan si tak prípisal na svoje konto 13. gól a 8. asistenciu v 21 zápasoch celkovo. V tom čase bol mnohými ľuďmi prirovnávaný k Marcovi van Bastenovi, vrátane ním samotným. Ibrahimović dostal 3-zápasový dištanc za červenú kartu v remízovom zápase proti Bari (1–1) z marca 2011 po tom, čo udrel súperovho obrancu Marca Rossiho do brucha. Miláno si zabezpečilo výhru "Scudetta" po remíze s AS Rím 7. mája 2011. 
Sezóna 2011/2012.
Novú sezónu začal 6. augusta 2011 v zápase talianskeho superpohára proti Interu, kedy sa mu podarilo streliť gól a dopomôcť tak "Rossoneri" k prvej trofeji v sezóne po víťaznom obrate na 2–1 na štadióne Vtáčie hniezdo v Pekingu. V prvom zápase ligovej sezóny strelil gól pri domácej remíze 2–2 s Laziom. Ďalšie dva góly si pripísal na svoje konto v zápasoch Ligy Majstrov – 28. septembra pri výhre 2–0 nad Viktoriou Plzeň a 19. októbra po rovnakom výsledku s BATE Borisov. Zlatan pokračoval v sérii solídnych výkonov aj v zápase s Parmou, kedy strelil jeden gól, a v zápase proti AS Rím, kedy si pripísal ďalšie dva presné zásahy. V novembri dokázal streliť gól v dvoch po sebe nasledujúcich zápasoch – najprv v odvete Ligy Majstrov proti BATE Borisov a potom v ligovom zápase s Cataniou. Gól dokázal streliť aj proti jeho bývalému klubu FC Barcelona pri prehre 2–3. Zlatan si vystrieľal svoj 100. gól v Serii A proti Chievu Verona. V decembri sa zapísal na listinu strelcov v každom z piatich ligových zápasov.
Rok 2012 začal gólom zo značky pokutového územia proti Atalante. Ďalšie dva góly proti Novare z neho spravili najlepšieho strelca súťaže so 14 gólmi na svojom konte. 5. januára, v zápase s Neapolom, dostal Ibrahimović červenú kartu po facke Salvatoremu Aronicovi v čase, kedy bola hra prerušená – Ibrahimović tak dostal ďalší trojzápasový dištanc v lige. 15. februára dopomohol Milánu dvoma asistenciami a gólom pri výhre 4–0 nad Arsenalom. V marci si v zápase s Palermom vystrieľal hetrik a navýšil počet ligových gólov na 17.
Sezónu sknčil ako najlepší strelec Seria A s 28 gólmi v 32 zápasoch.
Trofeje a ocenenia.
Klubové.
Ajax
Juventus
Inter Miláno
FC Barcelona
AC Miláno
Paris Saint-Germain
Manchester United

</doc>
<doc id="197943" url="https://sk.wikipedia.org/wiki?curid=197943" title="Zlatan Ibrahimovič">
Zlatan Ibrahimovič



</doc>
<doc id="197947" url="https://sk.wikipedia.org/wiki?curid=197947" title="Patrick Vieira">
Patrick Vieira

Patrick Vieira (* 23. jún 1976, Dakar, Senegal) je bývalý francúzsky futbalový stredopoliar. Do pozornosti verejnosti sa dostal počas pôsobenia v Arsenale v rokoch 1996 až 2005, kde vyhral tri tituly FA Premier League a štyri Poháre FA a bol tiež klubovým kapitánom. Odohral jednu sezónu za Juventus, po nej však po korupčnom škandále Juventus zostúpil do druhej ligy. Vieira tak prestúpil do Interu Miláno. Odohral 106 zápasov za Francúzsko, bol súčasťou víťazných tímov na Majstrovstvách sveta v 1998 a na Eure 2000.

</doc>
<doc id="197948" url="https://sk.wikipedia.org/wiki?curid=197948" title="Matrox">
Matrox

Matrox Electronic Systems Ltd je kanadská spoločnosť sídliaca v meste Dorval v provincii Quebec , ktorá sa zameriava na produkciu grafických kariet a grafických adaptérov a vybavenia pre osobné počítače. Založili ju členovia Lorne Trottier a Branko Matić. Názov spoločnosti pochádza zo začiatočných písmen "ma" zo slova Matić, "tro" zo slova Trottier spolu s písmenom "x" ako excelentný.
Špecializuje sa na profesionálne viacobrazovkové grafické karty, ktoré umožňujú pripojiť viac ako jeden monitor k jednej grafickej karte. Cieľová zákaznícka základňa pozostáva predovšetkým z používateľov 2D a 3D grafiky, videa, vedeckých, medicínskych, vojenských a finančných aplikácií.
Počas 90. rokov 20. storočia vynikli grafické karty série Matrox Millennium kvôli výnimočnej rýchlosti v 2D a v kvalite zobrazenia. Spoločnosť sa rozhodla upriamiť na vývoj podnikových grafických potrieb, hlavný prúd si rozdelili konkurenčné spoločnosti. V prvých rokoch 21. storočia pokračovalo zameranie kariet pre špecializované trhy, predovšetkým pre podnikové, priemyselné a vládne aplikácie. V posledných rokoch spoločnosť má nie väčší ako 3-5 percentný podiel celkového trhu s grafickými kartami.

</doc>
<doc id="197949" url="https://sk.wikipedia.org/wiki?curid=197949" title="Tulipán (Trnava)">
Tulipán (Trnava)

Tulipán je mestská štvrť Trnavy. Je súčasťou mestskej časti Trnava-juh a má prevažne obytnú funkciu.

</doc>
<doc id="197951" url="https://sk.wikipedia.org/wiki?curid=197951" title="Trolejbusová ulica">
Trolejbusová ulica

Trolejbusová ulica v Košiciach je pomenovaná ako jediná na Slovensku po tomto dopravnom prostriedku, keďže vznikla ako účelová komunikácia na prepojenie trolejbusovej dráhy s jej vozovňou v mestskej časti Džungľa. Cesta vznikla v roku 1993, kedy bola spustená aj trolejová dráha. Medzitým sa z nej stala čulá ulica lemovaná stavbami veľkopredajcov (TESCO, OBI).

</doc>
<doc id="197959" url="https://sk.wikipedia.org/wiki?curid=197959" title="General Motors">
General Motors

General Motors Corporation, alebo aj GM, je americká spoločnosť ktorá sídli v Detroite (Michigan). Bola najväčšou automobilovou spoločnosťou 77 rokov za sebou (2007). Svoje podniky má v 30 štátoch po celých USA a ďalších 33 krajinách. V roku 2020 mala spoločnosť obrat 122,49 miliárd dolárov a 155 000 zamestnancov.
História.
Pôvodná firma bola založená v roku 1908, v meste Flint, Michigan. 
Dňa 8. júna 2009 spoločnosť General Motors vyhlásila bankrot. Dňa 10. júla 2009 pôvodná spoločnosť General Motors predala aktíva a niektoré dcérske spoločnosti úplne novej spoločnosti, vrátane ochrannej známky "General Motors". Záväzky zostali pôvodnej spoločnosti GM, ktorá sa premenovala na spoločnosť Motors Liquidation Company, čím sa spoločnosti zbavili mnohých záväzkov a vznikla nová spoločnosť GM. 
Firma má po celom svete 396 pobočiek na šiestich kontinentoch. 

</doc>
<doc id="197960" url="https://sk.wikipedia.org/wiki?curid=197960" title="Národná prírodná rezervácia Kľak">
Národná prírodná rezervácia Kľak



</doc>
<doc id="197967" url="https://sk.wikipedia.org/wiki?curid=197967" title="Matrox Mystique">
Matrox Mystique

Matrox Mystique a Mystique 220 sú 2D a 3D grafické akcelerátory pre osobné počítače od spoločnosti Matrox. Pôvodný model bol uvedený v roku 1996, mierne upravený model Mystique 220 v roku 1997.
Bol to 64-bitový 2D GUI a video akcelerátor (MGA1064SG) s podporou 3D akcelerácie. Používal 64-bitovú pamäť SGRAM namiesto drahšej WRAM, ktorú používala Matrox Millennium. K dispozícii bol vo vyhotovení s pamäťou od 2 MB do 8 MB. Karta obsahovala rôzne porty na rozšírenie pamäte a na prídavné hardvérové periférie. 8 MB verzia používala pamäťový rozširujúci modul. Prídavné karty od Matroxu zahŕňali Rainbow Runner Video, čo bola karta, ktorá podporovala prehrávanie MPEG-1 a AVI videa s video vstupom a výstupom. Ďalšie rozšírenie bolo Rainbow Runner TV, ISA TV tuner na sledovanie televízie v počítači.

</doc>
<doc id="197971" url="https://sk.wikipedia.org/wiki?curid=197971" title="Turie Pole">
Turie Pole

Turie Pole je zaniknutá obec pri Hornom Tisovníku. Prvá písomná zmienka pochádza z 14. storočia. V roku 1921 v nej žilo 976 obyvateľov v 210 domoch. Obyvatelia boli vysťahovaní. Zanikla v roku 1951 v dôsledku zriadenia vojenského obvodu Lešť.

</doc>
<doc id="197974" url="https://sk.wikipedia.org/wiki?curid=197974" title="Týmus">
Týmus



</doc>
<doc id="197977" url="https://sk.wikipedia.org/wiki?curid=197977" title="Flint">
Flint

Flint je mesto v USA, v aglomerácii Detroitu v Michigane. Bola tu založená spoločnosť General Motors v roku 1908.

</doc>
<doc id="197978" url="https://sk.wikipedia.org/wiki?curid=197978" title="Dvorce (zaniknutá obec)">
Dvorce (zaniknutá obec)

Dvorce bola obec v Levočskom okrese. Zanikli v dôsledku zriadenia vojenského obvodu Javorina.

</doc>
<doc id="197979" url="https://sk.wikipedia.org/wiki?curid=197979" title="Ruskinovce">
Ruskinovce

Ruskinovce bola obec v kežmarskom okrese. Zanikla v dôsledku zriadenia vojenského obvodu Javorina.
Ruskinovce boli známe už od 13. storočia. V roku 1271 boli povýšené na kráľovské mesto na základe práv udelených spišským Sasom uhorským kráľom Štefanom V. Spolu s ďalšími dvanástimi spišskými mestami boli v roku 1412 dané do zálohu poľskému kráľovi. Od 13. storočia tu tiež stál gotický dvojloďový kostol sv. Agnesy. Madona z tohto kostola pochádza z dielne Majstra Pavla z Levoče a momentálne sa nachádza v Slovenskej národnej galérii v Bratislave. Od konca 19. storočia tu tiež stál kostol evanjelickej cirkvi augsburského vyznania. V roku 1726 bola na podnet kapitána Ľubovnianskeho hradu, Teodora Ľubomírskeho, postavená socha Immaculaty (podobnú a z tejto série najväčšiu, možno nájsť v neďalekej Ľubici). 
V roku 1952 bola obec z dôvodu zriadenia vojenského výcvikového priestoru Javorina násilne vysťahovaná. Postupne boli rozobraté obytné a hospodárske budovy, ich materiál sa použil na stavbu ciest. Kostoly boli najskôr vypratané a slúžili ako sklady. No nakoniec tiež padli za obeť spolu so sochou Immaculaty (mariánskeho stĺpu). Na konci 90. rokov 20. storočia sa začali vyvíjať aktivity na obnovu Ruskinoviec. Postupne sa na mieste bývalého katolíckeho gotického kostola postavila drevená kaplnka. Niekoľko desiatok metrov ďalej bol zasa na mieste bývalého evanjelického kostola inštalovaný kríž s rytinou tohto kostola. Pravidelne sa tu začali slúžievať výročné bohoslužby. Momentálne je prístup do bývalej obce možný cez Ľubicu a závory ohraničujúce bývalý vojenský priestor, ktorý bol 31. decembra 2010 zrušený.

</doc>
<doc id="197984" url="https://sk.wikipedia.org/wiki?curid=197984" title="Jan Skácel">
Jan Skácel

Jan Skácel (* 7. február 1922, Vnorovy - † 7. november 1989, Brno) bol český básnik moravskej národnosti.
Pochádzal z učiteľskej rodiny. Gymnázium navštevoval v Břeclavi a v Brne-Králově Poli. Počas 2. svetovej vojny bol v totálnom nasadení na stavbách v Rakúsku. Od roku 1948 pracoval ako redaktor kultúrnej rubriky brnianskych novín Rovnost, v roku 1952 musel však odísť a po robotníckom intermezze nastúpil v roku 1953 do literárno-dramatického oddelenia brnianskeho rozhlasu. V rokoch 1963 - 1969 bol šéfredaktorom časopisu „Host do domu”. Od 70. rokov, po zániku Hosta, sa venoval iba literatúre.

</doc>
<doc id="197986" url="https://sk.wikipedia.org/wiki?curid=197986" title="Valerij Kupko">
Valerij Kupko

Valerij Kupko (* 1962, Zelený Háj, Ukrajina) je slovenský básnik, prekladateľ a rusista.
Narodil sa na Ukrajine. V roku 1978 sa jeho rodina presťahovala späť na Slovensko.

</doc>
<doc id="197993" url="https://sk.wikipedia.org/wiki?curid=197993" title="Brian Molko">
Brian Molko

Brian Molko (* 10. december 1972, Brusel, Belgicko) je skladateľ, spevák a gitarista britskej skupiny Placebo.
Detstvo a dospievanie.
Narodil sa americkému bankárovi francúzsko-talianskeho pôvodu a Škótke. Rodina sa počas jeho detstva často sťahovala, vrátane Škótska, Libérie, Libanonu a Luxemburska. Molko hovorí o období strávenom v rodnom meste jeho matky (Dundee v Škótsku) ako o mieste, "kde som vyrástol". Svoje detstvo opisuje ako obdobie, keď sa cítil veľmi osamelý a odcudzený. Jeho prvé skúsenosti s vystupovaním boli počas hrania v školskom divadle. Zatiaľ čo Molko bol vychovávaný v prísnej domácnosti, ktorá neschvaľovala umelecké vyjadrenie sa (jeho otec chcel, aby sa Brian stal bankárom), on protestoval – pôsobil hermafrodickým dojmom, lakoval si nechty, používal rúž a ceruzku na oči, počúval punk. Ku koncu puberty sa priznal k bisexualite. Molko zo začiatku navštevoval "European School of Luxembourg," ale musel odísť kvôli prílišnému šikanovaniu; neskôr navštevoval "American International School of Luxembourg" a pokračoval divadelným štúdiom na "Goldsmiths College" v Londýne.
Kariéra.
Brian Molko aj Stefan Olsdal navštevovali "American International School of Luxembourg," ale nikdy sa nepriatelili. Keď sa Brian presťahoval do Londýna, náhodou stretol Stefana na stanici South Kensington londýnskeho metra a pozval ho na jedno zo svojich vystúpení v klube, ktoré odohral so Steveom Hewittom. Stefan bol ohromený Brianovým hlasom a spolu s bubeníkom Robertom Schultzbergom (priateľ Stefana zo Švédska) založili "Ashtray Heart", neskôr zmenili meno kapely na Placebo a nahradili Schultzberga Hewittom, ktorý hral na demo nahrávkach Placebo.
Molka hudobne ovplyvnili Depeche Mode, David Bowie, The Smiths, Iggy Pop, Dead Kennedys, Serge Gainsbourg, Syd Barrett, Bad Religion, Sonic Youth, PJ Harvey, Jane's Addiction, Nick Drake, Joy Division, The Cure a The Pixies. V súčasnosti počúva The Cribs, Peaches, Mogwai a i.
Molko sa sám naučil hrať na gitare; keď mal 16, dostal repliku gitary Telecaster ako dar od rodičov. Krátko na to si kúpil skutočnú gitaru Telecaster. Hrá aj na iné nástroje, napríklad na basgitaru, harmoniku, klávesy, saxofón, bicie a mixpult. Príležitostne sa objavuje v kluboch ako DJ. Keďže rozpráva plynule po francúzsky (vďaka tomu, že vyrastal v Luxembursku), Molko napísal a spieva niektoré pesničky Placebo aj po francúzsky. 
Spolu s Hewittom and Olsdalom dostal malú úlohu vo filme Velvet Goldmine z roku 1998, pre ktorý Placebo odohrali pesničku od T. Rex „20th Century Boy“. Hral Malcolma, speváka fiktívnej glam rockovej skupiny "The Flaming Creatures," ktorá sa podobala na skoršiu skupinu Alice Cooper.
V r. 2005 Molkova dlhoročná priateľka, Helena Berg, porodila jeho prvé dieťa, syna Codyho. Brian povedal, že dieťa nazval po jeho dlhoročnom priateľovi, ktorý zomrel pri autonehode. V súčasnosti žije v Londýne, ale často cestuje do Paríža.
V roku 2005 bol čitateľmi časopisu Kerrang! vyhlásený za 39. z 50 najviac sexy rockových hviezd.
Kolaborácie.
Vystupoval ako hosť na nahrávkach:
Tiež napísal anglický text k "Pink Water 3", pesničke "Indochine" z albumu "Alice Et June" (2005). Brian sa priatelil s Davidom Bowiem, s ktorým naspieval pesničku Placebo "Without You I'm Nothing" a coververziu "20th Century Boy" naživo.

</doc>
<doc id="197997" url="https://sk.wikipedia.org/wiki?curid=197997" title="Fiat 600">
Fiat 600

Fiat 600 je malý osobný automobil, ktorý produkovala talianska automobilová spoločnosť Fiat v rokoch 1955 až 1969. Je dlhý, dvojdverový, na svoju dobu hospodárny automobil so štyrmi strunovými sedadlami. Motor je umiestnený vzadu za zadnou nápravou, typ Tudor. Pod prednou kapotou je umiestnená palivová nádrž, akumulátor, nádržka ostrekovačov a rezervné koleso. Fiat 600 má malý úložný priestor. 
Konštrukcia.
Štvorvalcový motor s rozvodom OHV je chladený vodou, chladič je umiestnený vzadu pri motore. Jednokanálový výfuk je priamo na výfukovom rozvode, prechádza len spodným krytom karosérie. 
Kúrenie je riešené priamo cez chladič motora vzduchovým tunelom vedúcim dopredu. V tuneli sa nachádza sytič, ručná brzda a radiaci systém s pákou. Hlavná klapka kúrenia a jej ovládacia páčka je nad tunelom pred zadnými sedadlami, vykurovanie zadnej časti auta je zpoza zadného operadla sedadla.
Štvorstupňová prevodovka s náhonom na zadnú nápravu cez pružné spojky na polo osách, ako aj elektrický štartér sú umiestnené za sklápacím zadným operadlom pod tvarovaným krytom.
Predná náprava s trojuholníkovými ramenami je riadená šnekovým riadením s olejovou náplňou cez tyče a guľové čapy. Odpruženie je vpredu riešené cez listové perá, vzadu cez struny. Na oboch nápravách sú olejové piestové tlmiče. Kolesá sú jednoduché, diskové. 
Automobil má jednoduché hydraulické brzdy, bubnové s lankovou ručnou brzdou na zadnú nápravu.
Hlavné predné svetlomety s sú vybavené dvojvláknovými žiarovkami a parkovacími svetlami aj v smerovkách, ktoré sú taktiež aj na predných blatníkoch. Zadné kombinované svetlá obsahujú len smerovky, koncové a brzdové svetlá s dvojvláknovými žiarovkami a odrazové sklíčka. Svetlá nesvietia pri vypnutom kľúči zapaľovania. Interiérové svetlo je umiestnené v spätnom zrkadle a osvetlenie tachometra má vlastný vypínač.
Na prístrojovej doske sa nachádza tachometer s kontrolkami dobíjania a tlaku oleja, palivomerom a kontrolkou prehriatia motora. Vľavo sú okrúhle kontrolky smeroviek, diaľkových a parkovacích svetiel. V strede páčkové spínače svetiel, stieračov, spomínaný spínač osvetlenia tachometra a spínacia skrinka zapaľovania. Prepínače svetiel a smeroviek sú na ľavej strane volantu, v jeho strede tlačidlo klaksónu.
Pod prístrojovou doskou nad úložnou poličkou sa nachádza tiahlo ručného plynu, klapky kúrenia predného skla a nôh a tlačidlo mechanickej pumpy ostrekovačov.

</doc>
<doc id="198002" url="https://sk.wikipedia.org/wiki?curid=198002" title="Ieharu Tokugawa">
Ieharu Tokugawa

Ieharu Tokugawa (jap.: 徳川家治, "Tokugawa Ieharu") bol desiatym šógunom Tokugawskej dynastie, ktorý zastával úrad od roku 1760 do roku 1786. Bol synom Iešigea Tokugawu, vnukom Jošimunea Tokugawu, pravnukom Micusadu Tokugawu, pra-pravnukom Jorinobua Tokugawu a pra-pra-pravnukom Iejasua Tokugawu.
Éry "bakufu" Ieharua.
Roky, v ktorých bol Ieharu šógunom sú špecificky identifikované viac ako jedným názvom éry alebo "nengó".

</doc>
<doc id="198003" url="https://sk.wikipedia.org/wiki?curid=198003" title="Oliver Kahn">
Oliver Kahn

Oliver Rolf Kahn (* 15. jún 1969, Karlsruhe, Nemecko) je bývalý nemecký futbalový brankár. Hrával za Nemecko (1995 až 2006) a väčšinu svojej klubovej kariéry za Bayern Mníchov (od 1994). Má prezývku "King Kahn" alebo "Titan."
Úspechy a ocenenia.
Klubové tituly:
Národné mužstvo:
Individuálne ocenenia:

</doc>
<doc id="198006" url="https://sk.wikipedia.org/wiki?curid=198006" title="Fernando Morientes">
Fernando Morientes

Fernando Morientes Sánchez (* 5. apríl 1976, Cilleros, Cáceres) je bývalý španielsky futbalista. Hrával za kluby Valencia CF, Liverpool F.C., AS Monaco, Albacete, Real Zaragoza a hlavne Real Madrid kde hrával v rokoch 1997 až 2005. Bol súčasťou úspešného tímu Realu, ktorý vyhral Ligu majstrov trikrát v rokoch 1998 až 2002 (2. miesto v 2004 s Monacom) a španielsku ligu dvakrát.
Klubová kariéra.
Vo veku 17, Morientes začal so svojou profesionálnou kariérou za klub Albacete v 1993. Tu odohral dve sezóny, pričom strelil 5 gólov v 22 zápasoch. Morientes prestúpil do Real Zaragoza v 1995, kde odohral dve sezóny. Tu hrával aj strielal góly pravidelne - 30 gólov v 66 zápasoch.
Jeho výkony za Zaragozu prilákali vedenie bohatého klubu Real Madrid. V lete 1997 prestúpil do tohto klubu za približne 6,6 milióna eur. Tu tvoril úspešnú útočnú dvojicu s Raulom Gonzálezom. V jeho prvej sezóne strelil 12 gólov v 33 zápasoch. Tiež v tejto seźone triumfoval Real v Lige majstrov.
Na začiatku sezóny 2003-04 prebehli viaceré rokovania s nemeckým klubom Schalke 04 neúspešne, no Morientes nakoniec odišiel na hosťovanie do francúzskeho klubu AS Monaco. Tu sa Morientesovi darilo, v lige strelil v 28 zápasoch 10 gólov a zažiaril hlavne v Lige majstrov. AS Monaco sa prekvapujúco stretlo vo finále s FC Portom, ktorému ale podľahlo. Morientes sa 9 gólmi stal najlepším strelcom súťaže a ironicky jeho gól rozhodol o postupe Monaca cez Real Madrid v štvrťfinále. 
Po návrate do Realu boli jeho možnosti na návrat do základnej zostavy obmedzené aj príchodom Michaela Owena. V januári 2005 za 6,3 miliónov libier prestúpil do anglického klubu Liverpool F.C. Počas pôsobenia v Reale dokázal Morientes streliť 72 gólov v 128 zápasoch.
Za Liverpool debutoval proti rivalom z Manchestru United a jeho prvý gól strelil 1. februára 2005 proti Charltonu Athletic. Liverpool v tejto sezóne triumfoval v Lige majstrov, ale Morientes nehral vo finálovom zápase proti A.C. Milánu.
Aj keď mal Morientes pri príchode do Liverpoolu výbornú reputáciu, nedarilo sa mu tak, v sezóne 2004-05 strelil len 3 góly. 
V júli 2006 prestúpil do španielskeho klubu Valencia CF za približne 3 milióny libier.

</doc>
<doc id="198007" url="https://sk.wikipedia.org/wiki?curid=198007" title="Fitnes">
Fitnes

Fitnes sú športové aktivity a celkový životný štýl, ktorý má za cieľ všeobecnú telesnú kondíciu, zdatnosť, zlepšenie držania tela, zlepšenie konceptu postavy a pod. pri súčasnom pôsobení na upevňovanie zdravia a rozvoji sily. Na fitnes cvičeniach sa používajú okrem tradičných činiek aj rôzne špeciálne stroje, trenažéry a pod., ktoré sú bežne k dispozícii vo fitnes centrách. Okrem cvičenia záujemcovia obyčajne dodržiavajú aj určitý diétny režim, prípadne používajú rôzne doplnky výživy.
Medzi najznámejšie osobnosti a predstaviteľky ženského fitnes na Slovensku patria Zora Czoborová alebo Marietta Žigalová. Najvýraznejší predstaviteľ mužského fitnes je Daniel Medo.

</doc>
<doc id="198014" url="https://sk.wikipedia.org/wiki?curid=198014" title="Maltodextrín">
Maltodextrín

Maltodextrín je oligosacharid a výživový doplnok pre športovcov a fyzicky aktívnych ľudí. Vzniká spojením piatich molekúl glukózy. 
Používa sa na zvýšenie energetického príjmu. Je to komplex zložených cukrov, po užití plynule dodáva glukózu do krvného obehu a vhodne dopĺňa svalový glykogén. Podľa výrobcu nespôsobuje žiadne zažívacie ťažkosti..

</doc>
<doc id="198016" url="https://sk.wikipedia.org/wiki?curid=198016" title="Medzinárodná organizácia pre štandardizáciu">
Medzinárodná organizácia pre štandardizáciu



</doc>
<doc id="198027" url="https://sk.wikipedia.org/wiki?curid=198027" title="Otrokárstvo">
Otrokárstvo

Otrokárstvo alebo otrokárske zriadenie môže byť:
Otrokárstvo môže byť:

</doc>
<doc id="198029" url="https://sk.wikipedia.org/wiki?curid=198029" title="Sója">
Sója

Sója () je rod rastlín ktorý zastupuje jednoročné, viacročné až trváce byliny z čeľade bôbovité ("Fabaceae"). Prirodzený areál rodu zahŕňa oblasti od Ázie po Austráliu. Na Slovensku sa pestuje vzácne na poliach iba jediný zástupca tohto rodu – sója fazuľová ("Glycine max").
Význam a využitie.
Sója je jedným z najdôležitejších rodov strukovín. Ročné a viacročné druhy sóje sú si významne vzdialene príbuzné. Divoké trvalé druhy sóje majú veľký potenciál pre ich šľachtenie. Tieto druhy sú morfologicky, cytologicky a genomicky mimoriadne rozmanité, rastú vo veľmi rozmanitých klimatických podmienkach a majú široké geografické rozšírenie.
Sú bohatým zdrojom agronomicky užitočných génov. Rod sója ponúka dobrý model pre štúdium evolúcie v prírodných allopolyploidoch.
Zoznam druhov.
V rámci rodu eviduje databáza semenných rastlín POWO tieto súčasné druhy:

</doc>
<doc id="198030" url="https://sk.wikipedia.org/wiki?curid=198030" title="Trieda Montana">
Trieda Montana



</doc>
<doc id="198040" url="https://sk.wikipedia.org/wiki?curid=198040" title="Tepelný izolant">
Tepelný izolant

Tepelný izolant je látka, ktorá vedie zle (alebo vôbec) teplo, tzn. má nízku tepelnú vodivosť.
Veličina, ktorá umožňuje porovnanie látok podľa tepelnej vodivosti, sa nazýva súčiniteľ tepelnej vodivosti. Tepelné izolanty majú súčiniteľ tepelnej vodivosti nízky.
Opakom tepelného izolantu je tepelný vodič.
Príklad tepelného izolantu.
Najlepšími tepelnými izolantami sú plyny a kvapaliny, ktoré rýchlejšie ako vedením prenášajú teplo prúdením.
Z pevných látok sú dobrými tepelnými izolantami predovšetkým látky, ktoré obsahujú veľa plynu (vzduchu), napr. sklenená vata, perie, srsť, sklo, drevo, penový polystyrén, a pod. V stavebníctve sa pre lepšiu tepelnú izoláciu používajú tehly s dutinami. Z látok neobsahujúcich plyny sú dobrými tepelnými izolantami napr. plasty, alebo bakelit.
Využitie.
Tepelné izolanty sa využívajú všade tam, kde je potrebné zabrániť predávaniu tepla (úniku tepla) - zateplenie fasád domov, potrubí a pod., alebo v prípade, kedy treba zabrániť ohrevu materiálu (drevené držadlá kuchynského riadu a pod.).
Typickým príkladom je zimné oblečenie, ktoré izoluje teplo vďaka vzduchu, ktorý je uzatvorený medzi vláknami vlneného svetra, na podobnom princípe fungujú duté vlákna, alebo perie.

</doc>
<doc id="198043" url="https://sk.wikipedia.org/wiki?curid=198043" title="Service pack">
Service pack

Service pack (skrátene SP) alebo opravný balík je súbor aktualizácií, opráv a/alebo vylepšení počítačového programu, ktorý je dodávaný vo forme jedného inštalačného balíka. Veľa spoločností ako napr. Microsoft alebo Autodesk obvykle vydáva service pack vtedy, keď počet individuálnych záplat pre konkrétny program presiahne určitý (ľubovoľne stanovený) limit. Inštalácia service packu je jednoduchšia a menej náchylná na chyby ako inštalácia veľkého množstva individuálnych záplat, toto platí ešte viac pri aktualizácií viacerých počítačov cez sieť.
Service packy sú obvykle číslované a odkazuje sa ne skrátene ako na SP1, SP2, atď. Je potrebné však spomenúť, že niekedy môžu okrem oprav chýb priniesť úplne nové vlastnosti, ako to bolo v prípade SP2 pre Windows XP.
Inkrementálne a kumulatívne SP.
Service pack môže byť "inkrementálny", čo znamená, že obsahuje aktualizácie, ktoré neboli súčasťou predchádzajúcich service packov alebo, čo býva častejšie, "kumulatívny", čo znamená, že jeho súčasťou je obsah jeho predchodcov. V prípade produktov Microsoftu sa inkrementálne aktualizácie označujú ako "service release". Napríklad, Office 2000 musí byť upgradovaný na service release 1 (SR1) pred inštaláciou SP2.
Pre konkrétny program je bežné, že jeho service packy sú buď inkrementálne alebo kumulatívne. Z tohto dôvodu sa často označujú ako "celý súbor" programových service packov ako napr. "Service packy pre Microsoft Windows sú kumulatívne".

</doc>
<doc id="198044" url="https://sk.wikipedia.org/wiki?curid=198044" title="Gillian Andersonová">
Gillian Andersonová

Gillian Leigh Andersonová (* 9. august 1968, Chicago, Illinois, USA) je americká herečka, ktorá v rokoch 19932002 stvárňovala postavu agentky Scullyovej v seriáli Akty X.
Mladosť.
Niekoľko mesiacov po narodení Gillian sa celá rodina presťahovala z Chicaga do Veľkej Británie, kde Gillianin otec začal študovať na londýnskej filmovej škole. Krátko po jej jedenástich narodeninách sa celá rodina presťahovala späť do USA. V Michigane pokračovala Gillian v štúdiu na základnej a neskôr na strednej škole. Maturovala v roku 1986. Jej veľkou vášňou v tejto dobe bolo divadlo, a tak sa Gillian vo svojich 22 rokoch presťahovala do New Yorku. Okrem práce čašníčky hrala aj v niektorých newyorských divadlách. Prvý veľký úspech mala s divadelnou hrou Absent Friends. Gillian sa však v New Yorku nedokázala udržať a začala cestovať po celých USA. Vo svojich 24 rokoch sa dostala až do Los Angeles, kde (aj keď sa pôvodne odmietala zúčastňovať konkurzov do seriálov) si ju všimol scenárista Chris Carter, ktorý za túto budúcu predstaviteľku Dany Scullyovej vo svojom seriáli Akty X tak bojoval, že nakoniec s jej účinkovaním v novom sci-fi súhlasili aj producenti.
Filmové úlohy.
Producenti neboli s Gillian stále veľmi spokojní a všadeprítomné napätie povolil až obrovský úspech, ktorý Akty X počas prvých dvoch rokov vysielania dosiahli. Je paradox, že napriek obrovskému úspechu seriálu sa Gillian nikdy nenaskytla žiadna skutočne veľká filmová úloha (ako v prípade Davida Duchovneho, jej seriálového partnera, ktorý sa po skončení seriálu s úspechom venoval filmovým úlohám). Pokiaľ nepočítame celovečerný film Akty X z roku 1998, tak jej pravdepodobne najznámejšou filmovou úlohou bola tá vo filme "The Turning" (1992). Za zmienku stojí aj televízny film "The House of Mirth", v ktorom sa herečka objavila v roku 2000. Ide o komornú historickú drámu. Z ďalších projektov, v ktorých sa objavila v hlavnej úlohe, sú to "The Mighty Celt" z roku 2005 a "Straightheads" z roku 2007.

</doc>
<doc id="198047" url="https://sk.wikipedia.org/wiki?curid=198047" title="Zväz arabského Maghrebu">
Zväz arabského Maghrebu

Zväz arabského Maghrebu alebo Únia arabského Maghrebu (po francúzsky "Union du Maghreb arabe", skr. UMA)

</doc>
<doc id="198048" url="https://sk.wikipedia.org/wiki?curid=198048" title="Gillian Anderson">
Gillian Anderson



</doc>
<doc id="198051" url="https://sk.wikipedia.org/wiki?curid=198051" title="Prestup tepla">
Prestup tepla

Prestup tepla je prenos tepla rozhraním dvoch látok rôzneho skupenstva, presnejšie: prenos tepla medzi jadrom prúdiacej tekutiny a fázovým rozhraním (medzi touto tekutinou a buď tuhou látkou alebo tekutinou iného skupenstva). V užšom zmysle sa prestupom tepla myslí len prenos tepla rozhraním prúdiacej tekutiny a tuhej steny, t. j. presnejšie: prenos tepla medzi jadrom prúdiacej tekutiny a povrchom tuhej steny (inými slovami: prenos tepla cez tzv. medznú vrstvu).
Ak tekutina obteká tuhú stenu (napr. kanála, rúrky, nádoby), treba rozlíšiť tenkú časť tekutiny tečúcu v blízkosti steny (tzv. medzná vrstva) a ostatnú časť tečúcej tekutiny (tzv. jadro alebo hlavný prúd tekutiny). V medznej vrstve v dôsledku trenia platí, že rýchlosť tekutiny je nulová pri povrchu steny, potom spojito rastie až je nakoniec na hranici k jadru tekutiny rovnaká ako v jadre tekutiny. V časti medznej vrstvy tekutiny, ktorá je bezprostredne pri stene (tzv. laminárna podvrstva), všetka tekutina prúdi v smere paralelnom k stene (t.j. preč od sledovaného smeru, čiže od smeru kolmého na stenu) a prenos tepla (v sledovanom smere) sa teda realizuje nie prúdením, ale prakticky len slabším mechanizmom - vedením tepla. V laminárnej podvrstve je teda sústredená podstatná časť odporu proti prestupu tepla a nastáva tu hlavná časť „teplotného skoku“ medzi stenou a jadrom tekutiny; laminárna "pod"vrstva môže niekedy tvoriť celú medznú vrstvu. Vo zvyšku medznej vrstvy (ak nie je celá laminárna) a najmä v jadre tekutiny sa prenos tepla (v sledovanom smere) realizuje vedením aj prúdením tepla, vedenie tepla je však voči prúdeniu relatívne bezvýznamné. 
Množstvo tepla preneseného pri prestupe tepla udáva empirický tzv. Newtonov ochladzovací zákon. Nepracuje s teplotami vnútri medznej vrstvy, pracuje len s rozdielom teplôt medzi jadrom tekutiny a povrchom steny. Podrobnosti pozri v článku Newtonov ochladzovací zákon.
Prenos tepla cez stenu obklopenú z oboch strán tekutinami (t.j. postupnosť prestup tepla - vedenie tepla - prestup tepla) sa nazýva prechod tepla. Podrobnosti pozri v článku prechod tepla.

</doc>
<doc id="198052" url="https://sk.wikipedia.org/wiki?curid=198052" title="La Gloire">
La Gloire

La Gloire bola pancierová loď triedy La Gloire francúzskeho námorníctva. La Gloire bola prvou oceánskou pancierovanou loďou, poháňanou parou, a tým bola prvým predobrazom bojových lodí, vtedy ešte nazývanými pancierové lode (pancierovaná loď, pancierový parník...)
La Gloire mala ešte dve sesterské lode: Normandie a Invincible.
Stavba.
Vývoj začal počas krymskej vojny, použitím nových námorných technológií ako Paixhansových kanónov a drážkovaných hlavní, s explozívnym strelivom pôsobiacim veľmi deštruktívne na vtedajšie drevené trupy plavidiel, a následne s vývojom železných obšívok na ešte drevený trup.
V Krymskej vojne boli použité plávajúce batérie vyrobené už len zo železa (ocele). Spojením tejto technológie spolu s vyššie spomenutými sa francúzkemu staviteľovi Dupuy de Lômeovy, podarilo postaviť prvú plnohodnotnú oceánsku pancierovú loď v lodeniciach Mourillon, v Toulone, 24. novembra 1859.
Pohon a pancierovanie.
5 630 tonové plavidlo bolo stavané s drevenou kostrou obloženou železnými plátmi. Jej bezmála až 12 cm pláty odolávali experimentálnej streľbe vtedy bežných diel (francúzskych 50 a britských 68-librových) zo vzdialenosti 20 m.
Služba.
Počas Americkej občianskej vojny sa zdržiavala neďaleko Cherbourgu kde ochránila konfederačný krížnik CSS Alabama pred USS Kearsargeom dňa 19. júna 1864.
V roku 1879 bola "La Gloire" deaktivovaná a zošrotovaná bola v roku 1883. Jej sesterské lode boli zošrotované o rok skôr pre ich slabšiu konštrukciu.

</doc>
<doc id="198064" url="https://sk.wikipedia.org/wiki?curid=198064" title="Xinca">
Xinca

Xinca môže byť:

</doc>
<doc id="198066" url="https://sk.wikipedia.org/wiki?curid=198066" title="Quetzaltenango">
Quetzaltenango

Quetzaltenango je druhé najväčšie mesto v Guatemale a sídlo rovnomenného departmentu. Nachádza sa na juhozápade krajiny v nadmorskej výške 2 333 m. Je významným hospodárskym strediskom. V tridsiatych rokoch 19. storočia bolo hlavným mestom štátu Los Altos, ktorý vznikol odčlenením od Guatemaly a v roku 1840 bol začlenený späť.

</doc>
<doc id="198071" url="https://sk.wikipedia.org/wiki?curid=198071" title="WSDL">
WSDL

WSDL (Web Services Description Language) je jazyk, ktorý opisuje, aké funkcie ponúka webová služba a spôsob, ako sa jej to opýtať. Zapisuje sa vo formáte XML. Spravidla teda opisuje SOAP komunikáciu.
Podporované operácie a správy sú opísané abstraktne a potom sa obmedzujú na konkrétny sieťový protokol a formát správy. Toto znamená, že WSDL opisuje verejné rozhrania webovej služby.
WSDL sa často používa v kombinácii so SOAP a XML, aby poskytovalo webové služby cez internet. Klientský program pripájajúci sa k webovej službe vie čítať WSDL, aby zistil, aké funkcie sú dostupné na serveri. Akékoľvek použité špeciálne dátové typy sú uložené vo WSDL súbore vo formáte XML. Program môže používať SOAP na zavolanie funkcií napísaných vo WSDL .
Príklad WSDL súboru.
Príklad štruktúrovaného WSDL dokumentu vo verzii 2.0:

</doc>
<doc id="198072" url="https://sk.wikipedia.org/wiki?curid=198072" title="Los Altos">
Los Altos

Los Altos bol stredoamerický štát, ktorý vznikol ako súčasť Stredoamerickej federatívnej republiky v tridsiatych rokoch 19. storočia. Jeho hlavné mesto bolo Quetzaltenango. Rozprestieral sa na území dnešnej západnej Guatemaly a časti štátu Chiapas v Mexiku.
Štát vznikol v dôsledku rivality medzi Quetzaltenangom a mestom Guatemala. Po zániku Stredoamerickej únie sa Los Altos vyhlásil za nezávislú republiku a krátko na to bol anektovaný Guatemalou, kde vládol diktátor Rafael Carrera y Turcios. Mexiko využilo nestabilnú situáciu v oblasti a anektovalo jeho časť, ktorá dnes patrí do štátu Chiapas.
V rokoch 1844, 1848 a 1849 prebehli neúspešné vzbury proti Carrerovi, počas ktorých bola na krátky čas opäť vyhlásená nezávislosť Los Altos.
Tento región má dodnes svoje osobitosti a pojem "Los Altos" sa naďalej používa ako spoločný názov pre oblasť Quetzaltenanga. Podobne jeho mexická časť sa dodnes označuje ako "Los Altos de Chiapas".

</doc>
<doc id="198073" url="https://sk.wikipedia.org/wiki?curid=198073" title="Franjo Tudžman">
Franjo Tudžman



</doc>
<doc id="198074" url="https://sk.wikipedia.org/wiki?curid=198074" title="Rafael Carrera y Turcios">
Rafael Carrera y Turcios

José Rafael Carrera y Turcios (* 24. október 1814, Guatemala - † 14. apríl 1865, tamže) bol guatemalský politik, prezident a diktátor. 
Je jeden z najvýznamnejších stredoamerických politikov, ktorý bol vnímaný veľmi kontroverzne, lebo liberálni historici ho označovali ako diktátora, zatiaľ čo konzervatívni boli jeho zástancami. 
Bojoval v povstaní proti Morazánovi, ktorý naopak podporoval vznik šiesteho štátu Stredoamerickej únie Los Altos. Jeho vznik bol aj výrazom odporu voči príkoriam páchaným na miestnych obyvateľoch Carrerovými vojskami. Po bojoch na území Guatemaly aj Salvádoru sa Guatemala definitívne oddelila od Stredoamerickej únie ako nezávislá republika 21. marca 1847. 
Carrera sa stal prezidentom v roku 1851. Zrušil všetky dovtedy zavedené liberálne reformy. Jeho vláda znamenala po období plnom nepokojov pre krajinu dlhé obdobie mieru a stability. S Veľkou Britániou podpísal v roku 1859 zmluvu o odstúpení dnešného Belize. Počas Carrerovej vlády sa začala v Guatemale pestovať káva a krajina zažívala trvalý hospodársky rast.

</doc>
<doc id="198075" url="https://sk.wikipedia.org/wiki?curid=198075" title="Chiapas">
Chiapas

Chiapas je štát na juhovýchode Mexika, známy svojimi turistickými atrakciamipredovšetkým pralesmi, ruinami predkolumbovských civilizácií, koloniálnymi mestami a rôznorodosťou kultúry jeho obyvateľstva. Na východe hraničí s Guatemalou a na juhu s Tichým oceánom. Susedí tiež s mexickými štátmi Oaxaca (na západe), Veracruz (severozápad) a Tabasco (sever). Hlavné mesto je Tuxtla Gutiérrez. 
Hlavné hospodárske aktivity sú poľnohospodárstvo, obchod a cestovný ruch. Hlavné poľnohospodárske produkty sú káva, med a trstinový cukor.

</doc>
<doc id="198077" url="https://sk.wikipedia.org/wiki?curid=198077" title="Escuintla (mesto)">
Escuintla (mesto)

Escuintla je tretie najväčšie mesto v Guatemale a sídlo rovnomenného departmentu na juhu krajiny.

</doc>
<doc id="198081" url="https://sk.wikipedia.org/wiki?curid=198081" title="Izabal (jazero)">
Izabal (jazero)

Izabal (alebo Golfo Dulce - šp. "„Sladký záliv“"), je najväčšie jazero v Guatemale. Je dlhé a široké . Má plochu a maximálnu hĺbku . Odteká do Karibského mora cez menšie jazero Golfete Dulce a rieku Dulce. V jazere žije veľa druhov krokodílov, rýb a plazov.

</doc>
<doc id="198082" url="https://sk.wikipedia.org/wiki?curid=198082" title="Escuintla">
Escuintla

Escuintla môže byť:

</doc>
<doc id="198083" url="https://sk.wikipedia.org/wiki?curid=198083" title="Izabal">
Izabal

Izabal môže byť:

</doc>
<doc id="198084" url="https://sk.wikipedia.org/wiki?curid=198084" title="Drevenica (dom)">
Drevenica (dom)

Drevenica je zrubová stavba tvorená drevenými brvnami z jedľového, bukového či jelšového dreva. Vzniknuté škáry sa najčastejšie upchávali machom a prekrývali žrďovinou alebo latkami, nazývanými aj záhlobky. Vzhľadom na lokalitu sa omazávali hlinou niekedy sa brvná bielili vápnom. Ako krytina sa používal drevený šindeľ. Zdobili sa združené okná, nadpražia dverí. Štít mal vysokú podlomenicu alebo sa robil doskový renesančný štít, usporiadaný klasovito alebo vejárovito. Hospodárske budovy sú spolu s obytnou budovou pod spoločnou valbovou strechou alebo strechou s veľmi vysokou podlomenicou ktorá je obohatená polvalbou, prípadne je štít dvakrát zalomený a ukončený kuklou.

</doc>
<doc id="198085" url="https://sk.wikipedia.org/wiki?curid=198085" title="I Mjong-bak">
I Mjong-bak

I Mjong-bak (po kórejsky: "I Mjong-bak" - 이명박/李明博) (* 9. december 1941, Osaka, Japonsko) kórejsky ekonóm, politik a v rokoch 2008 - 2013 desiaty prezident Kórejskej republiky, ktorý bol zvolený v prezidentských voľbách konaných 19. decembra 2007. (V juhokórejskej terminológii označovaný ako 17. prezident, pretože ďalšia kadencia starého prezidenta sa počíta ako keby to bol nový prezident). Do úradu nastúpil 25. februára 2008. Vo funkcii nahradil No Mu-hjona. 
Stručný životopis.
I Mjong-bak sa narodil svojim rodičom v čase japonskej okupáci Kórey (1905-1945) v Japonsku, kam sa rodičia presťahovali kvôli chudobe doma. Narodil sa ako tretí syn (4 synovia a 3 dcéry). Hneď po oslobodení (15. augusta 1945) sa spolu s celou rodinou vrátil späť do Kórey, kde sa usadili v meste Phohang. 
Z dôvodu nedostatku peňazí nemohol pokračovať v štúdiu na strednej škole. Až v rámci štipendií udeľovaných premiérom Kórejskej republiky mohol začať študovať na strednej škole a po jeho skončení sa dostal na Univerzitu Korjo. Po dvoch rokoch štúdií narukoval do armády (v Južnej Kórey je univerzitný študent po druhom ročníku povinný narukovať do armády).
Keď 3. júna 1964 prezident Pak Čong-hi vyhlásil stanné právo, I Mjong-bak sa zapojil do študentských protestov, za čo bol zadržaný a neskôr odsúdený na 5-ročný trest odňatia slobody. Vo väzení strávil 6 mesiacov, po čom bol následne prepustený. V roku 1965 nastúpil do novozaloženej firmy Hyu"ndai Construction". Už po dvoch rokoch začal postupovať a vo svojich 29 rokoch (r. 1970) sa stal členom dozornej rady firmy. Po 10 rokoch pôsobenia vo firme sa ako 35-ročný stal generálnym riaditeľom firmy a v roku 1988 predsedom predstavenstva. Počas jeho pôsobenia sa firma Hyundai Constructions stala najväčšou stavebnou firmou v Južnej Kórei a jednou z najväčších na svete. V tom čase firma postavila aj most Penang v Thajsku, ktorý bol 3. najdlhším mostom sveta.
Začiatkom 90. rokov vstúpil do politiky a od roku 1992 do roku 1998 bol poslancom parlamentu "Kukhwe". V rokoch 2002 až 2006 bol 32. primátorom hlavného mesta Soul.

</doc>
<doc id="198086" url="https://sk.wikipedia.org/wiki?curid=198086" title="Michael Jeter">
Michael Jeter

Michael Jeter (* 26. august 1952, Lawrenceburg, Tennessee, USA – † 30. marec 2003, Los Angeles, Kalifornia, USA) bol americký herec.
Začiatky.
Narodil sa v mestečku Lawrenceburg v štáte Tennessee. Jeho matka Virginia bola domovníčka, otec William Claud Jeter bol zubárom. Študoval na univerzite v Memphise, kde sa od medicíny odvrátil a začal sa venovať herectvu. Hral v niekoľkých hrách a muzikáloch, než sa za hereckou prácou odsťahoval do Baltimore.
Kariéra.
V divadle mala veľký úspech jeho rola v muzikáli "Grand Hotel", za ktorú dokonca dostal Tony Award. Veľké množstvo jeho práce vo filme a televízii spočívalo v hraní výstredných, okázalých rolí alebo rolí hlúpych ľudí, ako napríklad vo filmoch "Kráľ rybár", "Strach a hnus v Las Vegas" alebo "Zóna úniku". Samozrejme hral tiež aj iné a divákom väčšinou sympatické role, ku ktorým patria role vo filmoch "Lietajúci Bud", "", "Jurský park 3" alebo predovšetkým rola Eduarda Delacroix v snímke Franka Darabonta "Zelená míľa". Získal cenu Emmy za svoju rolu v seriáli "Evening Shade".
Niekoľkokrát prepožičal svoj hlas pánovi Noodleovi do seriálu "Sesame Street" a TV sérií pre deti s názvom "Elmo's World", do ktorých bol jeho hlas využitý aj posmrtne.
Osobný život.
Nikdy neskrýval svoju homosexualitu a od roku 1995 otvorene priznával svoj vzťah so Seanom Blueom.
Film "Polární expres" z roku 2004 bol jeho poslednou rolou a tento film je tiež venovaný jeho pamiatke. Jeter bol totiž 30. marca 2003 nájdený svojim priateľom mŕtvy vo svojom sídle v Los Angeles. Hoci bol Jeter roky oboznámený s tým, že je nakazený vírusom HIV, zomrel na následky epileptického záchvatu.

</doc>
<doc id="198088" url="https://sk.wikipedia.org/wiki?curid=198088" title="Výťah (literatúra)">
Výťah (literatúra)

Výťah alebo zriedkavo abréžé je text, ktorý v stručnej podobe sprostredkúva základné informácie o nejakom dlhšom texte. Veľmi stručne a informatívne údaje vymenúva a zaznamenáva, má znaky enumeratívnosti.

</doc>
<doc id="198089" url="https://sk.wikipedia.org/wiki?curid=198089" title="Molucké ostrovy">
Molucké ostrovy



</doc>
<doc id="198091" url="https://sk.wikipedia.org/wiki?curid=198091" title="Amatol">
Amatol

Amatol je triviálny názov pre skupinu trhavín, pozostávajúcich zo zmesí dusičnanu amónneho a tritolu v rôznych pomeroch. Jedná sa o vysoko výkonné trhaviny, používaly sa na vojenské účely predovšetkým počas dlhotrvajúcich vojenských konfliktov, keď priemyselné produkčné kapacity tritolu (produkcia tritolu je relatívne materiálovo a energeticky náročná) nedosahovali vysokú spotrebu ozbrojenými silami (dusičnan amónny sa dá Haber-Boschovou metódu jednoducho vyrábať v neobmedzených množstvách zo vzduchu, vody a elektrickej energie). Počas 2. svetovej vojny často používaný ako trhacia náplň leteckých bômb, delostreleckých granátov, protiponorkových náloží a námorných mín. Býva nahradzovaný inými trhavinami ako Hexolity, Torpexy a Tritonaly.
Obsah dusičnanu amónneho v amatoloch sa pohybuje od 40 po 80 % v závislosti od dostupnosti tritolu a účelu použitia. Sila a brizancia so vzrastajúcim podielom dusičnanu amónneho klesá, zároveň stúpa citlivosť trhaviny na mechanické a teplné impulzy. Amatol 80/20 (obsahujúci 80 % dusičnanu amónneho a 20 % tritolu) pri výbuchu produkuje biely dym. Aj pri takto nízkom obsahu tritolu je pomerne účinnou trhavinou. Amatol 50/50 (50 % dusičnanu amónneho a 50 % tritolu) produkuje pri detonácii tmavý dym. Nevýhodou amatolov je ich hygroskopia. Z amatolov boli počas 1. svetovej vojny prímesou hliníku vyvinuté Amonaly, počas 2. svetovej vojny prímesami hexogénu resp. pentritu Amatexy, ktoré vykazujú v porovnaní s amatolmi zvýšenú brizanciu. 
Bol vynájdený počas 1. svetovej vojny, používal sa aj cez druhú svetovú a studenú vojnu ako aj v súčasnosti.

</doc>
<doc id="198123" url="https://sk.wikipedia.org/wiki?curid=198123" title="Cykloalkán">
Cykloalkán

Cykloalkány (staršie cykloparafíny) sú nasýtené uhľovodíky so všeobecným vzorcom CnH2n, ktorých atómy sú usporiadané do kruhov, pričom najmenší z nich môže byť len trojčlenný. Cykloalkány sú uhľovodíky, ktoré majú v molekule jednoduché väzby C-C a uzavretý reťazec.
V názvoch cykloalkánov je charakteristická predpona cyklo- (z gréckeho "κύκλος" kúklos, “kruh”).
Najvýznamnejší cykloalkán je cyklohexán. Cyklohexán sa nachádza v niektorých ropách. Je to horľavá kvapalná látka, používa sa ako rozpúšťadlo a na výrobu plastov. Viaceré zlúčeniny odvodené od neho sú vonné látky v kvetoch, plodoch, listoch a iných častiach rastlín. Používajú sa v potravinárstve, kozmetike, ale aj pri výrobe liečív.

</doc>
<doc id="198125" url="https://sk.wikipedia.org/wiki?curid=198125" title="Nothing Else Matters">
Nothing Else Matters

„Nothing Else Matters“ je skladba od skupiny Metallica. Prvýkrát bola publikovaná v roku 1991 na ich tzv. Čiernom abume (anglicky Black album), ktorý bol vydaný pod názvom Metallica. Skladba patrí medzi ich najpopulárnejšie piesne, vyšli viaceré jej coververzie a je na jedenástom mieste v rebríčku Mainstream Rock Tracks Charts z roku 1992. Začiatkom roku 2014 (19.január 2014) sa umiestnila v hitparáde 2014 hitov na rádiu expres na 1.mieste!

</doc>
<doc id="198127" url="https://sk.wikipedia.org/wiki?curid=198127" title="Nothing else matters">
Nothing else matters



</doc>
<doc id="198130" url="https://sk.wikipedia.org/wiki?curid=198130" title="Valašská kolonizácia">
Valašská kolonizácia

Valašská kolonizácia alebo valaská kolonizácia je v literatúre používaný nesprávny termín, ktorým sa označuje doosídľovanie Slovenska na základe valašského práva v 14. – 17. storočí.

</doc>
<doc id="198133" url="https://sk.wikipedia.org/wiki?curid=198133" title="Cykloparafín">
Cykloparafín



</doc>
<doc id="198135" url="https://sk.wikipedia.org/wiki?curid=198135" title="Štát (rozlišovacia stránka)">
Štát (rozlišovacia stránka)

Štát môže byť:

</doc>
<doc id="198137" url="https://sk.wikipedia.org/wiki?curid=198137" title="UMA">
UMA

UMA môže byť:

</doc>
<doc id="198153" url="https://sk.wikipedia.org/wiki?curid=198153" title="Rozvojová krajina">
Rozvojová krajina

Rozvojová krajina alebo (pojem z čias studenej vojny) krajina tretieho sveta je krajina, ktorá má nízky HDP na obyvateľa, nízky index ľudského rozvoja, vysokú úmrtnosť a veľmi nízky celkový životný štandard. Neexistuje však žiadna objektívna definícia rozvojovej krajiny; vo všeobecnosti tieto štáty nie sú tak rozvinuté ako členské štáty OECD, sú to teda prevažne štáty mimo OECD, ktoré sa označujú ako rozvinuté krajiny či krajiny prvého sveta.
Rozvojové krajiny sú zväčša bývalé kolónie. Pod nevýkonné hospodárstvo sa podpisujú orientácia na poľnohospodárstvo a ťažobný priemysel, ako aj občianske vojny (dôsledky kolonizácie), ale v neposlednom rade aj nízka vzdelanosť obyvateľstva, prírodné katastrofy a neschopnosť im čeliť a odstraňovať ich následky. Významným problémom rozvojových krajín sú aj rôzne epidémie, ktorých šírenie je uľahčené nedostatočnou zdravotníckou starostlivosťou, nezamestnanosť a nízke ohodnotenie pracujúcich a z toho vyplývajúca nesolventnosť obyvateľstva. 
Ako rozvojové krajiny sa obvykle označujú všetky africké krajiny (okrem Južnej Afriky), latinskoamerické krajiny, krajiny juhozápadnej, južnej a juhovýchodnej Ázie a všetky krajiny Oceánie s výnimkou Austrálie a Nového Zélandu.
Termín krajina tretieho sveta.
Termín prvýkrát použil v roku 1952 francúzsky demograf Alfred Sauvy. Pomenoval ním krajiny, ktoré sa počas studenej vojny nepridali ani na stranu USA (Prvý svet) ani na stranu ZSSR (Druhý svet). Po rozpade ZSSR Druhý svet sa väčšinou prestal používať a ako Prvý svet sa často začali označovať všetky rozvinuté krajiny.

</doc>
<doc id="198157" url="https://sk.wikipedia.org/wiki?curid=198157" title="Charta základných práv Európskej únie">
Charta základných práv Európskej únie

Charta základných práv Európskej únie je dokument, ktorý deklaruje občanom Európskej únie katalóg základných práv a slobôd.
História.
Charta základných práv Únie bola po prvýkrát vyhlásená koncom roku 2000 ako spoločné vyhlásenie Európskeho parlamentu, Rady a Komisie ako nezáväzný dokument. Charta sa následne stala súčasťou Ústavy pre Európu, konkrétne tvorila celú jej druhú časť. Tvorcovia Ústavy pre Európu počítali s tým, že keď Ústava nadobudne platnosť, stane sa aj Charta základných práv obsiahnutá v jej druhej časti právne záväznou. Projekt Ústavy však stroskotal. Na Chartu sa však nezabudlo a dostala sa aj do dokumentu, ktorý je aktuálny v súčasnosti a ktorý nahrádza Ústavu, stala sa súčasťou Lisabonskej zmluvy. Lisabonská zmluva však, na rozdiel od Ústavy pre Európu nezačleňuje Chartu priamo do zakladajúcich zmlúv Únie, ale odkazuje na ňu v budúcom čl. 6 Zmluvy o Európskej únii a deklaruje ju za právne záväznú s rovnakou právnou silou, akú majú zakladajúce zmluvy. Pred slávnostným podpísaním Lisabonskej zmluvy Chartu opätovne slávnostne vyhlásili Európsky parlament, Rada a Komisia 12. decembra 2007 počas portugalského predsedníctva.
Obsah.
Charta sa skladá z preambuly, siedmich hláv a 54 článkov. Samotné práva sú obsiahnuté v prvých šiestich hlavách, siedma hlava obsahuje interpretačné ustanovenia.
Kritika.
Charta základných práv Únie obsahuje značne široký katalóg práv. Pomerne silne akcentuje na sociálne práva, ktoré sú obsiahnuté najmä v Hlave IV. To vyvolalo kritiku v niektorých odborných a politických kruhoch. Tieto kruhy považujú chartu za príliš "socialistickú". Argumentom tejto kritiky je o. i. skutočnosť, že striktné dodržiavanie týchto práv môže spôsobiť zníženie konkurencieschopnosti Európskej únie vo svetovej ekonomike.
Konzervatívcom prekážajú na Charte ustanovenia, ktoré zakazujú diskrimináciu o. i. z dôvodu sexuálnej orientácie "(čl. 21 ods. 1 Charty)". Dôvodom tejto kritiky je obava z vnucovania protikresťanských hodnôt členským štátom Európskou úniou, najmä tým, kde má silné postavenie katolícka cirkev.
Kritika na Chartu sa vzniesla aj z dôvodu, či je vôbec potrebné, aby Európska únia nejakým dokumentom garantovala základné ľudské práva svojim občanom, keď tak robia všetky jej členské štáty a aj mnohé medzinárodné zmluvy. Táto kritika sa zameriava na to, že Európska únia tým môže získať "nebezpečne" veľké právomoci a posilní tak svoje prvky štátnosti.
Záväznosť.
Po vstupe Lisabonskej zmluvy do platnosti 1.12.2009 sa stala právne záväznou aj Charta základných práv Únie. Charta je samostatný dokument, na ktorý sa odkazuje v Lisabonskej zmluve a ktorý má mať rovnakú právnu váhu ako zakladajúce zmluvy. 
V článku 51 Charty sa však uvádza, že jej ustanovenia sú adresované inštitúciám Únie a organizáciám ňou zriadeným ako aj členským štátom len pri implementácii práva Únie. Zároveň zdôrazňuje, že nie je možné ustanoveniami Charty rozširovať právomoc Únie nad rámec určený zakladajúcimi zmluvami. Členské štáty sú viazané jej obsahom teda len pri implementácií práva Európskej únie. To vyústilo do obavy o jej nedostatočnú vymožiteľnosť, keďže osoby nemôžu žalovať krajinu za porušenie ktoréhokoľvek ustanovenia Charty ak tak krajina urobí pri tvorbe a realizácií vlastných zákonov. Výnimku si však vymohli Spojené kráľovstvo a Poľsko. Pre tieto tri štáty sa Charta nestala právne záväznou po nadobudnutí platnosti Lisabonskej zmluvy 1.12.2009.

</doc>
<doc id="198159" url="https://sk.wikipedia.org/wiki?curid=198159" title="Turecká republika Severný Cyprus">
Turecká republika Severný Cyprus



</doc>
<doc id="198160" url="https://sk.wikipedia.org/wiki?curid=198160" title="Departament">
Departament



</doc>
<doc id="198161" url="https://sk.wikipedia.org/wiki?curid=198161" title="Rémus">
Rémus

Rémus (771 pred Kr. (?), Alba Longa – 753 pred Kr.?, Rím) bol brat – dvojča prvého rímskeho kráľa Romula, s ktorým súperil o to, kto z nich bude vládnuť Rímu.
Jeho matkou bola Rhea Silvia, dcéra kráľa Numitora z Alby Longy, otcom boh Mars. Keď Rhea Silvia otehotnela, strýko ju dal utopiť v rieke Tiber, narodené deti prikázal utopiť v rieke. Deti sa zachránili, odkojila ich vlčica a vychoval pastier Faustulus. Keď deti dospeli, dozvedeli sa o zločine voči ich matke, preto sa pomstili a rozhodli sa založiť nové mesto na mieste, kde ich zachránila vlčica a kde vyrastali.
Romulus a Remus súperili o to, kto z nich bude vládnuť novozaloženému mestu, rozhodnutie ponechali na vôli bohov – mali sledovať nebeské znamenia. Remus sa usadil na pahorku Aventíne, Romulus na Palatíne. Removi ako prvému priletelo šesť orlov, ale Romulovi o niečo neskôr až dvanásť, preto si robil nároky na vládu.
Romulus motykou naznačil pôdorys základov nového mesta. Keď vyhĺbil priekopu, ktorá mala symbolizovať obrannú priekopu, Remus mu s posmechom preskakoval cez ňu, preto sa Romulus nahneval a motykou ho zabil so slovami: "Tak nech zhynie každý nepriateľ, ktorý prekročí hradby Ríma".
Neskôr Réma uctievali spolu s bratom ako ochranných bohov mesta Ríma.

</doc>
<doc id="198162" url="https://sk.wikipedia.org/wiki?curid=198162" title="Australian Open 2008">
Australian Open 2008

Australian Open 2008 bol grandslamový tenisový turnaj, ktorý sa konal od 14. januára do 27. januára 2008 v austrálskom Melbourne. 
Po 20 rokoch na povrchu Rebound Ace, sa zmenil povrch na o poznanie rýchlejší Plexicushion. Zmena povrchu sa udiala hlavne kvôli častému uplatňovaniu pravidla o teplote na kurte. Nový povrch je tenší a tým pádom udržiava menej tepla. Nový povrch však čelí kritike, pretože je príliš podobný povrchu DecoTurf, ktorý sa používa na US Open.
Seniori.
Dvojhra mužov.
 Novak Đoković vs. Jo-Wilfried Tsonga 4-6, 6-4, 6-3, 7-6(2)
Dvojhra žien.
 Marija Šarapovová vs. Ana Ivanovićová, 7-5, 6-3
Štvorhra mužov.
 Jonathan Erlich / Andy Ram vs. Arnaud Clément / Michaël Llodra, 7-5, 7-6 (4)
Štvorhra žien.
 Aľona Bondarenková / Kateryna Bondarenková vs. Viktorija Azarenková / Šachar Peerová, 2-6, 6-1, 6-4
Zmiešaná štvorhra.
 Sun Tchien-tchien / Nenad Zimonjić vs. Sania Mirzová / Mahéš Bhúpati, 7-6(4), 6-4
Nasadenie.
Nižšie je zoznam nasadených hráčov. V zátvorkách je kolo, v ktorom vypadli.

</doc>
<doc id="198164" url="https://sk.wikipedia.org/wiki?curid=198164" title="Jozef Emanuel">
Jozef Emanuel

Jozef Emanuel, pseudonym J. E. Montevideo (* 18. marec 1803 Vrbové - † 8. máj 1890 Košeca) bol slovenský básnik a národovec.
Život a dielo.
Študoval na gymnáziách v Nitre a od roku 1821 v Bratislave, filozofiu v Nitre a teológiu v Trnave.
Po kňazskej vysviacke kaplánoval v Bytči a Košeci. Od roku 1845 bol farárom v Horných Kočkovciach. Roku 1846 prešiel na faru do Košece, ku ktorej sa viaže podstatná časť jeho kňazského pôsobenia. Od roku 1860 bol dekanom ilavského dištriktu. Roku 1870 ho zvolili do prvého výboru Spolku sv. Vojtecha.
Bol zakladajúcim členom Matice slovenskej a gymnázia v Kláštore pod Znievom.
Popri kňazskej činnosti vyznačil sa ako básnik, plodný publicista a propagátor slovenskej tlače. Príležitostnými básňami a piesňami, náboženskomravnými úvahami i humoristickými článkami prispieval do viacerých slovenských časopisov: Cyrill a Method, Černokňažník, Literárne listy, Katolícke noviny, Slovenské noviny, Orol tatranský, Priateľ školy a literatúry, Sokol a Rarášek.
Prvé básne mu uverejnil Ľudovít Štúr v Orle tatranskom v rokoch 1845-1846 pod názvom "K Orlovi, Jeseň" a "K novému roku rodákom". Na základe týchto básnických vystúpení mohol Jozef Miloslav Hurban vo svojej odpovedi na Kollárov polemický spis Hlasové o potřebě jednoty spisovného jazyka pro Čechy, Moravany a Slováky uviesť Jozefa Emmanuela spolu s ďalšími slovenskými literátmi ako autora, ktorý dokumentuje príklon slovenských spisovateľov k spisovnej slovenčine.
Už v päťdesiatych rokoch 19. storočia sa zapojil do hnutia spolkov striezlivosti. V Katolíckych novinách uverejnil články proti pijatike "Pálenka a jej miláček" (1852) a "Žiaľ a vzdychanie bohabojného hospodára nad ľudom korheľstvu oddaným" (1855). Tam publikoval aj báseň "Fašiangy" (1884), v ktorej stavia do protikladu slávenie fašiangov v minulosti a súčasnosti. V pálenke vidí príčinu mravného a hospodárskeho úpadku ľudu.
Úspešná bola tiež Emmanuelova vianočná hra "Betlehem" (Budín 1856), ktorá rozšírila pomerne skromnú slovenskú divadelnú produkciu obdobia bachovského absolutizmu.
Mnohostrannosť Emmanuelovej kultúrnej činnosti potvrdzujú jeho príspevky v humoristických časopisoch Černokňažník a Rarášek, kde publikoval cyklus humoresiek s ústrednou postavou Raráška.

</doc>
<doc id="198166" url="https://sk.wikipedia.org/wiki?curid=198166" title="Vladimir Komarov">
Vladimir Komarov



</doc>
<doc id="198183" url="https://sk.wikipedia.org/wiki?curid=198183" title="Šinano (lietadlová loď)">
Šinano (lietadlová loď)

Šinano () bola bojová loď triedy Jamato japonského námorníctva, neskôr preklasifikovaná na lietadlovú loď. Pomenovaná bola podľa japonskej provincie Šinano. Mala štyri sesterské bojové lode:Jamato, Musaši, Projekt 111 a Projekt 797. Nebola nikdy dozbrojená a kompletne dokončená, pretože pri presune do Kure, kde mala byť dozbrojená a dokončené posledné úpravy ju 29. novembra 1944 torpédovala americká ponorka Archer-Fish. Potopila sa po siedmich hodinách.
Do roku 1961, keď US Navy prevzala USS Enterprise bola Šinano najväčšou lietadlovou loďou aká bola postavená.
Stavba.
Kýl lode Šinano bol položený v námornej lodenici v Jokosuke 4. mája 1940 a spustená na vodu bola 5. októbra 1944. Šinano mala štandardný výtlak 68 059 t, pričom plne vybavená až 71 890 ton. Námorníctvo ju prevzalo 19. novembra 1944.
Počas leta 1941 bola stavba prerušená, aby sa ušetrila pracovná sila a zdroje pred japonským vstupom do vojny. Po bitke pri Midway, kde cisárske námorníctvo stratilo štyri veľké lietadlové lode (Akagi, Kaga, Hyrjú a Sorjú) bolo rozhodnuté o prestavbe na lietadlovú loď.
Jej stavba bola prísne utajovaná. Z troch strán bola postavená okolo doku stena a robotníkom zakázali pod trestom smrti rozprávať o stavbe. Šinano je preto jediná loď veľkej triedy postavená v 20. storočí, ktorá nemá oficiálne fotografie z priebehu stavby.
Pohon a pancierovanie.
Pohonná jednotka pozostávala z dvanástich kotlov Kanpon a turbín, ktoré dodávali lodi výkon až 153 000 hp čo je 114 MW. Loď mala projektovanú maximálnu rýchlosť 27 uzlov.
Pancierovanie bolo oproti štandardu triedy Jamato slabšie napríklad hlavný pancierový pás (chrániaci strojovne kotolne a muničné sklady) mal – 6,4″ (palcov) oproti – 16,1″ na lodi Yamato. Sekundárny pancierový pás bol pri lodi Šinano v nevýhode oproti jej sestrám : . Naproti tomu mala Šinano pancierovú palubu s hrúbkou . Ale podhladinová časť bola porovnateľná so sesterskými loďami Jamato a Musaši. Pravdepodobne menšie pancierovanie v nadhladinovej časti bolo z dôvodu menšej pravdepodobnosti priameho stretu s bojovým loďstvom protivníka v prípade lietadlovej lode ako v prípade bojovej lode.
Výzbroj.
Hlavným poslaním bolo niesť leteckú techniku. Projektovaná bola ako podporná lietadlová loď poskytujúca servis, výzbroj a palivo lietadlám z lietadlových lodí vo zväze v ktorom by bola zaradená. Vlastné lietadlá určené na operačné úlohy boli v menšine, väčšina lietadiel, ktoré prepravovala malo nahradiť straty na iných lietadlových nosičoch.
Sekundárna výzbroj pozostávala zo šestnástich (40. cal.) a dvanásť (45.cal.) diel proti menším protivníkom (ľahký krížnik, torpédoborec). Protilietadlová výzbroj bola pozoruhodná: 145 kusov (60.cal.) kanónov a netradične dvanástich 28 hlavňových kompletov protilietadlových raketometov.
Služba.
11. novembra 1944 opustila dok a do služby bola zaradená 19. novembra. 28. Novembra vyplávala z Jokosuky v sprievode troch torpédoborcov 17. torpédoborcovej divízie "Shintani Kiichi" Isokaze (vlajkový), Hamakaze a Jukikaze, pod vedením mladých dôstojníkov a neskúsenej posádky (75% nováčikov) na dokončenie a vyzbrojenie do Kure. Velenie mal kapitán Toshio Abe ktorý velil 2 176 mužom. Navyše na lodi bolo ešte 300 robotníkov a 40 civilných návštevníkov. V tej dobe ešte neboli testované vodotesné prepážky, a hlavné vodné čerpadlá neboli funkčné, požiarny a systém nebol funkčný, posádka nebola skúsená v záchranných operáciách, v trupe neboli dokončené rozvody, a otvory neboli utesnené. Prechodové dvere boli pootvárané.. Štyri z dvanástich kotlov neboli spustené.
Po niekoľkých hodinách plavby bola skupina spozorovaná a torpédovaná americkou ponorkou USS Archer-Fish. Skupina sa pohybovala rýchlosťou 18 – 20 uzlov. O 3:17 ráno vystrelila ponorka salvu šiestich torpéd z ktorých štyri zasiahli približne o 3:20. Torpéda boli nastavené na malú hĺbku a zasiahli Šinano na spoji medzi protitorpédovou obšívkou a čiarou ponoru. Loď ešte do 6:00 pokračovala v plavbe, no vtedy stratila energiu, kvôli zaplaveniu kotlov morskou vodou. Posádka nebola schopná loď zachrániť, a tá sa o 10:57 potopila (33° 07' s.š., 137° 04'v. d.). Z posádky o 2 500 mužoch sa zachránilo 1 400. Povojnové vyšetrovanie amerického námorníctva dospelo k záveru, že problémom bolo chybné riešenie napojenia protitorpédovej obšívky na hlavný bočný pancier.
Americká námorná rozviedka nemala poňatia o tom, že Šinano existuje ani vo chvíli, keď opustila prístav, aj keď mala informácie o tretej jednotke z Triedy Jamato. Archer-Fish (pod vedením komandéra Josepha F. Enrighta) si nárokoval potopenie len 28 000 BRT výtlaku za potopenú lietadlovú loď. Až po vojne sa USA dozvedelo, že potopená loď bola Šinano s výtlakom takmer 72 000 BRT.
V čase potopenia mala Šinano na palube šesť samovražedných výbušných člnov Šinjo, a 50 raketových samovražedných lietadiel Óka.
Potopenie tretej a poslednej postavenej jednotky triedy Jamato salvou štyroch torpéd bolo najhorším prekvapením pre japonské ministerstvo námorníctva v celej jeho histórii, vzhľadom na to, že loď mala vydržať omnoho väčšie poškodenie. Navyše týmto sa všetky jednotky triedy Jamato nedočkali konca vojny (Jamato a Musaši potopilo letectvo, Šinano ponorka, štvrtá zrušená).
Dodnes je Šinano najväčšou bojovou loďou v histórii, ktorú napadla a potopila ponorka.

</doc>
<doc id="198185" url="https://sk.wikipedia.org/wiki?curid=198185" title="Rea Silvia">
Rea Silvia

Rea Silvia alebo Rhea Silvia bola dcéra kráľa Numitora z Alby Longy a matka Romula a Réma, zakladateľov Ríma.
Kráľa Numitora zvrhol z trónu jeho mladší brat Aemulius a pretože sa obával, aby jeho dcéra Rhea Silvia nemala deti, ktoré by sa mohli neskôr pomstiť, urobil z nej kňažku bohyne Vesty. Vestálky museli dodržiavať sľub panenstva, preto Aemulius predpokladal, že Rhea Silvia nebude mať deti. Okrem toho ju uzavrel v malej miestnosti, aby ju vylúčil zo spoločenstva. Rheu Silviu však navštívil boh vojny Mars, oplodnil ju a z tohoto spojenia sa narodili dvojičky Romulus a Rémus.
Kráľ Aemulius sa rozhodol potrestať Rheu Silviu podľa pradávneho zvyku a dal ju hodiť do rieky Tiber. Rieka zachránila Rheu Silviu, podobne ako aj jej synov, ktorí neskôr založili Rím.
Keď Romulus a Rémus dospeli, dozvedeli sa o osude svojej matky a pomstili sa kráľovi Aemuliovi. Neusadili sa však v Albe Longe, ale založili si vlastné mesto – Rím.

</doc>
<doc id="198186" url="https://sk.wikipedia.org/wiki?curid=198186" title="Bebopová stupnica">
Bebopová stupnica

Bebopové stupnice sú stupnice používané v džeze. Charakteristické sú pre štýl bebop, podľa ktorého sú pomenované. Bebop stupnice sú odvodené od durovej stupnice, ku ktorej sa pridáva jeden prechodný chromatický tón. Najčastejšie používanými bebopovými stupnicami sú: Bebop dominantná, Bebop dórska a Bebop durová stupnica.
Bebop dominantná stupnica.
Bebop dominantná stupnica je odvodená z durovej stupnice a má pridaný prechodný tón medzi šiestym a siedmim tónom. Obsahuje teda veľkú aj malú septimu. (1-2-3-4-5-6-7b-7; c-d-e-f-g-a-b-h). Táto stupnica sa používa do dominantných septakordov. 
Bebop dórska stupnica.
Bebop dórska stupnica je odvodená z dórskej stupnice a má pridaný tón medzi 3. a 4. tónom. Obsahuje teda veľkú a malú terciu a má malú septimu. (1-2-3b-3-4-5-6-7b; c-d-es-e-f-g-a-b). Táto stupnica sa často používa do molových akordov, dobre vystihuje subdominantnú funkciu. 
Bebop durová stupnica.
Bebop durová stupnica je odvodená z durovej stupnice a prechodný tón má medzi 5. a 6. tónom. (1-2-3-4-5-6b-6-7; c-d-e-f-g-as-a-h). Používa sa do durových septakordov. 
Bebop molová stupnica.
Bebop molová stupnica je odvodená z molovej melodickej stupnice smerom hore. Pridaný je tu tón medzi 5. a 6. tónom. (1-2-3b-4-5-6b-6-7; c-d-es-f-g-as-a-h). Táto stupnica sa často používa do mol6 (molový kvintakord + veľká sexta) akordov. 
Externé odkazy.
The Bebop Scale For Guitar 

</doc>
<doc id="198187" url="https://sk.wikipedia.org/wiki?curid=198187" title="Tepelný vodič">
Tepelný vodič

Tepelný vodič je látka, ktorá dobre vedie teplo, tzn. má vysokú tepelnú vodivosť. 
Veličina, ktorá umožňuje porovnanie látok podľa tepelnej vodivosti, sa nazýva súčiniteľ tepelnej vodivosti. Tepelné vodiče majú veľký súčiniteľ tepelnej vodivosti.
Opakom tepelného vodiča je tepelný izolant.
Z bežných látok sú dobrými vodičmi tepla predovšetkým kovy. 
Najlepšími vodičmi tepla sú striebro, meď, hliník, wolfrám, mosadz. 

</doc>
<doc id="198190" url="https://sk.wikipedia.org/wiki?curid=198190" title="Materiálová konštanta">
Materiálová konštanta

Materiálová konštanta v technike je konštanta, ktorá charakterizuje danú látku. Materiálová konštanta je často fyzikálna veličina, ktorá pre daný materiál nadobúda konštantnú hodnotu iba za určitých podmienok (určitý rozsah teplôt, tlaku a pod.). Materiálová konštanta teda charakterizuje vlastnosť danej látky za presne špecifikovaných podmienok.
Materiálovou konštantou bývá často fyzikálna veličina, napr. permeabilita, teplotný súčiniteľ elektrického odporu, modul pružnosti, alebo niektoré špeciálne hodnoty fyzikálnych veličín, napr. medza sklzu a podobne. Môže tiež závisieť na tvare telesa, napr. odpor vzduchu vyjadrujúcí odpor prostredia.
Materiálovou konštantou môže byť aj technická veličina, charakterizujúca skúmaný proces, napr. konštanty charakterizujúce vplyv korózie, šírky vzorku a pod.
Materiálové konštanty sa obvykle vyskytujú v empirických vzťahoch a sú väčšinou určované experimentálne. Materiálové konštanty sa vyskytujú predevšetkým v technike, fyzike a chémii.

</doc>
<doc id="198192" url="https://sk.wikipedia.org/wiki?curid=198192" title="Alterovaná stupnica">
Alterovaná stupnica

Alterovaná stupnica (ang. "altered scale" alebo "diminished whole-tone scale") je stupnica vznikne chromatickým vyplnením jednotlivých stupňov durovej alebo molovej stupnice tak, aby tóny tonického kvintakordu ( I., III. a V. stupeň) zostali nealterované. Od tónu C vyplnenním durovej stupnice C dur, kde tonickým kvintakordu tvoria tóny C-E-G, vznikne alterovaná stupnica c-des-d-dis-e-f-fis-g-as-a-ais/b-h-c. Vidíme, že tóny tonického kvintakordu nie sú nijako alterované (nemajú žiadne prípony -is alebo -es, resp. -isis alebo -eses).

</doc>
<doc id="198195" url="https://sk.wikipedia.org/wiki?curid=198195" title="Celotónová stupnica">
Celotónová stupnica

Celotónová stupnica alebo hexatonická stupnica (ang. "whole tone scale") je stupnica, v ktorej je medzi každými po sebe idúcimi tónmi interval celého tónu, čiže veľkej sekundy. Takáto stupnica je hexatonická, tzn. má 6 tónov v jednej oktáve. Na to, aby sa o oktávu vyššie mohol opakovať základný tón, je nutné vykonať enharmonickú zámenu niektorého prostredného tónu v stupnici.Celotónová stupnica od tónu c obsahuje tóny: c-d-e-fis-gis-ais/b-c, resp. c-d-e-fis/ges-as-b-c. Enharmonická zámena je označené symbolom lomítka. 
Celotónová stupnica, najmä ak zahraná na klavíri alebo harfe pod pedálom, vyvoláva snový dojem. Často sa používa vo filmoch na odlíšenie prechodu z reality do sna, alebo naspäť. 
Cwelotónové stupnice už využívali Číňania v stredoveku. Použitie celotónovej stupnice môžeme nájsť aj u Mozarta. Celotónovú stupnicu využívali novoromantici ako Franz Liszt vo svojej Dantovskej symfónii alebo Richard Wagner v opere Parsifal. Koncom 19. storočia bola obľúbená u ruských romantikov, objavuje sa napríklad v opere Ruslan a Ľudmila od Michaila Ivanoviča Glinku alebo v úvodnej téme k Šeherezáde od skladateľa Nikolaja Andrejeviča Rimskij-Korsakova, resp. v dielach Alexandra Sergejeviča Dargomyžskijho. V novšej hudbe využíval celotónovú stupnicu Richard Strauss v opere Salome, Claude Debussy, tak ako as ostatní impresionisti. Medzi ďalších skladateľov používajúcich celotónové stupnice patria napríklad Alban Berg, Béla Bartók, Olivier Messiaen a Ferruccio Busoni, Vítěslav Novák.
Celotónová stupnica sa používa aj v mnohých džezových skladbách a improvizáciách. Celotónová stupnica sa takisto objavuje v tradičných indických rágach.

</doc>
<doc id="198196" url="https://sk.wikipedia.org/wiki?curid=198196" title="RTorrent">
RTorrent

rTorrent je textový ncurses BitTorrent klient napísaný v C++ založený na knižniciach libTorrent pre UNIX (toto nie je knižnica libtorrent vyvíjaná Arvidom Norbergom) so zameraním na vysoký výkon a dobrý kód. Knižnica sa líši od iných implementácii tým, že prenáša dáta priamo medzi súborovými stránkami namapovanými na pamäť pomocou funkcie mmap a sieťovou vrstvou. Na vysokorýchlostných linkách je údajne schopný poskytovať dáta omnoho rýchlejšie ako oficiálny klient.
Balíčky rTorrentu sú dostupné pre mnohé distribúcie Linuxu a Unixov a je ho možné skompilovať na takmer každom operačnom systéme kompatibilnom s POSIXovým štandardom, ako je napríklad FreeBSD.
rTorrent využíva ncurses a vhodne sa kombinuje screen alebo dtach. Podporuje ukladanie relácií a umožňuje používateľom pridávať a odstraňovať torrenty. Takisto podporuje čiastkové šťahovanie torrentov obsahujúcich viacero súborov. Vo verzii 0.7.0 bolo doplnené šifrovanie protokolu BitTorrent. PEX (Výmena peerov) a DHT boli implementované nedávno.
rTorrent možno tiež ovládať prostredníctvom XML-RPC cez SCGI.

</doc>
<doc id="198197" url="https://sk.wikipedia.org/wiki?curid=198197" title="Psovité">
Psovité

Psovité alebo vlkovité (lat. "Canidae") sú čeľaď radu mäsožravce ("Carnivora") triedy cicavce ("Mammalia"). Do tejto čeľade patria psy, líšky, vlky, dingovia, kojoty, šakaly, psy hyenovité.
Charakteristika.
Divé druhy čeľade psovité sa okrem Antarktídy vyskytujú na každom kontinente a obývajú rozličné biotopy ako napr. púšte, hory, lesy a lúky. Líšia sa veľkosťou od fenka s na dĺžku po vlka dravého, ktorý môže byť až dlhý a môže vážiť až .
S výnimkou psa pralesného ("Speothos venaticus") majú všetky psovité relatívne dlhé nohy a pružné telo prispôsobené na naháňanie koristi. Všetky psovité sú prstochodce. Majú huňatý chvost, nezaťahovateľné pazúry a piaty prst s pazúrom na predných labách. Samce majú penisovú kosť, ktorá pri párení napomáha k tomu, že zvieratá sú niekedy spojené až hodinu. Mladé psovité sa rodia slepé, oči otvoria až o niekoľko týždňov neskôr.
Rozloha čuchovej membrány u psov je 120 m2. Najlepší čuch majú psy plemená Bloodhound. 
Mnoho druhov žije a loví vo svorkách a majú zložitý sociálny systém. Všeobecne sú vysoko prispôsobivé.
Evolúcia.
Eocén.
Čeľaď Miacidae, ktorej príslušníci boli predchodcami dnešných psovitých, sa vyvinula asi pred 40 miliónmi rokmi v neskorom eocéne.
Oligocén.
Najranejšia vetva psovitých bola podčeľaď Hesperocyoninae, ktorej zástupca bol rod "Mesocyon" z oligocénu (38 – 24 mil. r.). Tieto rané psovité sa začali zameriavať na prenasledovanie koristi v lúčnych biotopoch.
Ďalšími psovitými z tejto doby boli rod "Tomarctus", ktorý žil v Severnej Amerike pred 10 mil. rokmi, a rod "Leptocyon", ktorý sa podobal na líšku.
Miocén.
Asi pred 9 – 10 mil. rokmi počas neskorého miocénu sa začali z juhozápadnej časti Severnej Ameriky rozširovať rody "Canis" (pes/vlk/kojot/šakal), "Urocyon" (líška) a "Vulpes" (líška). Úspech týchto psovitých bol spojený s vyvinutím trhákov (carnassial), ktoré boli schopné aj strihať aj žuvať. Pred 8 mil. rokmi sa cez Beringov most dostali do Eurázie.
Pliocén.
Skorý pliocén.
Počas pliocénu (pred 4 – 5 mil. rokmi) sa v Severnej Amerike objavil druh "Canis lepophagus". Bol malý a podobal sa na kojota ("Canis latrans"). Niektorí vedci sa domnievajú, že kojot sa vyvinul práve z neho. Pred 1,5 až 1,8 mil. rokmi už v Európe žila celá škála vlkov.
Stredný pliocén.
Pred asi 800 000 rokmi žil v Severnej Amerike druh "Canis ambrusteri", o ktorom sa predpokladá, že sa dostal až do Južnej Ameriky, kde bol predchodcom vlka druhu "Canis dirus".
Neskorý pliocén.
Pred 300 000 rokmi sa plne vyvinul druh vlk dravý ("Canis lupus") a bol rozšírený po celej Európe a severnej Ázii. Beringov most mu umožnil cestu do Severnej Ameriky. Pred 100 000 rokmi bol "Canis dirus" (jeden z najväčších psovitých všetkých čias) rozšírený od južnej Kanady po Južnú Ameriku. Pred 8 000 rokmi vyhynul.
Systematika.
čeľaď psovité (Canidae) v širšom zmysle:
Poznámka: Ako vidno, niektoré slovenské názvy (napr. vlk sivý, stepný vlk, vlk čierny, vlk tundrový, vlk sibírsky, líška piesočná atď.) sa používajú na označenie viacerých - často vzájomne nepríbuzných - taxónov; vo vyššie uvedenom systéme teda nejde o omyl.
Pokiaľ ide o hybridy (krížence), existujú (1) jednak hybridy dávneho pôvodu, ktorým väčšinou zodpovedajú niektoré z vyššie uvedených druhov (u niektorých z nich je ich hybridný pôvod vyššie aj výslovne uvedený, konkrétne u šakala severoafrického, kojota prériového, vlka sivočerveného a vlka východného), a (2) jednak hybridy známe (aj) z posledných storočí, ktoré sú uvedené v nasledujúcom zozname (uvedené sú len viac-menej dobre doložené hybridy):

</doc>
<doc id="198198" url="https://sk.wikipedia.org/wiki?curid=198198" title="Canidae">
Canidae



</doc>
<doc id="198201" url="https://sk.wikipedia.org/wiki?curid=198201" title="Palaeotherium">
Palaeotherium

Palaeotherium je rod vymretého cicavca. 
Vzhľad.
Dosahoval veľkosti dnešného tapíra indického ("Tapirus indicus"). Predkami paleotérií boli prakopytníky typu "Hyracotherium", takže palaeotériá predstavujú začiatok vývojovej rady ťažkých foriem koňovitých kopytnatcov. Tento zvláštny špecializovaný typ však neuspel, bol prekonaný vývojom ťažkých foriem nosorožcov a tapírov a vymrel už v spodnom oligocéne. Palaeotherium mali veľkú a ťažkú lebku, veľmi pohyblivé pery, ale nemali tapíri chobot. Končatiny mali trojprsté, opatrené malými kopýtkami, a našľapovali ešte na celé prsty. 
Výskyt.
Žili v starších treťohorách (v eocéne, teda pred 43 až 38 miliónmi rokov) v Európe aj v Amerike, v severnej časti kontinentu. Domovom týchto na kone značne ťažkopádnych zvierat boli vlhké pralesy, kde paleotéria žili celkom obdobným spôsobom ako dnešní tapíri. Je zaujímavé, že v Severnej Amerike aj paleotérie vytvárali ľahké stepné formy, ktoré sa blížia vývojovým štádiám pravých koní. 
Palaeotherium magnum patrilo k najväčším formám celej skupiny, žilo v Európe a bolo popísané veľmi stroho, už roku 1804 slávnym Cuvierom, otcom francúzskej paleontológie.

</doc>
<doc id="198211" url="https://sk.wikipedia.org/wiki?curid=198211" title="Weidenstetten">
Weidenstetten

Weidenstetten je obec v krajinskom okrese Alb-Donau v spolkovej krajine Bádensko-Württembersko v Nemecku. Obec má 1 218 obyvateľov a rozlohu .
Geografia a poloha.
Obec Weidenstetten leží asi 20 km severne od mesta Ulm, blízko pohoria Švábska Jura.
Obec susedí na severe s obcou Altheim, na východe s obcou Neenstetten, na juhu s obcami Holzkirch a Westerstetten ako aj na západe s obcou Lonsee.
Vzdelanie.
Vo Weidenstettene sa nachádza jedna Základná škola a jedna Materská škola.

</doc>
<doc id="198212" url="https://sk.wikipedia.org/wiki?curid=198212" title="Klub Atlético River Plate">
Klub Atlético River Plate



</doc>
<doc id="198213" url="https://sk.wikipedia.org/wiki?curid=198213" title="E. A. Poe">
E. A. Poe



</doc>
<doc id="198217" url="https://sk.wikipedia.org/wiki?curid=198217" title="Fleš (predbežná správa)">
Fleš (predbežná správa)

Fleš je najkratší druh správy, typický pre prácu spravodajskej agentúry. Ide o predbežnú, telegrafickú správu o udalosti o ktorej redakcia nemá dostatok relevantných informácií. Flešová správa by mala mať rozsah najviac 30 slov.

</doc>
<doc id="198221" url="https://sk.wikipedia.org/wiki?curid=198221" title="Reaktoplast">
Reaktoplast

Reaktoplast alebo staršie termoset je chemická látka, ktorú po termickom vytvrdení už nie je možné ďalej spracovať teplom. Sú to zosieťované polyméry, ktoré vytvárajú priestorovú trojrozmernú sieť. Zosieťovanie nastáva až pri spracovaní plastu vplyvom tepla a tlaku (niekedy s pomocou katalyzátora). Tento proces sa nazýva vytvrdzovanie.
Reaktoplasty sú nerozpustné v organických rozpúšťadlách, vode a kyselinách. Pri zahrievaní sa chemicky nemenia (pri prílišnom zahriatí sa rozpadnú). Príkladom je bakelit, vulkanizovaný kaučuk a pod.

</doc>
<doc id="198225" url="https://sk.wikipedia.org/wiki?curid=198225" title="Polykondenzácia">
Polykondenzácia

Polykondenzácia je viacnásobná polyreakcia, pri ktorej reagujú aspoň 2 rôzne monoméry, ktoré majú najmenej 2 funkčné skupiny. Vzniká vedľajší produkt, ktorý býva nízkomolekulová, obyčajne anorganická látka (napr :voda, amoniak, kyselina chlorovodíková). Reakcie sú vždy vratné. Rovnováha sa posúva smerom k produktom tak, že sa odčerpáva vedľajší produkt. Reakcie môžeme kedykoľvek zastaviť, lebo majú stupňovitý priebeh - prebiehajú vo viacerých stupňoch a na každom z nich sa získava určitý produkt. Reakcie sú endotermické (teplo sa dodáva). Pri reakciách sa používajú katalyzátory, ktoré ovplyvňujú priebeh stupňov reakcie. Produkty majú všeobecný názov polykondenzáty.
"Polykondenzáty" sa ďalej delia na:

</doc>
<doc id="198227" url="https://sk.wikipedia.org/wiki?curid=198227" title="Fenoplast">
Fenoplast

Fenoplasty sú medziprodukty viacfázovej polykondenzácie. Sú to zdraviu škodlivé látky tmavej farby.
Výroba.
Z 2g fenolu v skúmavke a pridaním 40 % roztoku formaldehydu a 6 kvapiek koncentrovanej kyseliny chlorovodíkovej. Skúmavku so zmesou sa uzavrie tampónom vaty a zahrieva sa vo vodnom kúpeli, až sa vytvorí zákal. Potom sa zmes vyleje na porcelánovú misku a mierne sa v digestore zahrieva, až sa voda odparí a vznikne pevná látka. Týmto pokusom pripravená látka, ktorá je podobná na prírodnú živicu, sa nazýva fenoplast.

</doc>
<doc id="198231" url="https://sk.wikipedia.org/wiki?curid=198231" title="Polyadícia">
Polyadícia

Polyadícia je prechod medzi polymerizáciou a polykondenzáciou. Nevzniká žiaden vedľajší produkt. Reakcie bývajú reťazové. Monoméry majú 2 funkčné skupiny. Nastáva prešmyk atómu vodíka z jedného monoméra na druhý.
Polyadičné produkty:

</doc>
<doc id="198233" url="https://sk.wikipedia.org/wiki?curid=198233" title="Atletico Madrid">
Atletico Madrid



</doc>
<doc id="198234" url="https://sk.wikipedia.org/wiki?curid=198234" title="Richard Gatling">
Richard Gatling

Dr. Richard Jordan Gatling (* 12. september 1818, Hertford County, Severná Karolína, USA – † 26. február 1903, New York, New York, USA) bol americký vynálezca, autor prvého úspešného mechanického guľometu.
Bol synom farmára a vynálezcu Jordana Gatlinga. Narodil sa na plantáži Maney's Neck v Hertford County, v americkom štáte Severná Karolína. 
Ako 21 ročný vymyslel lodnú skrutku, ktorú však v rovnakom čase nezávisle vymysleli aj iní vynálezcovia a patent na ňu nezískal. Gatling pracoval ako rybár, úradník na súde, učiteľ a obchodník. V čase, keď viedol vlastný obchod, vymyslel sejačku "("wheat drill", a planting device)" a vyrábal ju na predaj. 
V roku 1850 získal lekársky titul na Ohio Medical College, stále sa však viac venoval kariére vynálezcu než lekára. 
V roku 1862 získal patent na viachlavňový mechanický guľomet a založil Gatling Gun Company v Indianapolise, štát Indiana. V roku 1897 sa spoločnosť zlúčila s firmou Colt. Gatlingove guľomety sa používali až do roku 1911, kedy ich americká armáda vyhlásila za zastarané.
Gatling bol plodný vynálezca, zdokonalil toaletu, bicykel, vymyslel stroj na parné čistenie surovej vlny, pracoval na pneumatických systémoch. V neskorších rokoch presídlil do St. Louis v štáte Missouri, kde založil firmu na výrobu "parných pluhov" – čiže traktorov. 
V roku 1891 sa stal prvým prezidentom American Association of Inventors and Manufacturers a zastával ju šesť rokov. 
Zomrel v New York City, pri návšteve u svojej dcéry. Pochovaný je na cintoríne Crown Hill v meste Indianapolis.

</doc>
<doc id="198237" url="https://sk.wikipedia.org/wiki?curid=198237" title="Miroslav Klose">
Miroslav Klose

Miroslav Josef Klose (* 9. jún 1978, Opole, Poľsko) je bývalý nemecký futbalista, ktorý hral na pozícií útočníka. 
Životopis.
Narodil sa v Poľsku, jeho otec Józef Klose je však etnický Nemec a má nemecké občianstvo.&lt;br&gt; Otec bol futbalista (o i. poľský klub "Odra Opole" a francúzsky AJ Auxerre), matka Barbara Jeż reprezentovala Poľsko v hádzanej. Miroslav odišiel z Poľska do Nemecka s matkou v roku 1987.
Klubová kariéra.
Do svojich 20 rokov hral siedmu nemeckú ligu v SG Blaubach-Diedelkopf, potom prestúpil do Homburgu, kde začínal v rezerve (5. liga). Odtiaľ si ho vytiahol 1. FC Kaiserslautern, kde neskôr vytvoril útočné duo s Vratislavom Lokvencom.
Od roku 2004 do 2007 hral za Werder Brémy. Patrí k najúspešnejším útočníkom nemeckej Bundesligy, v sezóne 2005/2006 bol s 25 gólmi najlepším strelcom Werderu.
V roku 2007 sa stal hráčom Bayernu Mníchov a hneď v úvodnom kole Bundesligy zaznamenal dva góly a gólovú asistenciu v domácej výhre 3:0 proti FC Hansa Rostock.
V 7. kole zdolalo útočné duo Miroslav Klose – Luca Toni pred domácimi divákmi obranu FC Energie Cottbus 5:0 a Klose strelil hattrick. Na dva z gólov mu prihral 17-ročný debutant Toni Kroos.
Po ročníku 2010/2011 prestúpil do Lazia, kde mal pomôcť mužstvu dostať sa vyššie ako skončilo posledný rok. Na konci sezóny 2012/2013 slávil zisk talianskeho pohára keď Lazio porazilo v derby svojho mestského rivala AS Rím 1:0.
K 30. júnu 2016 mu v Laziu vypršala zmluva a stal sa voľným hráčom. V novembri 2016 ukončil hráčsku kariéru.
Reprezentačná kariéra.
V A-mužstve Nemecka debutoval 24. marca 2001 v kvalifikačnom zápase v Leverkusene proti reprezentácii Albánska, k výhre 2:1 pomohol 1 gólom.
Reprezentoval Nemecko na majstrovstvách sveta v rokoch 2002, 2006, 2010 a 2014. Práve na majstrovstvách sveta v Nemecku v roku 2006 bol s piatimi gólmi najlepším strelcom šampionátu.
Je majstrom sveta z roku 2014 a so 71 gólmi najlepším strelcom nemeckej reprezentácie v histórii (pred druhým Gerdom Müllerom - 68 gólov) a zároveň najlepším strelcom histórie svetových šampionátov (so 16 gólmi). 
V auguste 2014 ukončil reprezentačnú kariéru s bilanciou 137 odohraných zápasov a 71 vstrelených gólov.
Je jedným z troch hráčov, ktorí skórovali na 4 majstrovstvách sveta (spoločne s krajanom Uwe Seelerom a legendárnym Brazílčanom Pelém).

</doc>
<doc id="198243" url="https://sk.wikipedia.org/wiki?curid=198243" title="Cisano Bergamasco">
Cisano Bergamasco

Cisano Bergamasco je mesto v provincii Bergamo na severe Talianska. Počet obyvateľov je 5 606. V tomto meste sa narodil futbalista Roberto Donadoni.
Externé odkazy.
Oficiálna stránka

</doc>
<doc id="198244" url="https://sk.wikipedia.org/wiki?curid=198244" title="Marek Hamšík">
Marek Hamšík

Marek Hamšík (* 27. júl 1987, Banská Bystrica) je bývalý slovenský profesionálny futbalista, ktorý hral na pozícii ofenzívneho záložníka v tureckej najvyššej súťaži za klub Trabzonspor a v roku 2023 sa vrátil za reprezentáciu za slovenský národný tím, v ktorom bol kapitánom. Do roku 2017 bol vice-kapitánom, počas toho ako bol kapitán Martin Škrtel. V Júni roku 2023 ohlásil koniec futbalovej kariéry.
V roku 2013 ho označil magazín Bloomberg za 8. najlepšieho hráča Európy. Niekoľkokrát patril do najlepšej jedenástky Serie A.
Za Neapol má Marek Hamšík na konte 121 gólov, od legendárneho Diega Maradonu (115) sa odpútal gólom do siete Sampdorie Janov (3:2) v domácom zápase 18. kola talianskej Serie A 2017/2018.
V roku 2017 prijal ponuku byť ambasádorom verejnej zbierky Biela pastelka podporujúcej aktivity a pomoc nevidiacim a slabozrakým ľuďom na Slovensku.
Klubová kariéra.
Aj napriek tomu, že Hamšík sa narodil a vyrastal v Banskej Bystrici, nikdy nenastúpil za hlavný miestny klub FK Dukla Banská Bystrica. Ako dorastenec hrával za menej známy klub Jupie Podlavice. V roku 2002 podpísal zmluvu so Slovanom Bratislava. Za A-mužstvo Slovana odohral 6 zápasov, v ktorých strelil jeden gól. Do talianskej Brescie prestúpil v roku 2004 za 500 000 eur ako 17-ročný talent. Prvý zápas za Bresciu odohral v marci 2005 v lige proti Chievo Verona. Neskôr v sezóne skončila Brescia na 19. mieste a zostúpila do Serie B. V sezóne 2005/06 odohral za Bresciu v druhej lige 24. zápasov a Brescia skončila na 10. mieste. V sezóne 2006/07 dokázal streliť 10 gólov v 40 zápasoch. Jeho futbalovým vzorom bol český reprezentant Pavel Nedvěd.
SSC Neapol.
Hamšík sa napokon rozhodol prestúpiť do talianskeho klubu SSC Neapol. 28. júna 2007 nováčik Serie A oznámil, že s ním podpísal päťročný kontrakt. Prestup stál klub 5,5 miliónov € a prezident klubu De Laurentiis jeho príchod komentoval ako veľký prísľub do budúcnosti.
Jeho prvý štart za Neapol bol v zápase Talianskeho pohára proti Cesene. Neapol tento zápas vyhral 4:0, pričom Hamšík prihrával na prvý a sám strelil druhý gól. 16. septembra 2007 strelil v zápase proti UC Sampdoria svoj prvý ligový gól.
Počas zimného prestupového obdobia v sezóne 2007/08 o neho prejavila veľký záujem Chelsea, ktorá ponúkala 16 miliónov €, a Atlético Madrid. Hamšík ale napriek tomu zostal v Neapole. 18. marca 2010 podpísal so svojím zamestnávateľom novú 5-ročnú zmluvu.
Hamšík absolvoval svoj jubilejný 300. štart za taliansky prvoligový klub na štadióne Giuseppeho Meazzu, kde Neapol remizoval 0:0 s domácim Interom Miláno. Hamšík nastúpil v 70. min zápasu, 35. kola Serie A 2013/2014. V roku 2014 sa stal spolu s Neapolom víťazom Talianskeho pohára. Vo finále, ktoré sa hralo v sobotu 3. mája na Olympijskom štadióne v Ríme, zdolali Fiorentinu 3:1.
Hamšík bol taktiež najlepším strelcom v histórii SCC Neapol no 14. Júna 2020 ho o jeden gól predstihol jeho bývalý klubový spoluhráč Belgičan Dries Mertens.
Dalian Pro.
Dňa 14. februára 2019 uzavrel zmluvu s čínskym klubom Dalian Professional (vtedy Dalian Yifang) za údajný poplatok 13 miliónov eur, čím ukončil jedenásť a pol ročné pôsobenie v Neapole. 3. marca debutoval v klube v otváracom zápase sezóny čínskej Superligy 2019, ktorý sa skončil remízou 1:1 na ihrisku Henan Jianye. V roku 2020 sa uvádzalo, že jeho týždenný plat bol približne 200 000 eur.
IFK Göteborg.
8. marca 2021 podpísal ako voľný hráč zmluvu so švédskym klubom IFK Göteborg. Po ukončení zmluvy s čínskym klubom Dalian Professional hľadal cestu späť do Európy, aby získal hernú prax pred Majstrovstvami Európy 2020. Obrátil sa na švédsku Allsvenskan, kde bolo prestupové okno stále otvorené, a podpísal zmluvu s Göteborgom do 30. augusta 2021. Svoj debut za Göteborg absolvoval 19. apríla v ligovom zápase proti AIK, keď v 73. minúte nastúpil na ihrisko a tím zvíťazil 2:0. Svoj prvý a jediný gól za klub strelil 17. mája v remíze 2:2 s IK Sirius, keď skóroval prekrásnou strelou z polovoleja, ktorá bola neskôr vyhlásená za gól sezóny v Allsvenskan.
Trabzonspor.
1. júla 2021 podpísal dvojročnú zmluvu s tureckým klubom Trabzonspor. Hamšík skóroval pri svojom debute v Süper Lig 16. augusta, keď jeho tím zvíťazil 5:1 nad Yeni Malatyaspor.
Dňa 1. júna 2023 Hamšík oznámil, že na konci sezóny ukončí futbalovú kariéru. So svojimi fanúšikmi sa rozlúčil v 37. kole tureckej ligy.
Reprezentačná kariéra.
Hamšík reprezentoval Slovensko už v juniorských kategóriach. Hral v kvalifikácii na Majstrovstvá Európy hráčov do 17 rokov a neskôr hráčov do 19 rokov. Bol členom a oporou reprezentácie do 21 rokov.
Za A-mužstvo debutoval v priateľskom zápase 7. februára 2007 proti Poľsku, ktorý skončil 2 – 2. Svoj druhý zápas odohral v kvalifikácií na Majstrovstvá Európy 2008 proti Nemecku. Slovensko tento zápas prehralo 2 – 1 a Hamšík odohral celý zápas. Podľa neho Slovensko prehralo tento dôležitý zápas kvôli vlastným chybám.
Hamšík bol kapitánom Slovenska na Majstrovstvách sveta 2010 v Južnej Afrike. Doviedol Slovensko do osemfinále turnaja.
Po návrate z prvého kvalifikačného zápasu o postup na Majstrovstvá sveta 2014 v Litve porušil po príchode na Slovensko spolu s ďalšími troma spoluhráčmi večierku.
Ocenenia.
Neapol
Trabzonspor
Individuálne

</doc>
<doc id="198261" url="https://sk.wikipedia.org/wiki?curid=198261" title="Cyrilo-metodská tradícia v Bulharsku">
Cyrilo-metodská tradícia v Bulharsku

Obdobie solúnskych bratov.
V druhej polovici 9. storočia sa v Bulharsku uskutočnili historické zmeny (prijatie kresťanstva, vytvorenie Bulharskej samostatnej cirkvi, zavedenie staroslovienčiny do bohoslužieb a štátnej správy a vznik prvých literárnych a osvetových stredísk), ktoré predurčili jeho osud a trvalú účasť v európskej kultúre stredoveku. Udalosti boli spojené s politickým rozmachom počas vlády jedného z najvýraznejších bulharských panovníkov kniežaťa Borisa I., ktorého krátko po jeho smrti (2. máj 907) vyhlásili za svätého.
Vzťahy Bulharska s Byzantskou ríšou a pápežom.
Kultúrne zmeny v Bulharsku sú podmienené aj jeho vzťahmi s mocným susedom – Byzantskou ríšou. Ešte v prvej polovici 9. storočia začína početné slovanské obyvateľstvo, žijúce na území Byzancie, predstavovať pre krajinu vážny problém. Je totiž nositeľom svojej vlastnej „barbarskej“ kultúry, hovorí iným jazykom a nevyznáva kresťanskú vieru. V blízkosti hraníc ríše už vznikli prvé slovanské štáty - Bulharský štát, Srbský, Kyjevská Rus, Veľká Morava a iné. Potenciálne nebezpečenstvo, ktoré predstavujú domáce aj zahraničné spoločenstvá Slovanov, núti Byzantskú ríšu vytýčiť si za cieľ ich pokresťančenie. Počas tohto náboženského a kultúrneho pričleňovania je potrebné spraviť zo Slovanov svojich spojencov alebo aspoň obmedziť ich nevraživosť. To, že si Byzantská ríša nebezpečenstvo uvedomuje a podniká proti nemu reálne kroky, začína byť jasné v druhej polovici 9. storočia počas vlády Michala III. (842 - 867) a Basileia I. (867 - 886) a vzdelaného a ambiciózneho carihradského patriarchu Fotia (858 - 867, 877 - 886).
Vážny záujem o pokresťančenie Slovanov (Bulharov) prejavuje nielen carihradská, ale aj rímska cirkev. Dodnes zachované historické pramene hovoria o tom, že Boris I. plánoval najprv prijatie kresťanstva od rímskej cirkvi a franských kňazov. Toto riešenie však bolo pre Byzantskú ríšu neprijateľné a vyvolávalo vojenský zásah zo strany Carihradu. Jej výsledkom bolo prijatie kresťanstva od byzantských duchovných v roku 864. Napriek tomu sa vzťahy s Rímskou ríšou neprerušili. V snahe udržať si odstup od silného náboženského, ale aj politického vplyvu Byzantskej ríše, bulharský panovník posiela v roku 866 vyslancov k pápežovi Mikulášovi I. (858 — 867). Tí prinášajú zoznam otázok a mnoho darov svätým miestam v Ríme. Svätému Petrovi, ktorý sa považuje za zakladateľa rímskej cirkvi, Boris I. dáva do daru zbraň, ktorú nosieval, keď v mene Krista vyhrával nad svojimi protivníkmi - účastníkmi povstania proti prijatiu kresťanstva v roku 865.
Ôsmy celosvetový cirkevný koncil v dôsledku podobných umelých diplomatických krokov schválil 4. mája 870 pre Bulharsko hlavu cirkvi – arcibiskupa a samostatnú cirkev za prítomnosti predstaviteľov rímskej cirkvi aj východných cirkví (carihradskej, jeruzalemskej, alexandrijskej a antiochijskej).
Žiaci sv. Cyrila a sv. Metoda v Bulharsku.
Po vyhnaní učeníkov Cyrila a Metoda z Veľkej Moravy v roku 886 jedna skupina vyhnancov - napr. Kliment, Naum a Angelár mierila do Bulharska. V Živote Klimenta Ochridského od Teofilakta Ochridského sa o ich cieli hovorí: "Na Bulharsko mysleli, k Bulharsku viedla ich snaha a nádej, že Bulharsko im ponúkne pokoj." Dôležitá bola skutočnosť, že Bulharsko bolo kresťanskou krajinou, vyznávajúcou pravoslávnu vieru a jazyk je taký istý ako ten, v ktorom doteraz kázali a tvorili. 
Dostali sa do Belehradu (vtedy bulharská pohraničná pevnosť), kde ich bulharský veliteľ – boritarkan - nasmeroval do hlavného mesta - Plisky. 
Knieža Boris I. ich vítal s radosťou a dokonca ich ubytoval v domoch bojarov Česlava a Eschača. Vládca podporoval vzdelancov všetkými možnými prostriedkami a oni, spolu s Borisovým synom Simeonom, ktorý sa vracia z Carihradu, zakrátko zmenili Plisku na prvé bulharské literárne a vzdelávacie stredisko. 
Naum a Kliment spolu s ostatnými žiakmi, ktorí prichádzali inými cestami (medzi ktorými je aj Konštantín Preslavský) obnovujú a doplňujú cyrilo-metodské preklady a zostavujú prekladové knihy a zborníky (oktoich, mineu, trioď pôstnu aj kvetnú) s bohoslužobnými a poučno-kazateľskými textami, do ktorých zaraďujú mnoho svojich vlastných značne rozsiahlych textov. Takto pripravujú pôdu Borisovmu zámeru zameniť grécku liturgiu slovanskou a tiež budúcemu rozkvetu bulharskej osvety, literatúry a kultúry.

</doc>
<doc id="198264" url="https://sk.wikipedia.org/wiki?curid=198264" title="Ján Ladislav Polerecký">
Ján Ladislav Polerecký

Ján Ladislav Polerecký (* 8. september 1748, Molsheim, Francúzsko - † 8. jún 1830, Dresden, Maine, USA) bol major francúzskej armády slovenského pôvodu, ktorý bojoval v Amerike vo vojne za nezávislosť USA. Pochádzal zo zemianskeho rodu Polereckých (Poleretzki/Polereczki) z turčianskej Polerieky.
Život.
Jeho otcom bol Andrej Polerecký, brigádny generál francúzskej armády, matkou Marie Francoise Margueritte de Hasselt. Otec Andrej Polerecký sa pravdepodobne narodil v roku 1700 v Banskej Bystrici, no ešte ako dieťa po ukončení posledného stavovského povstania spoločne s otcom kuruckým majorom Matejom Polereckým a bratmi opustil Uhorsko a odišiel do Poľska a v roku 1719 do Francúzska.
Ján Ladislav pokračoval v rodinnej tradícii a ako 15-ročný nastúpil 27. decembra 1763 do Berčéniho husárskeho pluku. V roku 1765 prestúpil do Chamborantovho husárskeho pluku, kde v tom čase slúžil aj jeho starší brat Fratišek Andrej Filip Polerecký. V roku 1771 ho v tomto pluku povýšili na nadporučíka a v roku 1774 na kapitána. Dňa 13. júla 1772 v Sarreguemines (ležiacom dnes vo francúzskom departemente Moselle) uzatvoril manželstvo s Margueritte Antoinette d´Hausen, dcérou vojenského lekára a mal s ňou prinajmenšom tri deti (dvoch synov a dcéru). Synovia André Antoine Ladislas (narodený roku 1775) a Jean Baptiste Frédéric (narodený roku 1777) sa stali dôstojníkmi francúzskej armády a obaja boli vyznamenaní Rytierskym krížom Radu čestnej légie.
V roku 1779 prešiel do husárskeho oddielu tzv. légie zahraničných dobrovoľníkov vojvodu de Lauzun (Légion des volontaires-étrangers de Lauzun), v radoch ktorej odišiel v lete 1780 bojovať do Spojených štátov amerických za nezávislosť mladej republiky od Spojeného kráľovstva Veľkej Británie. Pôsobil v hodnosti majora v husárskom pluku Lauzunovej légie. V lete 1781 sa zúčastnil pri King's Ferry a pevnosti Kniphausen neďaleko New Yorku priamych bojov s Britmi a v októbri 1781 obliehania pevnosti Yorktown vo Virgínii, kde 19. októbra kapitulovala britská armáda pod velením generála Charlesa Cornwallisa, čo v podstate ukončilo pozemné boje vo vojne za nezávislosť USA. 
Koncom roku 1782 sa na istý čas vrátil do Francúzska, ale pravdepodobne z existenčných dôvodov sa v roku 1783 odobral späť do USA, kde žil v meste Boston, štát Massachusetts. V roku 1785 zakúpil pôdu v lokalite Pownalborough, štát Maine, a začal na nej hospodáriť. Zároveň sa tu 22. júna 1785 po druhýkrát oženil s istou Nancy Pushardovou (pôvodne Pochard, jej rodina mala francúzske korene), mali spolu deväť detí. Z osady Pownalborough sa v roku 1794 vyčlenila menšia časť s názvom Dresden, kde prežil J. L. Polerecký zvyšok svojho života v dome, ktorý si tu postavil (s výnimkou rokov 1796 - 1802, kedy bol strážcom majáka na ostrove Seguin Island na mainskom pobreží). V Dresden plnil v rokoch 1794 - 1796 a 1805 - 1828 funkciu mestského tajomníka s notárskymi právomocami (angl. "town clerk").
Zomrel vo veku 81 rokov 8. júna 1830 v Dresden a spočiatku bol pochovaný v blízkosti svojho domu medzi dvomi stromami, ktoré sám vysadil. V roku 1858 boli jeho pozostatky prenesené na miestny cintorín Pine Grove Cemetery, kde sa jeho hrob zachoval do dnešných čias. Jeho pôsobenie v boji za americkú slobodu pripomína pomník v newyorskej štvrti Yonkers, ktorý dali v roku 1977 vybudovať slovenskí vysťahovalci v USA.

</doc>
<doc id="198265" url="https://sk.wikipedia.org/wiki?curid=198265" title="Tărnovská literárna škola">
Tărnovská literárna škola

Vznik a miesto Tărnovskej literárnej školy.
Vznik a miesto Tărnovskej literárnej školy v kultúre a literatúre počas druhej Bulharskej ríše. Tărnovská literárna škola z druhej polovice 14. storočia často nazývaná "Nový Zlatý vek bulharského stredovekého písomníctva" je jedným z najpozoruhodnejších javov v kultúre počas druhej Bulharskej ríše. Jej hlavným strediskom bolo Veliko Tărnovo, vtedajšie hlavné mesto Bulharska.
S týmto názvom sú spojené aj literárne diela autorov Evtimija Tărnovského, Kipriana, Joasafa Bdinského, Grigorija Camblaka a Konstantina Kostenečkého. Vznik a rozvoj školy je výsledkom rozvoja rozličných faktorov, z ktorých treba spomenúť "rozvoj kultúry a vzdelania" za vlády cára Ivana Alexandra, literárnu činnosť athoských mníchov a hesychazmus. Samozrejme, že činnosť tohto duchovného strediska je výsledkom bulharskej literárnej tradície predchádzajúcich storočí, zachovávajúcej dielo slovanských vierozvestcov a ich žiakov, ako aj nezabudnuteľnej postavy jeho organizátora – patriarchu Evtimija.
Vzdelaný panovník Ivan Alexander.
Panovanie vzdelaného panovníka, cára Ivana Alexandra, pochádzajúceho z matkinej strany z rodu Asenovcov a z otcovej strany z rodu Terterovcov, trvalo štyri desaťročia štrnásteho storočia – od roku 1331 do roku 1371. Napriek rozporom a pasívnej zahraničnej politike vládcu možno charakterizovať dané obdobie stabilitou a rozkvetom kultúry.
Za osobnej účasti monarchu sa uskutočňujú v hlavnom meste dva antiheretické koncily (v roku 1355 a 1360), ktoré odsúdili prívržencov bogomilov, adamitov, varlaamov a „židovstvašti“ (obdivovatelia judaizmu). Samotný cár štedro podporuje "stavbu chrámov a kláštorov a tiež aj zakladateľov oficiálneho kultového písomníctva." S jeho pomocou je vybudovaný kláštor „Svätej Bohorodičky“ v Paroriji a Kilifarevský kláštor, ktoré sa premenia na hesychastické literárne strediská. Darované a obnovené podľa jeho vlastnej vôle sú Bačkovský kláštor, nesebărské kláštory Sv. Bohorodičky Eleusy a Sv. Nikolu, Zografský kláštor a iné, v niektoých z nich sa uchovávajú, tzv. "ktitorské" portréty (portréty zakladateľov kláštorov).
"Marginálie "(poznámky k textu) v zachovaných rukopisoch z čias cára Ivana Alexandra" "svedčia taktiež o cárovej ochrane literátov a literatúry. O vďačnosti monarchovi hovoria predovšetkým dochované "pochvalné slová "v niektorých písomných pamiatkach. V Pochvale cárovi Ivanovi Alexandrovi – pamiatke, ktorá je predslovom Londýnskeho (Ivan-Alexandrovho) evanjelia z rokov 1355-1356 – je panovník nazvaný „pravoverný, bohabojný, najjasnejší a bohuoddaný samovládca“ a porovnávajú ho s byzantským imperátorom a kresťanským svätcom Konštantínom Veľkým. V nasledujúcej pochvale, zo Sofijského žaltára, je tiež prítomné patriotické cítenie – cár Ivan Alexander je nazvaný „veľkým vojvodcom a cárom cárov“ a spomínajú sa jeho významné vojenské činy voči Byzancii a tureckým podmaniteľom. Ako vojvodca je panovník porovnávaný s Alexandrom Macedónskym – druhým starovekým Alexandrom; a z religióznej zbožnosti – opäť so Sv. Konštantínom – nový Konštantín medzi cármi.
Od čias cára Ivana Alexandra sú zachované jedny z "najbohatšie vyzdobených starobulharských kníh", určených pre cársku knižnicu – vatikánsky prepis prekladu Manasievovej kroniky a Londýnske evanjelium.
Hesychazmus.
Bulharský patriarchát od svojho obnovenia v roku 1235 sa neprestajne stará o "čistotu viery." Oddaní tejto tradícii v polovici 14. storočia sú vysoký klérus v hlavnom meste Tărnovo a cár Ivan Alexander. Vzoprejúc sa "heréze "razia cestu jednému koľko novému, toľko aj starovekému kresťanskému učeniu – hesychazmu. Hesychazmus (z gr. pokoj) má svoje korene v kresťanskom asketizme – dobrovoľnej zdržanlivosti a trýznení tela pôstom, modlitbami a osamotením. Skúma sa ako návrat k prvotnému obrazu mníšstva a k prvotnému obrazu spôsobu modlitby.
Základom hesychazmu je modlitba srdca. Pomocou rôznych metód sa dosahuje „pozornosť“ ako prvá podmienka skutočnej modlitby, pri ktorej sa myseľ koncentruje „v srdci“, kontroluje sa dýchanie a opakuje sa v mysli tzv. Ježišova modlitba: „Pane, Ježišu Kriste, Synu boží, zmiluj sa nado mnou hriešnym.“
Záujem o hesychazmus narastá potom, ako Gregor Sinajský ho prijíma do svojho systému pustovníctva.Tento systém spočíva v dvoch základných cestách spasenia mnícha. Prvá z nich – „činnosť“ ("prax"), t. j. bohabojný mníšsky život je len základom, na ktorom sa s hesychastickou modlitbou dosiahne skutočné spojenie s Bohom – „videnie“ ("theoria") Táborského svetla. (Podľa tohto učenia sa Boh zjavuje modliacemu sa ako svetlo, tak ako je to opísané v evanjeliách pri premenení Ježiša Krista na vrchu Tábor).
Hlavní predstavitelia hesychazmu zo 14. storočia zhodne prehlasujú, že táto metóda nie je samoúčelná, ale je užitočným prostriedkom, pomocou ktorého človek dosiahne stav „sústredenia“ a je pripravený prijať Božiu milosť.
Gregor Sinajský šíri svoje myšlienky "na Athose "a v Parorijskom monastieri, ktorý sám zakladá. Parorijský monastier sa nachádza v pohraničnej bulharsko-byzantskej oblasti. Hesychazmus sa mení na vyrovnané učenie, ba dokonca získava spoločenský a politický rozmer v názoroch známeho byzantského teológa Gregora Palamu. Na cirkevných synodách v Konštantínopole obhajuje athoských mníchov, ktorých obvinil Barlaam (grécky mních z Kalábrie) z herézy a z „pupkoumu“ (kvôli sústreďovaniu sa pozeraním na pupok).
Po dišputách, trvajúcich desať rokov, bol v roku 1351 slávnostne uznaný Palamov spis „Tomos Palamu“ a tým aj celé hesychastické hnutie. Gregora Palamu podporovali patriarchovia Filotheos Kokkinos a Kallistos, ako aj cisár Joannes Kantakuzen. Gregor Palamas vnáša do hesychazmu teologický súlad s pravoslávnymi tradíciami týkajúcimi sa božskej podstaty a prírody Táborského svetla.
"Do Bulharska "preniká toto kresťanské učenie najmä prostredníctvom athoských mníchov a Parorijského monastiera. Zakladateľ Kilifarevského monastiera a učiteľ patriarchu Evtimija – "Teodosij Tărnovski "je bezprostredným žiakom a spolubojovníkom Gregora Sinajského. Hesychazmus si s cárovou podporou rýchlo získava uznanie aj ako náboženská realizácia, aj ako spoločensko-politický prejav.
Najtvrdšou baštou hesychazmu v Bulharsku sa stáva Kilifarevský monastier, jeho mnísi podporujú "protiheretické snemy v Tărnove. "Súčasne sa mimoriadne prejavujú v literárnej činnosti, čo sa stáva "faktorom potvrdzovania Tărnovskej literárnej školy. "Podľa hesychastov "presnosť vyjadrenia je zbraňou" "proti odkloneniu od pravoslávia. "A tak ich činnosť leží v základoch nadchádzajúcej jazykovo-pravopisnej reformy, nových prekladov, žánrovej reformy a nového ponímania literárneho obrazu.
Athoské monastiere a bulharské písomníctvo.
Duchovný život na Athose počas celého stredoveku neutícha. Veľa faktov hovorí v prospech prítomnosti bulharských mníchov v jednom z najstarších atonských kláštoroch – Veľkej lavre sv. Atanáza Athoského ešte z obdobia Prvej bulharskej ríše, ale najvýznamnejšia je tam bulharská prítomnosť v 14. storočí. V tomto období majú prevahu mnísi bulharského pôvodu v kláštoroch „Sv. Pantelejmon“, „Vatoped“ a „Chilandar“.
Veľký význam pre formovanie Tărnovskej literárnej školy je činnosť "starca Jána" a jeho spolubratov vo Veľkej lavre (Megisti lavra). Podľa obšírnej poznámky jeho žiaka Metoda sa pod vedením tohto duchovného a za jeho osobnej účasti prekladá veľa diel, ktoré sú následne odovzdané „chrámom v bulharskej zemi“. Medzi prekladmi sa nachádzajú Evanjeliár, Apoštolár, Typikon, Žaltár, Minea, práce sv. Jána Teológa (Evanjelistu), sv. Izáka Sýrskeho a i.
Nevyhnutnosť nového prekladu už skôr preložených kníh spočíva v hesychastickej snahe o "presnosť a správnosť voči originálom. "Starec Ján má veľa nasledovníkov, spomedzi ktorých sú zachované mená "starca Josifa a Zakcheja Filozofa. "Preklady kníh uskutočnené na Svätej hore (Athos) sú nazývané aj „"správne"“ (t. j. opravené) a počas 14. a 15. storočia majú autoritu spoľahlivých náboženských a duchovných prameňov. Činnosť athoského duchovného bola ocenená a aplikovaná v Tărnovskej literárnej škole "budúcim patriarchom – Evtimijom, "ktorý prežil niekoľko rokov vo Veľkej lavre sv. Atanáza, zúčastnil sa literárnej činnosti a prijal a obohatil jej princípy.
Predstavitelia a nasledovníci Tărnovskej literárnej školy.
Najvýznamnejšími predstaviteľmi sídelného literárneho strediska v XIV. storočí sú Evtimij Tărnovski, Kiprian a Grigorij Camblak. Ich činnosť zanecháva trvalé stopy nielen v kultúre a literatúre Bulharska, ale aj v ďalších krajinách, v ktorých nachádzajú oni a ich nasledovníci úkryt pred osmanským nájazdom.
Evtimij Tărnovski.
Život.
Zakladateľ Tărnovskej literárnej školy je jedným z prvých žiakov sv. Teodosija Tărnovského v Kilifarevskom kláštore, kde okolo roku 1350 vstupuje do mníšskeho rádu. Počas pobytu v Carihrade a na Athose sa zoznamuje s byzantskými duchovnými hesychastmi a s prekladmi bulharských literátov z kruhu starca Jána.
Po návrate do Bulharska, v rokoch okolo skonu cára Ivana Alexandra, zakladá s pomocou svojho nástupcu na trón – Ivanom Šišmanom – kláštor „Sv. Trojica“, kde začína organizovanú redaktorskú činnosť – existujúcej bohoslužobnej literatúry, ale aj nových prekladov v prípadoch, keď existujúce preklady sú veľmi vzdialené od svojho originálu. Potom, ako je Evtimij v roku 1375 zvolený za patriarchu, zavádza do bohoslužobnej praxe „správne“ preklady liturgických textov.
Epocha, v ktorej duchovný sa stáva hlavou Bulharskej cirkvi, je výnimočne ťažká a tragická, ale nevzdáva sa svojho cieľa. Patriarcha sa snaží podriadiť svetskú moc cirkevnej, ale nie z donútenia, ale z náboženského presvedčenia, a preto sa vyhýba konfliktom s vládcom. Jeho zbožnosť a dôslednosť mu zabezpečujú nesmiernu autoritu ako medzi Bulharmi, tak aj medzi ostatnými kresťanmi na Balkáne. Budúci bulharský cirkevný dejateľ sa kategoricky stavia proti heréze a počas obkľúčenia panovníckeho mesta sa prejavuje ako dôstojný duchovný vodca, ktorý neopúšťa svoje stádo. To je aj pravdepodobne príčinou, prečo po obsadení mesta bude do posledných dní vo vyhnanstve v Bačkovskom kláštore.
Dielo.
Pôvodné literárne dedičstvo Evtimija Tărnovského je veľmi bohaté. Môže byť rozdelené "do štyroch základných skupín, "ktoré ako celok sa týkajú oficiálnej kultovej literatúry: 
Charakteristické pre Evtimijovu tvorbu je "zbližovanie života svätých a pochvalného slova. "Príčinou sú ako vysoké požiadavky hesychastickej literatúry na jazyk a štýl, tak aj kazateľský pátos autora. Táto tendencia sa zreteľne prejavuje v Živote sv. Petky. Približuje sa rečníckemu prejavu plnému poetickosti a citu: „Vitaj, prekrásna nevesta Ježišova, holúbok čistý, pozlátená Svätým duchom, panenská chvála , obyvateľka pustatiny, spolubesedníčka anjelov, raj cností, prekrásny dom čistory!“.
Ďalšími známymi Evtiemovými životopisnými prácami sú Život sv. Ivana Rilského, Život sv. Ilariona Măglenského, Život sv. Filotey, Pochvalné slovo na počesť sv. Konštantína a sv. Eleny, Pochvalné slovo na počesť sv. Nedele.
Zachované sú aj štyri epištoly – po jednej atonskému mníchovi Kiprianovi (budúcemu Kyjevskému metropolitovi) a hungarovlašskému metropolitovi Antimovi a dve hieromníchovi Nikodimovi Tismenskému. Tieto diela prevyšujú svojím zámerom a stvárnením úlohu prostej korešpondencie. Napriek tomu, že odpovedajú na reálne otázky súčasníkov, nesú znaky hlbokej reflexie a bohatého štýlu autora, ktoré ich mení na vzor bulharskej stredovekej "epištolárnej" literatúry.
Metropolita Kiprian.
Literárna tvorba Evtimija Tărnovského nezostáva uzavretá v hraniciach Bulharska. "Prerastá hranice" krajiny nielen v dôsledku ťažkého historického údelu bulharskej ríše, ale aj pre svoj rozsiahly kultúrny program krajiny a sa prenáša od jeho žiakov a nasledovníkov do "srbských, vlašských a ruských zemí."
Jedným z najpozoruhodnejších šíriteľov tohto vplyvu je súčasník a nasledovník Evtimija Tărnovského – Kiprian (okolo 1330 – 16. september 1406). Pochádza z aristokratického tărnovského rodu Camblakovcov (je strýkom Grigorija Camblaka) a učí sa spolu s budúcim patriarchom v Kilifarskom kláštore pri Teodosijovi. Spolu s Evtimijom navštevuje Carihrad a prežije desať rokov na Athose.
V roku 1374 sa stáva osobným vyslancom byzantského patriarchu Filoteja v Rusku a v ďalšom roku je vysvätený za metropolitu Kyjevského a celej Rusi. Avšak na svoj post nastupuje sotva v roku 1390 po smrti moskovského kniežaťa Dmitrija Donského dlho vzdorujúcemu bulharskému duchovnému, ktorého ustanovuje Carihrad. Napriek tomu, že je duchovným otcom iného národa, nezabúda na svoju zotročenú vlasť.
Čoskoro po páde Tărnova navrhuje patriarchovi ešte stále neobsadeného Carihradu, aby na začiatok roku 1397 zvolal do Ruska snem, ktorý by uskutočnil úniu so Západnou cirkvou. Takým spôsobom by „Gréci, zjednotení so západnými husármi, získali pomoc v boji proti Turkom“. Kiprian ako hlava Ruskej cirkvi prenáša Evtiemovu tvorbu do slovanskej krajiny. Organizuje a zúčastňuje sa „opravovania“ bohoslužobných kníh podľa tărnovských pravopisných princípov, uvádza nové preklady, prekladá novú liturgiu.
Metropolita zostavuje "Index zakázaných kníh "(Kiprianov index) a píše cyklus pôvodnej tvorby o prvom moskovskom metropolitovi Petrovi – životopis, službu, pochvalné slovo a kánon. Kiprian je autorom aj osobných epištol a poučení o liturgických otázkach – Poučenia Novgorodskému duchovenstvu, Poučenie Pskovskému duchovenstvu, Odpovede igumena (predstaveného pravoslávneho kláštora) Afanasija.
Grigorij Camblak.
Jednou z najzaujímavejších postáv v kultúrnej histórii stredovekého Bulharska je Grigorij Camblak. Prejavuje sa ako literát, verejný činiteľ a dejateľ na cirkevnom poli. Jeho činnosť je spojená s obranou zotročených balkánskych národov a s prínosom pre rozvoj bulharskej, srbskej, vlašsko-moldavskej a rusko-ukrajinskej literárnych tradícií.
Život.
Predpokladá sa, že Grigorij Camblak sa narodil medzi rokmi 1364 a 1369 v sídelnom meste Tărnovo. Vznešený rod, ku ktorém patrí, sa usídlil v Bulharsku, pričom pravdepodobne pochádza z Byzancie alebo Vlašska – čím sa vysvetľuje nezvyčajné znenie jeho priezviska. Základné vzdelanie získava u Evtimija, ktorý ho zasväcuje do sveta kníh, vzdeláva ho, aby sa stal dobrým rečníkom a vzbudzuje uňho patriotizmus. Grigorij Camblak výslovne poznamenáva, že ho vychovala bulharská cirkev.
V mladosti sa pravdepodobne stáva mníchom v jednom z tărnovských kláštorov, a potom sledujúc tradičnú cestu stredovekých spisovateľov a cirkevných dejateľov pokračuje vo svojom vzdelávaní v kláštore na Svätej hore nasledujúc príklad Evtimija a svojho blízkeho príbuzného metropolitu Kipriana.
Neskôr ho osud zaveje do najtvrdšej bašty pravoslávia – Carihradu, kde zostáva určitý čas v službách tamojšieho patriarchu. Na samom konci XIV. storočia Grigorij Camblak je igumenom v Dečanskom kláštore v Srbsku, z ktorého pod jeho vedením sa stáva uznávané literárne stredisko.
Na začiatku XV. storočia (1401-1402) je Camblak ako vyslanec Carihradského patriarchátu metropolitným kazateľom v kostole „Sv. Ján Krstiteľ“ v moldavskom hlavnom meste Sučava. Existuje hypotéza, podľa ktorej v roku 1403 je ustanovený za igumena v kláštore „Njamcu“, ktorý založili Bulhari.
V polovici roku 1406 Grigorij Camblak odchádza do Moskvy navštíviť svojho strýka – moskovského a všeruského metropolitu Kipriana, ale cestou sa dozvie o smrti svojho príbuzného a zamieri do Carihradu, kde sa čoskoro stáva igumenom Plinairského kláštora. S pomocou litovského kniežaťa Vitovta Camblak zaujíma metropolitský post v Kyjeve. Následne sa v čele delegácie, v ktorej je 300 ľudí, duchovných aj svetských, zúčastňuje na sneme v Kostnici (1414-1416), kde obhajuje spojenie pravoslávnej a katolíckej cirkvi pod pápežovou zvrchovanosťou, aby sa zabezpečil spoločný európsky postup pred nastupujúcimi tureckými podmaniteľmi. Grigorij Camblak umiera v roku 1420 počas zúriacej v Kyjeve morovej epidémie.
Dielo.
Politické udalosti sú príčinou, prečo Grigorij Camblak prežije väčšiu časť života mimo svojej vlasti a to je jeho osobná tragédia. Avšak tie isté okolnosti ho menia na jedného z najvýznamnejších šíriteľov bulharského vplyvu spoza hraníc zotročeného domova. To predurčuje obrovský význam jeho práce. Je významnou osobnosťou, výnimočne vzdelaným, talentovaným a produktívnym spisovateľom, zanechávajúcim ďalším pokoleniam veľmi rozsiahlu tvorbu, v ktorej majú miesto všetky žánre stredovekej literatúry.
V oblasti hagiografie Grigorij Camblak zostavil Život Stefana Dečanského, Mučenie Ivana Nového Sučavského (Belihradského) a Rozprávanie o prenesení ostatkov sv. Petky Tărnovskej z Vidinu do Belehradu. Slávnostnú rečnícku prózu predstavujú Smútočná reč za Kiprianom, Pochvalné slovo Evtimijovi, Pochvalné slovo sv. Dmitrijovi Solúnskemu, Pochvalné slovo sv. mučeníkovi Georgiovi a množstvo slávnostných rečí – o Kvetnej nedeli, o Nanebovstúpení, o Premene Pána a o Nanebovzatí Pána. Z učiteľskej orátorskej prózy sú známe besedy Grigorija Camblaka o pôste, milodaroch, o sťatí hlavy Jána Krstiteľa.
Hymnografiu reprezentujú služby o Stefanovi Dečanskom a Ivanovi Novom Sučavskom, ako aj stichiry o sv. Petke Tărnovskej. K vymenovanému je potrebné pridať aj reči Grigorija Camblaka - „Vyznanie viery“ prednesenej pri nástupe na metropolitný trón v Kyjeve, reč pred snemom v Kostnici, v ktorej vystupuje na ochranu zotročených balkánskych národov. Všetky tieto práce načrtávajú sformovanosť charakteru jedného nadaného literáta, ktorý nielen pokračuje v odkaze svojho učiteľa Evtimija, ale ho aj tvorivo zveľaďuje.
Grigorij Camblak dosahuje pôsobivosť obrazov, ktoré umelecky stvárňuje vpisujúc ich do kontextu historických udalostí. Prejavuje sa ako novátor, keď ako prvý sa pokúša psychologicky charakterizovať literárne postavy a zaraďuje do svojich diel scény, v ktorých národ je hlavným hrdinom. Toto všetko, ako aj dosiahnutá plastickosť obrazu, jazykové a štýlové bohatstvo a tvorivý prístup pri sledovaní predpísanej normatívnej poetiky žánrov, určuje dôležité miesto Grigorija Camblaka v dejinách bulharskej literatúry.

</doc>
<doc id="198271" url="https://sk.wikipedia.org/wiki?curid=198271" title="Fenoplasty">
Fenoplasty



</doc>
<doc id="198272" url="https://sk.wikipedia.org/wiki?curid=198272" title="Fleš">
Fleš

Fleš môže byť:

</doc>
<doc id="198273" url="https://sk.wikipedia.org/wiki?curid=198273" title="Bebopové stupnice">
Bebopové stupnice



</doc>
<doc id="198274" url="https://sk.wikipedia.org/wiki?curid=198274" title="Kúmy">
Kúmy

Kúmy (iné názvy: Kumy, Cumae, Kymé, Kýmé, Kymai, Kýmai, Kyma, Kýmá; lat. "Cumae", gr. "Κύμη"- Kymé/iný prepis:Kýmé alebo "Κύμαι" – Kymai/iný prepis:Kýmai alebo "Κύμα" – Kyma/iný prepis:Kýmá) bolo antické mesto na západnom pobreží Itálie severne od Neapola na území Kampánie. Preslávilo sa tým, že tu údajne pôsobila veštkyňa Sibyla.
Dejiny.
Osadu založili okolo roku 750 pred Kr. grécki kolonisti z mesta Chalkis na ostrove Eubója, ktorí sa niekoľko rokov predtým usadili na ostrove Ischia (gr. Pithekusai), ležiacom pri pobreží. Osadníci neskôr kolonizovali aj ďalšie miesta na pobreží a založili osady Dikaiarchia (Puteoli – Pozzuoli) a Neapol (Neapolis).
Kúmy sa preslávili ako sídlo veštkyne Sibyly. Sídlila v jaskyni, ktorá je dnes prístupná turistom. Politický a hospodársky vrchol dosiahli Kúmy v rokoch 700 – 500 pred Kr., predovšetkým za vlády tyrana Aristodema, keď v rokoch 524 a 504 pred Kr. porazili Etruskov. V roku 474 pred Kr. spojené loďstvo z Kúm a sicílskych Syrakúz, v ktorých vtedy vládol Hierón I. opäť porazilo Etruskov.
Okolo roku 420 pred Kr. si Kúmy podmanili Samniti. Po porážke Samnitov v prvej samnitskej vojne ovládli Kúmy Rimania. Mesto síce získalo postavenie rímskeho municípia, ale postupne strácalo svoj politický význam. V cisárskom období sa z mesta stalo významné rímske kúpeľné mesto boháčov.
Archeológia.
Archeologické výskumy sa robili predovšetkým na akropole, kde boli objavené zvyšky chrámu zo 6. stor. pred Kr., zasväteného najvyššiemu gréckemu bohovi Diovi. Tento chrám v 6. stor. po Kr. prebudovali na kresťanský kostol. Takisto bol objavený chrám, zasvätený Apolónovi. V meste boli postavené kúpele a amfiteáter, východne od mesta sa nachádzal prístav. Významnou turistickou atrakciou je údajná jaskyňa, v ktorej sídlila a veštila Sibyla. K jaskyni vedie asi 150 metrov dlhá chodba s početnými výklenkami a miestnosťami.

</doc>
<doc id="198277" url="https://sk.wikipedia.org/wiki?curid=198277" title="Santa Ana (sopka)">
Santa Ana (sopka)

Santa Ana (alebo Ilamatepec) je aktívny stratovulkán nachádzajúci sa na juhozápade Salvádora. S výškou je to najvyššia sopka a zároveň tretí najvyšší vrch Salvádora. Nachádza sa na východnom okraji pohoria Cordillera de Apaneca, jej okolie je pokryté tropickým pralesom a v oblasti sa pestuje káva. Od hlavného mesta je vzdialená na západ.
Masív sopky je tvorený prevažne andezitmi a bazaltami a jej vrchol je ukončený sériou sústredných kráterov. Koncom pleistocénu nastal kolaps stavby vulkánu, jeho výsledkom bol mohutný zosuv, ktorý sa zastavil až na pobreží Pacifiku. Vulkanická aktivita je zdokumentovaná od 16. storočia, išlo prevažne o stredne silné explozívne erupcie. Posledná aktivita sa odohrala 1. októbra 2005 a vyžiadala si dve obete na životoch, ako aj evakuáciu obyvateľov okolitých sídiel.

</doc>
<doc id="198285" url="https://sk.wikipedia.org/wiki?curid=198285" title="San Vicente (sopka)">
San Vicente (sopka)

San Vicente (alebo Chichontepec, alebo Las Chiches), je neaktívny stratovulkán, nachádzajúci sa v Salvádore, juhovýchodne od jazera Lago de Ilopango. S výškou 2 182 m je to druhý najvyšší vulkán v Salvádore. Prevažne andezitový stratovulkán leží na staršej kaldere "La Carbonera", zvyšky jej okrajov sú viditeľné na juhozápadnej strane vulkánu.
Vulkanická aktivita sopky San Vicente sa kočila začiatkom nášho letopočtu (okolo roku 260), v súčasnosti sú aktívne len fumaroly a termálne pramene na severnom a západnom úbočí. Jediným katastrofou bol masívny zosuv pôdy spôsobený zametrasením v roku 2001, ktorý si vyžiadal aj obete na ľudských životoch. 

</doc>
<doc id="198286" url="https://sk.wikipedia.org/wiki?curid=198286" title="San Vicente">
San Vicente

San Vicente (doslova Svätý Vincent) môže byť:

</doc>
<doc id="198289" url="https://sk.wikipedia.org/wiki?curid=198289" title="San Miguel (sopka)">
San Miguel (sopka)

San Miguel (alebo Chaparrastique) je stratovulkán nachádzajúci sa v Salvádore v blízkosti rovnomenného mesta. Je to jeden z najaktívnejších vulkánov v krajine, len za posledných 100 rokov bolo zaznamenaných viac ako 15, aj keď menších erupcií. Masív sopky je tvorený prevažne bazaltami a andezitmi, na jeho úpätí sa nachádzajú kávovníkové plantáže.

</doc>
<doc id="198290" url="https://sk.wikipedia.org/wiki?curid=198290" title="San Miguel">
San Miguel

San Miguel (doslova Svätý Michal) môže byť:

</doc>
<doc id="198293" url="https://sk.wikipedia.org/wiki?curid=198293" title="Ara (papagáj)">
Ara (papagáj)

Ara je slovenský názov latinských rodov:
Staršie to bol aj slovenský názov rodu "Guaruba" (dnes: klinochvost). 
Charakteristika.
Tieto rody sa vyskytujú v Strednej a Južnej Amerike a v Karibiku. Podrobnosti pozri v článkoch o jednotlivých rodoch.

</doc>
<doc id="198294" url="https://sk.wikipedia.org/wiki?curid=198294" title="Izalco">
Izalco

Izalco môže byť:

</doc>
<doc id="198295" url="https://sk.wikipedia.org/wiki?curid=198295" title="Izalco (sopka)">
Izalco (sopka)

Izalco je v súčasnosti neaktívny stratovulkán, nachádzajúci sa v Salvádore, v blízkosti rovnomenného mesta. Sopka sa vyvinula ako parazitický kužeľ nedaľekého stratovulkánu Santa Ana. Svoju činnosť začala v roku 1770 (ako najmladší vulkán v krajine), posledná erupcia sa odohrala v októbri 1966. Za ten čas to bola jedna z najaktívnejších sopiek v Salvádore, známa aj pod menom "El Faro" (alebo "„maják Pacifiku“" vďaka pravidelným vývrhom lávy v päťminútových intermaloch).
Masív vulkánu je tvorený prevažne andezitovými a bazaltovými lávami a pyroklastikami. Ich zloženie je geochemicky odlišné od láv Santa Any. V súčasnosti je jediným prejavom vulkanizmu výskyt fumarol.

</doc>
<doc id="198297" url="https://sk.wikipedia.org/wiki?curid=198297" title="Seebeckov jav">
Seebeckov jav

Seebeckov jav (alebo tiež termoelektrický jav) je priamou premenou rozdielu teplôt na elektrické napätie. Peltierov jav a Seebeckov jav sú vlastne opaky seba navzájom. Medzi súvisiace javy patrí Thomsonov jav a ohrev Jouleovým teplom. Peltier-Seebeckov jav, a Thomsonov jav sú vratné, ohrev jouleovým teplom nemôže být vratným procesom podľa zákonov termodynamiky.
Tento jav bol po prvýkrát objavený v roku 1821 nemeckým fyzikom Thomasom Seebeckom, ktorý zistil, že existuje elektrické napätie medzi dvoma koncami kovovej tyče, pokiaľ medzi týmito koncamii existuje teplotný rozdiel – gradient ΔT.
Zistil tiež, že kompasová strelka je odklonená ak je umiestnená v uzatvorenej slučke tvorenej z dvoch rôznych kovov s teplotným rozdielom medzi spojmi. Je to z dôvodu rozdielnej odozvy kovov na teplotné rozdiely v prúdovej slučke, ktorá spôsobuje vznik magnetického poľa.
Jav je teda vznik napätia, ktorý nastáva pri teplotných rozdieloch medzi dvoma rozdielnymi kovmi alebo polovodičmi. To spôsobuje nepretržité prúdenie elektrónov, pokiaľ vodiče tvoria uzatvorený obvod. Vzniknuté napätie je rádovo niekoľko mikrovoltov na stupeň Celzia.
V nasledujúcom obvode môže býť merané napätie "U" nižšie uvedeným vzorcom.
formula_1
"S"A a "S"B sú "Seebeckove koeficienty" kovov A a B, "T"1 a "T"2 sú teploty spojov. Seebeckove koeficienty sú nelineárne a závisia na teplote vodičov, použitom materiáli a jeho molekulárnej štruktúre. Pokiaľ sú Seebeckove koeficienty v danom rozsahu teplôt približne konštantné, môže byť vyššie uvedená rovnica linearizovaná.
formula_2
Využitie.
Jav sa využíva pre priamu výrobu elektrickej energie z tepla, čiže tam kde máme k dispozícii zdroj tepla, resp. teplotný spád. V praxi sa efekt častejšie využíva pre nepriame meranie teploty, kde sa článok použije ako teplotný snímač (senzor) a merané napätie je ekvivalentné rozdielu teplôt povrchov článku.

</doc>
<doc id="198298" url="https://sk.wikipedia.org/wiki?curid=198298" title="Zlatko Zahovič">
Zlatko Zahovič

Zlatko Zahovič, niekedy uvádzaný ako "Zlatko Zahović" (* 1. február 1971, Maribor, Juhoslávia, dnes Slovinsko) je bývalý slovinský futbalový stredopoliar.
Patril k najznámejším slovinským hráčom 90. rokov. Zahovič sa narodil v Maribore srbským rodičom. So svojou kariérou začal v mládežníckom tíme Kovinar Maribor. V roku 1989 ho zbadal bývalý juhoslovanský hráč Milko Đurovski. Zahovič potom hrával za Partizan Belehrad, (1989-1993), hosťoval v klube Proleter, Zrenjanin (1990-1991); Vitória Guimarães (1993-1996), FC Porto (1996-1999), Olympiakos (1999-2000), Valencia (2000-2001) a Benfica (2001-2005).
V Lige majstrov v roku 2001 sa jeho Valencia dostala do finále, ale prehrali po penaltách s nemeckým majstrom Bayern Mníchov. Zahovič bol jedným z nešťastných hráčov, ktorý svoj pokus nepremenili; Oliver Kahn chytil jeho dobre umiestnenú strelu.
Jeho prvý zápas za Slovinsko odohral 7. novembra 1992 proti Cypru. Bol súčasťou tímu Slovinska, ktoré sa kvalifikovalo na Euro 2000 v Belgicku a Holandsku. Zahovič na tomto turnaji strelil 4 góly. Slovinsku sa podarilo kvalifikovať aj na Majstrovstvá sveta 2002, no Zahovič kvôli konfliktu s trénerom Srečkom Katancom bol poslaný domov už po prvom zápase so Španielskom. Svoj posledný reprezentačný zápas odohral 28. apríla 2004 proti Švajčiarsku.
V roku 2007 sa stal športovým riaditeľom klubu NK Maribor.

</doc>
<doc id="198299" url="https://sk.wikipedia.org/wiki?curid=198299" title="Jean Tigana">
Jean Tigana

Jean Amadou Tigana (* 23. jún 1955, Bamako, Mali) je francúzsky futbalový manažér, bývalý futbalista na poste strednopoliara a reprezentant Francúzska. Je majstrom Európy 1984 a tretím z majstrovstiev sveta 1986. Bol súčasťou silnej stredovej formácie Francúzska, ktorú v 80. rokoch okrem Tiganu tvorili aj Michel Platini, Alain Giresse a Louis Fernandéz.
Život.
Jean Amadou Tigana pochádza z afrického Mali z desaťčlennej rodiny, ktorá žila vo veľmi chudobných pomeroch. Už čoskoro však začal vo Francúzsku úročiť svoj futbalový talent.
S futbalom začínal v Marseille v roku 1965. V roku 1975 nastúpil už v seniorskom tíme Sportingu Toulon, potom však podpísal šesťročný kontrakt s Lyonom, čo však považuje za svoj najväčší omyl.
Najväčšiu a najúspešnejšiu časť svojej futbalovej kariéry pôsobil v klube Girondis Bordeaux. Je majstrom Francúzska z rokov 1984, 1985 a 1987. V roku 1986 vyhral francúzsky pohár.
V sezóne 1984/85 postúpil s tímom Girondis Bordeaux do semifinále Európskeho pohára majstrov, čo bol predchodca dnešnej Ligy majstrov. V sezóne 1985/86 hral v semifinále Pohára víťazov pohárov.
V reprezentácii.
Vo francúzskej reprezentácii debutoval 23. mája 1980 v zápase proti Sovietskemu zväzu. V kvalifikácii pre majstrovstvá sveta v Španielsku 1982 patril spoločne s Platinim a Lariosom k ťahúňom reprezentácie, ktorej sa napokon podarilo na šampionát postúpiť ako poslednému tímu z Európy. Médiá trojicu nazývali „"zázračný trojuholník"“.
V základnej skupine šampionátu nastúpil Tigana iba v prvom zápase proti Anglicku, keď prišiel na ihrisko v 74. minúte a vystriedal Lariosa. V nadstavbovej časti ho už tréner Michel Hidalgo v zápasoch proti Rakúsku a Severnému Írsku postavil do základnej zostavy. Tigana patril k najlepším hráčom na ihrisku. V základnej zostave nastúpil aj v semifinále proti Nemeckej spolkovej republike a v zápase o 3. miesto proti Poľsku.
Na majstrovstvách Európy 1984, ktoré sa konali vo Francúzku už stredovú formáciu Francúzska tvorili Michel Platini, Alain Giresse, Louis Fernandéz a Jean Tigan. Hlavne vďaka tejto štvorici získalo Francúzsko svoju prvú trofej a o ďalšie dva roky na majstrovstvách sveta 1986 v Mexiku skončilo na treťom mieste.
Za Francúzsko odohral 52 zápasov, v ktorých strelil 1 gól.
Úspechy.
Ankety.
V ankete o Zlatú loptu určenú pre najlepšieho hráča Európy za rok 1984 skončil na druhom mieste za Michelom Platinim.

</doc>
<doc id="198302" url="https://sk.wikipedia.org/wiki?curid=198302" title="Sérgio Conceição">
Sérgio Conceição

Sérgio Paulo Marceneiro da Conceição (* 15. november 1974, Coimbra, Portugalsko) je bývalý portugalský futbalista. 
Odohral 56 zápasov za portugalské národné futbalové mužstvo, v ktorých strelil 12 gólov. V rokoch 1996 až 1998 hrával za FC Porto. Neskôr prestúpil za 11,2 milióna eur do Lazia, kde vyhral Pohár víťazov pohárov. Je považovaný za rýchleho hráča, ktorý hral na pravom kraji stredného poľa. V jeho rodnom meste je po ňom pomenovaný štadión "Estádio Municipal Sérgio Conceição".

</doc>
<doc id="198303" url="https://sk.wikipedia.org/wiki?curid=198303" title="Girondins de Bordeaux">
Girondins de Bordeaux



</doc>
<doc id="198304" url="https://sk.wikipedia.org/wiki?curid=198304" title="Gianfranco Zola">
Gianfranco Zola

Gianfranco Zola (* 5. júl 1966, Oliena, Sardínia) je bývalý taliansky futbalista. Prvú časť svojej kariéry odhoral v Taliansku, hlavne za Neapol a Parmu, pred príchodom do anglického mužstva Chelsea. Počas pôsobenia v tomto klube získal ocenenie Football Writers Hráč roka v 1997. Za Talianske národné futbalové mužstvo odohral 35 zápasov. Po pôsobení v Chelsea sa rozhodol v roku 2003 vrátiť do Talianska, obliekol dres Cagliari. Po ukončení kariéry sa stal trénerom, trénoval v Taliansku, Katare ako aj v anglickej Premier League.
Trénerská kariéra.
Talianska reprezentácia do 20 rokov.
V roku 2006 začala Zolova trénerská kariéra ako asistent trénera Pierluigiho Casiraghiho v Talianskom národnom mužstve do 20 rokov. Spolu trénovali aj Taliansko na olympiáde v Pekingu 2008, kde skončili vo štvrťfinále po porážke s Belgickom 3-2.
West Ham United.
Dňa 9. septembra 2009 podpísal zmluvu s West Hamom na tri roky, aj keď nemal trénerskú licenciu. Vystriedal Alana Curbishleyho, za neuspokojivé výkony. Diváci West Hamu ho privítali pozitívne, aj keď hrával sedem rokov za konkurenčnú Chelsea. Ale aj keď prišiel s tímom na Stamford Bridge, fanúšikovia Chelsea ho vítali potleskom. V tíme podporuje aj mládež, pár nováčikov posunul do hlavného tímu, napr. Juniora Stanislasa, Zavona Hinesiho, Jacka Collisona a Jamesa Tomkinsa. V apríli 2009 podpísal zmluvu do konca roka 2013. Ale po zlej sezóne 2009-10, keď West Ham skončil až na 17. mieste, len päť bodov od zostupu. Dva dni po ukončení tejto sezóny v klube skončil. 

</doc>
<doc id="198306" url="https://sk.wikipedia.org/wiki?curid=198306" title="Sergio Conceicao">
Sergio Conceicao



</doc>
<doc id="198308" url="https://sk.wikipedia.org/wiki?curid=198308" title="Oliver Bierhoff">
Oliver Bierhoff

Oliver Bierhoff (* 1. máj 1968, Karlsruhe, Nemecko) je bývalý nemecký futbalový útočník, ktorý strelil prvý zlatý gól v histórii medzinárodného futbalu. Bolo to vo finále Eura 1996 za Nemecko proti Česku.
Narodil sa v Karlsruhe v Bádensko-Württembersku. V jeho klubovej kariére hrával postupne v rokoch 1985 až 2003 za KFC Uerdingen, Hamburg, Borussia Mönchengladbach, Salzburg, Ascoli, Udinese, AC Milan, AS Monaco a Chievo Verona. Spolu strelil 103 gólov v Serie A, čím sa stal jedným z najlepších netalianskych útočníkov lige. V sezóne 1997-98 bol najlepším strelcom Serie A s 27 gólmi.
V drese národného mužstva strelil 37 gólov v 70 zápasoch, hral na Majstrovstvách Európy 1996 a 2000 a na Majstrovstvách sveta 1998 a 2002.

</doc>
<doc id="198316" url="https://sk.wikipedia.org/wiki?curid=198316" title="InterCity">
InterCity

InterCity je druh expresného vlaku pre cestujúcich (vlak osobnej dopravy), ktorý jazdí na vnútroštátnych, alebo medzinárodných trasách. Často sa tieto vlaky označujú len skratkou IC.
Charakteristika.
Tieto vlaky spravidla ponúkajú podobný komfort a parametre, ako vlaky kategórie EuroCity. Na rozdiel od vlakov EuroCity však pre vlaky kategórie IC neexistuje žiadny záväzný štandard. Často sú však prispôsobené miestnym podmienkam (najmä pri vnútroštátnych vlakoch IC), takže nie je možné ustanoviť jednoznačné kritériá, ktoré tieto vlaky spĺňajú.
Vlaky IC na Slovensku.
IC spoje.
V roku 2013 bola strata komerčných spojov štátneho dopravcu ZSSK 1,7 mil €, v roku 2014 strata dosiahla 1,2 mil €. Na rok 2015 bol v auguste toho roku plánovaný rovnaký hospodársky výsledok. Od 15. apríla 2015 bol počet spojov ZSSK v pracovné dni skresaný z 3 na 2. V sobotu ako aj v nedeľu ráno prestali IC vlaky jazdiť vôbec. Víkendový "Šarišan" z Bratislavy do Humenného a späť ostal zachovaný. Podľa Pavla Gábora z ZSSK bola na vine konkurencia RegioJetu: „"Nie je možné súperiť s niekým, kto ponúka polovičnú cenu lístka,"“ povedal."“ V návrhu grafikonu pre roky 2015/2016 z mája 2015 však ZSSK uvažovala o pridaní ďalšieho páru IC spojov z Bratislavy cez Žilinu do Košíc. V sobotu však, podľa plánu, IC spoje premávať naďalej nemali. Počas leta 2015 zadala ZSSK reklamnú kampaň na podporu InterCity v celkovej hodnote 5O tisíc €. Kampaň pripomínala vlaky ako alternatívnu možnosť cestnej dopravy, vyzdvihli tiež komfort v štyroch triedach, detské vozne, wi-fi pripojenie či nákup lístka online za polovicu ceny.
RegioJet v cestovných poriadkoch svoje spoje na trati Bratislava-Žilina-Košice a Praha-Žilina-Košice/Banská Bystrica označuje kódom RJ. Na druhej strane na inej stránky vlaky za IC označujú. V návrhu grafiku pre roky 2015/2016 sa označovanie IC používalo. RegioJet v máji plánoval navýšiť počet spojov od 16. júna na trati Bratislava-Žilina-Košice aj Praha-Žilina-Košice o jeden pár nočných spojov IC a EC. Od 13. decembra 2015 chcel prevázkovať 4 nové spoje, celkovo na trati Bratislava-Žilina-Košice malo premávať 6 párov IC spojov v označení od IC 400 do IC 411.
17. januára 2016 bola po 22 rokoch zrušená prevádzka IC vlakov ZSSK. Spoločnosť to vysvetlila stratovosťou spojov. Za rok 2015 mala strata dosiahnuť 1,2 mil €. 
Od platnosti nového GVD 2016/2017, 11.decembra 2016 bola prevádzka IC spojov obnovená. ZSSK prevádzkuje dva páry vlakov v oboch smeroch. Vlaky zastavujú okrem Bratislavy a Košíc už len v Kysaku, Poprade, Žiline a Trnave. Cesta medzi Košicami a Bratislavou tak trvá už len 4 hodiny a 42 minút. 
Na základe znovuobnovenia IC vlakov ZSSK sa Regiojet rozhodol odísť z hlavnej trate 1.2.2017. ZSSK nahradila všetky zrušené vlaky Regiojetu a skresila svoje spoje na 4 spoje denne každým smerom, pričom bol ponechaný jeden pár 'zrýchleného' IC vlaku. 
Od 2. zmeny grafikonu (11.6.2017) sa odchody IC vlakov mierne posunuli oproti bývalému grafikonu IC vlakov Regiojetu 
Od Decembra 2024 sú IC vlaky zrušené s nahradené EX 6XX TATRAN a KRIVÁŇ, ktoré premávajú v hodinovom takte 
Komfort cestovania.
ZSSK ponúka vozeň 1. triedy, 2. triedy, jedálenský alebo bistro vozeň, vozeň so zdvíhacou plošinou pre imobilných cestujúcich, vozeň s oddielom pre cestujúcich s deťmi, Wi-Fi pripojenie na internet a zásuvky 230V v každom vozni. Taktiež je možné si rezervovať miesto v smere jazdy (cez internet a v pokladniciach KVC). Zároveň bol poskytovaný nadštandardný servis podľa triedy:
Ceny.
Pre vlaky spoločnosti ZSSK platí osobitný cenník cestovného, podľa ktorého cena zakúpeného lístka závisí od vyťaženosti spoja a odo dňa cestovania. RegioJet používal podobný systém, cena závisela odo dňa cestovania a zaplnenej kapacity.

</doc>
<doc id="198321" url="https://sk.wikipedia.org/wiki?curid=198321" title="Dragúň">
Dragúň



</doc>
<doc id="198324" url="https://sk.wikipedia.org/wiki?curid=198324" title="Slovinské národné futbalové mužstvo">
Slovinské národné futbalové mužstvo

Slovinské národné futbalové mužstvo je národné mužstvo, ktoré reprezentuje Slovinsko na medzinárodných podujatiach. Ich prvý zápas odohrali v roku 1992 po rozpade Juhoslávie.
Medzi najväčšie úspechy patrí účasť na Eure 2000 a na Majstrovstvách sveta 2002. Na Euro sa dostalo Slovinsko prekvapujúcu po zdolaní Ukrajiny v baráži. Na samotnom turnaji remizovali s Juhosláviou a Nórsko a so Španielskom prehrali tesne 1-2.
Kuriozity.
Dňa 11. februára 2009 v priateľskom zápase v Genku proti Belgicku zahrali Slovincom slovenskú hymnu. Slovinci nakoniec tento zápas prehrali 0:2.
Súčasná zostava.
Týchto 25 hráčov bolo nominovaných na zápasy Ligy národov UEFA 2022/23 proti Švédsku, Nórsku a Srbsku v júni 2022 

</doc>
<doc id="198326" url="https://sk.wikipedia.org/wiki?curid=198326" title="Petr Čech">
Petr Čech

Petr Čech (* 20. máj 1982, Plzeň) je bývalý český futbalový reprezentant, ktorý naposledy hral za Arsenal FC, a súčasný hokejový brankár. Čech hral predtým za kluby Chmel Blšany, Sparta Praha, Stade Rennais a Chelsea FC. Bol zvolený do hviezdneho tímu pre Majstrovstvá Európy 2004 a svojej krajine pomohol vstúpiť do semifinále. Čech tiež získal individuálne ocenenie Best Goalkeeper v sezónach 2004/2005, 2006/2007 a 2007/2008 v Lige majstrov UEFA.
Čech je držiteľom českého rekordu v profesionálnej lige za 903 súťažných minút bez inkasovaného gólu. V sezónach 2004/2005, 2009/2010, 2013/2014 a 2015/2016 vyhral Čech cenu Zlatá rukavica.
Klubová kariéra.
Mladosť.
Čech sa narodil v Plzni v Česko-Slovensku a futbal začal hrať vo svojich siedmich rokoch pre klub Škoda Plzeň (neskôr známy ako FC Viktoria Plzeň). V počiatkoch hral na pozícii útočníka, ale neskôr sa presunul na pozíciu brankára. V júni 1999 sa Čech dostal do tímu FK Chmel Blšany v Gambrinus lige a svoj ligový debut mal v 17 rokoch v októbri 1999 v prehratom zápase 3–1 proti Sparte Praha.
V 18 rokoch Čech podpísal zmluvu s klubom Sparta Praha v januári 2001, hoci v Blšanoch ostal do konca sezóny 2000/2001. Jeho nový kontrakt ho udržal v Sparte do júna 2006.
V novembri 2001 Čech prelomil rekord dovtedy držaný Theodorom Reimannom za najdlhší uplynutý čas bez inkasovaného gólu v profesionálnej českej lige s časom 855 minút. Jeho konečný rekord ukončil Marcel Melecký z klubu Bohemians 1905 dňa 17. novembra 2001 na hodnote 903 minút.
Stade Rennais.
Počas európskeho šampionátu s českým národným futbalovým mužstvom do 21 rokov v júni 2002, sa Čech zúčastnil finále. V júli 2002 Čech prestúpil do francúzskeho klubu Stade Rennais, kde podpísal štvorročnú zmluvu za prestup v cene 150 miliónov českých korún.
Počas jeho dvoch sezón vo Francúzsku, si Čech zvykol na tlak, ktorý prejavovali zahraniční hráči, najmä brankári. Počas prvej sezóny vo Francúzsku bol v zápase proti Paris Saint-Germain ocenený ako Muž zápasu denníkom "L’Équipe". V máji 2003 sa klub Rennais dostal na dno tabuľky a potreboval víťazstvo v poslednom zápase v sezóne aby si zabezpečil prežitie. Rennais unikol vyradeniu v poslednom kole víťazstvom proti Montpellieru.
Chelsea.
Čech mal v roku 2003 skúšku s klubom Chelsea. Vtedajší manažér Chelsea, Claudio Ranieri rozhodol, že bude Čech v jeho výbere zastupovať Carla Cudiciniho. Po tom, ako bol tento návrh neprijatý, Rennais akceptovalo druhý návrh vo februári. Čech súhlasil s letným prestupom do Chelsea za cenu 7 miliónov libier, pričom podpísal v Chelsea päťročnú zmluvu, ktorá bola zahájená v júli 2004. Tento prestup sa stal najdrahším v brankárskej histórii Chelsea.
Sezóna 2004 – 2005.
Pred štartom sezóny počítal nový tréner José Mourinho s talianom Carlom Cudicinim na mieste brankárskej jednotky, Čech mal byť náhradníkom. Ale Cudicini si tesne pred štartom ligy poranil lakeť a Čech tak dostal šancu, ktorú naplno využil. Vynikajúcimi výkonmi presvedčil trénera a prevzal na dlhé roky postavenie brankárskej jednotky v Chelsea.
5. marca 2005 vytvoril nový rekord Barclays Premier League v počte minút (1025) bez inkasovaného gólu (tento rekord bol v roku 2009 prekonaný Edwinom van der Sarom z Manchesteru United). Čech si udržal čisté konto od 12. decembra 2004, kedy dostal gól od útočníka Arsenalu Londýn Thierry Henryho do 5. marca 2005, kedy ho prekonal Leon McKenzie z Norwich City FC. V sezóne vychytal celkom 21 čistých kont a veľkou mierou tak prispel k historicky iba druhému víťazstvu Chelsea FC v Barclays Premier League.
Sezóna 2005 – 2006.
V auguste 2005 stál Čech v bránke Chelsea FC pri víťazstve v Community Shield. Chelsea porazila dvomi gólmi Didiera Drogbu Arsenal FC 2-1. V Barclays Premier League Čech nastúpil k celkovo 34 ligovým zápasom a mal veľký podiel na obhajobe ligového titulu. V januári 2006 bol menovaný IFFHS World’s Best Goalkeeper roku 2005.
V januári 2006 predĺžil kontrakt s Chelsea o dva roky, do roku 2010. 
V júni 2006 nastoupil v drese Česka na Majstrovstvá sveta vo futbale 2006. Tím síce porazil USA, pravdaže po následných porážkach s Ghanou a Talianskom skončil v základnej skupine tretí a ďalej nepostúpil. 
Sezóna 2006 – 2007.
Po skončení Majstrovstiev sveta vo futbale 2006 Čech podstúpil artroskopickú operáciu oboch ramien, s ktorými mal dlhodobé problémy. Do hry sa vrátil 26. augusta 2006.
Zranenie hlavy.
14. októbra 2006 počas ligového stretnutia Readingu FC utrpel brankár Chelsea fraktúru lebky pri stretu s írskym záložníkom súpera Stephenom Huntom. Hunt dobiehal v 1. minúte stretnutia loptu vo vnútri pokutového územia Chelsea, ale Čech bol pri nej skôr. Hunt zasiahol prvým kolenom hlavu brankára Chelsea, čo si vyžiadalo dlhé ošetrovanie na hracej ploche. Potom bol brankár odnesený na nosidlách. Do bránky Chelsea sa postavil náhradný brankár Carlo Cudicini, ktorý tiež v tomto zápase utrpel zranenie a bol dokonca chvíľu v bezvedomí. Zápas musel dochytať obranca John Terry. Chelsea aj napriek tomu stretnutie vyhrala 1 – 0. Petr Čech skončil v starostlivosti neurochirurgov a bol dlhú dobu mimo hry. Doktori brankára varovali, že pokiaľ návrat na trávnik urýchli, môžu byť následky fatálne.
Hokejová kariéra.
Po definitívnom zavesení kopačiek na klinec v roku 2019 oznámil, že sa bude venovať hokeju a pred štartom sezóny 2019/20 podpísal zmluvu s tímom Guildford Phoenix pôsobiacom vo štvrtej lige na britských ostrovoch. Čech sa pôvodne vyjadril, že hokej vníma ako voľnočasovú aktivitu, ale pretože sa mu herne darilo, v roku 2022 prestúpil do vyššej ligy. V novembri 2023 potom prestúpil do tímu Belfast Giants, úradujúceho šampióna najvyššej súťaže na britských ostrovoch. Hráva s číslom 39 na počesť Dominika Haška.
Kariérne štatistiky.
Klubové.
Aktualizácia: 05:00, 27. apríl 2012.

</doc>
<doc id="198328" url="https://sk.wikipedia.org/wiki?curid=198328" title="Brassinosteroid">
Brassinosteroid

Brassinosteroidy sú rastlinné hormóny, medzi ktoré boli oficiálne zaradené na konferencii v Japonsku v roku 1998.
Objavil ich J. W. MITCHELL v roku 1970 v peľovom extrakte repky olejovej ("Brassica napus"), ktorý stimuloval rast rastlín fazule. Článok bol uverejnený vo vedeckom časopise Nature. Aktívnu zložku izolovali v Northen Regional Research Center v roku 1979 a bola nazvaná brassinolid. Ďalší brassinosteroid, castasteron bol objavený v roku 1982 v gaštanovníku ("Castanea crenata"). Do roku 2000 bolo už známych 56 rôznych brassinosteroidov, a ukázalo sa, že sú v rastlinách všeobecne rozšírené.
Výskyt brassinosteroidov.
Brassinosteroidy sa pravdepodobne nachádzajú vo všetkých druhoch rastlín, keďže zatiaľ boli potvrdené vo všetkých skúmaných rastlinách. Nachádzajú sa vo veľmi nízkych koncentráciách v nadzemnej časti rastlín, najviac v peli (1-100ng/g čerstvej váhy) a mladých častiach výhonku. V menšej miere sú prítomné aj v starších častiach rastlín a v koreňoch.
Brassinosteroidy sú evolučne staré látky, pretože boli nájdené aj v riasach ("Hydrodictyon reticulatum"), v machoch aj v prasličkách. Najrozšírenejším brassinosteriodom je castasteron, brassinolid a typhaesteron.
Tvorba brassinosteroidov v rastlinách.
Biosyntetickú dráhu tvorby brassinosteroidov môžeme rozdeliť na dve fázy. V prvej fáze sa tvoria základné rastlinné steroly, zo sqalénu. Prvým cyklickým prekurzorom je cykloartenol, ktorý sa potom mení na campesterol. Campesterol je dôležitou súčasťou bunkových membrán, kde ovplyvňuje ich tekutosť, priepustnosť ako aj aktivitu enzýmov a prenášačov signálov, ktoré sú uložené v membránach.
Druhá fáza biosyntézy zahrňuje premenu campesterolu na brasinolid, alebo na niektorý z ďalších brassinolidov. 
Účinky brassinosteroidov.
Brassinosteroidy ovplyvňujú množstvo procesov, vrátane delenia buniek, rastu a rozmnožovania rastlín. 
Vplyv na rast.
Brassinosteroidy vplývajú pozitívne na delenie buniek. Pravdepodobne majú vplyv na expresiu regulačných bielkovín bunkového cyklu, ktoré sa nazývajú cyklíny, ako aj na expresiu ďalších génov, ktoré sú potrebné pre úspešný priebeh S-fázy bunkového cyklu.
Brasinosteroidy väčšinou podporujú predlžovací rast buniek nadzemnej časti rastliny, pričom vplývajú na transport vody akvaporínmi, aktivitu vakuolárnej H+ ATP-ázy, a hyperpolarizujú bunkovej membrány. 
V koreňoch stimulujú brassinosteroidy rast iba pri veľmi nízkych koncentráciách (v prípade "Aradidopsis thaliana" &lt;1 nM), kým vyššie koncentrácie rast koreňov inhibujú. Brassinosteroidy tiež spolupracujú s auxínom pri gravitropickom zakrivení koreňov.
Vplyv na diferenciáciu buniek.
Brassinosteroidy podporujú tvorbu ciev, najmä xylému.
Kvitnutie, oplodnenie, klíčenie semien.
Brassinosteroidy môžu indukovať kvitnutie, podporujú prerastanie peľového vrecúška bliznou a tak podporujú oplodnenie. V peli sa brassinosteroidy nachádzajú v relatívne najväčších koncentráciách, a preto v ňom boli aj prvýkrát objavené. Väčšie koncentrácie brassinosteroidov obsahujú aj semená niektorých rastlín, kde podporujú ich klíčenie.
Odolnosť proti abiotickým stresorom.
Teplotný stres.
Brassinosteroidy chránia rastliny pred poškodením teplom aj chladom. Pri nízkych teplotách zabraňujú inhibícii fotosyntézy, podporujú rast buniek, a stabilizujú bunkovú membránu a osmotické procesy v bunkách. Naopak, pri vysokých teplotách brassinosterody zvyšujú množstvo antioxidačných enzýmov (zvyšujú tak odolnosť proti reaktívnym formám kyslíka) a heat-shock proteínov. Majú ochranný vplyv na syntézu bielkovín.
Sucho.
Brassinosteroidy pôsobia proti zvyšovaniu hladiny etylénu a kyseliny abscisovej vyvolanej vplyvom stresu zo sucha. Podporujú tiež príjem vody cez akvaporíny a zvyšujú membránovú stabilitu buniek. Význam brassinosteroidov pri strese vyvolanom suchom potvrdzuje aj to, že pri porovnávaní vplyvu dvoch obrôd pšenice, reagovala odolnejšia odroda na 28-homobrassinolid výraznejšie, ako citlivá odroda.
Odolnosť proti patogénom.
Účinok brassinosteroidov pri zvyšovaní odolnosti rastlín proti patogénom je zatiaľ málo prebádaná oblasť. Ukazuje že brassinosteroidy zlepšujú odolnosť rastlín proti mnohým patogénom akými sú vírusy (napr. proti vírusu tabakovej mozaiky), baktérie (napr. "Pseudomonas syringae" na tabaku alebo "Xanthomonas oryzae" na ryži) ale aj huby (napr. "Oidium" sp., "Verticilium" sp. alebo "Phytophtora infestans"). Mechanizmus pôsobenia brassinosteroidov je pritom pravdepodobne odlišný od mechanizmu, akým pôsobí systémová získaná rezistencia (SAR) a nekoreluje s obsahom kyseliny salicylovej v rastlinách. Na druhej strane 24-epibrassinolid zvyšuje v zemiakových hľuzách obsah fenolických látok a terpenoidov, čo zlepšuje ich odolnosť proti "Phytophtora infestans".

</doc>
<doc id="198331" url="https://sk.wikipedia.org/wiki?curid=198331" title="Dugong morský">
Dugong morský

Dugong morský (iné názvy: dugong indooceánsky, dugong indický, staršie dugong obyčajný, skrátene dugong; lat. "Dugong dugong") je morský cicavec z čeľade dugongovité. 
Výskyt.
Dugong morský sa vyskytuje v Červenom mori, pozdĺž východného pobrežia Afriky, na ostrovoch v Bengálskom zálive, v Malajskom súostroví, na Molukách, Filipínach, na Novej Guiney a na severovýchodnom pobreží Austrálie. Na rozdiel od lamantínov dugong obýva plytké tropické moria a v ústí riek sa objavuje veľmi zriedka. Vyžaduje vodu teplú 20 — 36 °C. 
Vzhľad.
Bežná dĺžka dospelého samca je 250 cm, sú však jedinci až 3 m dlhí. Obvod tela je až 190 cm, hmotnosť 170 — 300 kg. Samice sú vždy menšie než samci. Koža je šedavo či hnedo sfarbená, pokrytá riedkymi jemnými chlpmi. Dugongy žijú v malých skupinách v počte 3 — 6 kusov, niekedy aj samotársky. Vo vodách s dostatkom potravy sa niekedy zhlukujú až v stočlenné stáda.
Potrava.
Živia sa morskými riasami, chaluhami a "morskou trávou". Rastliny vyťahujú z dna a čistia ich od piesku. Pri pastve sa vynárajú každé dve minúty, aby sa nadýchli, ale v núdzi vydržia pod vodou aj 10 minút.
Rozmnožovanie.
Rozmnožujú sa po celý rok, gravidita trvá 11 mesiacov, mláďa sa rodí pod vodou. Samice nosia jedináčka v plutvovitých končatinách alebo na chrbte. Hlavnými zmyslami sú hmat a sluch, zrak je veľmi slabý. 
Ochrana.
Dugongy sa všade lovia pre tuk, mäso a kožu. Z jedinca o hmotnosti 222 — 300 kg sa získa 20 — 60 l tuku. Obyvatelia Madagaskaru veria, že prášok z rozdrvených zubov dugonga pomáha pri otravách, proti boleniu hlavy a zápche. Intenzívny lov má za následok rýchly úbytok dugongov; keď je zabezpečená účinná ochrana, stavy sa zdvíhajú. Boli hlásené úhyny po znečistení mora naftou (Perzský záliv). V zajatí sa dugongy vyskytovali vždy vzácne.

</doc>
<doc id="198332" url="https://sk.wikipedia.org/wiki?curid=198332" title="Dugong indický">
Dugong indický



</doc>
<doc id="198335" url="https://sk.wikipedia.org/wiki?curid=198335" title="Webová služba">
Webová služba

Webová služba je podľa definície W3C riešenie, ako spolu môžu aplikácie komunikovať a vymieňať si medzi sebou informácie prostredníctvom Internetu.
Toto definitívne rúca bariéry medzi rozdielnymi systémami, ale pri bežnom používaní sa tento výraz spája s použitím SOAP vo forme XML ako obálky a popisom rozhraní vo forme WSDL. Napríklad iba WS-I implementuje webovú službu tak ako ju popisuje špecifikácia.

</doc>
<doc id="198338" url="https://sk.wikipedia.org/wiki?curid=198338" title="Progaming">
Progaming

Progaming (skrátene professional gaming, doslova profesionálne hranie, tiež PG) je neoficiálna športová disciplína, turnaje, ktorých sa zúčastňujú amatérski a profesionálni hráči. Progamer je profesionálny hráč zarábajúci si na živobytie profesionálnym hraním počítačových hier, ktorý je veľmi dobre platený.
V našich podmienkach sa progamingom z pozície hráča na plný úväzok živiť nemožno. Jediný zisk je vytváraný výhradne výhrami z turnajov. U nás sa dotované turnaje vyskytujú len ako súčasť medzinárodných počítačových výstav, alebo ako amatérske stretnutia.
Sú však aj krajiny, kde sa progaming stal doslova národným športom. V tomto smere je asi najďalej Kórea, s obrovským množstvom herní, televíznymi stanicami venovanými počítačovým hrám, širokou popularitou a s tým spojenou previazanosťou počítačového priemyslu a sponzoringu. Podobná situácia je v USA ale aj v Nemecku, Taliansku, Francúzsku, Švédsku, Dánsku, Rusku, Ukrajine, Poľsku i Česku. Známi profesionálni hráči testujú a propagujú počítačové výrobky a to i vlastným slávnym menom. 
Príkladom je Američan Jonathan Wendel (prezývka Fatal1ty), pod jeho menom sa predávajú špeciálne klávesnice a myši v internetových obchodoch alebo ukrajinský hráč Daniil Ishutin (prezývka Dendi) známy ako Dota 2 milionár.

</doc>
<doc id="198340" url="https://sk.wikipedia.org/wiki?curid=198340" title="Architektúra 20. storočia">
Architektúra 20. storočia

Architektúra 20. storočia sa delí na 3 hlavné obdobia: 
a 3 hlavné smery:
V 20. storočí boli postavené aj stavby, ktoré sa svojim zámerom, vyhotovením, použitým materiálom a vzhľadom nezaraďujú do termínu „architektúra 20. storočia“. Sú to napríklad Sagrada Família v Barcelone (Antoni Gaudí), Sacre Couer v Paríži alebo pamätník Viktora Emanuela v Ríme. 
Purizmus.
Purizmus je obdobie v rozmedzí 1910 až 20-te roky. Pod pojem spadá:
Wrightova estetika stroja (USA).
Frank Lloyd Wright vyzdvihuje jednoduchosť, používa kužeľ, valec a guľu na zobrazenie prírody. Z materiálov preferoval betón. Dom má podľa Wrighta byť v dynamickej rovnováhe. V tom čase sa experimentovalo s rôznymi (aj syntetickými) konštrukčnými materiálmi a vznikali prefabrikované domy.
Empirizmus.
Obdobie cca 1930 – 2. svetová vojna. Patrí sem:
Synkretizmus.
Zaraďujeme sem:

</doc>
<doc id="198341" url="https://sk.wikipedia.org/wiki?curid=198341" title="Sója fazuľová">
Sója fazuľová

 
Sója fazuľová () je druh významnej poľnohospodárskej plodiny rodu sója ("Glycine"), z čeľade bôbovité ("Fabaceae"). Pôvodná je vo východnej Ázii.
Opis.
Sója fazuľová je jednoročná, 30 až 60 (120) cm vysoká bylina. Byľ je priama až popínavá, poprehýbaná, červenkasto vlnato chlpatá.
Dlhostopkaté listy sú nepárno perovito zložené, trojpočetné, morfologicky sa podobajú listom fazule (odtiaľ je aj druhový názov). Lístky sú okrúhlo vajcovité až elipsovité, celistvookrajové, s drobnými prílistkami. Čepieľka vrcholového lístka je vajcovitá až podlhovastá, čepieľka bočných lístkov je asymetricky šikmo vajcovitá, na vrchole končistá, svetlozelená až zelená, plstnato chlpatá, chlpy sú hrdzavo žlté až červenkasté.
Súkvetia tvoria 5 až 8 kveté pazušné strapce. Kvety sú malé, koruna je fialová, dlhá 6 až 7 mm, o málo dlhšia ako kalich, strieška je okrúhla, s tmavou škvrnou, krídla sú uškaté a člnok zrastený len na vrchole. Tyčiniek je deväť so zrastenými nitkami a jedna tyčinka je voľná. Čnelka je holá s guľovitou bliznou. Kalich je rúrkovitý, vlnato chlpatý, dlhý 5 až 7 mm.
Plodmi sú podlhovasté, pieskovohnedé, drsno chlpaté, pukavé struky, dlhé 3 až 5 cm. Obsahujú dve až päť semená, ktoré sú elipsovité až guľaté, slabo sploštené, svetlohnedé, hnedé až čierne, matné, veľké do 10 mm.
Rozšírenie.
Sója fazuľová je pôvodná od ruského Ďalekého východu po Čínu a mierne oblasti východnej Ázie. Sekundárne sa pestuje v subtropickom pásme na všetkých kontinentoch. Na Slovensku sa pestuje vzácne na poliach iba v najjužnejších oblastiach.
Ekológia.
Sója fazuľová je teplomilná plodina, náročná na vlahu. Vyžaduje hlboké, štruktúrne, výhrevné pôdy, bohaté na humus a vápnik. Kvitne v júli a auguste.
Význam a využitie.
Sója fazuľová je významná poľnohospodárska plodina. Jej semená majú vysokú výživnú hodnotu, obsahujú bielkoviny podobné živočíšnym, kyselinu olejovú, kyselinu palmitovú, vitamíny (B, E), lecitín a niektoré soli, bohaté predovšetkým na vápnika fosfor.
Semená sa používajú varené, pražené, rôznym spôsobom upravené ako sójová múka, vločky, tzv. sójové mäso, mlieko, syr, navyše sa z nich získava olej. Využívajú sa aj pri výrobe emulzií ako intravenózne infúzie a pri výrobe mastí. Ojedinele sa pestuje aj ako krmovina. Medzi najväčších producentov patria USA, Brazília a Čína.
Zoznam poddruhov.
V rámci druhu eviduje databáza semenných rastlín POWO tieto súčasné poddruhy:

</doc>
<doc id="198343" url="https://sk.wikipedia.org/wiki?curid=198343" title="The Velvet Rope">
The Velvet Rope

The Velvet Rope je šiestym štúdiovým albumom R&amp;B/popovej americkej speváčkyJanet Jackson, ktorý bol vydaný 7. októbra 1997. Album získal cenu Grammy a bolo z neho predaných viac ako osem miliónov hudobných nosičov.

</doc>
<doc id="198344" url="https://sk.wikipedia.org/wiki?curid=198344" title="Damita Jo (album)">
Damita Jo (album)

Damita Jo je album speváčky Janet Jackson bol vydaný 30. marca 2004.
Zoznam skladieb.
 

</doc>
<doc id="198345" url="https://sk.wikipedia.org/wiki?curid=198345" title="20 Y.O.">
20 Y.O.

20 Y.O. je deviaty štúdiový album (dvanásty celkovo) od americkej R&amp;B/pop speváčky Janet Jackson, ktorý 20. septembra 2006 vydalo hudobné vydavateľstvo Virgin Records. 
Album debutoval na druhom mieste amerického rebríčka "Billboard" 200 s 297 000 predanými hudobnými nosičmi. Je to jej ôsmy album, ktorý sa dostal do prvej trojky v rebríčku a druhý, ktorý dosiahol druhú priečku. Zároveň je tento jej ôsmym albumom, ktorý získal za svoj predaj platinové ocenenie. Vydavateľstvo EMI zverejnilo informáciu, že z tohto albumu bolo na celom svete do 31. marca 2007 predaných približne 1,2 milióna nosičov. 
7. decembra 2006 tento album získal nomináciu na Grammy v kategórii najlepších albumov súčasného R&amp;B.
Referencie.
 

</doc>
<doc id="198353" url="https://sk.wikipedia.org/wiki?curid=198353" title="Krištáľová noc">
Krištáľová noc

Krištáľová noc, označovaný aj ako ríšsky pogrom či novembrový pogrom, bol protižidovský pogrom, ktorý sa odohral v noci z 9. na 10. novembra 1938 v Nemecku, k nemu pripojenému Rakúsku a v Sudetoch.
Zámienkou na vyvolanie pogromu bol atentát Žida Herschela Grynszpana na sekretára nemeckého veľvyslanectva v Paríži Ernsta vom Ratha, ktorý sa navyše odohral po oslave výročia Pivného puča v Mníchove.
Počas pogromu bolo zavraždených 91 Židov. Odhad počtu obetí na životoch dosahuje 400 po započítaní samovrážd a ťažkých ublížení na zdraví s následkom smrti. Po Krištáľovej noci okolo 30 000 Židov internovali v koncentračných táboroch. Krištáľová noc spôsobila zvýšenie exodu židovského obyvateľstva z nacistického Nemecka, ktorý získal prakticky charakter úteku. Pripravila pôdu k masovému zatváraniu Židov do koncentračných táborov. 
Nasledujúci deň sa v mnohých mestách uskutočnili demonštrácie na podporu Národnosocialistickej nemeckej robotníckej strany NSDAP a jej vodcu. Napríklad v Norimbergu sa demonštrácie zúčastnilo 100 000 ľudí. Zvláštny predpis neskôr ustanovil, že na škody spôsobené počas Krištáľovej noci sa nevzťahujú platné poistné zmluvy. Za židovský majetok poškodený jednotkami SA, na ktorý mal z pohľadu Göringa nárok nemecký ľud, boli naopak Židia v Tretej ríši donútení zaplatiť výpalné vo výške 1 miliardy ríšskych mariek, čo predstavovalo približne 10 % príjmov štátnej pokladnice za rok 1938; vražedná akcia a nasledujúce administratívne zásahy (predovšetkým 1. zákon o vylúčení Židov z hospodárskeho života) tak Tretiu ríšu pravdepodobne zachránili pred štátnym bankrotom, ktorý roku 1938 akútne hrozil, a tým aj umožnili Hitlerovi udržať sa pri moci a rozpútať druhú svetovú vojnu.
Svoj posmešný názov získala Krištáľová noc podľa rozbitých výkladov židovských obchodov. Bolo vypálených asi 200 synagóg, vrátane asi päťdesiatich v českom pohraničí na územiach, ktoré boli niekoľko týždňov predtým Mníchovskou dohodou pripojené k Ríši, napríklad v Liberci.

</doc>
<doc id="198355" url="https://sk.wikipedia.org/wiki?curid=198355" title="The Swan Bride">
The Swan Bride

The Swan Bride je slovenská rocková skupina. Pochádza zo Žiliny. Zoskupenie vznikalo dlhší čas z iných formácií. Skupina je charakteristická hudobným štýlom príznačným pre dnešnú britskú scénu spolu s kombinovaním rôznych prvkov ako je aj hudba klasická, španielske rytmy a podobne. Ovplyvnení boli viacerými muzikantmi a žánrami: Bright Eyes, Tom Waits, Muse, punk, new wave, hororové filmy.

</doc>
<doc id="198357" url="https://sk.wikipedia.org/wiki?curid=198357" title="Macedónci (Slovania)">
Macedónci (Slovania)

Macedónci () sú južnoslovanský národ ktorý žije v Severnom Macedónsku, Srbsku, Bulharsku, Albánsku a Grécku.
Pôvod.
V staroveku obývali územie dnešného Macedónska predovšetkým Paióni, národ príbuzný Trákom, preto Gréci nazývali toto územie Paionia. Okrem Paionov tu žili aj Ilýri na východe a malú časť južného územia, okolo moderného mesta Bitola obývali Macedónci. V helenistickej dobe sa väčšina obyvateľstva dnešného Macedónska helenizovalo, začalo rozprávať po grécky. V 6. stor sa tu začínajú usadzovať Slovania, grécke pramene uvádzajú mená slovanských kmeňov ako "Βερεζίτοι" (Vereziti) , "Δραγουβίτοι" (Draguviti) , "Σμόλιανοι" (Smoliani), "Ρίνχινοι" (Rinchini) a "Βελεγιζίτοι" (Velegeziti). Slovania sa s pôvodným helenizovaným obyvateľstvom premiešali a slovanizovali ho. Neskôr sa s týmto obyvateľstvom pomiešali aj bulharské kmene. V stredoveku toto obyvateľstvo nemalo nejakú špecifickú národnú identitu, v osmanskej dobe sa zväčša považovalo za Bulharov, pretože rozprávalo skoro rovnakým jazykom a patrilo pod bulharskú ortodoxnú cirkev. Snahy o vytvorenie macedónskeho etnika začínajú koncom 19. stor., na podnet niektorých miestnych vzdelancov, väčšina obyvateľstva sa však za Macedóncov považuje až od vzniku Juhoslávie, kedy sa územie dnešného Macedónska premenovalo z pôvodnej Vardarskej Banoviny na Macedóniu. 
Osídlenie.
Etnickí slovanskí Macedónci obývajú Severné Macedónsko, avšak na východnej časti sú iba menšina, väčšinu tvoria Albánci, juh, okolo mesta Bitola (arum. Monastir) obývajú Arumuni. Asi 10 000-20 000 Macedóncov obýva Srbsko, kam prišli v 60.-70- rokoch minulého storočia. Autochtónnym obyvateľstvom sú však na západe Albánska, tu tvoria asi 20.000 obyvateľov. Komplikovanejšia situácia je v Bulharsku a Grécku. Keďže Macedónci a Bulhari rozprávajú prakticky jedným jazykom je ťažké vymedziť ich počet v Bulharsku, to sa stáva predmetom sporov medzi Bulharskom a Macedónskom, každá strana sa snaží o čísla ktoré by jej vyhovovali. Skutočný počet je asi okolo 10.000. V Grécku žije asi 100. 000 gréckych Slovanov, v krajoch severná Kastoria (slov. Koštur) a Florina (slov. Lerin). Toto obyvateľstvo sa však považuje za Grékov, aj keď ich jazyk je skoro rovnaký ako bulharčina a macedónčina. Za etnických slovanských "Macedóncov" sa v Grécku považuje asi 10. 000 obyvateľov, ktorí majú aj svoju politickú stranu, "Uranio toxo (Dúha)", ktorá sa snaží o vytvorenie "macedónskej menšiny" v Grécku. Ich program však je často považovaný za extrémistický a často provokatívny, v Grécku sa totiž názov "Macedónci (Makedones)" používa iba na etnické grécke obyvateľstvo Macedónie (severné Grécko), zatiaľ čo slovanskí Macedónci sa nazývajú "Slavomakedones" alebo "Skopiani".
Kultúra.
Tradičná ľudová kultúra Macedóncov bola ovplyvnená mnohými cudzími vplyvmi. Môžeme to vidieť na ľudových krojoch, tancoch či hudbe, ale aj na tradičnej kuchyni. Vo všetkých týchto častiach kultúry môžeme badať silný grécky, turecký a bulharský vplyv, v menšej miere aj maďarský a taliansky. Macedónska ortodoxná cirkev a jej kultúra vychádza z gréckych-byzantských tradícii. 

</doc>
<doc id="198371" url="https://sk.wikipedia.org/wiki?curid=198371" title="Bradáč (pes)">
Bradáč (pes)

Bradáč je nemecké plemeno psa. Názov plemena pochádza od charakteristického ochlpenia v oblasti ňucháča. Miniatúrne plemená bradáčov boli vyšľachtené krížením štandardných rás bradáčov s opičím pinčom a pudlom. Psy tohto plemena sa rozdeľujú do troch základných skupín:
Priemerná dĺžka života bradáča dosahuje 1113 rokov, jeho váha môže dosahovať od 3042 kg

</doc>
<doc id="198373" url="https://sk.wikipedia.org/wiki?curid=198373" title="Expedícia 14">
Expedícia 14

Expedícia 14 bola štrnásta posádka dlhodobo obývajúca Medzinárodnú vesmírnu stanicu (ISS). Veliteľ Michael Lopez-Alegria a letový inžinier Michail Ťurin štartovali z kozmodrómu Bajkonur 18. septembra 2006 o 4 hodine a 9 minúte UTC na palube Sojuzu TMA-9. Pripojili sa k Thomasovi Reiterovi, ktorý pracoval na ISS od 6. júla 2006 ("Discovery", misie STS-121). V decembri 2006 Thomasa Reitera vystriedala Sunita Williamsová ("Discovery" misia STS-116). 
Priebeh misie.
Štart a prílet k ISS.
Hlavná časť posádky Expedície 14 štartovala spoločne s vesmírnou turistkou Anousheh Ansariovou Sojuzom TMA-9 z kozmodrómu Bajkonur v Kazachstane 18. septembra 2006. Kozmonaut Ťurin, ktorý loď pilotoval, sa bez problémov 20. septembra pripojil k vesmírnej stanici. Novú posádku privítali členovia Expedície 13 Pavel Vinogradov a Jeff Williams a tiež ďalší člen novej expedície nemecký astronaut ESA Thomas Reiter.

</doc>
<doc id="198374" url="https://sk.wikipedia.org/wiki?curid=198374" title="Zoznam slnečných cyklov">
Zoznam slnečných cyklov

Toto je zoznam slnečných cyklov (či cyklov zvyšovania a znižovania počtu slnečných škvŕn) sledovaných od roku 1755:
Nový slnečný cyklus podľa definície začína, keď sa v stredných slnečných šírkach (okolo 30° severnej šírky alebo 30° južnej šírky - Spőrerov zákon) vynoria prvé slnečné škvrny. Tieto škvrny majú opačnú magnetickú polaritu, ako škvrny v predchadzajúcom slnečnom cykle.

</doc>
<doc id="198376" url="https://sk.wikipedia.org/wiki?curid=198376" title="All for You">
All for You

All for You je siedmy štúdiový album (desiaty celkom) speváčky Janet Jackson vydaný 24. apríla, 2001 vydavateľstvom Virgin Records. 

</doc>
<doc id="198377" url="https://sk.wikipedia.org/wiki?curid=198377" title="Discipline (Janet Jackson)">
Discipline (Janet Jackson)

Discipline je desiatym štúdovým albumom (trinástym celkom) speváčky Janet Jackson, ktorý od 22. februára 2008 začalo publikovať hudobné vydavateľstvo Island Records.

</doc>
<doc id="198386" url="https://sk.wikipedia.org/wiki?curid=198386" title="Jovsianska hrabina">
Jovsianska hrabina

Jovsianska hrabina je národná prírodná rezervácia, nachádza sa na úpätí Vihorlatských vrchov, na rozhraní pahorkatiny a roviny pri obci Jovsa, v nadmorskej výške 162 Zaberá plochu a je súčasťou chráneného územia CHKO Vihorlat.
NPR je vyhlásená na ochranu prirodzených lesných spoločenstiev s výskytom chránených druhov rastlín, najmä bledule jarnej (Leucojum vernum L.). Je to dubovo-hrabový les na južných svahoch sopečného pohoria. NPR je zriadená na vedecké a osvetovo-výchovné účely.
Okrajom rezervácie preteká potok Myslina. Územie je známe výskytom bledule jarnej karpatskej (Leucojum vernum ssp. carpaticum). Bleduľa sa vyskytuje aj v priľahlých lúčnych spoločenstvách, ktoré sú aspoň čiastočne ovplyvňované vodným režimom potoka. V tejto NPR má najvhodnejšie ekologické podmienky na východnom Slovensku a je tu jej najpočetnejšia populácia.
Porast okolo potoka tvoria jelša lepkavá (Alnus glutinosa), hrab obyčajný (Carpinus betulus), lieska obyčajná (Corylus avellana), slivka trnková (Prunus spinosa), topoľ osikový (Populus tremula), hlohy (Crataegus spp.), vŕba rakyta (Salix caprea).

</doc>
<doc id="198388" url="https://sk.wikipedia.org/wiki?curid=198388" title="Good Fancy">
Good Fancy

Good Fancy je slovenská kapela, založená v apríli 2004. Ešte toho istého roku získava dve významné ocenenia a nahráva prvé dve skladby v profesionálnom hudobnom štúdiu. Vo februári roku 2005 kapela má svoj prvý videoklip ku piesni „Len za tebou“. Po zvyšok roku sa venuje koncertnej činnosti, ďalším súťažiam a nahrávaniu. V roku 2006 prebieha natáčanie druhého klipu („Letokruhy“). Kapela pokračuje v koncertnej činnosti. Good Fancy má na konte rovnomenný debutový album z roku 2011. V rovnakom roku vznikol klip k piesni "Kométa". V januári 2013 natočili singel a videoklip ku piesni "Správa".

</doc>
<doc id="198389" url="https://sk.wikipedia.org/wiki?curid=198389" title="STS-41-D">
STS-41-D

STS-41-D bola prvá misia amerického raketoplánu Discovery. Hlavným cieľom misie bolo vypustenie komunikačných družíc SBS-D, Leasat-1 a Telstar-3C. 
Užitočné zaťaženie.
V nákladovom priestore družicového stupňa raketoplánu sa v čase štartu nachádzala trojica družíc: Telekomunikačná družica Leasat 1 (Syncom 4-1), telekomunikačná družica SBS-D, a telekomunikačná družica Telstar 3C. Leasat 1 bola prvou telekomunikačnou družicou skonštruovanou výhradne pre vypúšťanie z raketoplánu. Túto družicu si prenajalo americké ministerstvo obrany na dobu 7 rokov pre spojenie Pentagónu s pozemskými, námornými a leteckými silami USA v zahraničí. Zvyšné dve družice, slúžili na prenos v rámci USA; SBS-D na prenos počítačových údajov a Telstar 3C na prenos televíznych programov. Okrem družíc sa v nákladovom priestore nachádzala trojuholníková priehradová konštrukcia MPESS (Mission Peculiar Experiment Support Structure), na ktorej boli umiestnené tri experimenty: SAE (Solar Array Experiment), DAE (Dynamic Augmentation Experiment) a SCCF (Solar Cell Calibration Facility). Celková hmotnosť užitočného zaťaženia dosiahla .
Problémy pred štartom.
Štartovacia zostava dorazila na rampu 39-A už v máji 1984. Na rampe sa tiež uskutočnila výmena jedného z motorov SSME, pretože pri skúšobnom zážihu 2. júna sa porušila ochranná molybdénová fólia medzi stenou spaľovacej komory a potrubím odvádzajúcim horúce spaliny z turbíny turbočerpadla motoru. 
Prvý pokus o štart.
Štart bol pôvodne naplánovaný na 25. júna o 08:43 východoamerického času. Posádka nastúpila do raketoplánu a odpočítavanie prebiehalo hladko až do T-32 minút. Vtedy záložný počítač AP-101 odmietol naštartovať jeden z programov. Tento problém sa síce podarilo prekonať, ale v čase T-20 minút ten istý počítač odmietol vykonať zase iný rozkaz a signalizoval vážnu technickú chybu. Odpočítavanie bežalo až do posledného prerušenia v stave T-9 minút. Vtedy sa riaditeľ letu rozhodol odvolať štart a posunúť ho o 24 hodín. 
Druhý pokus o štart.
Nasledujúceho dňa odpočítavanie prebiehalo hladko až do stavu T-6,6 sekundy. V tomto okamihu sa v 120 milisekundových intervaloch zapaľujú jednotlivé motory SSME. Oficiálny komentátor NASA hlásil: "Zahajujeme štartovaciu sekvenciu. Sedem... Šesť... Zážih hlavných motorov... Vypnutie hlavných motorov... Palubné počítače Discovery prerušili štart." K prerušeniu došlo v čase T-4 sekundy, pretože v motore č. 3 sa neotvoril palivový ventil. Senzory však ukazovali, že motor č. 1 beží ďalej – neskôr sa ukázalo, že vôbec nenaskočil a išlo len o chybu na kontrolných senzoroch. Správa o pretrvávajúcom zážihu motoru 1 vyvolala v riadiacom stredisku zdesenie, pretože jeho plamene by mohli prehriať nádrž ET naplnenú tisíckami kilogramov kvapalného vodíka a kyslíka a mohlo by dôjsť k explózii. Posádka a pozemný personál navyše museli rýchlo zabezpečiť raketoplán, aby nedošlo k zážihu štartovacích motorov SRB, ktoré nie je možné vypnúť. Vedúci predštartovných operácií preto nariadil posádke pohotovosť k rýchlej evakuácii raketoplánu. Medzitým sa však ukázalo, že žiadny z motorov SSME nie je zapnutý. V čase T + 119 sekúnd vyhlásil inžinier Gene Thomas, že bezprostredné nebezpečenstvo nehrozí.
O 3 minúty a 30 sekúnd vypukol v motorovej sekcii požiar. Z motoru č. 3 unikal plynný vodík, ktorý sa na rozpálených plochách vznietil. Trojmetrové plamene začali spaľovať tepelnú izoláciu trupového elevónu. Pozemný personál zapojil vodné dýzy, ktoré oheň uhasili. V čase T + 710 sekúnd vypukol požiar nanovo, pričom si s ním opäť poradili vodné dýzy. Ďalším nebezpečenstvom bol vodík v nádrži ET, ktorému bolo treba zabrániť, aby sa začal variť. Požiar vypukol ešte dvakrát a až v čase približne T + 20 minút sa podarilo ochladiť zadnú časť raketoplánu natoľko, aby sa už vodík nemohol vznietiť. Riadiace stredisko nariadilo odčerpanie paliva z ET. Posádka začala opúšťať stroj v čase T + 40 minút normálnym spôsobom, čiže po prístupovom mostíku a výťahom. 
Neskoršie vyšetrovanie ukázalo, že hoci v čase T – 6,6 sekúnd došlo u všetkých motorov k príkazu na zážih, pri motore 3 (ktorý sa zapína ako prvý) nedošlo k otvoreniu ventilu pre vodík. Motor 2 nabehol len na 20% výkonu a motor 1 sa vôbec nestihol zapnúť, pretože automatické bezpečnostné systémy medzitým prerušili štart. 
Obhliadka škôd ukázala, že k popraskaniu dlaždíc tepelnej ochrany nedošlo. Náklad neutrpel žiadne poškodenie. Z mnohých dýz motorov RCS však bolo nutné vyčerpať vodu a vysušiť ich. Motor SSME č. 3, ktorý spôsobil všetky problémy bol vymenený. Keďže musel nastať ďalší odklad štartu, posunulo to celý rozpis letov raketoplánov. Vedenie NASA sa teda rozhodlo spojiť lety 41-D a 41-F a do nákladového priestoru Discovery tak pribudli dve družice, ktoré mali byť vypustené až pri lete 41-F: SBS-D a Telstar 3C. Naopak veľkoformátová kamera pre diaľkový prieskum Zeme a štyri kanistre GAS s rôznymi experimentmi boli z nákladového priestoru vyložené. 
Priebeh letu.
Štart.
Tretí pokus o štart prebehol 30. augusta. Ani tento sa nezaobišiel bez problémov. V čase T – 45 minút vypadol jeden počítač v riadiacom stredisku, ktorý však bol hneď nahradený záložným. V čase T – 9 minút preniklo do priestoru kozmodrómu súkromné lietadlo, čím sa štart oneskoril o sedem minút. Zážih motorov SRB teda nastal až v čase 12:41:54 UT. 125 sekúnd po štarte sa od nádrže ET odpojila dvojica motorov SRB. V čase T + 8 min 35 sekúnd boli vypojené hlavné motory SSME. Po dvoch manévroch OMS-1 v čase T + 10 min 25 sekúnd a OMS-2 v T + 45 min mal Discovery kruhovú obežnú dráhu vo výške .
Operácie na obežnej dráhe.
Po otvorení nákladového priestoru v čase T + 7 h 58 min bola vypustená družica SBS-D. Vďaka urýchľovaciemu motoru PAM-D sa dostala na plánovanú obežnú dráhu. 
Zariadenie pre kontinuálnu elektroforézu CFES-III (Continuous Flow Electrophoresis System), pomocou ktorého sa mali v mikrogravitácii pripraviť vzorky biologicky aktívne látky, však spôsobovalo problémy. Problémy sa opakovali aj po zásahu astronauta Charlesa Walkera, aj po zásahoch podľa odporúčania riadiaceho strediska, preto sa napokon podarilo získať len 83% z plánovaného množstva bielkovín.
31. augusta bola vypustená družica Leasat 1. Družica sa po vypustení bez problémov dostala za pomoci urýchľovacej rakety na stanovenú obežnú dráhu. Podarilo sa aj vypustenie družice Telstar 3C. Pokusy počas ďalšieho dňa letu prebiehali takisto úspešne, no 2. septembra nastal problém, pretože otvor na ľavoboku raketoplánu, ktorým odchádza odpadová voda, sa upchal ľadom. Posádka sa ľadu pokúšala zbaviť najprv manévrami motorov RCS, potom zohrievaním ústia otvoru a tlakom vody. Okolo čiastočne roztopeného ľadu sa však do priestoru dostávala ďalšia voda, ktorá vo vákuu okamžite zamŕzala a kus ľadu sa tým iba zväčšil. Kvôli nemu sa napokon palubný záchod ocitol mimo prevádzky.
V noci z 2. na 3. septembra bol ľavobok Discovery zámerne čo najviac naklonený k slnku, vďaka čomu ľad čiastočne vysublimoval. Na Zemi zatiaľ vypracovali spôsob, ako jeho zvyšok odstrániť prostredníctvom manipulátora RMS. Manipulátor obsluhoval Hartsfield za asistencie Resnikovej a odstránenie ľadu sa podarilo bez problémov. Počas posledného odpočinku pred pristátím nastala porucha jedného z klimatizačných systémov, ktorý posádka musela vypojiť.
Pristátie.
Samotné pristátie prebehlo už bez problémov. 5. septembra v čase 09:20 UT sa uzavreli dvere do nákladového priestoru. O 12:36 UT sa začal 168-sekundový zážih motorov OMS, čím sa znížila rýchlosť stroja a umožnil sa jeho návrat do atmosféry. V priebehu atmosférického letu sa uskutočnilo 11 cvičných manévrov, ktorých cieľom bolo získať údaje o aerodynamickom správaní sa nového, konštrukčne trochu odlišného raketoplánu. Raketoplán pristál v čase 13.38 UT na dráhe 17 Edwardsovej leteckej základne. Prehliadka po pristátí ukázala, že Discovery je po svojom prvom lete v dobrom stave, nastali len malé poškodenia niektorých doštičiek tepelnej ochrany.

</doc>
<doc id="198390" url="https://sk.wikipedia.org/wiki?curid=198390" title="Janet. Remixed">
Janet. Remixed

janet. Remixed je druhý remixový album (celkovo siedmy) speváčky Janet Jackson vydaný 13. marca 1995.

</doc>
<doc id="198401" url="https://sk.wikipedia.org/wiki?curid=198401" title="Demänovská dolina">
Demänovská dolina

Demänovská dolina je najznámejšia dolina Nízkych Tatier, dlhá. V strednej časti doliny bola v roku 1929 vyhlásená národná prírodná rezervácia, ktorej územie je dnes súčasťou NAPANTu.
Prírodné podmienky.
Na konci sa dolina rozdeľuje na dve ľadovcové doliny: Repiskú a Širokú, ktoré obopínajú vo svojom strede bočný hrebeň Ostredku. V závere doliny sa nachádza Vrbické pleso. V doline sa nachádza prepojený komplex Demänovských jaskýň, ktoré vznikli krasovatením triasových vápencov. Medzi najvýznamnejšie jaskyne patrí Okno, Demänovská jaskyňa Mieru, Demänovská ľadová jaskyňa, Demänovská jaskyňa Slobody, ľadová Dračia jaskyňa, Beníková jaskyňa a Dvere ale i ďalšie.

</doc>
<doc id="198402" url="https://sk.wikipedia.org/wiki?curid=198402" title="Pekelník">
Pekelník

Pekelník môže byť:

</doc>
<doc id="198403" url="https://sk.wikipedia.org/wiki?curid=198403" title="Pekelník (Malá Fatra)">
Pekelník (Malá Fatra)

Pekelník () je vrch Malej Fatry. Nachádza sa v Krivánskej časti pohoria na jej hlavnom hrebeni, približne severne od Turian. Z vrcholu je ďaleký výhľad a prechádza ním Medzinárodná diaľková turistická trasa E3.
Poloha.
Nachádza sa v severnej časti pohoria, v centrálnej časti geomorfologického podcelku Krivánska Fatra a jej najatraktívnejšej časti Krivánske Veterné hole. Vrch leží v Žilinskom kraji, na hranici okresov Žilina a Martin a zasahuje na katastrálne územie mesta Turany a obce Terchová. Najbližšími vrcholmi v hlavnom hrebeni je východne ležiaci Veľký Kriváň () a na západe sedlom Bublen () oddelené Koniarky (). Severne susedí vrch Kraviarske ().
Opis.
Skalnato-hôľnatý vrch v strednej časti hlavného hrebeňa Krivánskej Fatry je šiestym najvyšším v celom pohorí. Hlavný hrebeň z východného smeru vedie priamo z dominantného Veľkého Kriváňa (), oddeleného plytkým sedlom a cez sedlo Bublen () pokračuje západným smerom na Malý Kriváň (). Poloha v najatraktívnejšej časti pohoria ho radí medzi turisticky obľúbené a hojne navštevované vrchy, čomu napomáha i jednoduchý prístup lanovkou z Vrátnej do neďalekého Snilovského sedla. Celá oblasť je súčasťou Národného parku Malá Fatra. Severné svahy odvodňujú prítoky Varínky, južné svahy odvádzajú vodu potokom Studenec priamo do Váhu.
Počas merania pomocou systému GNSS (Globálny navigačný satelitný systém) a metódy RTK bola v roku 2017 zistená nadmorská výška vrcholu , čím bola upresnená dovtedajšia hodnota 
Výhľady.
Skalnato-trávnatý vrchol je bez vyššej vegetácie, preto umožňuje ďaleký výhľad na široké okolie. Východný horizont sčasti zakrýva mohutný Veľký Kriváň, juhozápadný zasa Malý Kriváň. Napriek tomu ponúka Pekelník výhľad na mnohé vrchy Krivánskej Fatry, no zaujímavosťou je, že celá Lúčanská Fatra je zatienená práve juhozápadným susedom. Výborne viditeľné sú však pohoria Vtáčnik, Kremnické vrchy, Veľká Fatra a západná časť Nízkych Tatier. Severnému a západnému horizontu pri vhodných podmienkach dominujú Beskydy; Oravské, Kysucké a Moravsko-sliezske, ktoré dopĺňajú bližšie a nižšie Súľovské vrchy, Javorníky a Kysucká vrchovina.

</doc>
<doc id="198405" url="https://sk.wikipedia.org/wiki?curid=198405" title="Ienari Tokugawa">
Ienari Tokugawa

Ienari Tokugawa () bol jedenástym šógunom Tokugawskej dynastie, ktorý zastával úrad od roku 1786 do roku 1837. Bol známy predovšetkým ako pôžitkár, ktorý si vydržiaval hárem 900 žien a bol otcom vyše 55 detí a nezaujímal sa o správu krajiny (vo filmovom seriáli Kjoširo Nemuri, hral ho Raizo Ičikawa, veľa z jeho potomkov, ako žien tak aj mužov, vystupovalo v roliach záporných, zákerných postáv). 
Veľa z Ienariových detí bolo adoptovaných do rôznych domov daimjóv po celom Japonsku a niektoré z nich hrali dôležitú úlohu v neskorších dejinách Bakumacu a v Bošinskej vojne. K najznámejším spomedzi nich patria: Narihiro Hačisuka (han Tokušima), Naritami Macudaira (han Cujama), Narikacu Tokugawa (najprv do Šimizu-Tokugawa, potom do Wakajamy), Narisawa Macudaira (Fukui) a ďalší.
Udalosti počas "bakufu" Ienariho.
Zničenie cisárskeho paláca ohňom bolo považované za zlé znamenie. V opise udalostí toho roku Holandský "Opperhoofd" (hlavný zástupca) Východoindickej holandskej spoločnosti (VOC – Vereenigde Oostindische Compagnie) v Dedžime poznamenal vo svojej oficiálnej správe, že "ľudia to považujú za veľké nebeský znamenie." 
Jeho pôsobenie na čele hlavy štátu bolo známe ako éra radovánok, výstrednosti a korupcie, ktoré ešte viac zhoršil katastrofálny hladomor "Tenpo" v rokoch 1832 až 1837, počas ktorého zahynuli tisíce ľudí.
Éry "bakufu" Ienariho.
Roky, v ktorých bol Ienari šógunom sú špecificky identifikované viac ako jedným názvom éry alebo "nengó".

</doc>
<doc id="198406" url="https://sk.wikipedia.org/wiki?curid=198406" title="Iejoši Tokugawa">
Iejoši Tokugawa

Iejoši Tokugawa (jap.: 徳川 家慶, "Tokugawa Iejoši") bol dvanástym šógunom Tokugawskej dynastie, ktorý zastával úrad od roku 1837 do roku 1853. Bol druhým synom šóguna Ienariho Tokugawu, počas ktorého vlády sa pod vedením šogúnovho poradcu Tadakuniho Mizuna uskutočnili Reformy Tenpo.
Iejoši bol prekvapený, úplne nepripravený a neschopný činu po príjazde lodí kapitána Matthewa Perryho do Tokijského zálivu. 
Možno zo šoku, alebo z iných príčin šógun Iejoši krátko na to ochorel a za krátky čas zomrel.
V kultúre.
Iejoši Tokugawa je vedľajšia postava v muzikáli Stephena Sondheima "Pacific Overtures", v ktorom je zavraždený svojou matkou, ktorá na to použila otrávený chryzantémový čaj.
Je tiež vedľajšou postavou v prvých dvoch dieloch Kjoširo Nemuri natočených pre TV, kde so zahral Masakazu Tamura.
Éry "bakufu" Iejošiho.
Roky, v ktorých bol Iejoši šógunom sú špecificky identifikované viac ako jedným názvom éry alebo "nengó".

</doc>
<doc id="198408" url="https://sk.wikipedia.org/wiki?curid=198408" title="Štefan Zápoľský">
Štefan Zápoľský

Štefan Zápoľský (* 1434† 23. december 1499, Pápa) bol krajinský hodnostár, 
palatín (od r. 1492), vojvodca a silný spojenec kráľa Mateja Korvína, mladší brat Imricha Zápoľského. 
Historické fakty.
Po smrti svojho brata (niektorí historici usudzujú, že bol bratrancom) Imricha zdedil obrovské majetky a stal sa jeden z najväčších boháčov v Uhorsku. Hovoril nejakým slovanským jazykom, ovládal maďarčinu, latinčinu, ale neovládal nemčinu, čo mu mnohí, najmä mešťania zazlievali. Kým Imrich sa snažil dobre vychádzať so starou šľachtou, Štefan, najmä sobášom s Hedvigou Tešínskou, sa ostro proti nej postavil. Často nevhodne zasahoval do kráľovskej moci. Na rozdiel od svojho brata Imricha veľmi rád cestoval a v Hornom Uhorsku, najmä na Spiši, kde mal rodinné sídlo na Spišskom hrade, sa veľmi málo zdržiaval. 
V roku 1460, bol spolu s Ladislavom z Úporu kapitánom Horného Uhorska. Spolu s bratom Imrichom sa zúčastnil na mnohých bojových výpravách proti bratríkom, jiskrovcom a Turkom. Bojoval o Richnavský hrad, Šarišský hrad, Spišský hrad, hrad Dunajec a Plavečský hrad a ich okolie i proti Poliakom, ktorí ohrozovali Horné Uhorsko. Vo vojne medzi Uhorskom a Poľskom sa ukázala tvrdá povaha Štefana Zápoľského. Napriek uzavretému mieru v Spišskej Starej Vsi začiatkom roka 1474, vpadol Štefan Zápoľský do Veľkopoľska a dorazil až k bránam Poznane. Celú krajinu spustošil a vrátil sa s lupom vo výške 50 tisíc dukátov. 
Svoje postavenie po boku kráľa Mateja I. si udržiaval jeho sprevádzaním pri výbojoch v Čechách a Rakúsku, počas ktorých Matej I. sa snažil získať českú a rakúsku korunu. Tu sa výrazne prejavili jeho veliteľské a strategické schopnosti. Keď Matej I. prevzal vládu v Sliezsku ustanovil Štefana Zápoľského za miestodržiteľa - hlavného krajinského starostu - Sliezska a Lužice. Funkciu vykonával do roku 1481. Súčasne bol aj najvyšším predstaviteľom Lužice a starostom švidnicko - javorského kniežatstva. Takto v Sliezsku sústredil moc do svojich rúk, pripravil o moc zemské kniežatá, zriadil krajinský snem a v Sliezsku zaviedol dane. Vykynožil lúpežných rytierov a urobil v krajine poriadok. Sliezske mestá ho odmietali, lebo neovládal nemčinu. Z nich najodbojnejšie bolo mesto Vroclav. Pravdepodobne vtedy sa dostal do styku so sliezskými Piastovcami, čo viedlo k jeho sobášu s Hedvigou Tešínskou. V roku 1475 získal Trenčiansky hrad za 15 tisíc zlatých. Po jeho smrti sa stal sídlom jeho manželky.
Štefan sprevádzal panovníka pri jeho výbojoch v Rakúsku. V rokoch 14841485 dobyl mnohé mestá, medzi nimi Viedeň a obliehal Viedenské Nové Mesto. Za tieto služby dostal majetky v Rakúsku aj mesto Ebenfurth, stal sa kapitánom Viedne a gubernátorom Rakúska. V roku 1486 sa druhýkrát oženil. Nevestou bola Hedviga Tešínska (o jeho prvej manželke, ktorú nepoznáme, historici nemajú hodnoverné údaje). Po sobáši sa presťahovala na Spišský hrad a tam porodila svoje deti. Štefan po bratovi Imrichovi zdedil hodnosť spišského župana. Hedviga bola vzdelaná žena. Štefan jej pravdepodobne postavil pohrebnú kaplnku, ktorá sa nachádza v Spišskej Kapitule. Kaplnka bola dokončená koncom 90- tych rokov. Bol v nej pochovaný Imrich Zápoľský.
Keď nečakane vo Viedni 6. apríla 1490 zomrel Matej I. rozpútal sa bol o uhorský trón. Uchádzal sa oň Matejov nemanželský syn Ján Korvín. Beatrix, manželka Mateja I., bola proti tomu. Ďalšími uchádzačmi boli dvaja Jagelovci: český kráľ Vladislav a jeho brat Ján Albrecht. Úrad palatína po smrti Imricha Zápoľského vtedy nebol obsadený. Práve palatín mal po smrti panovníka právo viesť krajinu. Mal zovolať snem, ktorý mal voliť nového panovníka. Ak by nebol plnoletý, palatín mal byť jeho tútorom a najvyšším veliteľom vojska. Časť šľachty bola za Jána Korvína, časť za Vladislava Jegelonského. Nevedeli sa dohodnúť, a tak požiadali o radu Štefana Zápoľského. Nebola to náhoda. Štefan bol druhým najbohatším šľachticom v Uhorsku. Vlastnil 18 hradov, 4 kaštiele, 17 mestečiek a 240 dedín. Na jeho odporúčanie zvolili za kráľa Vladislava II. Jagelovského. Nebola to náhoda. Štefan vedel o slabostiach nového panovníka, rátal aj s tým, že po jeho smrti mohol by nastúpiť na trón jeho syn Ján Zápoľský. Po voľbe Vladislava za uhorského kráľa vpadol do krajiny s poľským vojskom jeho brat Ján Albrecht. V januári 1491 začal obliehať Košice. Štefan Zápoľský sa proti nemu postavil. Vladislav vo februári 1491 uzavrel pri Košiciach s bratom prímerie, odstúpil mu časť Sliezska a dal do zálohu Prešov a Sabinov. Napriek tomu Ján Albrecht sa znovu vrátil na Slovensko a pustošil Šariš a Zemplín. Štefan Zápoľský vytiahol do boja s 18 tisíc mužmi a pri Prešove Albrechtovo vojsko rozprášil. Albrecht sa dohodol s Vladislavom, že vráti šarišské mestá. Štefan ho po hostine na Spišskom hrade dal odprevadiť okolo Tatier do Poľska. 
Kariéra Štefana Zápoľského vyvrcholila 2. februára 1492, keď ho snem jednomyseľne zvolil za palatína. Aj naďalej však musel bojovať o udržanie sa pri moci nielen s panovníkmi, ale aj s vysokou šľachtou. preto sa čoraz viac zbližoval so strednou župnou šľachtou a na sneme v roku 1495 jej vymohol zákon, ktorý jej umožnil pravidelne sa zúčastňovať na snemoch. To neskôr využil jeho syn Ján. Pred smrťou dokončil stavbu pohrebnej kaplnky v Spišskej Kapitule, kde sa nechal, po smrti 25. decembra 1499 v Pápe, pochovať. Po jeho skone sa ujala správy obrovského majetku jeho manželka Hedviga. 
Rodinné pomery.
Štefan Zápoľský bol ženatý s Hedvigou, dcérou kniežaťa Přemysla Tešínskeho z poľského panovníckeho rodu Piastovcov. Mal štyri deti - synov Jána, Juraja a dcéry Barboru a Kristínu. Juraj zomrel po bitke pri Moháči. Dcéra Barbora sa vydala za poľského kráľa Žigmunda I. Jagelovského, zomrela však už dva roky po sobáši. Dcéra Kristína sa vydala za Jána Drugeta z Humenného. Syn Ján Zápoľský bol v roku 1526 časťou uhorskej šľachty zvolený za uhorského kráľa.

</doc>
<doc id="198409" url="https://sk.wikipedia.org/wiki?curid=198409" title="Ján Korvín">
Ján Korvín

Ján Korvín (* 2. apríl 1473, Budín, Uhorsko – † 12. október 1504, Krapina, Chorvátsko) bol nemanželský syn kráľa Mateja. Keďže aj tretie Matejovo manželstvo bolo bezdetné, uznal Jána za svojho syna. Matej vyvíjal veľké úsilie, aby ho ešte za svojho života urobil kráľom. Myslel akiste na výbojmi získané rakúske a české územia. No zomrel skôr, ako mohol svoje zámery uskutočniť. Keď osemnásťročný Ján osirel, Štefan Zápoľský a Tomáš Bakóc ho intrigami pozbavili všetkých možností a vylúčili ho ako uchádzača o trón.
Osoba Jána Korvína sa v 19. storočí stala objektom romantických štylizácií. 

</doc>
<doc id="198416" url="https://sk.wikipedia.org/wiki?curid=198416" title="Monsters In Your Drawers">
Monsters In Your Drawers

Monsters In Your Drawers je debutové EP žilinskej indie rockovej skupiny The Swan Bride.

</doc>
<doc id="198417" url="https://sk.wikipedia.org/wiki?curid=198417" title="Národný park Phong Nha-Kẻ Bàng">
Národný park Phong Nha-Kẻ Bàng

Národný park Phong Nha-Kẻ Bàng (vietnamsky: "Vườn quốc gia Phong Nha-Kẻ Bàng", anglicky: "Phong Nha-Ke Bang National Park") je národný park nachádzajúci sa vo Vietname. Vďaka jeho jedinečnosti bol v roku 2003 zaradený medzi Lokality svetového prírodného dedičstva UNESCO. Nachádza sa v nej jedno z dvoch najdlhších krasových území so stovkami jaskýň a grot.
Územie sa skladá z mnohých jaskýň a grot, ale iba 20 z nich na úseku boli preskúmané vietnamskými a britskými vedcami, z ktorých 17 sa nachádza na území Phong Nha a 3 na území Ke Bang. Meno národného parku pozostáva z názvu najkrajšej jaskyne Phong Nha, v ktorej sa nachádzajú najkrajšie skalové útvary, a lesa Ke Bang.
Táto plošina je pravdepodobne najkrajší a najtypickejší príklad krasového komplexu v juhovýchodnej Ázii.

</doc>
<doc id="198420" url="https://sk.wikipedia.org/wiki?curid=198420" title="Klan Oda">
Klan Oda

Klan Oda () bola rodina japonských daimjóv, ktorá sa stala významnou politickou silou v zjednocovaní Japonska v polovici 16. sotročia. Hoci ich vrchol slávy bol pod vedením Nobunaga Oda a upadli krátko na to, niekoľko vetví rodiny malo pokračovanie ako domy daimjóv až do reforiem Meidži.
Pôvod.
Rodina Oda v časoch Nobunaga odvodzovala svoj pôvod od klanu Taira, cez Taira no Čikazane, vnuka Taira no Šigemori (1138-1179).
Taira no Čikazane sa usadil v Oda (provincia Ečizen) a prijal jej meno. Jeho potomkovia, veľkí vazali (Gendži Seiwa) klan Šiba, "šugo" (guvernéri) provincie Ečizen, Owari a ďalších provincií, sa neskôr zariadili v provincii Owari a dostali v roku 1435 hrad Inujama. Tento hrad bol postavený okolo roku 1435 Jošitakom Šibom, ktorý zveril jeho zebezpečenie rodine Oda. Odovia boli "šugo-dai" (vice-guvernér) po niekoľko generácií.
V roku 1452, po smrti Jošitakea Šibu vazali klanu Šiba, ako Oda v provincii Owari alebo klan Asakura v provincii Ečizen, sa vzopreli nástupu Jošitošia Šibu (1430-1490) a podporovali Jošikada Šibu (+ 1480) a začali si deliť rozľahlé oblasti, ktoré patrili ich vrchnosti medzi seba a postupne sa stali nezávislými od svojich zverených území.
V roku 1475 Oda obsadili veľkú časť provincie Owari, ale Šiba pokračovali v neúspešnom snažení opäť získať stratenú moc, až kým Jošikane Šiba (+ 1572) neopustil provinciu Owari.
Ďalší známy hrad klanu Oda je Kijosu, postavený medzi rokmi 1394 až 1427 Jošišigem Šibom, ktorý zveril hrad rodine Oda a menoval Tošisada Odu vice-governérom provincie.
Tošisada mal štyroch synov. Štvrtý syn Nobusada, ktorý žil na hrade Kacubata, bol otcom Nobuhidea a starým otcom Nobunaga Oda.
Nobuhide prevzal hrad Nagoja v roku 1525 (Nobunagovi bol daný v roku 1542) a postavil hrad Furuwatari.
Nobutomo Oda držal hrad Kijosu ale bol obliehaný a zabitý v roku 1555 svojim príbuzným Nobunagom Oda, ktorý pôsobil na hrade Nagoja.
Rodina bola rozdelená na niekoľko vetiev až kým jedna po druhej neboli zničené vetvou, ktorú viedol Nobunaga Oda a nezískal vládu nad provinciou Owari.
Potom sa obrátil na susedných rivalov a postupne dosiahol prevahu na klanmi Imagawa, Takeda, Asai, Asakura a ďalšími, až kým Nobunaga nezískal vládu nad centrálnym Japonskom. Plány Nobunagu na nadvládu nad národom však boli zmarené, keď ho jeho vazal Micuhide Akeči zabil v Svätyni Honnodži v lete roku 1582. Klan Oda získal nadvládu nad centrálnym Japonskom na krátky čas, kým nebol zatienený rodinou jedného z vrchných generálov Nobunagu, Hidejoši Hašiba.
Klan Oda v období Edo.
Hoci klan Oda bol v úpadku zapríčinenom Hidejošim Tojotomim po smrti Nobunagu, nie je veľmi známe, že klan Oda sa aj naďalej vyskytoval v japonskej politike. Jedna z jeho vetiev sa stala "hatamoto" vazalmi šóguna Tokugawu, kým ďalšie vetvy sa stali menšími daimjó. Na konci obdobie Edo im patrili han Tendo (tiež známy ako han Takabatake; provincia Mucu, 20 000 "koku"), han Janagimoto (provincia Jamato, 10 000 "koku"), han Kaidžu (tiež známy ako han Šibamura; provincia Jamato, 10 000 "koku") a han Kaibara (provincia Tanba, 20 000 "koku").
Klan Oda z han Tendo (天童藩) počas vlády daimjó Nobutošiho, bol signatárom dohody, ktorá vytvorila Óuecu Reppan Dómei.

</doc>
<doc id="198430" url="https://sk.wikipedia.org/wiki?curid=198430" title="Fernando Hierro">
Fernando Hierro

Fernando Ruiz Hierro (* 23. marec 1968, Vélez-Málaga) je bývalý španielsky futbalista. Najvýraznejšiu časť svojej kariéry odohral za Real Madrid a Španielsko, za ktoré hrával ako stredný obranca, niekedy defenzívny stredopoliar. Počas vrcholu svojej kariéry bol Hierro známy schopnosťou kombinovať solídnu obranu s presnými prihrávkami.

</doc>
<doc id="198432" url="https://sk.wikipedia.org/wiki?curid=198432" title="West Ham United FC">
West Ham United FC

West Ham United Football Club je profesionálny anglický futbalový klub so sídlom Upton Park v Londýne. Od roku 2016 hrajú svoje domáce zápasy na štadióne London Stadium s kapacitou 62 500 divákov. Najväčším klubovým rivalom je Millwall FC a futbalové zápasy týchto dvoch klubov sú považované za najrizikovejšie na Britských ostrovoch .
Medzi úspechy klubu patrí zisk Pohára víťazov pohárov UEFA v sezóne 1964-65, víťazstvo v pohári Intertoto v roku 1999 a výhra v 2. ročníku Európskej konferenčnej ligy. Klub tiež trikrát vyhral anglický pohár futbalovej asociácie; v rokoch 1964, 1975 a 1980.
História.
19011961.
West Ham United vstúpil do Western League v sezóne 1901 a pôsobil v Southern Division 1. V roku 1907 bol West Ham korunovaný za šampióna divízie Western League 1B, následne porazil šampióna 1A Fulham 1:0, čím sa stali celkovým šampiónom celej Western League. Klub naďalej hrával svoje zápasy na Memorial Grounds v Plaistow (financovanom Arnold Hills), ale v roku 1904 sa presťahoval na ihrisko v oblasti Upton Park. Prvý zápas West Hamu v ich novom domove bol proti veľkým rivalom Millwall FC, ktorý prilákal desaťtisícový dav. West Ham tento zápas vyhrali 3:0.
V roku 1919 West Ham získali vstup do Football League Second Division, keď ich prvý zápas s Lincoln City skončil remízou 1:1. V roku 1923 postúpili do Division One, čím sa dostal aj na vôbec prvý FA Cup. Finále sa konalo na starom štadióne vo Wembley. Ich oponentmi boli Bolton Wanderers. Na zápas prišlo pozrieť odhadom 200 000 ľudí a jeho výsledok bol 2:0 v prospech Boltonu. Tím zaznamenával v Division One zmiešané úspechy, ale svoj status si udržal desať rokov. Ďalším úspechom bolo semifinále FA Cupu, kde sa tím dostal v roku 1933.
V roku 1932 zostúpil West Ham do Division Two a dlhoročný člen Syd King bol po 32 rokoch pôsobenia v klube (ako manažér aj a ako hráč v rokoch 1899 až 1903) odvolaný. Po vypadnutí mal King psychycké problémy. Na zasadnutí správnej rady sa objavil opitý a krátko potom spáchal samovraždu. Na jeho miesto nastúpil jeho asistent manažéra Charlie Paynter, ktorý sám pôsobil vo West Hamu na niekoľkých postoch od roku 1897 a ktorý v tejto funkcii zostal až do roku 1950 - celkovo 480 zápasov. Klub strávil väčšinu nasledujúcich 30 rokov v tejto divízii, najskôr pod vedením Payntera a potom neskôr pod vedením bývalého hráča Teda Fentona. Fentonovi sa podarilo dostať klub na najvyššiu úroveň až v roku 1958.
19611978.
V roku 1961 bol Ron Greenwood vymenovaný za Fentonovho nástupcu a čoskoro priviedol klub k dvom hlavným trofejiam keď v 1964 zvíťazili vo finále FA Cupu. Tím viedol mladý Bobby Moore. West Ham vyhral aj Európsky pohár víťazov pohárov. Počas majstrovstiev sveta FIFA 1966 boli kľúčovými členmi víťazných turnajových turnajov v Anglicku hráči West Hamu vrátane kapitána Bobbyho Moora; Martin Peters (ktorý skóroval vo finále); a Geoff Hurst, ktorý strelil prvý a jediný hetrik vo finále majstrovstiev sveta mužov. Všetci traja hráči prešli cez mládežnícky tím West Hamu.
FA Cup vyhrali aj v roku 1975 porazením Fulhamu 2:0. Tím Fulhamu mal bývalých anglických kapitánov Alana Mulleryho a legendu West Hamu Bobbyho Moora. Po náročnom začiatku sezóny 1974–75 sa Greenwood presunul „na horné poschodie“, aby sa stal generálnym manažérom, a bez toho, aby o tom informoval správnu radu, vymenoval svojho asistenta Johna Lyalla za manažéra tímu. Výsledkom bol okamžitý úspech - tím strelil 20 gólov vo svojich prvých štyroch zápasoch a vyhral FA Cup. Stal sa posledným tímom, ktorý vyhral FA Cup s čiste anglickou zostavou, v spomínanom finále proti Fulham. Lyall potom priviedol West Ham k ďalšiemu finále Európskeho pohára víťazov pohárov v roku 1976, kde tím prehral zápas 4:2 s belgickým Anderlechtom. Greenwoodovo pôsobenie vo funkcii generálneho riaditeľa trvalo necelé tri roky.
19782005.
V roku 1978 West Ham znovu zostúpili do Division Two, ale Lyall zostal ako manažér a viedol tím k finálovému víťazstvu v FA Cupe proti Arsenalu v roku 1980, čo bola ich posledná veľká trofej. Do finále sa dostali keď porazili v semifinále Everton. Kladivári vyhrali tesným skóre 1:0, keď gól strelil v 13. min. Trevor Brooking. Je to pozoruhodné, pretože odvtedy žiadny tím mimo najvyššej ligy nezískal túto trofej. West Ham sa v roku 1981 znova vrátili do Division One a ďalšie tri sezóny sa umiestnili v prvej desiatke prvej divízie. V sezóne 1985–86 klub dosiahol vôbec najvyššie - tretie miesto v lige; zasluhu na tom mala skupina hráčov známa ako The Boys of 86. V roku 1989 však opäť zostúpili, čo malo za následok Lyallovo vyhodenie. Lyall tak opustil West Ham po 34 rokoch.
West Ham sa vrátili do najvyššej súťaže v sezóne 1990/91, tentokrát pod vedením bývalého hráča menom Billy Bonds. Sezóna v najvyššej súťaži im však vôbec nevyšla a po jednej sezóne sa vrátili naspäť do nižšej súťaže. Výkony ako na hojdačke pokračovali a hneď ďalšiu sezóny boli West Ham naspäť potom čo obsadili druhé miesto v Division 2.
V roku 1999 West Ham skončil piaty, čo je ich najvyššia pozícia v elite od roku 1986. Získali tiež víťazstvo v Intertoto Cupe keď porazili francúzsky klub Metz, aby sa kvalifikovali do Pohára UEFA 1999–2000. Výsledky sa však začali zhoršovať a po sérii zlých investícií bol vtedajší manažér Redknapp prepustený. Spolu s ním odišli aj veľké hviezdy - jeho asistent Frank Lampard, čo nevyhnutne znamenalo predaj jeho syna Franka Lamparda mladšieho. keď v lete 2001 nastúpil do Chelsea za 11 miliónov £. Po kolísavých výkonoch nasledujúce roky sa West Ham vrátili naspäť do Premier League v roku 2005.
20052016.
Po návrate do najvyššej divízie skončil West Ham na deviatom mieste. Vrcholom sezóny 2005–06 však bolo finále FA Cupu, kde po nerozhodnom výsledku 3:3 s Liverpoolom sa zápas rozhodol až v penaltovom rozstrele. West Ham prehral rozstrel, ale napriek tomu získal vstupenku do nasledujúcej sezóny Pohára UEFA, pretože Liverpool sa už kvalifikoval do Ligy majstrov.
Kontrakty s hráčmi Mascheran a Tevez boli vyšetrované samotnou Premier League kvôli podozreniam z vynechania podrobností o prestupoch z úradných záznamov. Klub bol uznaný vinným a v apríli 2007 bol pokutovaný sumou 5,5 milióna £. West Ham sa vyhol odpočtu bodov, a toto sa nakoniec stalo kritickým pri ich zotrvaní v najvyššej súťaži na konci sezóny 2006-07. West Ham unikol zostupu tým, že vyhral sedem zo svojich posledných deviatich zápasov, vrátane výhry 1:0 nad Arsenalom, a v posledný deň sezóny šokujúco porazil novo korunovaného majstra ligy Manchester United 1:0. Gól sezóny strelil argentínčan Carlos Tevez v 45. minúte, vďaka čomu West Ham obsadili 15. miesto.
V sezóne 2007–08 zostal West Ham primerane stabilne v hornej polovici ligovej tabuľky. V poslednom zápase sezóny na ihrisku Boleyn Ground zaznamenal West Ham remízu 2:2 proti Aston Ville, čím si zabezpečil desiatu priečku o trojbodový náskok pred Tottenham Hotspur. V porovnaní s predchádzajúcou sezónou to bolo vylepšenie o päť miest, a čo je najdôležitejšie, West Hamu v tejto sezóne nehrozila reálna hrozba vypadnutia.
Alan Curbishley rezignoval na post manažéra klubu 3. septembra 2008. Jeho nástupcom sa stal bývalý útočník Chelsea Gianfranco Zola, ktorý sa 11. septembra 2008 stal prvým klubovým manažérom pochádzaji z mimo Spojeného kráľovstva. V sezóne 2008–09 skončil West Ham na deviatom mieste, čo je vylepšenie o jedno miesto. Zola zostal v tíme do 11. mája 2011.
3. júna 2010 podpísal Avram Grant s tímom štvorročný kontrakt. Forma West Hamu bola však naďalej zlá, keďže tím sa zriedka nachádzal mimo pásma zostupu, Štvrťfinálová výhra v Ligovom pohári 4:0 nad Manchestrom United bola v slabej sezóne jediným z mála jasných bodov. Forma West Hamu v Premier League však našťastie neovplyvnila ich formu v dvoch domácich pohároch. Kladivári sa dostali do semifinále Ligového pohára, keď ich s výsledkom 3:1 vyradili koneční víťazi Birmingham City a štvrťfinále pohára FA skončilo porážkou 2:1 v Stoke City.
15. mája 2011 bolo v zápase s Wigan Athletic na štadióne DW potvrdené vypadnutie West Hamu do Championship. Priebeh zápasu bol dramatický, keď West Ham v prvom polčase už v 26. minúte viedol gólmi Demba Ba 0:2. Wigan sa však dostal späť do zápasu a gólom Charlesa N'Zogbiu v 90. minúte zvíťazil 3:2. Po prehre West Ham prepustil manažéra Avrama Granta a 1. júna 2011 bol ako jeho náhradník menovaný Sam Allardyce.
V sezóne 2011–12 skončil klub v Championship s 86 bodmi tretí, čím sa dostal do play-off kde v semifinále porazili Cardiff City s celkovým skóre 5:0. Vo finále proti Blackpoolu vo Wembley 19. mája 2012 si West Ham zabezpečil postup do Premier League víťazstvom 2:1 vďaka gólu hráča menom Ricardo Jorge Vaz Té 88. minúte.
West Ham pri svojom návrate do Premier League podpísal kontrakt na dobu neurčitú s bývalými hráčmi James Colllinso a George McCartney taktiež si "prenajal" Matta Jarvisa a Andyho Carrolla. Svoj prvý zápas v sezóne vyhrali 18. augusta 2012 1:0 proti Aston Ville vďaka gólu Kevina Nolana. Vrcholom prvej polovice sezóny bolo domáce víťazstvo 3:1 proti úradujúcemu majstrovi Európy Chelsea z 1. decembra 2012. V rokoch 2013–14 skončil West Ham na 13. mieste v Premier League. Taktiež sa dostali do semifinále Ligového pohára a celkovo prehrali 9:0 s neskoršími víťazmi Manchester City.
V sezóne 2014–15 končil West Ham v Premier League na 12. mieste, čo bolo jedno miesto vyššie ako v predchádzajúcej sezóne. V rokoch 2014 - 2015 sa West Ham stali víťazom Fair Play v Premier League a kvalifikovali sa do Európskej ligy UEFA 2015.
9. júna 2015 bol bývalý hráč West Hamu Slaven Bilić vymenovaný do funkcie manažéra s trojročným kontraktom. Vo štvrtom Bilićovom zápase na čele tímu zvíťazil na Anfielde prvýkrát za 52 rokov, keď zvíťazil nad Liverpoolom 0:3, strelcami boli Manuel Lanzini, Mark Noble a Diafra Sakho. Na konci sezóny skončil West Ham v Premier League na 7. mieste. Tím prekonal v svojej klubovej ére Premier League hneď niekoľko rekordov, napríklad najvyšší počet bodov (62), najvyšší počet gólov v sezóne (65), najmenej prehraných zápasov v sezóne (8) a najnižší počet porážok na cudzom trávniku (5). Táto sezóna bola tiež poslednou sezónou na ihrisku Boleyn Ground a končí sa tak 112-ročné pôsobenie na tomto štadióne.
Od 2016.
Na konci ťažkej prvej sezóny na londýnskom štadióne skončil tím na 11. mieste a musel sa vyrovnať s odchodom hviezdneho hráča Dimitriho Payeta. Nasledujúcu sezónu však mal tím zlý úvod, keď vo svojich úvodných 11 zápasoch zaznamenal iba dve víťazstvá. Po domácej porážke 4:1 s Liverpoolom skončil 6. novembra 2017 Bilić na pozícií manažéra. Na jeho miesto nastúpil bývalý šéf Sunderlandu David Moyes, ktorý mal zmluvu do konca sezóny. Tím po zvyšok sezóny bojoval s nekonzistentnou formou, ale podarilo sa mu vyhnúť vypadnutiu a obsadiť 13. miesto. Moyesovi nebola ponúknutá nová zmluva.
Dňa 22. mája 2018 klub vymenoval bývalého šéfa Manchestru City Manuela Pellegriniho za nového manažéra s trojročným kontraktom. Vo svojej prvej sezóne skončili kladivári na 10. mieste, opäť však trpeli nekonzistentnou formou. Po zlej prvej polovici nasledujúcej sezóny bol Pellegrini v decembri 2019 prepustenýkeď tím bol len jeden bod nad pásmom zostupu. Jeho posledným zápasom bola domáca prehra s Leicestrom City 2:1. Na jeho miesto nastúpil opäť David Moyes.
Sezónu 2019/20 prerušila pandémia COVID-19, po obnovení súťaže skončil West Ham na 16. mieste s 5 bodovou rezervou na zostupovú zónu a David Moyes tak mohol pokračovať na svojom poste hlavného manažéra. Pandémiou COVID-19 poznačenú sezónu 2020/21 začal tím dvoma prehrami a po 14 tich kolách sa nachádzal uprostred tabuľky na desiatej priečke.
Hooligans.
Prepojenie West Hamu s organizovaným futbalovým násilím začína v roku 1960 so založením skupiny The Mile End Mob (pomenované podľa jednej z najhorších časti East Endu). Od roku 1970 do 1980 nastáva zlatá doba Hooligans vo Veľkej Británii, a fanúšikovia West Hamu sa stávajú známymi pre svoje konflikty s políciou a fanúšikmi ostatných tímov.
Inter City Firm bola jednou z prvých takzvaných "Casuals". Policajnému dohľadu polícia oblečením minimálne súvisiacim s futbalom, a využívaním vlakov Inter City - na rozdiel od väčšiny fanúšikov využívajúce lacné, strážené vlaky určené pre futbalových fanúšikov. Od roku 1990 sa vďaka sofistikovanej technike a policajnému dohľadu znížila miera násilia, ale intenzívne súperenie s Millwall, Chelsea a ďalšími významnými tímami pokračuje.
Štadión.
Do roku 2016 hral West Ham svoje domáce zápasy na štadióne Boleyn Ground, v Newhame vo východnom Londýne. Kapacita Boleyn Ground bola 35 016 divákov a štadión bol domovom West Hamu od roku 1904. 
Bývalý predseda predstavenstva Eggert Magnússon jasne vyjadril svoje ambície, aby sa West Ham po letných olympijských hrách v roku 2012 presťahoval na olympijský štadión. Túto túžbu vyjadrili aj súčasní predsedovia Gold a Sullivan, keď prevzali kontrolu nad klubom a vyhlásili, že to považujú za logický krok pre klub a vládu pretože štadión sa nachádza vo štvrti Newham.
Vo februári 2010 ale britský minister pre olympijské hry uviedol, že West Ham štadión nedostane a namiesto toho sa bude využívať na atletiku. 
17. mája 2010 West Ham a Newham London Borough Council predložili formálny plán spoločnosti Olympic Park Legacy Company na využitie olympijského štadióna po letných olympijských hrách v roku 2012. Predložený návrh zahŕňal štadión kapacitou 60 000 miest na sedenie, ktorý by si zachoval súťažnú atletickú dráhu. Návrh privítal predseda britskej atletiky Ed Warner.
3. marca 2011 návrh West Hamu na prevzatie Olympijského štadióna po skončení olympijských hier formálne schválila britská vláda a vtedajší starosta Londýna Boris Johnson.
22. marca 2013 bolo oznámené, že West Ham podpísal 99-ročný prenájom olympijského štadióna a vláda súhlasila s vložením jedného milióna libier na náklady na prestavbu areálu. Plán klubu bol presťahovať sa na štadión pred začiatkom sezóny 2016/2017. Priaznivci konkurenčných klubov (Arsenal, Chelsea a Tottenham) sa dožadovali vyšetrovania udelenia prenájmu štadióna West Hamu a tvrdili, že West Ham dostal nespravodlivú výhodu. V septembri 2015 však vláda takéto vyšetrovanie odmietla.
Tituly.
Vyhrané domáce súťaže
1958, 1981
Víťaz play-off: 2005.2012
1964,1975,1980
1964 (zdieľaný)
Vyhrané medzinárodné súťaže
1965
2023
1999

</doc>
<doc id="198433" url="https://sk.wikipedia.org/wiki?curid=198433" title="West Ham United">
West Ham United



</doc>
<doc id="198449" url="https://sk.wikipedia.org/wiki?curid=198449" title="Tribún ľudu">
Tribún ľudu

Tribún ľudu bol plebejský úradník v starovekom Ríme, ktorý chránil záujmy plebejcov.
Po vzniku rímskej republiky v roku 509 pred Kr. ovládali politický život v Ríme predovšetkým patricijovia. Široké ľudové vrstvy (plebejci) nemali prístup k politickým orgánom. V roku 494 pred Kr. sa plebejci, ktorí predstavovali väčšinu v rímskom štáte a tvorili hlavnú silu v rímskom vojsku, vysťahovali na Svätú horu a odmietali bojovať, pokiaľ im patriciovia nepovolili zriadiť si samostatný úrad tribúnov ľudu. Tento úrad mohli zastávať len občania z plebejských rodín. Tribúnov ľudu volili na plebejskom sneme (contio plebis). Údaje o počtoch tribúnov sa líšia (volili ich dvoch, piatich alebo desiatich).
Tribúni ľudu chránili záujmy plebejcov voči patricijským úradníkom, preto mali právo veta (z lat. "veto" = zakazujem). Mohli zrušiť alebo zastaviť rozhodnutie ktoréhokoľvek rímskeho úradníka alebo inej inštitúcie (napr. aj voľby, uznesenia iných snemov), pokiaľ poškodzovali alebo ohrozovali záujmy plebejcov. Dom tribúna ľudu mal právo azylu, takže ktokoľvek sa mohol uchýliť do jeho domu a nemohol byť trestne stíhaný. Preto musel byť dom plebejských tribúnov otvorený 24 hodín denne. Plebejskí tribúni sa nesmeli vzdialiť z Ríma na viac ako 24 hodín. Tribúni ľudu boli osobne nedotknuteľní (lat. "sacrosancti"), takže ktokoľvek zabil tribúna ľudu, musel byť potrestaný smrťou (prepadol pomste podsvetných bohov).
Tribúni ľudu zvolávali a riadili plebejské snemy, navrhovali zákony, mali právo zúčastňovať sa na zasadnutiach senátu.
Úrad tribúnov ľudu mal od počiatku veľký význam v politickom živote Ríma. Najznámejšími tribúnmi ľudu v dejinách boli bratia Gracchovci (Tiberius v r. 133, Gaius v r. 123 a 122 pred Kr.), ktorí sa snažili riešiť ťažké problémy rímskych občanov – bezzemkov. L. Cornelius Sulla svojim zmenami v rímskej ústave značne obmedzil moc tribúnov ľudu, stratili právo veta, nesmeli sa zúčastňovať zasadnutí senátu – museli len čakať na jeho rozhodnutie, ktoré potom oznámili plebejcom. Po Sullovej smrti bolo postavenie tribúnov ľudu opäť obnovené. Tento úrad sa stal v poslednom období existencie rímskej republiky taký významný, že mnohí patriciovia sa dali adoptovať do plebejských rodín, aby mohli zastávať tribunát ("transitio ad plebem" – prechod k ľudu). Najznámejším bol Publius Clodius Pulcher.
Pri formovaní rímskeho cisárstva sa úrad tribúnov ľudu stal jedným z hlavných úradov, ktorí si dávali udeľovať rímski cisári (mal im zabezpečiť osobnú nedotknuteľnosť, mohli zvolávať ľudové zhromaždenia a presadzovať na nich zákony) každoročne a podľa toho je možné datovať mnohé udalosti.

</doc>
<doc id="198453" url="https://sk.wikipedia.org/wiki?curid=198453" title="Šugo">
Šugo

Slovu šugo (守護) môžeme rozumieť ako pojmu protektor, ochranca, hajtman. Boli to provinční vládci spájaní so Kamakurým šógunátom v deväťdesiatych rokoch 11. storočia a dôležitá časť administratívy (bakufu) v priebehu trvania vojny Ónin (1467-1477). Mnoho starších rodov šugo bolo bojmi vo vojne Ónin oslabených a vytlačených alebo zničených v priebehu obdobia Sengoku. V období Kamakura boli šugo silne závislí na vôli bakufu. Bojovali s rebelmi a dohliadali na aktivity provinčných vojenských správcov (džitó). V období Muromači mali šugo na starosti rozsiahle územia provincií. Termín šugo je možné nájsť v záznamoch do roku 1560 v niekoľkých provinciách (napr. Sacuma).

</doc>
<doc id="198454" url="https://sk.wikipedia.org/wiki?curid=198454" title="Bakufu">
Bakufu



</doc>
<doc id="198455" url="https://sk.wikipedia.org/wiki?curid=198455" title="Baba Jaga">
Baba Jaga



</doc>
<doc id="198456" url="https://sk.wikipedia.org/wiki?curid=198456" title="Alexandr Nikolajevič Afanasiev">
Alexandr Nikolajevič Afanasiev

Alexandr Nikolajevič Afanasiev (; * 11. júl 1826 - † 23. september 1871, Moskva; * 23. júl 1826 – † 5. október 1871 podľa ) bol ruský právnik, literárny historik a folklorista. Jeho dodnes neprekonané dielo je najväčšou zbierkou príbehov a povier slovanskej mytológie a zároveň najväčšou zbierkou ľudových príbehov, akú kedy zostavil jednotlivec - obsahuje až 640 mýtov, legiend a ľudových rozprávok. Po prvýkrát vyšlo v ôsmich zväzkoch od rokoch 1855 - 1867. Tým sa stal jednou z najvýznamnejších postáv ruskej národnej kultúry.
Život.
Po štúdiách na gymnáziu sa vzdelával na Moskovskej univerzite. Stal sa profesorom histórie, no jeho kariéru prerušila cenzúra. Cárske Rusko vtedy viac inklinovalo k západnej kultúre a druhé vydanie jeho diela sa nestretlo s pochopením, jeho náklad skonfiškovali a neskôr spálili. Bol predvolaný pred vyšetrovaciu komisiu v Petrohrade a upadol do nemilosti, bol prepustený zo zamestnania a zhabali mu dom v Moskve. Toto druhé vydanie bolo napokon publikované vo Švajčiarsku pod názvom "Secret Bawdy Tales of Russia" v roku 1872. Po tomto neúspechu sa stal novinárom. Napriek chorobe a chudobe začal Afanasiev pracovať na novom diele s názvom "Básnická interpretácia prírody u Slovanov". Zomrel v chudobe vo veku 45 rokov v Moskve.
Dielo.
Afanasiev bol dobre oboznámený s poverami v jeho rodnom meste Borove. Už jeho prvé vedecké články sa týkali bosoriek. Napísal trojzväzkové dielo "Poetické názory Slovanov na prírodu", publikované v rokoch 1865 - 1869. Ako symbolický náhľad Slovanov na prírodu tu okrem iného interpretoval aj rozprávku o Krásnej Vasilise. Jeho záľuba v mýtoch pre ich starobylosť a hudobný pôvab vyústila do obrovského diela s názvom "Ruské národné rozprávky" (Narodnje russkie skazki) v čase, keď ruská aristokracia pestovala záľubu v napodobňovaní cudzích kultúr. Ide o najväčšiu zbierku ľudových príbehov zostavenú jednotlivcom. Má nenahraditeľné miesto pri štúdiu slovanskej mytológie. Obsahuje až 640 mýtov, legiend a ľudových rozprávok, ktoré vyšli v ôsmich zväzkoch v rokoch 1855 - 1867. Okrem toho ešte zozbieral a vydal knihy "Ruské rozprávky pre deti", "Ruské národné legendy" a "Ruské zabudnuté príbehy".
Teórie o symboloch v ľudovej mytológii.
Alexander Afanasiev sa pri štúdiu mýtov pokúšal pochopiť, akú súvislosť majú s vnímaním prírody ich autorov. Chcel pochopiť postoj rozprávača príbehu k jeho vnímaniu sveta a v knihe "Poetické názory Slovanov na prírodu" vysvetľuje symboliku príbehov. Ako príklad možno uviesť príbeh o Mariji Morevne.
Do paláca kniežaťa Ivana prichádzajú traja vtáčí ženísi v sprievode hromu, víchrice a blesku. Sú to v skutočnosti dážď, hromobitie a vietor. Tri princezné, ktoré si berú za ženy, predstavujú slnko, mesiac a hviezdy. Starí Slovania si takto do príbehu preniesli jav, keď sa za búrky vytráca z oblohy svetlo a vysvetlili si ho ako únos panien. Mária Morevna (dcéra Mora) je slnko, ktoré sa na úsvite a za súmraku kúpe v mori. Koščej Bessmertnyj (Kostej Nesmrteľný) je spútaný reťazami a u Slovanov predstavuje búrkový oblak v putách zimných mrazov. Keď sa však na jar napije vody vyslobodí sa, unesie Mariu Morevnu a slnko zastrú oblaky. Knieža Ivan predstavuje podľa Afanasieva Perúna, ktorý rozdrví búrkový oblak, zachráni slnko a vyvedie ho spoza hôr.

</doc>
<doc id="198457" url="https://sk.wikipedia.org/wiki?curid=198457" title="Alexander Afanasiev">
Alexander Afanasiev



</doc>
<doc id="198458" url="https://sk.wikipedia.org/wiki?curid=198458" title="Branislav Bačík">
Branislav Bačík

Ing. Branislav Bačík (* 10. január 1969) je slovenský politik, člen SMERu - sociálnej demokracie.
Národná rada.
Branislav Bačík nebol zvolený v parlamentných voľbách v roku 2006 ako kandidát SMERu za poslanca Národnej rady Slovenskej republiky, no nastúpil ako náhradník na neuplatňovaný mandát poslanca Jozefa Bučeka od 20. júla 2006. Bol členom výboru NR SR pre verejnú správu a regionálny rozvoj.

</doc>
<doc id="198463" url="https://sk.wikipedia.org/wiki?curid=198463" title="Joulovo teplo">
Joulovo teplo

Joulovo teplo je teplo, ktoré vzniká v elektrickom vodiči prechodom elektrického prúdu. Ide o priamu premenu elektrickej energie na vnútornú energiu.
Zahrievanie vodiča sa dá vysvetliť predávaním časti kinetickej energie častíc spôsobujúcich elektrický prúd (najčastejšie elektrónov) časticiam, ktoré sa elektrického prúdu nezúčastňujú (najčastejšie kladné ióny v pevných pozíciách). Tým sa zvyšuje tepelný pohyb týchto častíc a vodič sa zahrieva.
Veľkosť Joulovho tepla "Q" vznikajúceho vo vodiči, ktorým prechádza elektrický prúd po dobu "t" a na ktorého koncoch je napätie "U", sa vypočíta:
formula_1
Ak je známy odpor "R" vodiča, potom možno Joulovo teplo vypočítať:
formula_2
alebo
formula_3
Základnou jednotkou Joulovho tepla je joule.
Joulovo teplo sa využíva v tepelných spotrebičoch, inde skôr spôsobuje problém, pretože spôsobuje straty elektrickej energie zahrievaním vodičov a jednotlivé elektrické a elektronické zariadenia musia byť dimenzované aj na teplo vznikajúce prechodom elektrického prúdu. Niektoré elektrické a elektronické súčiastky sa musia chladiť, aby sa prebytočné teplo odviedlo ako stratové.

</doc>
<doc id="198466" url="https://sk.wikipedia.org/wiki?curid=198466" title="Kalorimetria">
Kalorimetria

Kalorimetria je časť termiky, ktorá sa zaoberá meraním tepla.
Meracie prístroje.
Na meranie tepla sa používa kalorimeter, čo je v princípe tepelne izolovaná nádoba. Pre rôzne účely existujú rôzne druhy kalorimetrov.
Napr. elektrický kalorimeter sa skladá z tepelne izolovanej nádoby, v ktorej je teplomer, zdroj tepla (nahrievacia špirála) a miešadlo (pri miešaní kvapaliny je lepšie vyrovnanie teplôt). Prechodom elektrického prúdu špirálou dôjde k jej zahriatiu a týmto teplom sa zvýši teplota kvapaliny v kalorimetri. Vzhľadom na to, že množstvo tepla vzniknutého v špirále je závislé od elektrického prúdu a napätia, je týmto spôsobom možné merať teplo prijaté kvapalinou o danej hmotnosti.
Pre určenie tepelnej kapacity telesa pevného skupenstva sa hodí zmiešavací kalorimeter, čo je tepelne izolovaná nádoba s miešadlom a teplomerom. Do kalorimetra sa umiestni kvapalina o známej tepelnej kapacite formula_1 a teplote formula_2. Do tejto kvapaliny sa potom ponorí teleso z pevnej látky o teplote formula_3, ktorá je vyššia než teplota kvapaliny. Medzi kvapalinou a telesom prebehne tepelná výmena a po vytvorení tepelnej rovnováhy bude mať sústava teplotu formula_4.
Po vytvorení tepelnej rovnováhy odovzdá pevné teleso teplo formula_5 a kvapalina prijme teplo formula_6. Pretože je kalorimeter tepelne izolovaná sústava, bude platiť formula_7, odkiaľ pre tepelnú kapacitu pevného telesa dostaneme
formula_8
Tento vzťah je možné považovať za iný zápis kalorimetrickej rovnice.

</doc>
<doc id="198468" url="https://sk.wikipedia.org/wiki?curid=198468" title="Mark Lanegan">
Mark Lanegan

Mark William Lanegan (* 25. november 1964, Ellensburg, Washington, USA – † 22. február 2022) bol americký hudobník. Bol známy ako sólový umelec ale aj z jeho pôsobenia v grungeovej skupine Screaming Trees v 90. rokoch. Spolupracoval tiež so skupinou Queens of the Stone Age.

</doc>
<doc id="198469" url="https://sk.wikipedia.org/wiki?curid=198469" title="Hidejoši Hašiba">
Hidejoši Hašiba



</doc>
<doc id="198470" url="https://sk.wikipedia.org/wiki?curid=198470" title="Tepelná rovnováha">
Tepelná rovnováha

Tepelná rovnováha, alebo inak stav termodynamickej rovnováhy, izolovanej fyzikálnej sústavy nastáva vtedy, keď sú v sústave všetky jej makroskopické vlastnosti nemenné.
Implicitne sa dá povedať, že stav termodynamickej rovnováhy:
V praxi to znamená, že v rámci uzatvorenej sústavy (neprebieha žiadna výmena medzi sústavou a jej okolím) sú teploty vyrovnané, čiže žiadna časť (teleso) v sústave nemá vyššiu alebo nižšiu teplotu ako iná časť (teleso) v sústave. Neprebieha teda tepelná výmena medzi žiadnymi časťami sústavy a v rámci sústavy je teplota homogénne konštantná.
Môže byť kľúčové si uvedomiť, že systém sa samovoľne nevie zo stavu TD rovnováhy dostať.

</doc>
<doc id="198479" url="https://sk.wikipedia.org/wiki?curid=198479" title="Chránené vtáčie územie Strážovské vrchy">
Chránené vtáčie územie Strážovské vrchy

Chránené vtáčie územie Strážovské vrchy je chránené vtáčie územie, ktoré sa nachádza v Strážovských vrchoch. Jeho výmera je .
Predmet ochrany.
Pravidelne tu hniezdi viac ako 1% národnej populácie druhov:

</doc>
<doc id="198487" url="https://sk.wikipedia.org/wiki?curid=198487" title="Dejiny železníc na Slovensku">
Dejiny železníc na Slovensku

Dejiny železníc na Slovensku sa začali písať v novembri 1836 na ustanovujúcom valnom zhromaždení účastinárskej spoločnosti pre výstavbu konskej železnice Bratislava – Trnava (neskôr až po Sereď), ktorej prvý úsek bol sprevádzkovaný 27. septembra 1840.
Prvou železničnou traťou so strojným pohonom na Slovensku bola 20. augusta 1848 sprevádzkovaná trať Bratislava – Marchegg – Gänserndorf (– Viedeň). Po nej nasledovali ďalšie až do roku 1966. K tomuto obdobiu sa približne viaže aj ukončenie obdobia, keď vývoj železníc na Slovensku (resp. v Československu) bol na obdobnej úrovni s ostatnými európskymi krajinami. Odvtedy nastal na nich pozvoľný úpadok záujmu spoločnosti, ktorý až na niekoľko chabých náznakov zlepšenia (aj to len z donútenia Európskou úniou a jej financií) pretrváva až do súčasnosti.
Prvé železnice.
Územie Slovenska patrilo v dobe výstavby prvých železničných tratí v prvej polovici 19. storočia pod Uhorské kráľovstvo. Veľmi zlý stav ciest vyzýval k budovaniu nového druhu dopravy, ktorá by bola efektívnejšia, výkonnejšia a rýchlejšia. Prvý projekt strategickej železnice do Haliča (mesta Bochnia) bol vláde predložený Franzom Xavierom Rieplom už v roku 1829, prelomovým bol rok 1836, kedy získal koncesiu na jej výstavbu spoločne s podporou baróna Salomona Mayer von Rothschilda. Nová dopravná tepna – severná železnica cisára Ferdinanda (Kaiser Ferdinands – Nordbahn) viedla z Viedne na sever cez Břeclav a Lipník nad Bečvou do Bohumína, odkiaľ mala pokračovať na Krakov. Veľmi rýchlo pribúdali nové odbočky do významných miest (Brno, Olomouc, Praha či Opava), pričom jednou z prvých začala aj výstavba trate z Viedne cez Bratislavu a južné Slovensko do Budapešti. Technicky náročná trať bola po Bratislavu dokončená 20. augusta 1848, kedy po nej prešiel prvý parný vlak.
Po začatí výstavby „severnej dráhy“ cítili poľnohospodári a podnikatelia s drevom zo západného Slovenska ohrozenie svojho podnikania, preto ešte v roku 1836 založili akciovú spoločnosť. Jej zámerom bola výstavba konskej železnice piatimi kráľovskými mestami medzi Bratislavou a Trnavou. Do Svätého Jura bola trať dokončená už v roku 1840, o 6 rokov neskôr viedla už do Trnavy a časom (pred rokom 1849) končila až pri seredskom prístave.
Krajina veľmi rýchlo pochopila význam železnice ako dôležitého prvku hospodárskeho a spoločenského rozvoja a podporovala výstavbu hlavných trás, ktoré by prepojili strategické regióny, tak pre potreby armády, ako aj rastúceho priemyslu. Dôležité bolo zabezpečenie hraníc monarchie, preto bola medzi strategické trate zaradená aj Tiská železnica (ako akciový spoločnosť založená 1856), ktorá viedla východným Uhorskom. Umožňovala napojenie území na východnom okraji ríše a výhľadovo mala spojiť Budín s čiernomorským pobrežím. Takto bolo už v roku 1860 dokončené spojenie do Košíc, odkiaľ mala trať pokračovať na sever.
Prvé vozne pre slovenské železnice boli vyrábané vo Švajčiarsku, Rakúsku a Nemecku, širokopätné železné koľajnice boli vyrábané zväčša na Slovensku. Podvaly pod koľajnice boli najčastejšie z dubového, borového, jedľového alebo smrekového dreva a masívne štrkové lôžko bolo zvyčajne zapustené do podložia. Pri križovaní koľají sa používali vlečné výhybky, neskôr nahradené výhybkami s jazykmi a opornicami. Prvé mosty boli klenuté kamenné alebo drevené, od polovice 50. rokov 19. storočia sa budovali aj konštrukcie zo zvarkového železa. Tunel pri Bratislave, dostavaný v roku 1848 bol v tom čase jediný na trati Uhorskej centrálnej železnice a pri jeho razení sa použila rakúska tunelovacia metóda. Architektúra staníc ani iných stavieb nebola v tom čase ešte jednotná, no objavila sa potreba kvalifikovaného železničného personálu a na železnici vznikali prvé prvé podporné a vzdelávacie spolky.
Svižné tempo výstavby zastavila hospodárska kríza a politická neistota a budovanie nových tratí naštartovala až porážka Rakúska v rakúsko-pruskej vojne, kedy sa prejavil kľúčový význam železnice. Boli udelené nové koncesie a veľké zálohy na výstavbu tratí. Po rakúsko-uhorskom vyrovnaní v roku 1867 bolo pre dovtedy zanedbávané záležitosti uhorskej dopravy zriadené ministerstvo dopravy a verejných prác. Jeho hlavným cieľom sa stala výstavba dopravných komunikácií, nezávislých na Rakúsku a ich využitie na podporu rastu hospodárstva a exportu. Prvý koncept, zahŕňajúci 25 tratí s dĺžkou 4820 km, predložil gróf Mikó, prvý uhorský minister dopravy a verejných prác. Projekt bol schválený v roku 1868 a práve v tomto období bolo vybudovaných 888 km železníc, na ktorých dlhodobo rástol objem prepravy. Na Slovensku to znamenalo vznik rozsiahlej siete železníc, ktoré viacerými koridormi prekonávali dosiaľ obchádzané Karpaty. V období rokov 18671873 sa postavil, alebo aspoň podstatne rozostaval celý rad hlavných železníc: Košicko-bohumínska železnica (Košice – Žilina – Bohumín), Uhorská severná železnica (Pešť – Fiľakovo – Lučenec – Zvolen – Vrútky), Prvá uhorsko-haličská železnica (Michaľany – Humenné – Medzilaborce – Lupkov – Przemysl), Uhorská severovýchodná železnica (na Slovensku úsek Košice – Michaľany – Slovenské Nové Mesto – Čop), Považská železnica (Bratislava – Trenčín), Prešovsko-tarnowská železnica (Prešov – Orlov – Tarnov), Ponitrianska železnica (Komárno – Nové Zámky – Nitra – Trenčín) a Gemerské priemyselné železnice (Fiľakovo – Plešivec – Dobšiná, Jesenské – Tisovec).
V tomto období sa začali využívať výrazne kvalitnejšie koľajnice z bessemerovej ocele, rovnako tak sa začali budovať trvácne železné mosty. Pri budovaní tunelov sa využívala najmä rakúska tunelovacia metóda a pušný prach bol nahradený dynamitom. Charakteristický vzhľad nadobudli aj železničné budovy. Nárastom nákladnej dopravy vznikali od 70. rokov 19. storočia zriaďovacie stanice s potrebným zázemím, vytratili sa zmiešané vlaky a postupne sa vďaka technickým pokrokom (zdokonalenie brzdovej sústavy súprav, zlepšenie technickej úrovne tratí, používanie návestnej, oznamovacej a zabezpečovacej techniky) zvýšila od roku 1887 najvyššia rýchlosť vybraných vlakov na 90 km/h a v roku 1907 až na 120 km/h. Priaznivé trendy rozvoja ukončila 1. svetová vojna a s ňou súvisiaci úpadok z nedostatku údržby, materiálovej a technickej obnovy.
Ďalšie zastavenie výstavby železníc spôsobil krach na viedenskej burze, ktorý spôsobil veľkú ekonomickú krízu a ukončil masívnu podporu výstavby finančne drahých projektov. Poštátnený bol rad menších súkromných spoločností a zjednodušil výstavbu menej náročných lokálnych železníc súkromným kapitálom. Od 80. rokov 19. storočia tak boli budované miestne železnice, na ktoré sa napájali desiatky úzkorozchodných lesných a poľnohospodárskych tratí. Do rozpadu Rakúsko-Uhorska tak vznikla železničná sieť, prakticky identická s dnešnou sieťou.
Parné rušne používané na Slovensku vyrábali od roku 1873 najmä Strojárne uhorských štátnych železníc v Budapešti, od roku 1895 i strojáreň J. Weitzera v Arade. Začiatkom 20. storočia sa najmä na lokálnych úzkorozchodných elektrických tratiach objavovali prvé elektrické motorové vozne. Významným bezpečnostným prvkom v oznamovacej technike bolo zavedenie telefónu v 80. rokoch a následné uplatnenie elektrického blokovania oddielových návestidiel s použitím Frischenovho hradla, prvýkrát inštalovaného práve na trati Marchegg – Bratislava v roku 1883. Zdokonalila sa tiež konštrukcia výhybiek, pri stavbe mostov sa začala používať oceľ a začiatkom 20. storočia pri priepustoch aj železobetón. Stanice a iné železničné pracoviská začali byť koncom 19. storočia osvetľované elektrickou energiou.
ČSR.
Rozpadom Rakúsko-Uhorska a vznikom Česko-slovenska nastal v doprave vážny problém; trate v Česku i na Slovensku smerovali do pôvodných centier, teda zo severu na juh do Viedne a Budapešti, čím sa stali nevyužité, naopak, prepojení v smere východ – západ bolo veľmi málo. Rovnako problematickou bola nejednotnosť používanej techniky a nedostatok kvalifikovaného personálu najmä na Slovensku. Pre správu železníc boli na Slovensku zriadené regionálne riaditeľstvá ČSD v Bratislave a Košiciach, ktoré podliehali Ministerstvu železníc v Prahe.
Slovenskom viedla západným smerom jediná výkonnejšia trať, ktorá však bola spolu s viacerými miestnymi železnicami v súkromnom vlastníctve. Štát postupne prevzal prevádzku na nich a začala sa riešiť naliehavá úloha skapacitnenia hlavných trás. Slovenská železničná sieť si vyžadovala rozsiahle úpravy, preto bol čoskoro zdvojkoľajnený úsek Devínska Nová Ves – Břeclav a na výstavbu sa pripravovali úseky Bánovce n. Ondavou – Vojany, Zvolen – Krupina, Veselí na Moravě – Nové Mesto nad Váhom, Handlová – Horná Štubňa, Červená Skala – Margecany, Púchov – Horní Lideč, Zlaté Moravce – Zbehy a Diviaky – Banská Bystrica. Týmto vznikli nové prepojenia, zjednodušujúce obslužnosť územia. Nárastom výkonnosti hospodárstva sa rozvíjala nákladná doprava a rástol význam prekladísk, vrátane prístavov. V osobnej doprave rástol podiel motorových súprav na miestnych tratiach, na ktoré nadväzovali autobusové linky.
Nečakanou ranou pre sľubný hospodársky rast a rovnako i rozvoj železničnej siete v Česko-slovensku bol Mníchovský diktát a Viedenská arbitráž, ktorými prišlo Česko i Slovensko o veľkú časť územia. Prerušené tak boli viaceré dôležité trate, medzi nimi i spojenie Bratislavy s Prahou. Okrem železničných tratí stratili železnice tiež rušne, vozne, personál i celé zázemie, vybudované na zabranom území. Skomplikovala a v niekoľkých prípadoch znemožnila sa zároveň doprava na železničných tratiach, nadväzujúcich na hlavné trate, ležiace politickým rozhodnutím mimo nášho územia. V nevyhnutných prípadoch boli pre obnovenie dostupnosti územia vlakmi dohodnuté peážne zmluvy, v mnohých prípadoch bola nasadená automobilová doprava. Horúcou témou sa stalo urýchlenie budovania prepájacích tratí, ktoré by napojili osekané lokálne a regionálne trate na slovenskú železničnú sieť a taktiež odľahčili preťaženým hlavným trasám.
Rozvoj priemyslu a zvýšená potreba presunu pracovných síl viedla v 20. rokoch 20. storočia k nasadzovaniu motorových vozňov, poháňaných spaľovacím motorom. Pôvodne tomuto účelu slúžili upravené koľajové autobusy, postupne však boli vyvinuté mohutné štvornápravové vozidlá, využívané pre hlavné trate. Drevenú konštrukciu nahradila celokovová skriňa a výrazne sa zvýšila technická úroveň a spoľahlivosť vozidiel. Zvýšenie frekvencie dopravy si vyžiadal rozvoj zabezpečovacej a riadiacej techniky, kde sa predovšetkým na hlavných tepnách uplatnili selektorové telefónne zariadenia Western-Electric a neskôr Siemens. Uzlové stanice boli prepojené telefónnymi prístrojmi s ústrednou batériou.
Pri stavbe zvršku boli používané širokopätné koľajnice profilu Xa a A, neskôr aj profilu T, ktoré boli k podvalom pripevňované rozponkami. Pri stavbe mostov sa čoraz častejšie používal železobetón a pri budovaní železničnej architektúry sa presadzovali regionálne vplyvy, implementované do funkcionalizmu a konštruktivizmu.
Slovenský štát.
Politické tlaky voči ČSR vyústili 14. marca 1939 do vzniku Slovenského štátu. Železnice prešli pod správu Slovenských železníc (SŽ), ktoré riadilo Ministerstvo dopravy a verejných prác v Bratislave. Možnosti prevádzkovania železníc bol kvôli nesúvislej sieti veľmi obmedzené, preto medzi kľúčové úlohy dopravnej politiky štátu bolo okamžité zabezpečenie dopravnej obsluhy dotknutých oblastí. Začali prípravné aj stavebné práce na úsekoch, ktorých budovanie sa plánovala už dlhšie, no vzniklo aj niekoľko nových – náhradných tratí. Už v rokoch 1939 a 1940 boli sprevádzkované krátke úseky, obchádzajúce zabrané územia pri Lučenci a Michaľanoch, intenzívne práce prebiehali na novostavbách železníc Kapušany pri Prešove – Strážske, Plavecký Mikuláš – Jablonica, Slavošovce – Lubeník, Revúca – Tisovec a neskôr i Podolínec – Orlov a Hronská Dúbrava – Banská Štiavnica. Z rozostavaných bola dokončená len trať pri Strážskom, pred dokončením napokon zostali Gemerské spojky a zdvojkoľajnená bola časť Považskej železnice z Bratislavy po Leopoldov.
Slovenské hospodárstvo ťažilo z vojnovej konjunktúry, čoho sprievodným javom bol nárast osobnej i nákladnej dopravy. V osobnej preprave pribudli okrem vojakov aj nemeckí rekreanti a sezónni robotníci, v nákladnej sa prepravovali suroviny, poľnohospodárske a potravinárske produkty, strojárske výrobky, hnojivá a spotrebný tovar. Smutnou kapitolou boli v roku 1942 realizované židovské transporty.
Výrazné zmeny v doprave nastali po vyhlásení Slovenského národného povstania v auguste 1944, kedy sa veľká časť Slovenska stalo fakticky nezávislým územím s vlastnou organizáciou štátnej správy. Správu železníc prevzala tzv. Prevádzková správa so sídlom vo Zvolene, ktorá realizovala osobnú dopravu na tratiach Zvolen – Červená Skala s prípojom na Tisovec, Zvolen – Kremnica – Martin, Zvolen – Kozárovce, Zvolen – Tomášovce – Utekáč, Zvolen – Dudince, Zvolen – B. Bystrica – Diviaky a Ružomberok – Korytnica. Rozsah spojov sa znižoval ústupom povstaleckých hraníc, ktoré bránili okrem inej techniky aj 3 pancierové vlaky – Štefánik, Hurban a Masaryk. Bojové akcie a s nimi súvisiace opravy techniky a tratí boli hlavnou pracovnou náplňou zamestnancov SŽ. Postupom nacistických vojsk zamestnanci pomáhali s úkonmi, napomáhajúcimi obrane krajiny, ako bolo budovanie zátarasov či znehodnocovanie strojov a zariadení. Povstalecké železnice ukončili svoju činnosť ústupom do hôr 27. októbra 1944.
Obnovené Česko-slovensko.
Potlačenie povstania a prechod frontu výrazne poznačil aj železničnú sieť, ktorá sa stala nefunkčnou. Odstrelené boli mnohé mosty, viadukty i tunely, poškodené boli trate, budovy i zabezpečenie a časť techniky bola ukoristená a odvezená zväčša do ZSSR. Po skončení II. svetovej vojny bolo obnovené Česko-slovensko a s ním aj podnik ČSD. Prioritou sa stala urýchlená obnova poškodenej siete, jej zfunkčnenie a zkapacitnenie hlavných tratí. Od roku 1946 slovenské železnice spravovala Prevádzková správa Povereníctva dopravy a verejných prác. Najdôležitejšie opravy boli dokončené už v roku 1947, čím sa zjednodušila preprava surovín, stavebnín, paliva i potravín na hlavných dopravných ťahoch. Už v roku 1948 však do života ľudí a spoločnosti zasiahol komunistický prevrat, ktorý nasmeroval ČSR k východnému susedovi a jednoznačnej hospodárskej spolupráci. K 1. januáru 1949 prešli pod štát zostávajúce súkromné železnice a postupne narastalo zaťaženie severnej trasy cez Žilinu po prechod v Čiernej nad Tisou. Popri ukončení zdvojkoľajnenia tejto trasy sa začala jej elektrifikácia a súčasne sa vybudovaním úseku popod Sorošku vytvorila južná transverzála Košice – Zvolen, ktorá prevzala časť zaťaženia. Dokončená bola tiež trať do Banskej Štiavnice a trať do baní v Malých Stracinách pri Veľkom Krtíši.
V roku 1960 sa zmenou ústavy definovalo Česko-Slovensko ako socialistická republika a bol prijatý aj nový zákon o dráhach. V roku 1963 bola správa slovenských železníc zlúčená pod tzv. Východnú dráhu s tromi prevádzkovými oddielmi. V 60. rokoch bola pre účely dodávok železnej rudy pre košické železiarne postavená širokorozchodná trať, čím sa odľahčilo prekladisko v Čiernej nad Tisou. Pre zjednodušenie obslužnosti časti Tatier v okolí Štrbského Plesa bola pred majstrovstvami sveta v klasickom lyžovaní vybudovaná ozubnicová železnica Štrba – Štrbské Pleso. Vytvorilo sa tým dvojité prepojenie na trať Žilina – Košice, čo s rekonštrukciou Tatranskej elektrickej železnice i lanovky na Hrebienok výrazne pomohlo tatranskému turizmu. V 60. rokoch bola ešte dokončená elektrifikácia II. hlavného ťahu v úseku Kúty – Bratislava – Štúrovo a v nasledujúcom období sa pokračovalo na zvýšení priepustnosti južného ťahu Košice – Plešivec – Zvolen – Kozárovce – Leopoldov – Trnava – Kúty.
Zásadný vplyv na dopravu mala industrializácia Slovenska, ktorá znamenala nárast osobnej prepravy. Stagnáciu priniesli až 70. roky a nevídaný rozvoj individuálnej dopravy. V tom čase už na Slovensku končila parná trakcia, ktorá dosiahla svoj vrchol ešte v 50. rokoch. V 60. rokoch už nadvládu na tratiach preberali elektrické rušne, využívajúce rozširujúcu sa sieť elektrifikovaných tratí. Zvláštnosťou siete ČSD bola rozdielna elektrická trakcia v severnej (3 kV jednosmerného prúdu) a južnej (25 kV striedavého prúdu) časti republiky. Tým sa komplikovala prevádzka na tratiach, kde na mnohých úsekoch bolo nutné prepriahať, resp. používať drahé viacsystémové rušne. Stanice s miestom styku napájacích sústav boli nevyhnutne rozsiahle, aby zvládali nápor dopravy. Na regionálnych a lokálnych tratiach boli nasadzované motorové jednotky s mechanickým, príp. elektrickým prenosom výkonu.
V druhej polovici 50. rokov vznikla jednotná železničná telefónna sieť, neskôr sa začali objavovať prvé bezdrôtové zariadenia. Telegraf bol už po 2. svetovej vojne nahradený diaľnopisom a rovnako boli nasadzované reléové staničné zabezpečovacie zariadenia.
Spoločenské zmeny po Nežnej revolúcii priniesli reorganizáciu aj do ČSD. Vzniklo ústredné riaditeľstvo železníc v Prahe, ktoré malo pre Slovensko oblastné riaditeľstvo v Bratislave. Socialistické centrálne plánovanie bolo už v 80. rokoch nespôsobilé financovať obnovu a rozvoj železníc, čo sa prejavilo v zanedbanom technickom vybavení. Rozpad socialistického tábora a jeho trhu znamenal zánik mnohých veľkých firiem a teda i značný pokles dopravy surovín a tovarov. Objem nákladnej prepravy poklesol od roku 1989 do roku 1992 o 40 %, ďalší pokles nastal po rozdelení spoločného štátu, kedy však už na území Slovenska pôsobil štátny podnik Železnice Slovenskej republiky.
Slovenská republika.
Vznikom samostatnej Slovenskej republiky bolo k 1. januáru 1993 vytvorených viacero štátnych podnikov, ktoré prevzali správu a organizáciu predtým federálnych spoločností. Medzi takéto patrili Železnice Slovenskej republiky, ktorých prioritou sa stala konsolidácia spoločnosti. V septembri 1993 bol prijatý zákon č. 258/1993 o ŽSR, ktorý vytvoril podmienky pre vstup súkromných spoločností na trh a definoval ŽSR ako štátny podnik s uplatnením prvkov obchodného i verejnoprávneho riadenia. Pripojením Slovenska k projektu transeurópskych multimodálnych koridorov sa po roku 1994 začalo s rekonštrukciou medzinárodne významných tratí Kúty – Bratislava – Štúrovo, Zwardoň – Čadca – Žilina, Bratislava – Žilina – Košice a Kittsee – Petržalka.
Pri delení majetku ČSD boli hnacie vozidlá ponechané v depách, kde operovali predtým, na Slovensko však bolo z Česka presunutých do depa v Leopoldove 25 motorových jednotiek radu 810. Vozne boli rozdelené v pomere 2:1, no ich technická úroveň už zaostávala za štandardom. Rovnako tak nie bežná bola maximálna rýchlosť 120 km/h na hlavných trasách (iba 8,4 %), pričom rýchlosťou 140 km/h sa jazdilo iba na úsekoch medzi stanicami Kúty a Nové Zámky na koridore PrahaBudapešť. Zanedbané trate a zabezpečenie spolu s nevyhovujúcou technikou spôsobili trvalé rýchlostné obmedzenia na 600 km železníc, čo predstavovalo 1/6 siete. Nevyhovujúce trate i súpravy a chýbajúce elektrifikované úseky v severojužnom smere znemožnili zapojenie sa ŽSR do medzinárodnej osobnej prepravy. Preto boli vládnym uznesením č. 499/1995 stanovené dlhodobé rozvojové plány železničných ciest na Slovensku, schválené uznesením č. 197/1996, ktoré obsahovali investičné projekty a účasť Slovenska na budovaní transeurópskych koridorov č. IV, V a VI.
Postupne bola zavedená intervalová rýchliková doprava na hlavnej trati do Košíc, rozbehol sa jednotný systém vybavovania cestujúcich a systém prenosu dát ŽSR podľa medzinárodného štandardu a významným bolo tiež zavedenie diaľkového automatického zabezpečovacieho zariadenia firmy Siemens. V rámci rozvoja tratí bola zrekonštruovaná visutá lanová dráha z Tatranskej Lomnice na Skalnaté pleso, dokončená elektrifikácia trate Šurany – Zvolen a Prešov – Plaveč, otvoriť kontajnerový terminál v Dobrej pri Čiernej nad Tisou a otvorená trať cez Lupkovský priesmyk do Poľska. Do vozového parku pribudli zmodernizované vozne radu 811.
V súvislosti s modernizáciou infraštruktúry v rámci železničnej dopravy na Slovensku, riešením jej nestability a nepriaznivých hospodárskych výsledkov Železníc SR a ambíciami postupnej integrácie Slovenska do Európskej únie bol v roku 2000 Uznesením vlády SR č. 830 (Úrad vlády SR, 2000) schválený "Projekt transformácie a reštrukturalizácie Železníc SR", ktorý navrhoval fyzické a účtovné oddelenie správy a prevádzky železničnej dopravnej cesty od dopravných a obchodných činností. Na základe vyššie uvedeného zákona sa oddelil majetok a činnosti dopravcu od prevádzkovania dopravnej cesty a 1. januára 2002 vznikli dva železničné podniky – Železničná spoločnosť, a. s., ako prevádzkovateľ dopravných a obchodných činností a Železnice Slovenskej republiky ako správca železničnej infraštruktúry.
V apríli 2021 Maďarsko oznámilo zámer prepojiť hlavné mesta V4 vysokorýchlostným vlakovým spojením. Navrhuje rýchlosť 320 km/h. V apríli 2021 poslanci Európskeho parlamentu schválili nové pravidlá pre kompenzáciu cestujúcich v železničnej doprave.

</doc>
<doc id="198490" url="https://sk.wikipedia.org/wiki?curid=198490" title="Strange in Stereo">
Strange in Stereo

Strange in Stereo je tretí radový album nórskej metalovej skupiny In the Woods… Pôvodne vyšiel v roku 1999 vo formáte CD v Misanthropy Records. V roku 2003 vydalo vydavateľstvo Candlelight Records reedíciu. V roku 2013 vyšla vo vydavateľstve Back On Black vinylová verzia (2xLP).
Charakteristika.
Album je odlišný aj od debutu "HEart of the Ages" aj od albumu "Omnio", Doom-metal. com píše: „Hudba, ktorú Nóri In the Woods... hrajú na tomto albume nie je ľahko definovateľná.“ &lt;br&gt; Podľa Allmusic na tomto albume: „Použili mnoho z taktiky ktorú objavili na Omnio, ako zakomponovanie sláčikového kvarteta bok po boku so zvyškom skupiny, In the Woods sa ešte viac uvoľnili v inštrumentácii: citary, gongy, drum loops a programovanie klávesov, tak ako pedal steel guitar boli včlenené do ich zvuku (štýlu). Papierovo to znie hrozne, vypracované je to lákavé a intenzívne.“&lt;br&gt;Stránka Avant-garde Metal chrakterizuje tento album: „"Strange in Stereo" je metal usadený na križovatke populárnej hudby, nie celkom metal, nie celkom rock, zastáva miesto v temnej šedej zóne niekde medzitým.“ &lt;br&gt;Allmusic: „je nevyhnutný pre všetkých ktorých zaujíma temná stránka európskeho rocku...“
Komentár Jana Transita.
Jan Transit sa vyjadril, že nechceli nahrať druhý diel "Omnia". Na tomto albume má menšiu rolu speváčka Synne Soprana, pretože v dobe nahrávania albumu navštevovala prípravné kurzy na univerzitu. Približne na 70-80% je autorom hudby gitarista Chris. Skupina sa rozhodla vynechať klávesy a zahrať všetky pôsobivé časti pomocou gitarových efektov.
Je experimentálnejším a podľa Jana ide o najsmutnejší album In the Woods…

</doc>
<doc id="198491" url="https://sk.wikipedia.org/wiki?curid=198491" title="Prosiecka dolina">
Prosiecka dolina

Prosiecka dolina je krasová dolina nachádzajúca sa v Chočských vrchoch, ktoré pretína od severu na juh. Jej celková dĺžka je . Začína na horských lúkach Svoradu a vyúsťuje v blízkosti podhorskej obce Prosiek. Zároveň je súčasťou rovnomennej národnej prírodnej rezervácie.
Geologické podmienky.
Z geologického hľadiska ide o krasovú kaňonovitú dolinu potoka Prosiečanka. Dolina je tvorená vápencami a dolomitmi podobne ako celé Chočské vrchy. Erózna činnosť Prosiečanky vymodelovala typický krasový vzhľad doliny, ktorý sa sa prejavuje početnými skalnými bralami a vežami tvorenými z odolnejších vápencov. Typickým vonkajším krasovým znakom sú aj početné tiesňavy najmä na začiatku a v závere doliny.
V doline sa nachádza niekoľko vyvieračiek a ponorov (najmä na Svorade). Súvrstvia vápencov a dolomitov vytvárajú ideálne podmienky pre vznik jaskýň, z ktorých je najznámejšia Prosiecka jaskyňa.
Rastlinstvo.
Flóra Prosieckej doliny je typická pre vápencové podložie. Z hľadiska vegetácie patrí do bukovej oblasti s početnými bukovými lesmi a jedľovými bučinami. Členitý reliéf v kombinácii so silným zahĺbením a častými inverziami spôsobili udržanie sa chladnomilných až alpínskych druhov rastlín ako reliktných spoločenstiev. Príkladom je výskyt plesnivca alpínskeho. Tento jav sa nazýva inverzia rastlín.
Bol tu zaznamenaný najnižší výskyt veroniky kríčkovitej ("Veronica fruticans") na Slovensku vo výške kolo 700 m n. m..
Turistika.
Prosiecka dolina býva považovaná za najkrajšiu dolinu najmä pre krasové útvary a pestrosť rastlín. Čitatelia časopisu Krásy Slovenska ju označili za najkrajšiu dolinu. Medzi najväčšie lákadlá patrí vodopád v závere doliny ku ktorému sa dá dostať z rázcestia Vidová a rebríky vedúce po skalách v tiesňavách.
Dolinou vedie náučný chodník, na ktorom sú inštalované početné informačné tabule popisujúce jej charakteristiky. Chodník začína v obci Prosiek a vedie po "modrej značke" naprieč celou dolinou. Pod bralom Kubín vybočuje k rebríkom smerom na lúky Svoradu, kde možno ďalej pokračovať po:
"Zelený chodník možno použiť ako alternatívnu cestu z Liptovskej kotliny (Liptovskej Anny) cez Svorad do Kvačianskej doliny."

</doc>
<doc id="198492" url="https://sk.wikipedia.org/wiki?curid=198492" title="Oliver Hardy">
Oliver Hardy

Oliver Hardy (narodený ako Norvell Hardy; * 18. január 1892, Harlem, Georgia,USA – † 7. august 1957, Hollywood, Kalifornia), bol americký herec, ktorý spolu so Stanom Laurelom tvorili komediálne duo "Laurel a Hardy".
Životopis.
Po smrti otca v roku 1892 sa rodina odsťahovala do Milledgeville, kde matka prevádzkovala hotel. V roku 1910 začal pracovať v Palace Theater, prvom kine v Milledgeville. Roku 1912 odišiel do mestečka Jacksonville na Floride, kde sa rozvíjal filmový priemysel. Neuplatnil sa, a preto sa musel živiť ako spevák. V roku 1913 odišiel do Atlanty, kde sa zoznámil s pianistkou Madelyn Saloshinovou, ktorá sa stala jeho prvou ženou. O rok neskôr sa vrátil do Jacksonville, kde konečne zohnal prácu ako filmový herec u Lubin Company.
Jeho prvým filmom sa stal krátkometrážny Outwitting Dad. V roku 1915 natočil 50 krátkometrážnych filmov pre Lubin Studio. Neskôr, po presťahovaní do New Yorku, pracoval pre štúdiá Pathé, Casino a Edison. Po návrate do Jacksonville pracoval pre štúdiá Vim a King Bee, kde spolupracoval s napodobiteľom Charlieho Chaplina Billy Westom a komediálnou herečkou Ethel Burton Palmer. V roku 1917 si ale odskočil do Los Angeles, kde pracoval ako nezávislý herec pre niekoľko hollywoodskych štúdií. S Billy Westom zotrval až do roku 1920. Rok nato sa prvýkrát objavil vo filme spolu s britským hercom Stanom Laurelom vo filme "A Lucky Dog" (produkcia GM Anderson). Do tej doby mal Oliver za sebou už cca 270 krátkometrážnych nemých filmov (väčšinou grotesiek), z ktorých sa do dnešných dní zachovalo okolo stovky.
V rokoch 1918 až 1923 nakrútil vyše 40 filmov pre štúdio Vitagraph. V roku 1919 sa rozviedol a v nasledujúcom roku sa znovu oženil s herečkou Myrtle Reevesovo. V roku 1924 začal pracovať pre štúdio Hal Roach Studios, kde spolupracoval s Charleyem Chasom. V roku 1925 si zahral vo filme "Yes, yes, Nanette!" po boku Jamesa Finlayson v réžii Stana Laurela. V roku 1926 mal hrať v ďalšom filme "Get'Em Young" pod režisérskym vedením Stana Laurela, ale musel byť hospitalizovaný kvôli popáleninám, ktoré utrpel pri varení jahňacieho stehna. Jeho rolu dostal Laurel. Do tej doby sa Laurel objavoval skôr za kamerou ako režisér. Počnúc týmto rokom sa Laurel orientoval prevažne na hereckú profesiu. Ešte toho istého roku si zahrali Hardy s Laurelom vo filme "Forty-five Minutes from Hollywood", kde ale v žiadnom zábere neboli spoločne.
Zlomovým sa stal rok 1927, kedy s nimi producent Hal Roach podpísal spoluprácu. V nasledujúcich desaťročiach natočili spoločne 106 krátkometrážnych i celovečerných filmov. V roku 1936 sa rozviedol so svojou ženou Myrtle. Roku 1939 nakrútil Hardy komédiu Zenóbie bez Stana Laurela (v čase, keď spoločne čakali na predĺženie svojej zmluvy u Hal Roach Studia). V tomto období sa zoznámil s pomocníčkou scenáristu Lucille Jonesovú, s ktorou sa oženil o rok neskôr. Ďalšiu kariéru ovplyvnila druhá svetová vojna, čo sa premietlo aj do niektorých ich neskorších filmov. Hardy a Laurel začali pracovať pre USO (United Service Organizations) a podporovali vojnové úsilie spojencov. V tomto období natočili aj filmy "Laurel a Hardy v cudzineckej légii" (The Flying Deuces), "Laurel a Hardy študujú" (A Chump at Oxford) a "Laurel a Hardy na mori" (SAPS at Sea). Snímka SAPS at Sea bola ich posledným filmom v produkcii Hala Roacha. Nasledujúce filmy, ktoré natočili v spolupráci so spoločnosťou 20th Century Fox, už nedosiahli úspech ich predchádzajúcich filmov. V roku 1949 si zahral vedľajšiu úlohu vo westerne Th"e Fighting Kentuckian" po boku Johna Wayna. Rovnako bez Laurela si zahral ešte v nasledujúcom filme "Cesta k úspechu" (Riding High) po boku Binga Crosbyho. V rokoch 1950 až 1951 natočili Hardy s Laurel v Európe svoj posledný celovečerný film "Laurel a Hardy zdedili ostrov" (Atoll K alebo UTOPIA), ktorý vznikol v koprodukcii Francúzska a Talianska.

</doc>
<doc id="198493" url="https://sk.wikipedia.org/wiki?curid=198493" title="Gaizka Mendieta">
Gaizka Mendieta

Gaizka Mendieta Zabala (* 27. marec 1974, Bilbao) je bývalý španielsky profesionálny futbalový hráč baskického pôvodu. Za reprezentáciu odohral 38 zápasoch, v ktorých strelil 8 gólov. Reprezentoval Španielsko na Olympijských hrách v roku 1996, Eure 2000 a na Majstrovstvách sveta 2002.

</doc>
<doc id="198494" url="https://sk.wikipedia.org/wiki?curid=198494" title="Stan Laurel">
Stan Laurel

Stan Laurel (narodený ako Arthur Stanley Jefferson; * 16. jún 1890, Ulverston, Spojené kráľovstvo – † 23. február 1965, Santa Monica, Kalifornia, USA), bol anglický komik, herec, scenárista a režisér.
Je známy hlavne ako jeden z dvojice Laurel a Hardy, ktorých kariéra začínala v dobe nemých filmov na začiatku 20. storočia a skončila po 2. svetovej vojne.
V roku 1961 dostal Oscara za celoživotné dielo.

</doc>
<doc id="198496" url="https://sk.wikipedia.org/wiki?curid=198496" title="Teddy Sheringham">
Teddy Sheringham

Edward Paul "Teddy" Sheringham MBE (* 2. apríl 1966, Londýn, Spojené kráľovstvo) je bývalý anglický profesionálny futbalista, ktorý naposledy hrával za klub Colchester United. 
Hrával na pozícii útočníka a počas svojej kariéry dosiahol viacero úspechov na klubovej úrovni, hlavne 'The Treble' s Manchestrom United. Sheringham tiež reprezentoval Anglicko na medzinárodnej úrovni. 
V sezóne 199293 bol najlepším strelcom FA Premier League.

</doc>
<doc id="198497" url="https://sk.wikipedia.org/wiki?curid=198497" title="Kevin Costner">
Kevin Costner

Kevin Michael Costner (* 18. január 1955, Lynwood, Kalifornia, USA) je americký herec, režisér a producent. Jeden z jeho najúspešnejších filmov je Tanec s vlkmi (1990), ktorý vyhral sedem Oscarov (vrátane kategórie Najlepší film a Najlepší režisér). Má svoju hviezdu na Hollywoodskom chodníku slávy.

</doc>
<doc id="198502" url="https://sk.wikipedia.org/wiki?curid=198502" title="Kľak (vrch vo Veľkej Fatre)">
Kľak (vrch vo Veľkej Fatre)

Kľak () je najvyšším vrchom podcelku Lysec a celej turčianskej vetvy hlavného veľkofatranského hrebeňa. Z vrcholu je krásny kruhový rozhľad. Leží v ochrannom pásme Národného parku Veľká Fatra.
Poloha.
Nachádza sa v severozápadnej časti Veľkej Fatry, v geomorfologickom podcelku Lysec. Vrcholom vedie hranica medzi okresmi Martin a Ružomberok a stretávajú sa tu katastrálne územia obcí Sklabinský Podzámok, Podhradie a Ľubochňa. Vrcholom vedie Veľkofatranská magistrála a Kľak je významná križovatka značených turistických chodníkov.
Výhľady.
Kľak je obľúbeným cieľom turistov, poskytujúci ďaleké výhľady. Vďaka značnej nadmorskej výške a pozícii na okraji Veľkej Fatry, poskytuje výhľad na mnohé veľkofatranské vrcholy, Malú Fatru, Chočské vrchy, Západné Tatry, no pri vhodných podmienkach aj časť Nízkych Tatier a Moravsko-sliezskych Beskýd.

</doc>
<doc id="198503" url="https://sk.wikipedia.org/wiki?curid=198503" title="Jarabiná">
Jarabiná

Jarabiná () je zalesnený vrch v hlavnom hrebeni Veľkej Fatry. Leží na trase Veľkofatranskej magistrály, približne juhovýchodne od Martina. Zasahuje do Národného parku Veľká Fatra a južné svahy vrchu patria do NPR Madačov. 
Poloha.
Nachádza sa v turčianskej vetve hlavného hrebeňa, severne od centrálnej časti Veľkej Fatry, v geomorfologickom podcelku Lysec. Leží na hranici okresov Martin a Ružomberok a zasahuje na katastrálne územie obcí Turčianske Jaseno, Sklabinský Podzámok a Ľubochňa. Na úpätie Jarabinej dosahuje na juhozápade Hornojasenská dolina, na severozápade Kantorská dolina a východne vedie severojužným smerom mohutná Ľubochnianska dolina. 
Popis.
Jarabiná je súčasťou hlavného hrebeňa, ktorý vedie severojužným smerom od Ľubochnianskeho sedla na Ploskú. Z jeho masívu vybieha severovýchodným smerom rázsocha, zakončená pahorkom Čepeľová (), západným smerom vybieha bočný hrebeň s vrchmi Kečka (), Končitý vrch () a Tisové (). Susednými vrchmi v hlavnom hrebeni sú Vyšná Lipová () na severe a Malý Lysec () na juhu. Juhozápadnú časť odvodňuje potok Vôdky cez Beliansky potok do rieky Turiec, severozápadnú časť vrchu odvodňuje do Váhu Kantorský potok a východné svahy, klesajúce do Ľubochnianskej doliny odvádzajú vodu do Ľubochnianky. Časť vrcholu má formu horskej lúky, zvyšok masívu má lesný porast.
Výhľady.
Poloha vrchu a čiastočne hôľnatý vrchol umožňujú obmedzený, no zaujímavý výhľad. Horizontu dominujú najmä vrcholy severnej časti Veľkej Fatry, no pri priaznivom počasí je možné pozorovať takmer celý hrebeň Malej Fatry, časť Oravskej Magury, no tiež Babiu horu, Veľký Choč a nezriedka ponad Strečniansky priesmyk aj Lysú horu, Smrk a Kněhyně v Moravsko-sliezskych Beskydách.

</doc>
<doc id="198504" url="https://sk.wikipedia.org/wiki?curid=198504" title="Lysec (vrch vo Veľkej Fatre)">
Lysec (vrch vo Veľkej Fatre)

Lysec () je výrazný vrch v centrálnej časti Veľkej Fatry. Nachádza sa približne juhovýchodne od Martina. Severné svahy vrchu patria do NPR Lysec. 
Poloha.
Nachádza sa v západnej polovici centrálnej časti Veľkej Fatry, v geomorfologickom podcelku Lysec. Leží v okrese Martin a zasahuje na katastrálne územie obcí Belá-Dulice a Turčianske Jaseno. Nachádza sa západne od turčianskej vetvy hlavného hrebeňa, medzi Belianskou a Jasenskou dolinou. Vrcholom vedie hranica Národného parku Veľká Fatra (do ktorého patrí južná časť masívu), severná a východná časť patrí do rovnomennej NPR. 
Popis.
Lysec je súčasťou mohutného bočného hrebeňa, ktorý vybieha západným smerom z turčianskej vetvy hlavného hrebeňa v masíve Malého Lysca (). Severné svahy padajú do Hornojasenskej doliny, ktorým tečie potok Vôdky, odvodňujúci túto časť Lysca. Južným smerom je mohutná Belianska dolina s Belianskym potokom, odvodňujúcim južné svahy vrchu do rieky Turiec. Severne leží Končitý vrch, východne v hlavnom hrebeni Jarabiná a Malý Lysec a južnému horizontu dominuje mohutný Borišov (). Južne orientovaná časť vrcholového hrebeňa má formu lúk, pokým severné svahy majú súvislý lesný porast.
Výhľady.
Poloha vrchu na okraji pohoria a značná nadmorská výška s čiastočne hôľnatým vrcholom sľubujú výborný výhľad. Okrem vrcholov Veľkej Fatry a Turčianskej kotliny je dobre viditeľná celá Malá Fatra a časť pohoria Žiar. Pri priaznivých podmienkach je možné pozorovať časť Vtáčnika, Strážovských vrchov, Nízkych a Vysokých Tatier či Veľký Choč a ponad Strečniansky priesmyk aj Lysú horu.

</doc>
<doc id="198505" url="https://sk.wikipedia.org/wiki?curid=198505" title="Ostredok (vrch vo Veľkej Fatre)">
Ostredok (vrch vo Veľkej Fatre)

Ostredok () je najvyšší vrch vo Veľkej Fatre. Leží nad obcou Liptovské Revúce, približne východne od Turčianskych Teplíc. Na Slovensku je až šesť vrchov s názvom Ostredok.
Poloha.
Nachádza sa v strednej časti Veľkej Fatry, v geomorfologickom podcelku Hôľna Fatra. Leží v Žilinskom kraji, na rozhraní okresov Ružomberok a Martin a zasahuje na katastrálne územie obce Liptovské Revúce a Blatnica. Najbližším sídlom sú na východe Liptovské Revúce, juhovýchodne situované sú Motyčky a Staré Hory a západne leží Blatnica. Vrch patrí do Národného parku Veľká Fatra.
Opis.
Ostredok je súčasťou hlavného hrebeňa pohoria. Má dva vrcholy; hlavný južný () a nepatrne nižší severný (). Vrcholy sú nevýrazné, poskytujúce nerušený kruhový výhľad. Svahy Ostredku sú hladko modelované, strmé, v zime na viacerých miestach hrozí nebezpečie padania lavín. Vrcholom prechádza dlhá Veľkofatranská magistrála, vyznačená červenou turistickou značkou. 
Severným smerom susedí Biela skala (), Suchý vrch () a Ploská (), východným Čierna hora (), Ostré brdo () a Šturec (), južným Majerova skala (), plytkým sedlom oddelený Frčkov () a Krížna () a Kráľova skala () a západným Smrekov (), Haľamova kopa (), Chládkové úplazy () a Lubená (). Masív patrí do povodia Váhu; rieka Revúca a jej prítok Lopušná odvodňujú východné svahy, západne sa zvažujúce napájajú Gaderský potok a jeho prítok Vrátňanský potok, smerujúce do Turca.
Relatívna výška Ostredku je 672 metrov, čo ho zaraďuje na 14. miesto v rebríčku vrchov s najväčšou relatívnou výškou na Slovensku.
Korekcia výšky.
Severný vrchol s uvádzanou nadmorskou výškou bol do roku 2015 považovaný za najvyšší vrch Veľkej Fatry a tak bol uvádzaný aj v turistických mapách. V lete 2015 Klub slovenských turistov osadil na južnom vrchole, približne juhojuhovýchodne od severného vrcholu informačnú tabuľu s nápisom "„Pustolovčia / 1595 m / najvyšší bod Veľkej Fatry“". Následné meranie domnienku predbežne potvrdilo, čakalo sa na oficiálne potvrdenie výšky. V roku 2015 potvrdili merania Geodetického a kartografického ústavu Bratislava, že vyššia je južnejšie položená kóta (turistami nazvaná „Pustolovčia“), preto v roku 2016 Názvoslovná komisia Úradu geodézie, kartografie a katastra Slovenskej republiky prerokovala zmenu názvu, polohy aj výšky Ostredku. Názov Ostredok zostal pre najvyšší bod masívu ponechaný, bola tak však pomenovaná južnejšie položená nová kóta. Nižšia z kót, ktorá bola v minulosti pomenovaná Ostredok, zostala bez názvu. Nadmorskú výšku nižšej z kót úrad spresnil na (zaokrúhlene ) a nadmorskú výšku vyššej z kót na (zaokrúhlene ).
Názov "Pustolovčia" bol určený ako štandardný názov pre lúku na úbočí Ostredku. Na pôvodnom mieste označenia vrcholu bol osadený nový turistický smerovník s názvom "Ostredok - rázcestie", kde sa na červený chodník pripája zelená turistická značka z Dedošovej doliny.
Geológia.
Jeho jemne modelované svahy buduje mraznické súvrstvie fatrika. Mladšie horniny vystupujú v tektonických oknách na niektorých miestach v blízkej Gaderskej doline.
Výhľady.
Hôľnatá vrcholová časť bez vyššej vegetácie, nadmorská výška a poloha umožňuje výnimočný kruhový rozhľad. Pri vhodných podmienkach je možné pozorovať mnohé veľkofatranské vrcholy, no tiež Malú Fatru, Oravskú Maguru i Beskydy, Západné, Vysoké a Nízke Tatry, Veporské vrchy, Poľanu, Javorie, Vtáčnik, Strážovské vrchy a Moravsko-sliezske Beskydy. Ojedinele je možné vidieť vrchy 4 susedných krajín; Kékes () v Maďarsku, Schneeberg () v Rakúsku, Lysú horu () v Česku a Babiu horu () v Poľsku.

</doc>
<doc id="198506" url="https://sk.wikipedia.org/wiki?curid=198506" title="Krížna (vrch vo Veľkej Fatre)">
Krížna (vrch vo Veľkej Fatre)

Krížna () je po Ostredku a Frčkove tretí najvyšší vrch Veľkej Fatry. Leží v podcelku Hôľna Fatra, v hlavnom hrebeni a na vrchole stojí vojenský objekt spojovej služby s vysielačmi. Z vrcholu Krížnej je kruhový výhľad. 
Poloha.
Nachádza sa v južnej časti Veľkej Fatry, v geomorfologickom podcelku Hôľna Fatra. Na vrchole sa stretávajú hranice okresov Martin, Ružomberok a Banská Bystrica a katastrálne územia obcí Blatnica, Liptovské Revúce a Turecká. Vrcholom vedie Cesta hrdinov SNP, na ktorú sa tu pripája Veľkofatranská magistrála, čím je Krížna významnou križovatkou značených turistických chodníkov. Raritou je, že sa tu križujú tri červené turistické značky. Vrch patrí do Národného parku Veľká Fatra.
Výhľady.
Krížna je obľúbeným cieľom turistov, poskytujúci ďaleké výhľady. Vďaka značnej nadmorskej výške a pozícii v strede Slovenska, poskytuje výhľad na mnohé okolité pohoria. Mimo veľkofatranských vrcholov vidieť Malú Fatru, Chočské vrchy, Západné Tatry, Nízke Tatry, Poľanu, Štiavnické vrchy a Vtáčnik.
Geológia.
Vrchol Krížnej budujú sliene mraznického súvrstvia fatrika. Fatrikum, synonymne označované ako krížňanský príkrov je pomenované práve podľa vrchu Krížna.

</doc>
<doc id="198507" url="https://sk.wikipedia.org/wiki?curid=198507" title="Gigi D’Agostino">
Gigi D’Agostino

Gigi D'Agostino, vlastným menom Luigino Celestino Di Agostino (nar. 17. december 1967) je taliansky hudobný producent a DJ. 
Hudbe sa venuje od roku 1986, jeho materským klubom je Woodstock v Turíne, ale možno ho zastihnúť pri produkciách po celom Taliansku, Španielsku, Francúzsku, Švajčiarsku, Nemecku aj Anglicku. Na začiatku jeho kariéry sa stali hitmi mixy "Elekro Message, Fly, Gigi's Violin" alebo "Angel's Symphony", ktoré neskôr vyšli na albume "L'Amour Toujours". Prvý medzinárodný úspech mu priniesol singel "Elisir", ktorý v USA vyšiel pod názvom "Your Love". V roku 2000 boli aj na Slovensku populárne megahity "La Passion, Un Giorno Credi, The Riddle" alebo "L'Amour Toujours". Aj keď začiatočné nadšenie z produkcie Gigi D'Agostina podporované predovšetkým komerčnými rádiami a televíznymi stanicami už opadlo, patrí tento taliansky DJ stále k svetovým špičkám tanečnej hudby.

</doc>
<doc id="198509" url="https://sk.wikipedia.org/wiki?curid=198509" title="Vasilij Grigorievič Zajcev">
Vasilij Grigorievič Zajcev

Vasilij Grigorievič Zajcev, (* 23. marec 1915, Jelino, Ruské impérium – † 15. december 1991, Kyjev, Ukrajina) bol sovietsky ostreľovač v druhej svetovej vojne. Významný predovšetkým ako účastník bitky o Stalingrad, hrdina ZSSR (1943).
Život.
Vasilij Zajcev sa narodil ako syn roľníka, v obci Jelininka v Orenburskej gubernii (dnes Čeľabinská oblasť), nachádzajúcej sa na úpätí Uralu. So zbraňou sa naučil zaobchádzať už ako mladý pri poľovačkách so svojim starým otcom. Bol zručný pri zachádzaní so zbraňami. Svoju prvú loveckú pušku dostal ako 12-ročný. Strednú priemyselnú školu absolvoval v Magnitogorsku so špecializáciou montér. Následne absolvoval kurzy účtovníctva. V roku 1936 vstúpil do armády a vyštudoval armádnu hospodársku školu. Na začiatku druhej svetovej vojny pracoval na finančnom oddelení sovietskej Tichomorskej vojnovej flotily.
Neskôr sa dobrovoľne prihlásil na front. Získal poddôstojnícku hodnosť starešinu prvého stupňa (približne ekvivalent čatára, resp. seržanta). V rámci doplnkov živej sily z Tichomorskej flotily bol v auguste 1942 zaradený do 2. práporu 1047. streleckého pluku 284. streleckej divízie. Jednotka bola v tej dobe stiahnutá z ťažkých bojov v oblasti Voroneže na doplnenie a odpočinok do Sverdlovsku. Po mesiaci bola zaradená do 62. armády a presunutá na front do ťažkých pouličných bojov v Stalingrade. Jednotka však nebola plne vybavená, niektorým plukom vrátane Zajcevovho 1047. chýbala pechotná výzbroj. Celá jednotka prekročila rieku v noci z 21. na 22. septembra 1942 , na západnom brehu bola jednotka dozbrojená a nasadená do ťažkých pouličných bojov. Počas bojov sa Zajcev ukázal ako vynikajúci strelec. So štandardnou pechotnou puškou Mosin-Nagant 1891/30 zlikvidoval 32 nepriateľských vojakov. Neskôr bol vyznamenaný a prevelený k ostreľovačskej jednotke. Od 10. novembra do 17. decembra 1942 zlikvidoval 225 nepriateľských vojakov a dôstojníkov, z toho 11 ostreľovačov. V súčasnosti je presnosť tejto štatistiky niektorými spochybňovaná. Zajcev na podnet veliteľa divízie Baťuka zriadil vlastnú ostreľovačskú školu a podieľal sa na výcviku ďalších ostreľovačov. Niektoré praktiky, ktoré zaviedol, ako napríklad nasadenie šestíc, keď sa v jednej operačnej zóne nachádzajú traja ostreľovači a traja pozorovatelia, sa používajú dodnes. Je autorom dvoch učebníc pre ostreľovačov.
V januári 1943 bol Zajcev ťažko ranený črepinami míny do tváre. Zrak mu zachránil známy oftalmológ V.P. Filatov. 22. februára 1943 bol Zajcev vyznamenaný Radom Lenina a zlatou hviezdou hrdinu ZSSR (medaila č. 801). Po doliečení znovu pôsobil na fronte v 8. gardovej armáde, na ktorú po bitke o Stalingrad premenovali Čujkovovu 62. armádu. Účastnil sa bojov o Donbas, bojov na Dnepri, oslobodzovania Odesy. Dosiahol hodnosť kapitána, pôsobil ďalej aj ako veliteľ guľometnej a protilietadlovej roty. Na konci vojny bol hospitalizovaný a neskôr demobilizovaný. Po vojne sa usadil v Kyjeve, kde vyštudoval vysokú školu a pracoval ako riaditeľ textilnej továrne. Zomrel 15. decembra 1991 v Kyjeve, kde bol aj pochovaný. 31. januára 2006 bolo Zajcevovo telo pochované podľa jeho poslednej vôle na vojenskom cintoríne na Mamajovej mohyle vo Volgograde (bývalom Stalingrade).
Filmy.
Zajcevom sa nechali inšpirovať viacerí filmoví režiséri. Jeho účinkovanie na Stalingradskom bojisku umelecky stvárňuje film J. Ozerova "Anjeli smrti" z roku 1992 a film J.J. Annauda "Nepriateľ pred bránami" z roku 2001.

</doc>
<doc id="198515" url="https://sk.wikipedia.org/wiki?curid=198515" title="Dolný Liptov">
Dolný Liptov



</doc>
<doc id="198516" url="https://sk.wikipedia.org/wiki?curid=198516" title="London Calling (skladba)">
London Calling (skladba)

„London Calling“ je skladba anglickej punkovej skupiny The Clash. Pieseň sa nachádza ako prvá v trackliste rovnomenného albumu "London Calling". Je to politicky nabitá pieseň s reggae basgitarou a punkovou gitarou a spevom.
Pieseň „London Calling“ sa nachádza na 15. mieste zoznamu 500 najlepších skladieb všetkých čias, ktorý v roku 2004 zverejnil časopis "Rolling Stone."
Text.
Text piesene napísal Joe Strummer a Mick Jones. Názov naráža na identifikáciu: "This is London calling", ktoré používala BBC počas druhej svetovej vojny, často pri vysielaní do okupovaných krajín. 
Text poukazuje aj na nukleárnu chybu ("a nuclear error") na Three mile Island, ktorá nastala v roku 1979. 
Verš "London is drowning/And I live by the river" ("Londýn sa potápa/bývam blízko rieky) vychádza z toho, že až záplavy na rieke Temža, keď bola pod vodou väčšina centra Londýna, viedla k výstavbe bariéry proti povodniam. Text tiež poukazuje aj na zúfalú situáciu kapiel v roku 1979 bojujúcich s veľkými pohľadávkami bez manažérov. 

</doc>
<doc id="198519" url="https://sk.wikipedia.org/wiki?curid=198519" title="Natrix">
Natrix

Natrix, po slovensky užovka, je rod z čeľade užovkovité. Patrí medzi najrozšírenejšie hady v Európe.
Opis.
Majú veľkosť strednú až veľkú ( – ), hlavu zreteľne oddelenú od trupu, pokrytú veľkými symetrickými šupinami. Obľubujú vodnaté a podmáčané miesta. Ich hlavnou potravou sú obojživelníky – mloky a žaby, ryby, niekedy lovia aj drobné cicavce a vtáky. Užovky natrix kladú vajíčka, často na spoločné miesta. Vedia dobre plávať, pri plávaní držia hlavu nad vodou. Farba je hnedá až sivá, s nepravidelnými škvrnkami. Sú veľmi prispôsobivé, neútočné.
Rozšírenie.
Užovky Natrix obývajú Európu, západnú Áziu a severnú Afriku
Systematika recentných taxónov.
rod "Natrix" (užovka):
Staršie sa do rodu "Natrix" zaraďoval aj:
Zhruba do 70./80. rokov 20. storočia sa do rodu "Natrix" zahŕňali aj dnešné rody "Nerodia", "Clonophis", "Regina", "Trimerodytes" a "Xenochrophis".
Zhruba v polovici 20. storočia sa do rodu "Natrix" zahŕňali popri vyššie spomenutých rodoch aj dnešné rody "Amphiesma" v širšom zmysle (=rody "Amphiesma" v užšom zmysle, "Hebius" a "Herpetoreas"), "Tropidonophis" (vrátane bývalého rodu "Macropophis"), "Amphiesmoides", "Fowlea", "Rhabdophis" a "Natriciteres".

</doc>
<doc id="198521" url="https://sk.wikipedia.org/wiki?curid=198521" title="Vojensko-priemyselný komplex">
Vojensko-priemyselný komplex

Vojensko-priemyselný komplex je prepojenie vojenských síl, zbrojných firiem, politických štruktúr a iných pridružených skupín s mocenskými a komerčnými záujmami. V tejto symbióze zbrojárske firmy zarábajú výrobou zbraní a ich následným predajom vláde a armáde. Pre taký stav sa používa tiež termín war profiteering (doslova "profitovanie z vojny").
V súčasnosti býva najčastejšie používaný v súvislosti so situáciou v USA, armádou USA, vojenskému priemyslu a Kongresu. V minulosti označoval hlavne vo vzťahu k tzv. „železnému trojuholníku“ – tiež prepojenosť týchto zložiek v bývalom Sovietskom zväze.
30. roky.
Americký generálmajor ovenčený najväčším počtom vyznamenaní svojej doby, Smedley Butler, v roku 1935, po 33 rokoch služby v armáde, počas ktorej sa zúčastnil I. svetovej vojny a tiež množstva vojenských akcií a konfliktov v rôznych krajinách sveta, s horkým rozčarovaním priznal:
60. roky.
Termín vojensko – priemyselný komplex bol nič menej prvýkrát použitý americkým prezidentom Dwightem Eisenhowerem, ktorý vo svojom poslednom prejave k národu na konci volebného obdobia 17. januára 1961 varoval:
90. roky.
V kanadskom dokumente The Corporation, netočenom tesne pred americkou inváziou do Iraku v marci 2003, jedna z postav, obchodník s komoditami Carlton Brown, povedal:
Sučasnosť.
Najčastejším súčasným príkladom spojenia vojensko – priemyselného komplexu sa uvádza americká vojna v Iraku, vedená bývalým ropným magnátom a bývalým prezidentom Spojených štátov amerických George W. Bushom, bývalm ministrom obrany Donaldom Rumsfeldom, neokonzervatívnym expertom na vojenskú činnosť, bývalým viceprezidentom Dickom Cheneym, kontroverzným bývalým riaditeľom priemyslového gigantu Halliburton a ďalšími ľuďmi, pracujúcimi v minulosti pre ropný priemysel.Doležitou súčasťou je aj vplyv médii, ktoré sú dokazateľne častou príčinou šírenia propagandy, vedome či naopak.Bakalárska práca Republikánsky kongresman a kandidat na prezidenta, Ron Paul, povedal v priamom prenose zo snemovne:
Spomínaný býva nedávny prípad Gordona Richarda Englanda, bývalého riaditeľa Lockheed Martin, najväčšej zbrojnej firmy sveta, prvým námestkom ministra vnútra 4. januára 2006.

</doc>
<doc id="198522" url="https://sk.wikipedia.org/wiki?curid=198522" title="Vudu">
Vudu

Vudu (iné názvy: vúdú, voodoo) je nejednoznačné označenie pre skupinu náboženských kultov, ktoré vychádzajú zo spoločných koreňov v západnej Afrike. Tam (na území štátov Benin a Togo) sa dodnes praktizuje prastaré náboženstvo "vodun" (fr. "vodoun"), spočívajúce v uctievaní predkov a nebeských božstiev. Termínom "vudu" (fr. "voudou") sa označuje náboženský kult rozšírený na Haiti a v Dominikánskej republike.
Ku kultu voodoo sa viaže celý rad zľudovených mýtov a povier (napríklad o prepichovaní bábik), ktoré vznikli predovšetkým na základe pokriveného spodobovania tohto náboženstva ako akéhosi “kultu zla a čiernej mágie“ v hororových filmoch.
Slovo “voodoo“ označuje aj kreolské rituály a bylinkové liečiteľstvo v americkom meste New Orleans, z ktorých sa spravidla vytratila pôvodná polyteistická náboženská tradícia.

</doc>
<doc id="198524" url="https://sk.wikipedia.org/wiki?curid=198524" title="Adam Opel">
Adam Opel

Adam Opel (* 9. máj 1837, Rüsselsheim, Hessenské veľkovojvodstvo – † 8. september 1895, Rüsselsheim, Nemecké cisárstvo) bol nemecký podnikateľ, zakladateľ spoločnosti Opel. 
Rovnako ako jeho bratia Georg a Wilhelm, aj Adam sa vyučil za zámočníka v dielni svojho otca. V mladosti cestoval po Európe, v Paríži pracoval v továrni na výrobu šijacích strojov, ktoré boli vtedy veľkou novinkou. Po návrate domov založil v roku 1862 v Rüsselsheime vlastnú továreň na výrobu šijacích strojov.
V roku 1868 sa oženil so Sophie Marie Schellerovou. Spolu mali päť detí: Carla, Wilhelma, Heinricha, Friedricha a Ludwiga. Všetci sa časom zapojili do rozvíjajúceho sa rodinného podniku. 
V roku 1884 firma rozšírila výrobu o bicykle, najprv len z dovážaných dielov, o rok už s vlastnou konštrukciou. Za dva roky sa stala firma Opel jedným z najväčších výrobcov bicyklov v Nemecku.
Adam Opel zomrel v roku 1895 na následky týfusu. V tom čase bola spoločnosť, ktorú založil, vedúcim výrobcom šijacích strojov v Európe a vyrábala ročne cez 18 000 šijacích strojov a 2 000 bicyklov. Sophie Opel spoločne so synmi prevzala vedenie firmy. O tri roky neskôr začala firma rodiny Opel vyrábať automobily.

</doc>
<doc id="198527" url="https://sk.wikipedia.org/wiki?curid=198527" title="História železníc na Slovensku">
História železníc na Slovensku



</doc>
<doc id="198528" url="https://sk.wikipedia.org/wiki?curid=198528" title="Zapaľovač">
Zapaľovač

Zapaľovač môže byť:

</doc>
<doc id="198529" url="https://sk.wikipedia.org/wiki?curid=198529" title="Jouleove teplo">
Jouleove teplo



</doc>
<doc id="198530" url="https://sk.wikipedia.org/wiki?curid=198530" title="Portorická strana nezávislosti">
Portorická strana nezávislosti



</doc>
<doc id="198547" url="https://sk.wikipedia.org/wiki?curid=198547" title="Loutkář">
Loutkář

Loutkář ("Bábkar") je český divadelný časopis. Ide o najstarší bábkarský odborný časopis na svete. Vychádza s prestávkou vojnových rokov od roku 1912 dodnes a je tak kronikou česko-slovenského, českého a slovenského bábkového divadla. Obsahuje anglické resumé a vychádza 4x ročne v rozsahu 100 strán. Redakcia sídli v Prahe. V súčasnosti časopis vydáva Sdružení pro vydávání časopisu Loutkář.
Obsah.
Loutkář je určený divadelníkom, divákom, profesionálnym bábkarom, ochotníkom a pedagógom. Obsahuje teoretické i historické štúdie, portréty významných osobností a súborov z minulosti a súčasnosti, rozhovory, kritiky, informácie o dianí v divadle, najmä bábkovom a alternatívnom, v Česku, na Slovensku a vo svete.
História.
Dnešný Loutkář je nástupnickým časopisom periodík Český loutkář, Loutkář, Loutková scéna a Československý loutkář. Prvý ročník časopisu Český loutkář vyšiel roku 1912 (vychádzal do júna 1913), neskôr od roku 1917 pod názvom Loutkář (do r. 1939), od roku 1939 bol na kratšiu dobu nahradený buletinom Zprávy loutkářského soustředění a od roku 1940 - 1941 a 1945 - 1951 časopisom Loutková scéna. Od roku 1951 vychádza už znovu bez prerušenia ako špecializovaný mesačník Československý loutkář, neskôr po zániku Česko-Slovenska roku 1993 opäť pod názvom Loutkář. Vo funkcii šéfredaktora sa vystriedalo viacero osobností českého a česko-slovenského bábkového divadla – Jindřich Veselý, Jan Malík, Miloslav Česal, Eva Hanžlíková, Pavel Vašíček a od r. 2000 do júna 2015 Nina Malíková, od júla 2015 Kateřina Lešková Dolenská. Medzi pravidelných prispievateľov patrí aj viacero slovenských publicistov a divadelníkov. Loutkář zohral tiež značnú úlohu v histórii Medzinárodnej bábkarskej organizácie UNIMA, založenej roku 1929 v Prahe, ktorej bol v rokoch 1929-30 tlačovým orgánom. O jej činnosti prináša pravidelné informácie dodnes.
Literatúra.
Dubská, A. "Na počátku byl Český loutkář". Loutkář 2/2002. (Z informácií v článku čerpá aj tato stránka)
Externé odkazy.
Oficiálne stránky časopisu Loutkář

</doc>
<doc id="198548" url="https://sk.wikipedia.org/wiki?curid=198548" title="Zbojnícka chata">
Zbojnícka chata

Zbojnícka chata je vysokohorská chata s celoročnou prevádzkou v závere Veľkej Studenej doliny v Tatrách.
História.
Veľkú Studenú dolinu, ako mnohé iné, v dávnej minulosti navštevovali hľadači pokladov i zlatokopi. O nich sa však nezachovali žiadne záznamy. Pravdepodobne prvým po mene známym turistom, ktorý ju navštívil, bol tatranský sprievodca Gregor František Berzevici (1763 – 1822). Uhorský karpatský spolok v roku 1893 inicioval výstavbu vysokohorského chodníka. V roku 1901 sa stal majiteľom doliny Uhorský lesný erár a v roku 1907 tu postavil poľovnícku chatu, ktorú o tri roky neskôr premenil na turistickú ubytovňu. Pravdepodobne po pytliakoch, ktorí dolinu v minulosti navštevovali, dostali plesá názov Zbojnícke a po nich turistickú útulňu v roku 1924 nazvali Zbojníckou chatou. Po prvej svetovej vojne chatu dostal do nájmu Klub československých turistov. Jeho členovia ju postupne prestavovali. Bola však studená, poskytovala len veľmi obmedzené služby a to len v letnej turistickej sezóne. Po vzniku horolezeckého spolku JAMES (1921) prejavovali o chatu väčší záujem horolezci a lyžiari. To urýchlilo snahu jej nájomcov o sprevádzkovanie chaty v zimných mesiacoch. Terajšiu podobu začala chata dostávať v roku 1983. Projekt vyhotovil Stavoprojekt Liberec, vedúcim projektantom bol Ing. K. Novotný a zodpovedným projektantom Ing. Franc, výstavbu realizovala vtedajšia Tatranská správa účelových zariadení SO ČSZTV. Chata po prestavbe bola daná do užívania v roku 1986.
V noci zo 14. na 15. júna 1998 chatu zničil požiar. V júli toho istého roku tu postavili provizórny bufet, stanicu horskej služby a nocľaháreň pre brigádnikov. Dňa 20. októbra 2001 bola rekonštrukcia chaty dokončená. V súčasnosti jej majiteľmi sú Klub slovenských turistov a JAMES (Slovenský horolezecký spolok).
Chatári.
Mená prvých letných chatárov sa nezachovali
Vysokohorskí nosiči a spolupracovníci.
Nezachovali sa všetky mená. Medzi mnohými boli: Jozef Šimko, Alojz Krupitzer, Michal Bobula, Štefan Česla, Arno Puškáš, Ladislav a Arpád Szabóovci, Július Andráši, Krištof Zlatník, Milan Valovič, Kurt Pavlík, Atila Dejczö, Ján Poljak, Július Šoltés, Alan Štolc, Juraj Weincziller, Ondrej Hudaček s manželkou Máriou, Jozef Čižik, Jozef Bobák, Tomaško, Ondrej Kačmarčík, Milada Leidová, Jozef Petras, Karel Vondra, Dušan Činčár, Ing. Ivan Fiala, Jaromír Stejskal, Karel Krčal, Peter Bednařík, Miloš Binár, Anton Marec, Viktor Beránek, Ladislav Kulanga, Vladimír Tatarka, Martin Chovanec, Ladislav Králiček, Jozef Milo, Stanislav Borák, Jan Beránek, Ladislav Šťastný, Pavol Barabáš a iní. Nosič Vladimír Hižnay 22. júna 2017 vyniesol na chatu ťažký náklad, prekonal dovtedy najlepší nosičský výkon Ladislava Kulangu, ktorý vyniesol na chatu náklad o hmotnosti .
Súčasnosť.
V súčasnosti poskytuje ubytovanie pre 16 osôb v spoločnej nocľahárni, vhodnej i na dlhšie pobyty. K dispozícii je kuchynka s plynovým varičom, úžitková voda a sušiareň, WC je mimo chaty. Zariadenie ponúka i stravu, pripravovanú priamo na chate.
Pre návštevníkov je prístupná terasa s výhľadom do doliny, v zime a nevhodnom počasí poteší posedenie pri krbe. Pre aktívnych turistov je k dispozícii ľahká i náročná turistika, horolezectvo a lyžovanie s inštruktormi.

</doc>
<doc id="198550" url="https://sk.wikipedia.org/wiki?curid=198550" title="Ľupčianska dolina">
Ľupčianska dolina

Ľupčianska dolina je 15 kilometrov dlhá dolina na severnej strane Nízkych Tatier. 
Preteká ňou potok Ľupčianka. V jej hornej časti je osada Magurka, ktorá je miestnou časťou Partizánskej Ľupče. Prechádza ňou cesta III. triedy z Partizánskej Ľupče do Liptovskej Osady.

</doc>
<doc id="198551" url="https://sk.wikipedia.org/wiki?curid=198551" title="Jánska dolina">
Jánska dolina

Jánska dolina je približne 15 kilometrov dlhá dolina na severnej strane Nízkych Tatier. 
Preteká ňou potok Štiavnica, ktorého meno nesie aj horná časť doliny. Celou jej dĺžkou prechádza modro značkovaný chodník z Liptovského Jána až na hlavný nízkotatranský hrebeň ku Chate M. R. Štefánika v Ďumbierskom sedle.

</doc>
<doc id="198559" url="https://sk.wikipedia.org/wiki?curid=198559" title="Police (Poľsko)">
Police (Poľsko)

Police (po poľsky "Police", po nemecky "Pölitz") je poľské mesto, hlavné v Západopomoranskom vojvodstve. Mesto leží v ústí rieky Odry do Štetínskeho zálivu v severozápadnom Poľsku. Počet obyvateľov: 34 220 (2004). Rozloha: 36,84 km².

</doc>
<doc id="198560" url="https://sk.wikipedia.org/wiki?curid=198560" title="Vavrinec Benedikt Nedožerský">
Vavrinec Benedikt Nedožerský



</doc>
<doc id="198562" url="https://sk.wikipedia.org/wiki?curid=198562" title="Robert Fischer">
Robert Fischer

Robert James Fischer známy aj pod menom Bobby Fischer (* 9. marec 1943, Chicago, Illinois, USA – † 17. január 2008, Reykjavík, Island) bol americký šachový veľmajster.
Slávnym sa stal ešte v mladom veku, keď vďaka svojim šachovým schopnostiam vo veku 14 rokov vyhral americké majstrovstvá. Šachový vzostup Roberta Fischera prebiehal v čase, keď bol hegemónom v tomto športe ZSSR, hlavný politický rival USA počas studenej vojny. Robertovi Fischerovi sa darilo túto hegemóniu narúšať až sa v roku 1972 sa stal prvým americkým šachistom, ktorý získal titul svetového šampióna. Po víťazstve nad Borisom Vasilievičom Spasským výsledkom 12,5:8,5 v hlavnom meste Islandu Reykjavík získal vtedy rekordný predinflačný rating 2785. Tomuto zápasu predchádzali kvalifikačné zápasy proti sovietskemu veľmajstrovi Markovi Tajmanovovi a dánskemu veľmajstrovi Bentovi Larsenovi, ktorých v zápase porazil rovnakým výsledkom 6:0. Vo finálovom zápase o právo vyzvať majstra sveta porazil ďalšieho sovietskeho veľmajstra, exmajstra sveta Tigrana Petrosiana presvedčivo 6,5:2,5.
Roku 1975 odmietol obhájiť tento titul po tom, ako FIDE nesúhlasila s jeho podmienkami, takže ho bez boja získal Anatolij Jevgenievič Karpov.
Napriek vážnym psychickým ťažkostiam, predčasnému dôchodku, antisemitizmu (kvôli dlhej rivalite s Samuelom Hermanom Reshevským), sektárstvu a pod., bol Robert Fischer geniálny šachista a zaslúžil sa o nebývalý rozvoj a popularitu šachu na Západe.
Zdroj.
JOHNSON, D. Bílý král a rudá královna (z ang. White King and Red Queen), ISBN 9788073815028, BB/art s.r.o, Praha, 2009

</doc>
<doc id="198563" url="https://sk.wikipedia.org/wiki?curid=198563" title="Bobby Fischer">
Bobby Fischer



</doc>
<doc id="198564" url="https://sk.wikipedia.org/wiki?curid=198564" title="Loutková scéna">
Loutková scéna



</doc>
<doc id="198565" url="https://sk.wikipedia.org/wiki?curid=198565" title="Český loutkář">
Český loutkář



</doc>
<doc id="198566" url="https://sk.wikipedia.org/wiki?curid=198566" title="Československý loutkář">
Československý loutkář



</doc>
<doc id="198567" url="https://sk.wikipedia.org/wiki?curid=198567" title="Zprávy loutkářského soustředění">
Zprávy loutkářského soustředění



</doc>
<doc id="198571" url="https://sk.wikipedia.org/wiki?curid=198571" title="Kritika (činnosť)">
Kritika (činnosť)

Kritika je odhaľovanie a prekonávanie omylov a nedostatkov, rozlišovanie správneho a nesprávneho, pravdivého a nepravdivého, opravdivého a neopravdivého, hodnotného a nehodnotného, posudzovanie primeranosti norme, kritériu a pod. Môže ísť o kritiku vedy, o kritiku náboženstva, umeleckú kritiku, filozofickú kritiku, kritiku spoločnosti, kritiku rozumu, kritiku poznania, kritiku skúsenosti a pod.
Kritika je jedným zo základných aspektov filozofickej sebareflexie človeka a ľudstva.

</doc>
<doc id="198573" url="https://sk.wikipedia.org/wiki?curid=198573" title="Hokejbal">
Hokejbal

Hokejbal je kolektívny šport, verzia hokeja, ktorá sa hrá bez korčúľ. Nehrá sa s pukom, ale so špeciálnou loptičkou oranžovej farby. Povrch ihrísk tvorí asfaltový koberec, betón alebo plastový povrch. Ihrisko je lemované plastovými mantinelmi. Cieľom hry je dať čo najviac gólov do súperovej bránky pomocou hokejky.
História.
Hokejbal je pomerne mladý šport s veľmi krátkou históriou, ale jeho korene možno vystopovať k podobným hrám hraných s loptou a palicou (hokejkou). Prvá zdokumentovaná história tejto hry siaha do druhého tisícročia pred naším letopočtom, keď bol hraný v Írsku. Slovo pochádza z hry podobnej hokeju, ktorú hrali domorodci Indiáni v Severnej Amerike, prvýkrát pozorovanej v roku 1572. Vývoj hokejbalu dôkladne sleduje, ako sa to rozšírilo po celom svete v severných (chladnejších) podnebiach. Formálne organizované hokejbalové ligy, v jeho modernej forme, rástli nezávisle v niekoľkých krajinách: v Kanade (koncom 1960), v USA (začiatkom 1970), v Rakúsku, Česku a Slovensku (1980), vo Fínsku, Nemecku, Japonsku a Švajčiarsku (začiatkom 1990), a nedávno v iných krajinách. Vzhľadom na jeho blízky vzťah s ľadovým hokejom sa hokejbal vyvinul s podobnými pravidlami. Po politických zmenách vo východnej Európe v roku 1989 medzinárodná výmena rozkvitala a zahŕňala atlantické súťaže už v roku 1991, čo viedlo k vytvoreniu Medzinárodnej hokejbalovej federácie (ISBHF) v roku 1993.Neskôr v roku 2012 vznikla aj Svetová hokejbalová federácia (WBHF), ktorá medzinárodné turnaje svetového významu rozšírila aj o formát 3 vs 3 a 4 vs 4. WBHF je pokračovateľom AHbK a IHF a funguje od roku 1985.
Prvý medzinárodný turnaj sa uskutočnil v roku 1994 v Oshawa, v Kanade. Neskôr v Bratislave, na Slovensku sa v roku 1995 organizovali prvé majstrovstvá Európy, a v júni 1996 aj prvé majstrovstvá sveta. Prvé majstrovstvá sveta juniorov, pre hráčov pod 20 rokov, sa konali v roku 2000 v meste Kralupy, v Česku. Po rozdelení majstrovstiev sveta v roku 1996, 1998 a 1999 sa konali seniorské majstrovstvá v nepárnych rokoch, a majstrovstvá juniorov v párnych rokoch.
ISBHF a WBHF pôsobia ako medzinárodné riadiace orgány, ktoré organizujú kontinentálne majstrovstvá sveta národných tímov, rovnako ako ďalší rad súťaží každý rok. Séria predpisov a spoločných pravidiel bola vyvinutá na riešenie medzinárodných turnajov a interakcie medzi členmi. ISBHF taktiež spolupracuje s Medzinárodnou federáciou ľadového hokeja pre ďalší rozvoj hokeja. WBHF spolupracuje s NHL a HockeyRussia RedMachine.
Globálna expanzia.
Vzhľadom na to, že hokejbal je tak ľahko hrateľný, vie si rýchlo nájsť svoju cestu po celom svete vo viac ako 50 krajinách sveta vrátane Argentíny, Austrálie, Rakúska, Bahám, Barbadosu, Bermudy, Brazílie, Kanady, Kajmanských ostrovov, Čile, Česka, Dánska, Anglicka, Estónska, Fínska, Francúzska, Nemecka, Grécka, Hongkongu, Maďarska, Indie, Írska, Talianska, Japonska, Kuvajtu, Litvy, Lotyšska, Luxemburska, Macedónska, Malajzie, Mexika, Mongolska, Holandska, Nového Zélandu, Nórska, Pakistanu, Poľska, Portugalska, Ruska, Škótska, Singapuru, Slovenska, Slovinska, Srí Lanky, Južnej Afriky, Švédska, Švajčiarska, Thajska, Ukrajiny a USA.
Pravidlá hry.
Tresty.
Tresty podľa ich časového trvania sú rozdelené na nasledujúce kategórie:
Trestné strieľanie sa vykoná tak, že hráč sám útočí na súperovho brankára za dosiahnutím gólu. Na ihrisku je iba brankár a hráč, ktorý vykonáva trestné strieľanie.
Hokejbal na Slovensku.
Ligy a turnaje v hokejbale na Slovensku usporiadúva Slovenská hokejbalová únia. Do jej činnosti spadajú extraliga mužov a juniorov, 1. hokejbalová liga, Slovenský pohár, Mamut Cup a mnohé iné regionálne súťaže.

</doc>
<doc id="198574" url="https://sk.wikipedia.org/wiki?curid=198574" title="Bábkar">
Bábkar

Bábkar (bábkár), resp. bábkarka (bábkárka) môže byť:

</doc>
<doc id="198578" url="https://sk.wikipedia.org/wiki?curid=198578" title="Denaturovaný lieh">
Denaturovaný lieh

Denaturovaný lieh je etanol, ku ktorému sú pridané rôzne prímesi, aby sa zabránilo jeho konzumácii. Je to vo vode rozpustná zmes látok, ktorá je riediteľná v každom pomere, pričom sa roztok zahrieva a zmenšuje svoj objem (tzv. objemová kontrakcia). Je veľmi horľavý, dráždi, odmasťuje a vysušuje sliznice. Pri odparovaní vzniká nebezpečenstvo výbuchu pár. Používa sa v priemysle.

</doc>
<doc id="198584" url="https://sk.wikipedia.org/wiki?curid=198584" title="Gare du Nord">
Gare du Nord

Gare du Nord (doslova "Severná stanica") je jedna z najväčších konečných staníc siete hlavných liniek spoločnosti SNCF v Paríži. Ponúka spojenia na linkách Parížskeho metra a RER. Počtom cestujúcich (okolo 180 miliónov ročne) je najrušnejšiou stanicou v Európe a treťou celosvetovo.
História.
Prvá Gare du Nord bola postavená inžiniermi "Bridge and Roadway" pre spoločnosť "Chemin de Fer du Nord", ktorú riadil Léonce Reynaud, profesor architektúry na Vysokej škole polytechnickej ("École Polytechnique") v Paríži. Stanica bola otvorená 14. júna 1846 a v tom istom roku bola zahájená aj linka Paríž-Amiens-Lille. Odkedy sa ukázalo, že je stanica primalá, bola čiastočne zbúraná v roku 1860 pre zväčšenie miesta; priečelie starej stanice bolo prenesené a umiestnené v Lille.
Prezident spoločnosti Chemin de Fer du Nord, James Mayer de Rothschild, si vybral francúzskeho architekta Jacquesa Ignace Hittorffa. Konštrukcia trvala od mája 1861 do decembra 1865, ale nová stanica bola otvorená ešte za konštrukcie v roku 1864. Priečelie bolo navrhnuté okolo víťazného oblúka a bolo použitých mnoho kamenných dlaždíc. Je veľmi ornamentálne s 23 sochami, ktoré reprezentujú mestá, do ktorých sa so spoločnosťou možno dostať. Najmajestátne sochy, ktoré sa nachádzajú na vrchole stavby, predstavujú medzinárodné destinácie a Paríž (Paríž, Londýn, Berlín, Varšava, Amsterdam, Viedeň, Brusel), zatiaľ čo národné destinácie predstavujú menšie sochy na priečelí. Budova je postavená do zvyčajného tvaru konečnej stanice - písmena U. Hlavný podporný trám je vyrobený z odliatku železa. Podporné piliere vo vnútri stanice boli vyrobené v Škótsku, jedinej krajine, kde bola zlieváreň dostatočne veľká.
Ako ostatné parížske železničné stanice, aj Gare du Nord začala byť príliš malá pre rozširujúcu sa železničnú dopravu. V roku 1884 inžinieri pridali päť dodatočných dráh. Interiér budovy bol kompletne prestavaný v roku 1889 a na východnej strane sa dobudovala časť pre predmestské železničné linky. Medzi 30. a 60. rokmi boli vykonané ešte ďalšie rozšírenia.
Začiatkom rokov 1906 a 1908 slúžila stanica pre Parížske metro: linka 4, ktorá križuje Paríž zo severu na juh a konečná zastávka linka 5, ktorá bola rozšírená ešte do stanice Gare du Lyon. V 30. rokoch bola linka 5 rozšírená smerom k predmestiam Pantin a Bobigny. Linka 2 (stanica La Chapelle) bola spojená s Gare du Nord podzemným tunelom. Jeden vstupoval do stanice metra a namiesto vychádzania schodmi, ktoré vedú k zvýšenej linke metra (celá Linka 2 nie je vyvýšená), zostupuje niekoľkými schodiskami predtým, než prejde dlhú, oblúkovitú kruhovú predsieň, ktorou sa vstupuje do stanice.
Nakoniec v roku 1994, príchodom vlakov Eurostar, boli zavedené ďalšie reorganizácie dráh:
Nepokoje v roku 2007.
Bežná lístková kontrola na Gare du Nord (v časti vlakov RER) sa zmenila na vzburu, ktorá trvala do skorého rána. 27. marca 2007 okolo 16:00 miestneho času kontrolóri RATP kontrolovali 33 ročného imigranta z Konga, ktorý nemal lístok ani identifikačný preukaz. Očité svedectvá sa líšia v tom, ako bola inšpekcia vykonaná. Podľa jedných sa kontrolóri k mužovi správali hrubo a bol poranený jedným z nich. Okolnosti zadržania rozhorčili okolostojacich. Boli zavolané policajné posily, ale ľudia podporujúci muža si tiež zavolali posily. Niekoľko stoviek ľudí (200 až 400 v závislosti na svedkoch) sa bilo s políciou v suteréne železničnej stanice a v spojenej stanici metra osem hodín do noci. Niektorí hádzali na políciu plastové fľaše s nápojmi, rozbíjali výklady, automaty a informačné monitory v hlavnej hale. Vzbúrenci skandovali heslá ako "polícia je všade, spravodlivosť nikde" alebo "preč so štátom, políciou a šéfmi". Polícia zadržala prinajmenšom deviatich ľudí a dvaja boli poranení.
V modernej kultúre.
Stanica Gare du Nord slúžila ako pozadie mnohým francúzskym filmom, napríklad Erazmus 2.
V amerických filmoch je vidieť exteriér aj interiér Gare du Nord vo filme z roku 2002 Agent bez minulosti s Mattom Damonom, v poslednej časti trilógie Bournovo ultimátum z roku 2007, ako aj vo filmoch Dannyho dvanástka z roku 2004 a Prázdniny pána Beana z roku 2007.
Stanica bola taktiež spomínaná v knihe Da Vinciho kód od Dana Browna.

</doc>
<doc id="198585" url="https://sk.wikipedia.org/wiki?curid=198585" title="Trúchlohra">
Trúchlohra



</doc>
<doc id="198589" url="https://sk.wikipedia.org/wiki?curid=198589" title="Eurotunnel">
Eurotunnel



</doc>
<doc id="198592" url="https://sk.wikipedia.org/wiki?curid=198592" title="Core 2">
Core 2



</doc>
<doc id="198593" url="https://sk.wikipedia.org/wiki?curid=198593" title="Jorge Anaya">
Jorge Anaya

Jorge Isaac Anaya (* 20. september 1926, Bahía Blanca, Argentína – † 9. január 2008, Buenos Aires, Argentína) bol vrchný veliteľ argentínskeho námorníctva počas vojenskej junty, ktorá trvala v rokoch 1976 až 1983.
Dosiahol hodnosť kontradmirála a bol jedným z tých, ktorí presadzovali obsadenie Falklandských ostrovov, čo viedlo k ozbrojenému stretu s Veľkou Britániou. Počas konfliktu schválil operáciu "Algeciras" - neúspešný pokus o sabotáž britských vojnových plavidiel v Gibraltáre.

</doc>
<doc id="198597" url="https://sk.wikipedia.org/wiki?curid=198597" title="Nabú">
Nabú

Nabú bol bohom Novobabylonskej ríše. Jeho meno v preklade znamená Ten, kto povoláva alebo Ten, kto žiari. Bol spätý s planétou Merkúr. Syn najvyššieho boha Starobabylonskej ríše Marduka. Centrom jeho kultu bolo mesto Borsippa (dnešný Birs Nimrúd), v ktorom mal Ézida (Stálosť) s chrámovou vežou Euriminanki (Dom siedmich otcov neba a zeme). 
Jeho manželkou bola bohyňa Tašnetum (Porozumenie), alebo bohyňa Nanaja.
Nabú napísal Tabuľky osudu, kde bolo opísané všetko dianie. Neskôr jeho moc začala upadať a stal sa bohom vegetácie, obilia a prameňov. V mytológii nemá veľký význam, v starých textoch sa nespomína a v neskorších textoch zohráva úlohu iba pri obradoch. Jeho znakom bolo rydlo.
Nabú sa dostal do povedomia Babylončanov v 1. tisícročí pred Kr., keď bol označený za syna boha Marduka a Zarpanitu.

</doc>
<doc id="198599" url="https://sk.wikipedia.org/wiki?curid=198599" title="Hilary Swanková">
Hilary Swanková

Hilary Ann Swank (* 30. júl 1974, Lincoln, Nebraska, USA) je americká herečka.
Jej herecká kariéra začala malou rolou vo filme "Buffy the Vampire Slayer" (1992) a potom v hlavnou úlohou vo filme "The Next Karate Kid" (1994). 
Získala dvoch Oscarov, prvého za hlavnú úlohu vo filme "Chlapci neplačú" (1999) a druhého za stvárnenie Maggie Fitzgeraldovej vo filme "Million Dollar Baby" (2004).

</doc>
<doc id="198601" url="https://sk.wikipedia.org/wiki?curid=198601" title="Stupnica">
Stupnica

Stupnica môže byť:

</doc>
<doc id="198602" url="https://sk.wikipedia.org/wiki?curid=198602" title="OpenID">
OpenID

OpenID je systém pre decentralizovanú správu identít. Pri návšteve webových stránok podporujúcich OpenID nie je potrebné používať obvyklé prihlasovacie údaje ako meno a heslo. Namiesto toho sa stačí predtým jednorazovo zaregistrovať u poskytovateľa OpenID identity a túto identitu potom využívať počas registrácie aj pri opätovnom prihlasovaní na stránkach. Keďže OpenID je decentralizovaný systém, akékoľvek webové sídlo môže využívať OpenID softvér na poskytovanie služieb správy identít, takže je možné potvrdzovať digitálnu identitu bez závislosti na jedinom centralizovanom riešení.
OpenID si osvojujú aj veľké webové sídla organizácií ako Yahoo, Google, AOL a Orange, ktoré sa stávajú jeho poskytovateľmi.
História.
OpenID pôvodne vyvinul Brad Fitzpatrick z portálu LiveJournal, no v súčasnosti tento pojem obsahuje viacero ďalších technológií. Ďalšie špecifikácie OpenID sa majú na stránkach openid.net vyvíjať meritokratickým spôsobom, za účasti mnohých technologických firiem, užívateľských združení a open source vývojárov.
Skupina predajcov v auguste 2006 ohlásila finančnú podporu v objeme 50.000 US$ na pomoc pri vývoji každému z prvých desiatich open source projektov, ktoré majú implementovať podporu pre OpenID.
V súčasnosti je rozbehnutý vývoj OpenID autentikácie 2.0, ktorá používa protokol Yadis. OpenID sa vyvíja do oveľa komplexnejšieho frameworku, ktorý bude popri overovaní totožnosti podporovať aj ďalšie služby súvisiace s identitou.
Rozšírenosť.
V júli 2007 bolo na internete vyše 120 miliónov OpenID identít a približne 4.500 webových sídiel malo zabudovanú podporu OpenID.
AOL poskytuje OpenID identitu vo forme "openid.aol.com/užívateľské_meno".
idproxy.net poskytuje OpenID pre užívateľov Yahoo!.
Orange ponúka OpenID pre svojich 40 miliónov predplatiteľov širokopásmového internetu.
Six Apart prevádzkuje bloggerské portály LiveJournal a Vox. Oba podporuj´u OpenID, Vox ako poskytovateľ a LiveJournal ako poskytovateľ aj využívateľ.
Wordpress.com tiež poskytuje OpenID.
Drupal od verzie 6.0 má už v jadre podporu OpenID.
Ďalšie služby akceptujú OpenID ako alternatívu k registrácii.
Užívatelia Yahoo! budú môcť využívať svoje Yahoo účty ako OpenID koncom januára 2008 počnúc.

</doc>
<doc id="198604" url="https://sk.wikipedia.org/wiki?curid=198604" title="13. gardová strelecká divízia">
13. gardová strelecká divízia

13. gardová strelecká divízia bola sovietska pechotná divízia sformovaná počas druhej svetovej vojny. Jednotka sa výrazne zapojila do bojov počas bitky o Stalingrad. Veliteľmi divízie boli v rokoch 1942 - 1943 generál A. I. Rodimcev, 1943 - 1944 generál G.V. Baklanov a do roku 1944 do konca vojny plukovník V.N. Komarov. Od 23. septembra 1943 tiež označovaná ako 13. poltavská gardová strelecká divízia.
Dejiny jednotky.
Divízia bola sformovaná z pôvodnej 87. streleckej divízie. Pôvodná 87. strelecká divízia bola sformovaná zo zvyškov jednotiek 5. brigády a 3. výsadkového zboru, ktoré sa vyaznamenali a neskôr boli obkľúčené počas bojov o Kyjev v lete 1941. Veliteľom divízie bol plukovník výsadkových vojsk A. I. Rodimcev. Prívlastok gardová jednotka získala za bojové úspechy od 6. novembra do konca roku 1941 dňa 19. januára 1942.
V máji 1942 bola 13. gardová divízia nasadená do bojov počas druhej bitky o Charkov, kde sa zúčastnila útoku z oblasti Volčanska. Sovietske vojská sa na tomto úseku vyhli nemeckému obkľúčeniu a ustúpili. Divízia pri týchto bojoch stratila asi polovicu svojej živej sily. Plukovník Rodimcev bol za úspešné vedenie jednotky povýšený do hodnosti generálmajora.
Po doplnení mužstva na plný stav 10 000 mužov bola použitá ako posila 62. armády bojujúcej už vyše mesiaca v Stalingrade. Asi tisíc jej mužov však nemalo pred prechodom cez rieku zbrane . Časť z nich bola ozbrojená už na východnom brehu v Krasnej Svobode, no zvyšok neozbrojených mužov dostal zbrane až po vylodení na západnom Stalingradskom prehu Volgy. Celá jednotka (s výnimkou divízneho delostrelectva, ktoré zostalo na východnom brehu) prekročila rieku v noci z 14. na 15. septembra 1942, v období kedy bola obrana mesta kriticky vypätá a obrancovia už nemali žiadne zálohy. Jej pluky zasiahli do bojov z chodu bez toho, aby mali dostatok času na rekognoskáciu a prieskum. Divízia mala zaistiť oblasť južne od Mamajovej mohyly, centrum mesta s hlavnou železničnou stanicou a domami odborníkov až po rieku Carica. Jednotka narazila na nemeckú 71. pechotnú divíziu a v ťažkých pouličných bojoch zastavila jej postup. Železničná stanica v priebehu prvého dňa bojov prešla 4 krát z rúk do rúk. Za toto obdobie stratila 13. gardová strelecká divízia 3000 mužov. Počas bitky sa vyznamenalo viacero príslušníkov divízie ako seržant J.F. Pavlov, počas bojov o domy odborníkov, alebo poručík A.K. Dragan pri bojoch o okolie železničnej stanice. Na konci bojov vo februári 1943 zostalo z celej divízie bojaschopných len okolo 300 mužov.
Po skončení bitky o Stalingrad, bola jednotka vyňatá zo síl 62. armády Stalingradského frontu a pridelená 5. gardovej tankovej armáde Voronežskému frontu. Bola doplnená a ponechaná v zálohe v južnej časti Kurského oblúka. Neskôr zasiahla v útočnej fáze bitky o Kursk, počas operácie Rumjancev ako súčasť 32. gardového streleckého zboru. Spolu s 5. gardovou tankovou armádou sa jednotka prebojovala počas Kirovogradskej a černigovsko-poltavskej ofenzívy až k Dnepru. 23. septembra 1943 divízia za úspechy v bojoch v okolí Poltavy získala prívlastok „poltavská“. Počas nasledujúcich bitiek sprevádzala 1. ukrajinský front bojmi na Dnepri, ľvovsko-sandomierzskej ofenzívy, kde opustila sovietske územie.
Ďalej útočila na hlavnom berlínskom smere, v hornom a dolnom Sliezsku. Cesta gardových vojakov sa skončila po bitke o Berlín počas Pražskej operácie. Divízia zostala súčasťou južnej skupiny vojsk, bola reorganizovaná na 13. gardovú mechanizovanú divíziu a v 50. rokoch nakoniec rozpustená. V tradícií jednotky mala pokračovať 13. gardová tanková divízia, ktorú sformovali s časti jednotiek bývalej južnej skupiny vojsk. No i tá bola napokon koncom 80. rokov rozpustená.

</doc>
<doc id="198607" url="https://sk.wikipedia.org/wiki?curid=198607" title="Hilary Swank">
Hilary Swank



</doc>
<doc id="198610" url="https://sk.wikipedia.org/wiki?curid=198610" title="Malý Studený potok">
Malý Studený potok



</doc>
<doc id="198611" url="https://sk.wikipedia.org/wiki?curid=198611" title="Veľký Studený potok">
Veľký Studený potok



</doc>
<doc id="198613" url="https://sk.wikipedia.org/wiki?curid=198613" title="Reinhold Bilgeri">
Reinhold Bilgeri

Reinhold Bilgeri (* 26. marec 1950, Hohenems, Rakúsko) je rakúsky spevák a literát. Patrí k najúspešnejším predstaviteľom takzvaného Austropopu.

</doc>
<doc id="198630" url="https://sk.wikipedia.org/wiki?curid=198630" title="Xavier Naidoo">
Xavier Naidoo

Xavier Kurt Naidoo [] (* 2. október 1971, Mannheim, Západné Nemecko) je nemecký spevák a skladateľ. Z otcovej strany je tamilského pôvodu a zo strany matky juhoafrického/arabského pôvodu. Má charakteristický citovo zafarbený hlas, spieva po nemecky a príležitostne po anglicky. Je spoluzakladateľom hudobnej skupiny Söhne Mannheims. 
Xavierov hudobný štýl je zmesou soulu, r&amp;b a hip hopu. V textoch jeho piesni sa často objavuje náboženská téma, keďže je silne veriaci. 
V roku 2002 vydal úspešný dvojalbum "Zwischenspiel/Alles für den Herrn", doteraz najväčší úspech však dosiahol roku 2003, keď nahral s americkým raperom RZA singel „Ich kenne nichts (Das so schön ist wie Du)“, ktorý vyšiel na treťom sólovom albume RZA s názvom "The World According to RZA". 
V roku 2006 nahral singel "Danke", v ktorom sa poďakoval nemeckej futbalovej reprezentácii za tretie miesto na Majstrovstvách sveta vo futbale 2006.

</doc>
<doc id="198631" url="https://sk.wikipedia.org/wiki?curid=198631" title="Charta základných práv EÚ">
Charta základných práv EÚ



</doc>
<doc id="198644" url="https://sk.wikipedia.org/wiki?curid=198644" title="Environmentalistika">
Environmentalistika

Environmentalistika je náuka o životnom prostredí. Využíva poznatky vedného odboru ekológie, skúma pôsobenie človeka na ekosystémy, zaoberá sa prevenciou znečisťovania životného prostredia, nápravou vzniknutých škôd a prevenciou nežiaducich zásahov. 
Environmentalistika zahrňuje tiež ochranu prírody, monitoring zložiek životného prostredia, využívania prírodných zdrojov, hospodárenia s energiami, starostlivosť o zdravie ľudskej populácie a pod.
Environmentalistika je teda náuka o životnom prostredí človeka, alebo technológia životného prostredia.

</doc>
<doc id="198646" url="https://sk.wikipedia.org/wiki?curid=198646" title="Vratislav Greško">
Vratislav Greško

Vratislav Greško (* 24. júl 1977, Tajov) je slovenský futbalista. Hral na pozícií ľavého obrancu, no bol schopný hrať aj na pozícií ľavého stredopoliara.
Hráčska kariéra.
Narodil sa v obci Tajov neďaleko Banskej Bystrice. Jeho prvým ligovým klubom bola FK Dukla Banská Bystrica, v roku 1997 prestúpil do Interu Bratislava. V roku 1999 prestúpil do bundesligového klubu Bayer 04 Leverkusen. 10. júla 1999 prvýkrát nastúpil za Leverkusen, bolo to v pohárovom zápase proti 1. FC Kaiserslautern.
Stal sa členom reprezentácie do 21 rokov, ktorá dosiahla úspech v kvalifikácií a následne aj na Majstrovstvách Európy, kde obsadili 4. miesto. Neskôr bol náhradníkom na Olympijských hrách v Sydney v roku 2000.
Na začiatku sezóny 2000 – 01 podpísal štvorročný kontrakt so slávnym talianskym klubom Inter Miláno. Na konci sezóny 2000 – 01 prišiel Inter o titul, pričom v poslednom zápase prehral s Laziom Rím. Tento zápas bol pre Greška posledným v jeho drese.
Pred ďalšou sezónou ponúkala za Greška talianska Parma 645 miliónov korún. S klubom podpísal zmluvu, ale počas nasledujúcej sezóny hral len v piatich zápasoch.
Manažér anglického klbu Blackburn Rovers F.C. Graeme Souness hľadal ľavého obrancu do svojho klubu a Greško prišiel do tohto klubu na štvormesačné hosťovanie. Neskôr s klubom podpísal trojročnú zmluvu. V sezóne 2004 – 05 pre komplikované zranenie krížových kolenných väzov nehral.
V septembri 2006 podpísal kontrakt s nemeckým klubom 1. FC Norimberg, stal sa tak spoluhráčom Róberta Vitteka a Mareka Mintála. Celkovo nastúpil v tejto sezóne v Bundeslige v 15 zápasoch, strelil 1 gól. Klub sa v júli nasledujúceho roku rozhodol neuplatniť opciu na predĺženie kontraktu Greška.
Od 4. júla 2007 bol hráčom Bayer 04 Leverkusen do ktorého sa vrátil po takmer siedmich rokoch. 20. februára 2008 ohlásil koniec reprezentačnej kariéry. Od roku 2011 bol hráčom Podbrezovej. V roku 2015 ukončil hráčsku kariéru a v klube pôsobil ako viceprezident až do februára 2018. 

</doc>
<doc id="198654" url="https://sk.wikipedia.org/wiki?curid=198654" title="Marek Vadas">
Marek Vadas

Marek Vadas (27. máj 1971, Košice) je slovenský spisovateľ. Po maturite na gymnáziu v rodisku (1989) vyštudoval slovenčinu a estetiku na Filozofickej fakulte Univerzity Komenského v Bratislave (1989-1995). Absolvoval zatiaľ sedem pobytov v západnej a rovníkovej Afrike; dlhodobo pôsobí ako zamestnanec Slovenského literárneho centra (predtým Literárneho informačného centra) v Bratislave; aktuálne vo funkcii šéfredaktora periodika Knižná revue. 
Knižne debutoval v polovici deväťdesiatych rokov minulého storočia experimentálne ladenou prózou s postmoderným nádychom (Malý román, viď nižšie); v spolupráci s Emanom Erdélyim vytvoril dva parodické texty, v ktorých využil komponenty karikatúrnej grotesky. V tvorbe z ďalšieho obdobia zreteľne rezonuje inšpirácia zámorskými cestami a svojsky, originálne uchopené postupy magického realizmu. Za svoju knihu "Liečiteľ" dostal v roku 2007 Cenu Anasoft litera.Patrí k najvýraznejším predstaviteľom staršej strednej generácie slovenskej prózy a k najprekladanejším slovenským autorom v zahraničí. 

</doc>
<doc id="198659" url="https://sk.wikipedia.org/wiki?curid=198659" title="Ipoltica (dolina)">
Ipoltica (dolina)

Ipoltica je dlhá dolina na severnej strane Nízkych Tatier, vyúsťujúca pri vodnej nádrži Čierny Váh.
Preteká ňou rovnomenný potok. Vedie ňou modro značkovaný chodník od vodnej nádrže Čierny Váh cez sedlo Priehybka až do Heľpy. V hornej časti sa vetví na Ráztoky, Dikulu a Medvediu dolinu.
Geologicky významná lokalita, prechádzajúca kompletným sledom karbónsko-permských súvrství chočského príkrovu (hronika), ktoré sa podľa typovej lokality v doline nazývajú ipoltická skupina (predtým aj tzv. melafýrová séria).

</doc>
<doc id="198660" url="https://sk.wikipedia.org/wiki?curid=198660" title="Bystrá dolina (Ďumbierske Tatry)">
Bystrá dolina (Ďumbierske Tatry)

Bystrá dolina je dlhá dolina na južnej strane Nízkych Tatier, prebieha v smere sever-juh od hlavného hrebeňa pohoria. Vyúsťuje do Horehronského podolia pri obci Bystrá. Preteká ňou riečka Bystrianka.
Okrem zeleno značkovaného chodníka ňou vedie cesta II. triedy č. 584, ktorá končí pri horskom hoteli Srdiečko. V jej dolnej časti je známe rekreačné stredisko Tále, v hornej časti strediská Srdiečko a Kosodrevina.

</doc>
<doc id="198669" url="https://sk.wikipedia.org/wiki?curid=198669" title="David James">
David James

David Benjamin James (* 1. august 1970, Welwyn Garden City) je anglický futbalový brankár pôsobiaci v klube Portsmouth FC.
Portsmouth F.C..
Do tohto klubu prišiel od ligového konkurenta z Manchestru City, v ktorom predtým pôsobil 2 roky. Klub zaňho vyplatil odstupné vo výške £1,2.

</doc>
<doc id="198674" url="https://sk.wikipedia.org/wiki?curid=198674" title="Zoznam jazier Írska">
Zoznam jazier Írska

Zoznam jazier Írska obsahuje zoznam jazier na ostrove. Jazerá v Írsku sú prevažne ľadovcového pôvodu a po írsky sa nazývajú "loughs" (čo je ekvivalent škótskeho "lochs"). Najväčšie jazero je Lough Neagh v Severnom Írsku.

</doc>
<doc id="198680" url="https://sk.wikipedia.org/wiki?curid=198680" title="TrackMania">
TrackMania

TrackMania je úspešná séria arkádových pretekárskych hier pre Windows. Stala sa známou najmä vďaka pretekom, ktoré vyskúšajú hráčovu šikovnosť na tratiach, ktoré si môžu postaviť sami hráči. Túto sériu vydáva francúzska spoločnosť Nadeo pre PC. Nasledujúc súčasný trend výberu áut, tratí, Nadeo vytvoril unikátny systém tvorby vlastných tratí, založený na jednoduchom skladaní blokov. Podobný nápad bol použitý napríklad v hre Stunts. Na rozdiel od iných hier, "TrackMania" nechá hráča prechádzať trať koľkokrát chce, pokiaľ neskončí časový limit. Hráč sa môže obnoviť na štarte, koľkokrát chce, v záujme čo najlepšieho času. Pri multiplayer hre nemôžu hráči prísť do kolízie, aj keď hrajú na tej istej trati, takisto v záujme času. 
História.
V tejto sérií momentálne existuje 9 základných hier, posledná bola vydaná v roku 2020.
Hry.
TrackMania (TMO).
Trate.
"TrackMania" obsahuje vopred skonštruované trate v sekcií "single player", kde môžu hráči získavať alebo odomykať "coppers", ktoré predstavujú menu v hre. Taktiež je možný mód vlastnej tvorby, kde môžu hráči využiť túto menu na zakúpenie "blokov" pre svoju trať. Existujú tri základné prostredia v ktorých sa dá tvoriť: Rally, Snežné a Púšť. Ku každému taktiež zodpovedá osobitné jedinečné auto. Existujú tri formy herného módu a to Race, Puzzle a Survival. Survival mód sa však v neskorších verziách tejto hry neujal.
Autá.
"TrackMania" obsahuje tri formy áut, rally super minis (Renault), alpine 4x4s (Suzuki), a speed muscle cars (Ford Escort). Každé obsahuje ešte niekoľko možných výzorov čo dokopy tvorí 87 možných áut z ktorých sa dá vyberať.V hre sa taktiež nachádza aj built-in mód kde si môže hráč prispôsobiť vzhľad auta.
TrackMania Nations.
27.1.2006, Nadeo vydali TMN, čiastočne ako promo pre ESWC, čo je profesionálna súťaž v gamingu, je taktiež najrozšírenejšou a najznámejšou verziou TrackManie. Hra obsahuje 100 single player tratí, no táto verzia hlavne prerazila ako online hra. Jedna z najväčších vychytávok s akou táto verzia prišla je leader board, teda rebríček najlepších hráčov. Hráči súťažia o najlepšie časy a tým získavajú body. 5 najlepších hráčov je možno vidieť v hlavnej stránke hry. TMN sa ihneď stala populárnou s vyše miliónom novo registrovaných ľudí. 
9.12.2010 bol kvôli zabezpečovaniu in-game reklamy zavedený do hry "FreeZone" mód, čo znamenalo, že hráči bez plateného účtu boli obmedzení iba na trate zadarmo a hráč mohol odohrať len 5 tratí a potom bol obmedzený na "spectator" mód, teda sa nemohol hry priamo zúčastniť. Toto obmedzenie bolo však možné obísť, a to tým, že hráč počas zmeny tratí napísal do príkazového riadku pokyn "AFK", čo znamená byť mimo klávesnice, teda ho medzi danými kolami nezarátalo a mohol hrať ďalej. 
TrackMania Forever.
7.10.2007 Nadeo vyhlásilo, že sa vylepšujú už vytvorené verzie. Boli to vylepšené verzie TMU a TMN. Obe verzie mali pridané "Forever" na koniec názvu a zdieľali onlline servery. Nadeo vylepšovalo tieto verzie z dôvodu, že považovali kvalitu už vytvoreného kontentu za dôležitejšiu ako vytváranie nových prostredí. TM United Forever bolo vydané 15.4:2008, TM Nations Forever bolo vydané deň na to.
TrackMania DS.
Táto edícia bola zaradená do produkcie Firebrand Games, a bola vydaná v Európe 14.11.2008 a v USA Atlusom v 17.3.2009. Bola to verzia TrackManie Pre Nintendo DS, osahovala ako single-player tak multiplayer hry a vyše 100 tratí a tri herné módy: "Race", "Platform" a "Puzzle". Z celkovo v tom čase siedmych prostredí boli v tejto verzií iba tri, a to tri pôvodné: "Rally", "Desert" a "Stadium". Hráči mohli síce medzi sebou zdieľať trate, no neexistovali online servery. 
TrackMania 2.
TrackMania 2: Canyon.
Ako predošlé TrackMania hry, hráči mohli ako hrať, tak aj vytvárať vlastné trate. V tejto verzií sa však objavilo nové prostredie: "Canyon". Hra obsahovala módy "Race" a "Platform". 
TrackMania 2: Stadium.
"O TrackMania 2: Stadium" sa dalo vedieť už 2.11.2012. Prostredie bolo však verejnosti sprístupnené až 27.2.2013. Táto verzia obsahuje "Stadium" mód z verzie TMN. Bola však vylepšená grafika, ManiaPlanet klient a rozhranie. Hra bola oficiálne vydaná 20.6.2013.
TrackMania 2: Valley.
"TrackMania 2: Valley" bola oznámená 2.11.2012. Toto prostredie bolo sprístupnené na ManiaPlanet 4.7-2013.
TrackMania 2: Lagoon.
"TrackMania 2: Lagoon" bola oznámená 9.5.2017. Toto prostredie bolo sprístupnené na ManiaPlanet 23.5.2017. S týmto novým prírastkom sa ManiaPlanet začala nazývať "ManiaPlanet 4".
Trackmania (2020).
Remake hry Trackmania Nations bol ohlásený pre Microsoft Windows 29. februára 2020 a mal byť vydaný 5. mája 2020, ale kvôli pandémii COVID-19 bol odložený až na 1. júla 2020. Na konzoly a cloudové platformy bola hra vydaná 15. mája 2023. Základná hra je free-to-play, avšak k dispozícii je aj predplatné, ktoré pridáva do hry online udalosti, editor auta a pod.
Prostredia.
Táto hra momentálne obsahuje nasledujúce prostredia: "Desert" (alebo Speed v TMO), "Rally", "Snow" (alebo Alpine v TMO), "Bay", "Coast", "Island", "Stadium", "Canyon", "Valley", and "Lagoon".

</doc>
<doc id="198681" url="https://sk.wikipedia.org/wiki?curid=198681" title="Basset">
Basset



</doc>
<doc id="198682" url="https://sk.wikipedia.org/wiki?curid=198682" title="Basset Hound">
Basset Hound



</doc>
<doc id="198688" url="https://sk.wikipedia.org/wiki?curid=198688" title="Dansk-svensk gårdshund">
Dansk-svensk gårdshund

Dansk-svensk gårdshund (v krajinách pôvodu známy tiež ako ”Kvik-hund” ) je plemeno psa definitívne uznané FCI v roku 2019 po číslom 356. Od roku 1987 je uznaný klubmi v Dánsku a Švédsku v skupine 2 (pinče a bradáče). V Dánsku patrí medzi veľmi obľúbené plemená, objavil sa tiež v miestnom televíznom seriáli Matador. 
Vzhľad.
Plemeno je exteriérom podobné jack russellovi alebo hladkosrstému foxteriérovi. Telo je kvadratického rámca. Má krátku, na väčšine tela bielu srsť s hnedými a čiernymi znakmi. Má klopené uši. Je priateľský a čulý.
Temperament.
Dánsko-švédsky strážny pes je aktívne plemeno vhodné na stráženie majetku ako aj lov či kynologické športy ako je napr. agility alebo obedience. 

</doc>
<doc id="198689" url="https://sk.wikipedia.org/wiki?curid=198689" title="Dansk-Svensk Gårdshund">
Dansk-Svensk Gårdshund



</doc>
<doc id="198690" url="https://sk.wikipedia.org/wiki?curid=198690" title="Dansk-Svensk Gårdhund">
Dansk-Svensk Gårdhund



</doc>
<doc id="198693" url="https://sk.wikipedia.org/wiki?curid=198693" title="Masový hrob maďarských Levente v Petržalke z apríla 1945">
Masový hrob maďarských Levente v Petržalke z apríla 1945

Masový hrob maďarských Levente v Petržalke z apríla 1945 sa nachádza v bývalom protileteckom zákope na ľavom brehu Dunaja. Obsahuje pozostatky 90-tich maďarských chlapcov vo veku 16-20 rokov, príslušníkov mládežníckej organizácie Levente (organizácia) (maďarská obdoba Hlinkovej mládeže), ktorých v posledných mesiacoch vojny na základe dohody Szálasiho a Hitlera Maďarsko poskytlo ako pracovnú silu pre Ríšu. Bol objavený náhodou v máji 1947, keď sa hľadalo telo bratislavského občana Ervina Bacušana, ktorý sa stal obeťou vraždy.
Chlapci sa po skončení vojny vracali z Drážďan, kde boli pracovne nasadení, domov cez Bratislavu. Tu boli zadržaní a internovaní v petržalskom tábore. V Petržalke bol v tom čase sústreďovací tábor, kam boli po oslobodení Bratislavy v rámci prebiehajúcej protimaďarskej kampane pozvážaní všetci Maďari z Bratislavy a okolia.
V júli 1945 dôstojníci československej bezpečnosti - bývalí partizáni - v spolupráci s veliteľom tábora chlapcov najprv olúpili o ich osobné cennosti, následne odviedli do lesa smerom k rakúskym hraniciam a tam ich postrieľali. Ich telá zahrabali do protileteckého zákopu, ktorý sovietska armáda vykopala na petržalskej strane začiatkom apríla 1945.
Podľa denníka Demokratickej strany "Čas" z 28. 5. 1947 boli vinníci - traja príslušníci čsl. bezpečnosti - postavení pred vojenský tribunál, ktorí ich 24. 5. 1947 odsúdil. Bližšie informácie o páchateľoch priniesol orgán antifašistického odboja "Hlas oslobodených" zo 4. apríla 1947. Denník "Čas" sa téme venoval aj v čísle z 23. 5. 1947, kde vyjadril počudovanie nad tým, prečo sa "Pravda" snaží prípad ututlať a 31. 5. 1947, keď oznamuje čitateľom, že prípad bol odovzdaný civilným orgánom, ktorí vypracujú oficiálnu správu. K tomu ale už nikdy nedošlo. Vinníci boli amnestovaní na základe zákona č. 115/1946, ktorý udeľoval amnestiu na všetky trestné činy spáchané na úkor Nemcov a Maďarov. 
Denník "Čas" sa k prípadu vrátil ešte 21. 12. 1947, v súvislosti s interpeláciou poslancov J. Baharku a M. Géciho na povereníka vnútra M. Ferjenčíka v tejto veci. V odpovedi na interpeláciu M. Géciho vystúpil komunistický poslanec A. Pšenička, ktorý otázky označil za bezočivú provokáciu. 
To bola súčasne posledná zmienka v československej tlači o tejto udalosti, ktorá sa spolu s Přerovskou tragédiou a perzekúciou Maďarov v Československu v rokoch 1945-1948 všeobecne stala absolútnym tabu pre (česko)slovenskú historiografiu. Po r. 1989 sa téme venoval Kálmán Janics, ktorý opísal aj svoj pokus z r. 1964 anonymným listom zastrašiť jedného z páchateľov, ktorý v tom čase kandidoval za poslanca federálneho zhromaždenia. Uvedený list sa stal po r. 1970 jednou z príčin prenasledovania samotného K. Janicsa zo strany Štb.

</doc>
<doc id="198697" url="https://sk.wikipedia.org/wiki?curid=198697" title="Phillipe Pétain">
Phillipe Pétain



</doc>
<doc id="198700" url="https://sk.wikipedia.org/wiki?curid=198700" title="Sojuz 8">
Sojuz 8

 
Sojuz 8 () bol sovietsky pilotovaný kozmický let v rámci programu Sojuz. Sojuz 8 bol súčasťou spoločnej sovietskej kozmickej misie spolu s misiami Sojuz 6 a Sojuz 7, ktoré sa stretli na obežnej dráhe v rovnakom čase, a vyniesli sedem kozmonautov. 
Posádka pozostávala z veliteľa Vladimira Šatalova a palubného inžiniera Alexeja Jelisejeva, ktorých úlohou bolo spojiť sa s loďou Sojuz 7 a uskutočniť presun posádky, tak ako pri misiách Sojuz 4 a Sojuz 5. Úlohou misie Sojuz 6 bolo filmovať priebeh operácie.
Cieľ misie nebol uskutočnený z dôvodu poruchy vybavenia. Bolo to naposledy, čo sa sovietske zariadenie pre pristávanie na Mesiaci s posádkou testovalo na obežnej dráhe a zlyhanie, zdá sa, bolo jednou z príčin ukončenia programu. Volací znak kozmickej lode bol „Granit“.
Priebeh letu.
Loď odštartovala dňa 13. októbra 1969 z kozmodrómu Bajkonur. Bola navedená na obežnú dráhu vo výške 204,5 – 223,7 km s dobou obehu 88,61 minút. Deň predtým vyštartovala na obežnú dráhu loď Sojuz 7 a dva dni predtým, 11. októbra 1969 loď Sojuz 6, takže v priebehu niekoľkých hodín boli na obežnej dráhe Zeme naraz tri sovietske kozmické lode a spoločne tiež komunikovali. Vladimir Šatalov bol vedúcim celej sedmičky kozmonautov na obežnej dráhe. V programe bolo spojenie s loďou Sojuz 7, ale táto operácia za pasívneho prizerania tretej lode Sojuz 6 zlyhala. Lode sa len priblížili na vzdialenosť 500 metrov. Pri priblížení bolo vyskúšané použitie svetelných signálov pre komunikáciu. Počas letu bolo uskutočnené aj televízne vysielanie z paluby lode.
Potom, čo druhé dve lode pristáli na Zemi, nadviazala posádka Sojuzu 8 vtedy experimentálne rádiové spojenie so sovietskou výskumnou loďou plávajúcou v Atlantiku prostredníctvom spojovacej družice Molnija.
Návratový modul Sojuzu 8 úspešne pristál v kazašskej stepi po takmer piatich dňoch letu, 18. októbra 1969, 145 km severne od Karagandy. 

</doc>
<doc id="198703" url="https://sk.wikipedia.org/wiki?curid=198703" title="Christian Bale">
Christian Bale

Christian Charles Philip Bale (* 30. január 1974, Haverfordwest, Wales, Spojené kráľovstvo) je britský herec, rodák z Walesu. 
V trinástich rokoch si zahral anglického chlapca oddeleného od svojich rodičov počas 2. svetovej vojny vo filme Stevena Spielberga Ríša slnka. Zahral si aj sériového vraha Patricka Batemana v Americkom psychu (2000), či Bruca Wayna/Batmana vo filmoch Christophera Nolana Batman začína (2005), Temný rytier (2008) a Návrat Temného rytiera (2012). Rok 2019 priniesol film Ford v Ferrari kde si zahral legendárneho pretekára Kena Milesa.
V roku 2010 hral Dickyho Eklunda v životopisnom filme Fighter. Práve za túto rolu získal v roku 2011 Oscara, Zlatý glóbus a mnoho iných ocenení za najlepšiu vedľajšiu úlohu.
Osobný život.
29. januára 2000 si vzal Sibi Blazic, bývalú modelku a vizážistku. Spolu majú dcéru Emmeline, ktorá sa narodila 27. marca 2005 v Sante Monice v Kalifornii. Od roku 1992 býva Bale v Los Angeles.
Má tri staršie sestry: Erin – hudobníčka, Sharon – počítačová odborníčka a Louise – divadelná herečka a režisérka. Rovnako ako jeho zosnulý otec David Bale podporuje ekologické skupiny ako Greenpeace, či WWF.

</doc>
<doc id="198705" url="https://sk.wikipedia.org/wiki?curid=198705" title="Iridium (družica)">
Iridium (družica)

Iridium je systém 66 aktívnych komunikačných družíc. Umožňuje celosvetové hlasové a dátové prenosy použitím satelitného telefónu. Sieť Iridium je unikátna, pretože pokrýva celú Zem, zahŕňajúc póly, oceány a vzdušné trate. Telefóny pracujú v pásme 1616,0 – 1626,5 MHz. 
Satelity postupne vyniesli nosiče (rakety): McDonnell Douglas Delta II, Krunichev Proton, China Great Wall LM 2C/SD 
Hlas a message: L-Band 1616-1626.5 MHz
Medzi satelitmi: Ka band 23.18-23.38 GHz 
Downlink: Ka-Band 19.4-19.6 GHz 
Uplink: Ka-Band 29.1-29.3 GHz
Technické údaje siete.
Iridium pozostáva z pozemnej a satelitnej infraštruktúry.
Pozemná terestriálna časť pozostáva z prístupových bodov a technického vybavenia, ktoré zabezpečuje prepojenie medzi inými pozemnými sieťami (celulárne a PSTN siete) a koncovými satelitnými bodmi.
Spoločnosť odvodila názov podľa chemického prvku Irídia; veľkosť súboru družíc projektovaných v počiatočných fázach projektu bola 77 - čo je rovnaké číslo ako protónové číslo Irídia.
Družice sú často viditeľné na nočnej oblohe v podobe zábleskov družíc - fenomén typicky pozorovaný ako krátko trvajúce jasné záblesky svetla. 

</doc>
<doc id="198710" url="https://sk.wikipedia.org/wiki?curid=198710" title="Louis-Napoleon Bonaparte">
Louis-Napoleon Bonaparte



</doc>
<doc id="198711" url="https://sk.wikipedia.org/wiki?curid=198711" title="Númenor">
Númenor

Númenor je fiktívny ostrov ľudí, vyskytujúci sa v diele J.R.R. Tolkiena Silmarillion.
Tvar a členenie.
Obrysom pripomínal päťramennú hviezdu alebo päťuholník, ktorého stredná časť merala asi dvestopäťdesiať míľ od severu na juh aj od východu na západ, a ťahalo sa z neho päť veľkých polostrovných výbežkov. Númenorčania ich pokladali za samostatné oblasti a volali sa Forostar (Severná zem), Andustar (Západná zem), Hyarnustar (Juhozápadná zem), Hyarrostar (Juhovýchodná zem) a Orrostar (Východná zem). Stredná časť sa volala Mittalmar (vnútrozemie).Ľudia z Númenoru chceli od valarov dobyť nesmrteľnosť,ale za to valari zatopili Númenor.

</doc>
<doc id="198712" url="https://sk.wikipedia.org/wiki?curid=198712" title="Perotinus">
Perotinus

Perotinus alebo Perotinus Magnus alebo aj Magister Perotinus či Pérotin bol francúzsky skladateľ, najvýznamnejší predstaviteľ tzv. Notredamskej školy a spolu s magistrom Léoninom autor zbierky Magnus liber organi. Pôsobil v Paríži okolo roku 1200 (dátumy narodenia a úmrtia sú neznáme) ako kapelník katedrály Notre Dame. Je známy vďaka spisom hudobných teoretikov Jana z Garlandie a autora, ktorý písal pod menom Anonym IV, ktorí žili v polovici 13. storočia. 
Dielo.
Perotinus revidoval, skrátil a modernizoval staršiu Léoninovu verziu "Magnus liber organi". Prepísal mnoho skladieb do nových foriem, požíval pokročilejšiu rytmiku. Pridaním nových rytmických foriem predznamenal ďalší vývoj hudby. Nesúhlasil navyše s prílišnou rozťahanosťou pasáží bez zmien, čím zdôraznil potrebu priebežného vnútorného vývoja hudobnej skladby, čo je spolu so zdokonalením skladobnej techniky diskantu rozšírením o tretí a štvrtý hlas zásadným prínosom tohto skladateľa. Zdá sa, že Perotinova tvorba bola veľmi rozsiahla, vytvoril do sto skladieb. 

</doc>
<doc id="198713" url="https://sk.wikipedia.org/wiki?curid=198713" title="One Half">
One Half

OneHalf, nazývaný tiež "Košický mor, Košická hrozba, Slovak Bomber, Explosion II alebo FreeLove" je počítačový vírus zo Slovenska z roku 1994, ktorého počiatky sa datujú do roku 1992.
Išlo o veľmi úspešne šíriaci sa vírus, ktorý bol "polymorfný" (každý jeho „potomok“ sa odlišoval od svojho „rodiča“), "hybridný" (napadal boot sektory aj spustiteľné súbory COM a EXE) a dokázal využiť tzv. technológiu "stealth" (maskovanie pred antivírusovými programami).
Pri každej aktivácii (spustení počítača) zašifroval malú časť pevného disku, zašifrovaný obsah sa po dobu aktivity vírusu javil ako normálny. Vírus robil "driver resp. FAT" ku zašifrovanej oblasti. Po jeho odstránení sa zašifrované údaje stali nečitateľnými a tým boli stratené. V okamihu zašifrovania polovice dát zobrazil hlášku a ukončil sa (čím zlikvidoval zálohované údaje).
"Dis is one half."
"Press any key to continue…"
Vírus používal symetrické šifrovanie a kľúč ukladal v partition table, takže teoreticky bolo možné zašifrované dáta dodatočne rozšifrovať. Ďalšou metódou bolo premiestnenie dát počas aktivity vírusu a až potom jeho následné odstránenie. V dobe svojho rozmachu (malé rozšírenie internetu a s tým spojenými rýchlymi aktualizáciami antivírusového softvéru) sa vírus úspešne prevalil Slovenskom a svetom a jeho zneškodnenie trvalo takmer pol roka.
V roku 2012 bol zverejnený úplný zdrojový kód vírusu, presnejšie varianty 3577, prostredníctvom služby GitHub.
Dodnes (2007) v internetových diskusiách sa na tento vírus spomína, že vírus pochádza z dielne nemenovanej košickej firmy vyrábajúcej antivírusový softvér, ktorá ho použila ako súčasť svojej reklamnej kampane. Súčasťou kampane boli prezentácie vírusu a antivírusového softvéru v TV, rozhlase a tlači. Tieto fakty neboli nikdy oficiálne dokázané.

</doc>
<doc id="198715" url="https://sk.wikipedia.org/wiki?curid=198715" title="Maximiliano Hernández Martínez">
Maximiliano Hernández Martínez

Maximiliano Hernández Martínez (* 21. október 1882, San Matías, Salvádor - † 15. máj 1966, veľkostatok Jamastrán, Honduras) bol salvádorský vojak a diktátor. Pochádzal z ôsmich detí. Po ukončení vojenskej školy v Guatemale sa postupne stal brigádnym generálom. V roku 1931 bol zvolený za viceprezidenta republiky. O deväť mesiacov neskôr, po vojenskom prevrate sa stal prezidentom, čo o rok neskôr potvrdil aj parlament. 
Vládol autoritárskym spôsobom a prostredníctvom dekrétov 13 rokov. V r. 1932 krvavo potlačil povstanie roľníkov proti svojej vláde, pričom dal zmasakrovať vyše 10 000 ľudí. Bol horlivým fašistom a zaviedol rasistický zakon, ktorý zabraňoval vstupu černochov do krajiny. Na druhej strane, počas jeho vlády nastalo ozdravenie verejných financií, bola založená štátna emisná banka, vyrovnal sa zahraničný dlh a bola vybudovaná salvádorská časť Panamerickej magistrály. Založil fondy financujúce bývanie pre chudobných, civilným osobám zrušil právo nosiť zbraň a nechal stíhať každého, kto bol "tulák a neviedol čestný život". Kriminalitu potláčal drakonickými zákonmi. Trestom za krádež bola amputácia ruky, v prípade recidívy poprava zastrelením. V roku 1939 presadil čiastočné volebné právo žien.
V roku 1944 odstúpil po generálnom štrajku, vyvolanom rozhodnutím parlamentu o predĺžení jeho funkčného obdobia. Zomrel zavraždený svojím šoférom o 22 rokov neskôr v exile v Hondurase. Ten ho dobodal na smrť ako pomstu za smrť jeho otca, ktorý bol jednou z obetí Martinezovej diktatúry.

</doc>
<doc id="198716" url="https://sk.wikipedia.org/wiki?curid=198716" title="Tera">
Tera

Tera je predpona vyjadrujúca násobok 1 000 000 000 000, 1012, bilión. Patrí do sústavy SI.
V informatike predpona "tera", v spojení terabajt TB, alebo správnejšie tebibajt TiB, vyjadruje násobok 240=1 099 511 627 776 bajtov. Pochádza z gréckeho slova τέρας, ktoré znamená monštruózny.
Iné predpony:

</doc>
<doc id="198717" url="https://sk.wikipedia.org/wiki?curid=198717" title="Strange in stereo">
Strange in stereo



</doc>
<doc id="198719" url="https://sk.wikipedia.org/wiki?curid=198719" title="Viceprezident">
Viceprezident

Viceprezident je činiteľ výkonnej moci v rôznych štátoch alebo v niektorých krajinách zástupca firmy, ktorý je v ich hierarchii nižšie ako prezident . 
Viceprezident ako činiteľ výkonnej moci.
Prvotnou politickou úlohou viceprezidenta je zastupovanie prezidenta v situáciách, kedy tento nemôže vykonávať svoje právomoci. Viceprezident sa obvykle stáva prezidentom v prípade úmrtia alebo rezignácie prezidenta. Môže byť volený (spolu s prezidentom alebo osobitne) alebo menovaný. Obvykle je v tejto funkcii iba jedna osoba. Najznámejšou výnimkou je Írsko, kde orgánom vykonávajúcim jeho funkcie je tzv. Prezidentská komisia. V niektorých krajinách je viceprezident aj predsedom obvykle hornej komory zákonodarného zboru, ako napr. v Argentíne, Uruguaji alebo USA. Predseda hornej komory zákonodarného zboru je viceprezidentom de facto aj v Nemecku, Poľsku a Francúzsku. V Rusku jeho funkcie plní predseda vlády.
Viceprezident ako zástupca obchodnej spoločnosti.
V obchodných spoločnostiach používajúcich tento titul je zväčša menovaná viac ako jedna osoba do funkcie viceprezidenta. Každý viceprezident zodpovedá za konkrétnu oblasť pôsobenia obchodnej spoločnosti (napr. financie, výskum a vývoj a pod.). Viceprezidenti sú obvykle podriadení prezidentovi alebo výkonnému riaditeľovi obchodnej spoločnosti. Niekedy nie sú jednotliví viceprezidenti na rovnakej hierarchickej úrovni.

</doc>
<doc id="198720" url="https://sk.wikipedia.org/wiki?curid=198720" title="Krádež">
Krádež

Krádež je podľa slovenského (podobne predtým česko-slovenského) Trestného zákonníka prisvojenie si cudzej veci zmocnením sa tejto veci, ak :
Podľa toho istého paragrafu sa páchateľ krádeže potrestá podľa sprievodných okolností krádeže odňatím slobody "až na 2 roky" alebo "6 mesiacov až 3 roky" alebo "3 roky až 6 rokov" alebo "10 rokov až 15 rokov".
Obyčajne možno rozlíšiť dva typy krádeže. Jednoduchá krádež je páchaná bez potreby použitia technických prostriedkov na prekonanie zabezpečujúcej prekážky. Obyčajne ide o krádež páchanú príležitostne, a teda bez znakov prípravy na trestný čin. Naopak, zložitá krádež je taká, ktorej spáchanie si vyžaduje použitie technických prostriedkov na prekonanie zabezpečujúcej prekážky. Obyčajne je páchaná s predchádzajúcou prípravou a niekedy vykazuje aj znaky utajovania trestného činu.

</doc>
<doc id="198722" url="https://sk.wikipedia.org/wiki?curid=198722" title="Štrajk">
Štrajk

Štrajk je spôsob protestu, pri ktorom jeho účastníci prestanú pracovať, aby dosiahli presadenie svojich požiadaviek. Najčastejšie sú štrajky zamestnancov za vyššie platy. V demokratických krajinách ide o často používaný prostriedok nielen ekonomického, ale aj politického nátlaku. Rozsah štrajku môže byť rôzny a zasiahnuť firmu, priemyselné alebo iné odvetvie alebo viacero odvetví. 
Špecifickou formou štrajku je hladovka.
Slovensko.
Na Slovensku zaručuje právo na štrajk Ústava v článku 37. Osobitným predpisom, ktorý upravuje výkon práva na štrajk v prípade sporov o uzavretie kolektívnej zmluvy je zákon č. 2/1991 Zb. o kolektívnom vyjednávaní v znení neskorších predpisov.

</doc>
<doc id="198724" url="https://sk.wikipedia.org/wiki?curid=198724" title="Panamerická magistrála">
Panamerická magistrála

Panamerická magistrála () je cestný systém spájajúci mestá Prudhoe Bay na Aljaške v USA a Ushuaia v Argentíne. Hlavná trasa medzi týmito mestami je prejazdná takmer celá, a výnimkou úseku vedúceho z východu Panamy na severozápad Kolumbie. 
Trasa.
Prechádza 14 krajinami:Kanada, USA, Mexiko, Guatemala, Salvádor, Honduras, Nikaragua, Kostarika, Panama, Kolumbia, Ekvádor, Peru, Čile a Argentína.
Do systému patria aj viaceré odbočky, z ktorých najvýznamnejšie sú: 

</doc>
<doc id="198728" url="https://sk.wikipedia.org/wiki?curid=198728" title="Zóna Chalupkova">
Zóna Chalupkova

Zóna Chalupkova je urbanistická štúdia územia v bratislavskej mestskej časti Staré Mesto na rozhraní s mestskou častou Ružinov, ktoré je ohraničené ulicami Mlynské nivy, Landererova ulica, Košická ulica a Karadžičova ulica. Nachádza sa na pozemku južne od zóny projektu Twin City a v blízkosti existujúceho objektu bývalej teplárne.
V priebehu niekoľkých rokov sa na tomto území plánuje rozsiahla investičná výstavba tvorená z veľkej časti výškovými polyfunkčnými budovami prevažne s výškou presahujúcou 100 metrov. Táto oblasť sa má postupne zmeniť na nové moderné mestské centrum, pričom nadväzuje na existujúce a pripravované polyfunkčné komplexy, predovšetkým z južnej strany Tower 115 a projekt Panorama City, na severe Twin City, VÚB centrála a City Business Center, na východe projekt Klingerka.
Štúdia počíta okrem iného aj so zachovaním niektorých historických industriálnych budov a s ich zakomponovaním do novej výstavby, predovšetkým je to existujúca budova Centrum Bottova a zrekonštruovaná budova, v ktorej sídli spoločnosť Design factory. Na území sa nachádza aj biokoridor, ktorý by mal ostať nezastavaný.

</doc>
<doc id="198729" url="https://sk.wikipedia.org/wiki?curid=198729" title="Futbalová vojna">
Futbalová vojna

Futbalová vojna (alebo Stohodinová vojna) bol krátkodobý ozbrojený konflikt medzi Salvádorom a Hondurasom, ktorý prebiehal v roku 1969.
Zámienkou na vyvolanie konfliktu trvajúceho iba šesť dní, boli incidenty počas futbalového zápasu národných mužstiev Hondurasu a Salvádora, ktoré sa odohrali počas kvalifikácie na majstrovstvá sveta vo futbale v roku 1970 v Mexiku. Hlavným problémom však bola dlhodobo neriešená agrárna politika v Salvádore. 
Salvádor je jedna z najhustejšie zaľudnených krajín na západnej pologuli. Chudobní salvádorskí bezzemkovia, ktorí doma nevlastnili pôdu a ani ju nemali možnosť získať, z krajiny po niekoľko generácií nelegálne migrovali do menej zaľudnených pohraničných oblastí Hondurasu, kde sa usadzovali a obrábali ladom ležiacu pôdu. Do roku 1969 sa počet nelegálnych migrantov zvýšil na pol milióna. 
Honduraská vláda sa v roku 1969 rozhodla rozdeliť tamojšiu pôdu medzi honduraských roľníkov, čo malo za následok vyhostenie tisícov Salvádorčanov, ich perzekúcie a následný návrat do Salvádoru.
Toto opatrenie malo za následok napätie, ktoré sa aj vďaka nacionalistickej kampani v honduraskej a salvádorskej tlači stupňovalo a 14. júla 1969 viedlo k vojenskej intervencii Salvádora v Hondurase. Salvádorská armáda sa dostala do blízkosti Tegucigalpy. 20. júla bolo nastolené prímerie, ktoré sprostredkovala Organizácia amerických štátov (OAŠ) a salvádorské jednotky sa stiahli začiatkom augusta. Oficiálnu mierovú dohodu podpísali obe krajiny až 30. októbra 1980 v peruánskej Lime.
Vo vojne padlo 2 100 osôb.
Literatúra.
Známy poľský reportér Ryszard Kapuściński napísal o tomto incidente úspešnú knihu "Wojna futbolowa" (1978) (vyšla v českom preklade roku 1983 pod názvom "Fotbalová válka").

</doc>
<doc id="198735" url="https://sk.wikipedia.org/wiki?curid=198735" title="Organizácia amerických štátov">
Organizácia amerických štátov

Organizácia amerických štátov (OAS, v angl. Organization of American States, v šp. Organización de los Estados Americanos) je medzinárodná organizácia so sídlom vo Washingtone v USA. Má 35 členov. 
Jej počiatky sa datujú od roku 1890, kedy bola založená ako Medzinárodná konferencia amerických štátov. V roku 1910 bola premenovaná na Úniu amerických republík. Po druhej svetovej vojne sa stal jej súčasťou systém kolektívnej bezpečnosti známy ako Medziamerická dohoda o vzájomnej pomoci alebo Dohoda z Ria, podpísaná v roku 1947 v Rio de Janeiro.
Dnešnú podobu organizácia dostala v roku 1948. Založilo ju 21 štátov. Dnes sú jej členmi všetky nezávislé štáty Ameriky. Neskôr sa pridali:
Kuba má pozastavené členstvo od roku 1962. Znamená to, že Kuba neprestala byť členom, ale jej súčasná vláda nemá právo pôsobiť na pôde OAS. Ako členský štát je však Kuba monitorovaná vo všetkých oblastiach a krajina vždy figuruje aj v pravidelnej správe OAS o ľudských právach.
OAS riadi jej generálny tajomník, ktorým je v súčasnosti bývalý čilský minister zahraničných vecí José Miguel Insulza.
Pôvodne založená na boj proti šíreniu komunizmu, OAS sa po skončení Studenej vojny rýchlo prispôsobila na riešenie nových výziev. Medzi jej ťažiskové činnosti dnes patria:

</doc>
<doc id="198736" url="https://sk.wikipedia.org/wiki?curid=198736" title="Ferdinand I.">
Ferdinand I.

Ferdinand I. môže byť

</doc>
<doc id="198737" url="https://sk.wikipedia.org/wiki?curid=198737" title="Alfredo Cristiani">
Alfredo Cristiani

Alfredo Cristiani Burkard (* 1948) je salvádorský politik a ekonóm, bol prezident Salvádoru v rokoch 1989 až 1994. Cristiani je konzervatívec, uznávaný aj ako mierotvorca, lebo počas svojej vlády sa zaslúžil o ukončenie polstoročného obdobia, kedy v Salvádore bojovali o moc vojenské diktatúry s ľavicovými guerillami. 16. januára 1992 podpísal s nimi mierovú dohodu v mexickom Chapultepecu.

</doc>
<doc id="198738" url="https://sk.wikipedia.org/wiki?curid=198738" title="Elías Antonio Saca">
Elías Antonio Saca

Elías Antonio Saca González (* 9. marec 1965, Usulután) je salvádorský novinár, podnikateľ, konzervatívny politik a prezident v rokoch 2004 až 2009. Je potomkom palestínskych prisťahovalcov. Presadzuje princípy trhovej ekonomiky a spojenectvo s USA.

</doc>
<doc id="198744" url="https://sk.wikipedia.org/wiki?curid=198744" title="Óscar Arnulfo Romero">
Óscar Arnulfo Romero

Svätý Óscar Arnulfo Romero y Galdámez (* 15. august 1917, Ciudad Barrios, Salvádor – † 24. marec 1980, San Salvádor) bol salvádorský rímskokatolícky duchovný a štvrtý arcibiskup v San Salvádore. Bol známym odporcom násilia. Jeho zavraždenie vystupňovalo tlak na mierové ukončenie dlhoročných nepokojov v Salvádore.
Biografia.
Narodil sa 15. augusta 1917 v Ciudad Barrios v Salvádore. 4. apríla 1942 bol v Ríme vysvätený za kňaza. 25. apríla 1970 bol bl. pápežom Pavlom VI. vymenovaný za pomocného biskupa Sansalvadorskej arcidiecézy a 21. júna 1970 prijal biskupské svätenie z rúk Girolama Prigioneho, apoštolského nuncia v Salvádore, spolusvätiteľmi boli Luis Chávez, arcibiskup sansalvadorský a Arturo Rivera, pomocný biskup sansalvadorský. 15. októbra 1974 bol preložený do diecézy v Santiago de María, kde pôsobil ako sídelný biskup. 3. februára 1977 ho pápež Pavol VI. menoval za arcibiskupa sansalvadorského, 22. februára 1977 sa ujal funkcie. Funkciu zastával až do smrti 24. marca 1980, keď ho zastrelili na objednávku vlády členovia pravicovej eskadry smrti vedenej Robertom D’Aubuissonom počas slúženia omše v sansalvadorskej nemocnici Božej Prozreteľnosti. Jeho pohreb 30. marca 1980 sa zmenil na politickú demonštráciu. O jeho hrdinskej mučeníckej smrti bol nakrútený film pod názvom Romero.
Proces kanonizácie.
V roku 1997 sv. pápež Ján Pavol II. odštartoval beatifikačný proces, čím arcibiskup Romero získal titul Služobník Boží. 3. februára 2015 bol oficiálne pápežom Františkom vyhlásený za mučeníka a 23. mája 2015 bol blahorečený v San Salvadore kardinálom Angelom Amatom, ktorého poveril pápež František.
Pápež František 6. marca 2018 podpísal dekrét o svätorečení Óscara Romera. Slávnostný obrad kanonizácie vykonal pápež František počas slávnostnej svätej omše v nedeľu 14. októbra 2018 na Námestí sv. Petra vo Vatikáne.

</doc>
<doc id="198745" url="https://sk.wikipedia.org/wiki?curid=198745" title="Salvádorčania">
Salvádorčania

Salvádorčania (špan. "Salvadoreños") sú obyvatelia Salvádora alebo osoby pochádzajúce z tejto krajiny.

</doc>
<doc id="198748" url="https://sk.wikipedia.org/wiki?curid=198748" title="Monopol ponuky">
Monopol ponuky

Monopol ponuky alebo monopol (gr. "mono(μονό)", jediný + "polο (πωλώ)", predávať) je v ekonómii stav, kedy je na konkrétne vymedzenom trhu iba jediný dodávateľ (monopolista) konkrétneho statku alebo služby. Tento dodávateľ môže byť jednoduchý podnik ale aj napríklad kartel, trust a podobne. Opačná situácia (keď je na trhu iba jeden odberateľ) sa označuje ako monopol dopytu alebo monopson.
V širšom zmysle sa ako monopol niekedy označuje stav, kedy má dodávateľ výsadné postavenie realizované špecificky vysokou cenou; v tomto zmysle majú monopol aj jednotlivé subjekty duopolu, triopolu a podobne.
Zákonný monopol je stav, kedy je výlučné postavenie dodávateľa stanovené zákonom. Štát môže zákonom stanoviť, že takýmto dodávateľom bude on alebo ním zriadená organizácia. Vtedy ide o štátny monopol. 
Zástancovia trhovej ekonomiky presadzujú takú hospodársku politiku, v ktorej je priestor pre vznik a udržanie monopolov akéhokoľvek druhu čo najmenší. V koncepte ideálnej trhovej ekonomiky má podľa liberálnych ekonómov štátny monopol miesto iba v oblasti ozbrojených síl, súdnictva a zahraničnej politiky.

</doc>
<doc id="198755" url="https://sk.wikipedia.org/wiki?curid=198755" title="Run D.M.C">
Run D.M.C



</doc>
<doc id="198756" url="https://sk.wikipedia.org/wiki?curid=198756" title="Plácido Domingo">
Plácido Domingo

José Plácido Domingo Embil (* 21. január 1941, Madrid, Španielsko) známy hlavne ako Plácido Domingo, je svetoznámy operný spevák a dirigent španielskeho pôvodu. Napriek tomu že je známy ako tenorista, začínal tým, že sa uchádzal o barytónové úlohy. Hneď na začiatku svojej kariéry však prešiel na úlohy tenoristov. V súčasnosti mu hlas potemnel a spieva barytónom.
Kariéra.
V rokoch 1962 až 1965 hosťoval Domingo v Izraelskej opere v Tel Avive.
Často býva spolu s José Carrerasom a Lucianom Pavarottim zaraďovaný medzi troch najlepších tenoristov sveta.
Najväčšiu popularitu mu prinieslo jeho už spomínané „členstvo“ v hviezdnom tíme Troch tenorov. Spoločne s José Carrerasom a Lucianom Pavarottim zaspieval na koncerte pri futbalových majstrovstvách sveta v roku 1990, ktorý sa prenášal do celého sveta.

</doc>
<doc id="198762" url="https://sk.wikipedia.org/wiki?curid=198762" title="Psycho (film z roku 1960)">
Psycho (film z roku 1960)

Psycho je film režiséra Alfreda Hitchcocka z roku 1960. Je nakrútený podľa rovnomenného románu Roberta Blocha.
Film sleduje sekretárku Marion Crane (Janet Leigh), ktorá sa po sprenevere peňazí ukryje v odľahlom moteli, ktorého manažérom je mentálne nestabilný Norman Bates (Anthony Perkins).
Po premiére film získal od kritikov zmiešané reakcie, ale dnes je považovaný za jeden z najlepších filmov všetkých čias.

</doc>
<doc id="198763" url="https://sk.wikipedia.org/wiki?curid=198763" title="Brian Laudrup">
Brian Laudrup

Brian Laudrup (* 22. február 1969, Viedeň, Rakúsko) je bývalý dánsky profesionálny futbalista, ktorý v roku 1992 vyhral Majstrovstvá Európy za dánsku reprezentáciu. Bol dôležitou sučasťou tímu Rangers FC, ktorý dominoval v Scottish Premier League v 90. rokoch. 
Pelé ho v roku 2004 zaradil mezi 125 najlepších žijúcich futbalistov sveta. 

</doc>
<doc id="198764" url="https://sk.wikipedia.org/wiki?curid=198764" title="Cuauhtémoc Blanco">
Cuauhtémoc Blanco

Cuauhtémoc Blanco Bravo (* 17. január 1973) je mexický futbalový útočník, ktorý v súčasnosti hrá za tím Lobos de la BUAP v druhej najvyššej mexickej súťaži Liga de Ascenso.
Blanco sú spolu s Ronaldinhom historicky najlepší strelci Poháru konfederácii FIFA, obaja dali po 9 gólov. Ďalej je druhý najlepší strelec Mexickej futbalovej reprezentácie a klubu v ktorom debutoval Club América. Taktiež je druhý najlepší Mexický strelec v turnajoch ako Majstrovstvá sveta vo futbale a Pohár osloboditeľov.
V roku 2010 si zahral v mexickej telenovele "Víťazstvo lásky (Triunfo del Amor)" ako Juan José "Juanjo" Martínez Robles.

</doc>
<doc id="198765" url="https://sk.wikipedia.org/wiki?curid=198765" title="Jari Litmanen">
Jari Litmanen

Jari Olavi Litmanen (* 20. február 1971, Lahti, Fínsko) je bývalý fínsky futbalista považovaný za jedného z najlepších futbalistov tejto krajiny. V súčasnosti je hráčom anglického klubu Fulham FC, najväčšie úspechy dosiahol počas pôsobenia v Ajaxe Amsterdam.

</doc>
<doc id="198770" url="https://sk.wikipedia.org/wiki?curid=198770" title="Monopol">
Monopol

Monopol môže byť:

</doc>
<doc id="198779" url="https://sk.wikipedia.org/wiki?curid=198779" title="Generálny štrajk">
Generálny štrajk

Generálny štrajk je štrajk zasahujúci všetky odvetvia alebo ich rozhodujúcu väčšinu. Jeho motívy sú obvykle politické (snaha o odstúpenie vlády alebo o stiahnutie návrhu zákona, o ktorom sa štrajkujúci domnievajú, že ich poškodí, z rokovania parlamentu). Doteraz posledný generálny štrajk na Slovensku sa konal 27. novembra 1989. Jeho cieľom bolo odbúranie mocenského monopolu vtedajšej Komunistickej strany Česko-Slovenska.

</doc>
<doc id="198780" url="https://sk.wikipedia.org/wiki?curid=198780" title="Kalendár Letných olympijských hier 2008">
Kalendár Letných olympijských hier 2008

Nasledujúci kalendár hier je spracovaný podľa programu zverejneného 29. marca 2007. Modré políčka označujú dni, počas ktorých prebiehajú preteky v uvedenom športe. Žlté políčko označuje deň, keď sa uskutočňujú boje o medaily. Číslica označuje počet disciplín daného športu, v ktorých sa finále koná.

</doc>
<doc id="198782" url="https://sk.wikipedia.org/wiki?curid=198782" title="Lucie Vondráčková">
Lucie Vondráčková

PhDr. Lucie Vondráčková (* 8. marec 1980, Praha) je česká speváčka, divadelná a filmová herečka. 
Život.
Pochádza z umeleckej rodiny, jej otec Jiří Vondráček je známy muzikant a skladateľ, matka Hana Sorrosová je textárka a teta Helena Vondráčková je speváčka.
Prvýkrát hrala vo filme režiséra Ludvíka Ráža "Území bílých králů". Zlomovým rokom jej hereckej kariéry bol rok 1992, kedy dostala úlohu dcéry Libuše Šafránkovej v Národnom divadle v hre "Saténový střevíček".
Vyštudovala hudobno-dramatický odbor na pražskom konzervatóriu a štúdium kulturológie na Filozofickej fakulte UK ukončila diplomovou prácou "„Tradice české pohádky v československé kinematografii“" (Mgr., 2005). Titul doktor filozofie získala za obhajobu práce "„Pohádky v československé kinematografii“" (PhDr., 2006).
Dňa 17. júna 2011 sa v kaplnke sv. Kláry v Troji v areáli Botanickej záhrady vydala za hokejistu Tomáša Plekanca a zmenila si priezvisko na Lucie Plekancová Vondráčková. 4. decembra 2011 sa im v kanadskom Montreali narodil syn Matyáš. 23. júna 2015 sa páru narodil druhý syn Adam. 6. augusta 2018 manželia Plekancovci oznámili rozchod po 7 rokoch manželstva a v septembri 2019 sa v Kanade rozviedli.

</doc>
<doc id="198783" url="https://sk.wikipedia.org/wiki?curid=198783" title="Gorillaz">
Gorillaz

Gorillaz je virtuálna britská hudobná kapela vytvorená v roku 1998 Damonom Albarnom z alternatívnej rockovej kapely Blur a Jamiem Hewlettom, spoluautorom komiksu "Tank Girl". Kapela pozostáva zo štyroch animovaných členov: "2D, Murdoc Niccals, Noodle a Russel". Hudba tejto kapely nesie znaky mnohých hudobníkov, jediný stály prispievateľ je Albarn. Štýlom sa radia k širšiemu alternatívnemu rocku, avšak veľmi ovplyvnenému napríklad britpopom, dubom, hip hopom či popom.
Prvý album kapely vydaný v roku 2001, "Gorillaz", predal viac ako sedem miliónov kópií a tým zapísal kapelu do Guinessovej knihy rekordov ako "Najúspešnejšiu virtuálnu kapelu". Album bol nominovaný na Mercuryho cenu za rok 2001, ale nominácia bola neskôr zrušená na žiadosť kapely. Ich druhý štúdiový album, "Demon Days" bol vydaný v roku 2005 a obsahoval piesne ako "Feel Good Inc.", "Dare", "Dirty Harry", "Kids with Guns" či "El Mañana". "Demon Days" sa stal päťkrát platinovým vo Veľkej Británii, dvakrát platinový v Spojených štátoch, bol nominovaný na päť cien Grammy za rok 2006, pričom vyhral kategóriu "Najlepšia popová kolaborácia s vokálmi". Dohromady oba albumy k roku 2007 prekonali predajnosť 15 miliónov kópií. V marci 2010 vydala kapela tretí štúdiový album Plastic Beach.
V reále sú za postavami skrytí spevák Damon Albarn (člen skupiny Blur), raper Del Tha Funkee Homosapien, Miho Hatori (z Cibo Mato), Kid Koala, Tina Weymouth a Chris Frantz. Koncerty skupiny sú prepojením animovaných sekvencií s hraním živých hudobníkov skrytých za polopriehľadnou stenou alebo nasvietených tak, že diváci vidia len ich siluety.

</doc>
<doc id="198785" url="https://sk.wikipedia.org/wiki?curid=198785" title="Ján Matejko">
Ján Matejko

Ján Matejko (* 23. október 1919, Bohunice - †12. máj 1980, Bratislava) bol slovenský maliar a pedagóg.
Život.
Absolvoval Vysokú školu umeleckého priemyslu v Prahe. Pracoval ako pedagóg v odbore všeobecnej technológie maľby na Vysokej škole výtvarných umení v Bratislave. V roku 1960 sa stal docentom. Ako maliar hľadal nové možnosti netradičných materiálov, ich uplatnenie sa vo výtvarnej tvorbe. Jeho dielo je poznačené láskou k rodnému kraju ale aj miestom, kde sa zrodila jeho láska k prírode. Považskú krajinu zobrazuje často v širokých panoramatických zberoch ktoré by mohli byť premietnuté aj do väčších formátov. Pochovaný je na cintoríne v Bohuniciach.

</doc>
<doc id="198791" url="https://sk.wikipedia.org/wiki?curid=198791" title="Augustín Pozdech">
Augustín Pozdech

Augustín Pozdech (* 31. júl 1895, Modranka – † 26. december 1960, Pezinok) bol farár blumentálskej farnosti v Bratislave. 
20. apríla 1942 poslal list predsedovi židovskej obce v Budapešti, v ktorom ho žiadal apelovať na svet, aby zachránili aspoň časť slovenských Židov. 
Augustín Pozdech sa narodil 31. júla 1895 v Modranke pri Trnave, v roľníckej rodine. Študoval na gymnáziu v Trnave. Za kňaza bol vysvätený 29. júla 1923 v Innsbrucku. Pôsobil v Trnave, v Podolí a v Leviciach. V roku 1927 sa stal správcom farnosti a v roku 1934 farárom farnosti Bratislava Nové Mesto. Roko 1948 vydal knihu: "Kostol a farnosť Bratislava Nové Mesto".
List, ktorý bol v mnohých ohľadoch ojedinelým prejavom v radoch slovenského katolíckeho kléru tých čias, doručil pápežský nuncius v Budapešti Rotta štátnemu sekretárovi Sv. stolice kardinálovi Maglionemu 1. mája 1942 a mal nasledovné znenie:
Život počas komunistického režimu.
Keďže odmietol spolupracovať s komunistami, v roku 1949 ho vo vykonštruovanom procese odsúdili na 12 rokov väzenia. V roku 1957 ho prepustili. Zomrel 26. decembra 1960 v kňazskom domove v Pezinku a pochovali ho na Martinskom cintoríne v Bratislave.

</doc>
<doc id="198792" url="https://sk.wikipedia.org/wiki?curid=198792" title="Beastie Boys">
Beastie Boys

Beastie Boys bola americká hip-hopová skupina z New Yorku, založená v roku 1981. Počas väčšiny z jej existencie sa skladala z Michaela "Mike D" Diamonda (vokály, bicie), Adama "MCA" Yaucha (vokály, basová gitara) a Adama "Ad-Rock" Horovitza (vokály, gitara).
Pôvodne vznikla v roku 1981 ako hardcore punková skupina, pričom členmi boli Diamond (vokály), John Berry (gitara), Yauch (basová gitara) a Kate Schellenbach (bicie). Potom, ako získala skupina úspech s experimentálnym hip-hopovým 12" singlom „Cooky Puss“, Schellenbach ju opustila a skupina sa úplne zamerala na hip-hop a vydala rad úspešných singlov. V USA predala skupina celkovo 22 miliónov albumov a 40 miliónov po celom svete, čim sa podľa časopisu "Billboard" stala "najpredávanješou rapovou skupinou" od roku 1991.
So svojími siedmymi platinovými albumami vydanými medzi rokmi 1986 až 2004 bola skupina Beastie Boys najdlhšie existujúcou hip-hopovou skupinou. V roku 2011 vydala svoj ôsmy štúdiový album "Hot Sauce Committee Part Two", ktorý získal pozitívne hodnotenia od hudobných kritikov. V apríli 2012 bola skupina uvedená do Rock and Roll Hall of Fame, čím sa stala treťou hip-hopovou skupinou uvedenou do tejto siene slávy, po Run–D.M.C. (2009) a Grandmaster Flash and the Furious Five (2007). Mesiac po uvedení zomrel Adam "MCA" Yauch na rakovinu príušnej žľazy. Mike D v roku 2014 uviedol, že Beastie Boys nebude viac pokračovať v tvorbe ako skupina ako sľub Adamovi Yauchovi. Dňa 19. mája 2016 zomrel vo veku 52 rokov zakladajúci člen a gitarista John Berry na následky frontotemporálnej demencie.
Ceny a nominácie.
Grammy Awards
MTV Video Music Awards
MTV Europe Music Awards

</doc>
<doc id="198806" url="https://sk.wikipedia.org/wiki?curid=198806" title="Martin z Opavy">
Martin z Opavy

Martin z Opavy (* † 1279, Bologna) známy aj ako Martin z Poľska bol významný kronikár z 13. storočia. V latinčine je známy aj ako "Frater Martinus Ordinis Praedicatorum" (brat Martin z Dominikánskeho rádu). Narodil sa v Opave, presný dátum nie je známy. 
Od polovice 13. storočia bol aktívny v Ríme ako kazateľ a kaplán pre pápeža Alexandra IV. a jeho následovníkov pápežov Urbana IV., Klementa IV., Gregora X., Inocenta V., Hadriána V. a pápeža Jána XXI., posledného pápeža, ktorý sa objavuje v kronike.

</doc>
<doc id="198807" url="https://sk.wikipedia.org/wiki?curid=198807" title="Prekurzor">
Prekurzor

Prekurzor je východisková látka, častica, z ktorej vzniká chemickou premenou výsledný produkt, napr. droga alebo výbušnina.

</doc>
<doc id="198812" url="https://sk.wikipedia.org/wiki?curid=198812" title="Sadko">
Sadko

Sadko () je bájnym hrdinom v slovanskej mytológii, ktorý pochádza z Novgorodu a hrá na gusle.
Príbeh.
Gusliar Sadko sa živil tak, že často hrával na svadobných hostinách. Potom mu ale odmietli za hranie platiť a zostal bez peňazí. Ako sa tak raz smutný prechádzal po brehu rieky, sadol si a začal hrať. Keď skončil, voda sa spenila a objavil sa morský boh. Tak veľmi sa mu páčila Sadkova hudba, že ho pozval, aby hral na hostine v jeho paláci, že sa mu dobre odmení. Sadko pristal a hneď sa aj ocitol na dne mora. Na hostine sa všetci hostia dobre bavili a hoci bol už Sadko unavený, nechceli mu dovoliť prestať hrať. Vtom sa objavil bielovlasý starec a ten mu poradil, že ak roztrhne struny svojich guslí, môže prestať hrať a morský boh mu za odmenu ponúkne jednu zo svojich dcér za ženu. Ale ho varoval, aby si zo všetkých vybral až samú poslednú a vo svadobnú noc aby sa jej ani nedotkol, inak sa už na zem nedostane. Sadko teda roztrhol struny svojho nástroja a hoci morský boh šomral, ponúkol mu za odmenu jednu zo svojich dcér. Dlho si Sadko vyberal, poobzeral si prvú stovku morských panien, potom druhú, tretiu. Ale vybral si až celkom poslednú, ktorá bola zo všetkých najkrajšia. Vo svadobnú noc sa jej ale nechtiac dotkol nohou. Princezná bola taká studená, že sa zobudil. Zistil, že leží na brehu rieky a nohu má ponorenú v ľadovej vode Tá mu zostala už navždy chromá. Vedľa neho ale ležalo vrece zlata a tak si už do smrti žil ako pán.
Podľa niektorých, ak je na mori alebo na rieke búrka, to v skutočnosti Sadko vyhráva na hostine morského boha a ten tancuje.

</doc>
<doc id="198814" url="https://sk.wikipedia.org/wiki?curid=198814" title="Molárna tepelná kapacita">
Molárna tepelná kapacita

Molárna tepelná kapacita (staršie: molová tepelná kapacita, mólová tepelná kapacita) alebo molárne teplo (staršie: molové teplo, mólové teplo) je tepelná kapacita vztiahnutá na jednotku látkového množstva, teda jeden mol. 
Ide teda o množstvo tepla, ktoré je potrebné k zvýšeniu teploty jedného mólu látky o jeden teplotný stupeň. Molárna tepelná kapacita je mierne teplotne závislá, preto je nutné pri presnejších hodnotách uvádzať, k akej teplote látky sa vzťahuje.
Výpočet.
Hodnotu molárnej tepelnej kapacity je možné získať zo vzťahu
formula_4,
kde formula_5 je molárna hmotnosť a formula_6 je merná tepelná kapacita látky.

</doc>
<doc id="198821" url="https://sk.wikipedia.org/wiki?curid=198821" title="Skupenské teplo">
Skupenské teplo

K vyvolaniu prechodu zložky z jednej fázy do inej fázy je nutné látke dodať (resp. látke odobrať) určité množstvo tepla. Toto množstvo tepla, ktoré je nutné pridať alebo odobrať látke sa nazýva skupenské teplo. Množstvo tepla, ktoré je nutné pridať či odobrať 1 kilogramu látky sa nazýva merným skupenským teplom. Množstvo tepla, ktoré je nutné pridať (resp. odobrať) 1 mólu látky sa nazýva molárnym skupenským teplom.
Výpočet.
Podľa prvej termodynamickej vety zodpovedá skupenské teplo zmene vnútornej energie zväčšené o prácu, ktorú sústava pri skupenskej premene vykoná. Ak označíme vnútornú energiu počiatočnej fázy (pre jeden kilogram) ako formula_4 a jej objem formula_5 a podobne vnútornú energiu konečnej fázy formula_6 a objem formula_7, potom pre skupenské teplo l dostaneme 
formula_8,
kde formula_9 je stály tlak, pri ktorom prebehne premena skupenstva. Prvý člen formula_10 je označovaný ako vnútorné skupenské teplo, pretože sa spotrebuje na zmenu vnútornej energie. Druhý člen formula_11 je označovaný ako vonkajšie skupenské teplo. Ide o časť tepla, ktorá sa premení na prácu.
Uvedenú rovnicu je možné upraviť na tvar
formula_12,
kde formula_13 a formula_14 označuje entalpiu počiatočnej a koncovej fázy. Skupenské teplo je teda rovné zmene entalpie.
Je možné postupovať tiež tým spôsobom, že fázová premena látky za stálej teploty a tlaku považujeme za izotermický vratný dej. V takom prípade je možné rozdiel medzi entropiou počiatočného a koncového stavu zapísať vzťahom
formula_15,
kde formula_16 označuje entropiu počiatočného a koncového stavu a formula_17 je teplota.
Porovnaním predchádzajúcich vzťahov je vidieť, že
formula_18,
kde formula_19 a formula_20 označuje voľnú entalpiu počiatočnej a koncovej fázy. Pokiaľ sú teda obidve fázy v rovnováhe, sú si voľné entalpie počiatočnej a koncovej fázy rovné.

</doc>
<doc id="198824" url="https://sk.wikipedia.org/wiki?curid=198824" title="Zložka sústavy">
Zložka sústavy

Zložka sústavy v termodynamickom ponímaní je chemicky čistá látka (látky), z ktorých sa dá zložiť sústava skupenských fáz. Jednotlivé látky sa nazývajú zložkami (komponentami) sústavy.
Príkladom môže byť sústava voda-ľad (chemicky čistá voda), ktorá sa skladá z dvoch fáz jednej zložky H2O, iným príkladom je vodný roztok modrej skalice CuSO4, ktorý je sústavou o s jednou fázou s dvoma zložkami (H2O,CuSO4).
Počet nezávislých zložiek v sústave musí byť stály. Sústava s n zložkami sa niekedy nazýva sústavou n-tého rádu.

</doc>
<doc id="198825" url="https://sk.wikipedia.org/wiki?curid=198825" title="Skupenské teplo topenia">
Skupenské teplo topenia

Skupenské teplo topenia resp. skupenské teplo tavenia je teplo, ktoré príjme pevná látka pri skupenskom prechode na kvapalinu počas procesu topenia.
Teplo, ktoré prijme 1 kilogram látky sa nazýva merné skupenské teplo topenia.
Výpočet.
Hodnotu skupenského tepla topenia je možné vypočítať zo vzťahu
formula_1,
kde "m" je hmotnosť a "lt" je merné skupenské teplo topenia.

</doc>
<doc id="198826" url="https://sk.wikipedia.org/wiki?curid=198826" title="Skupenské teplo tavenia">
Skupenské teplo tavenia



</doc>
<doc id="198827" url="https://sk.wikipedia.org/wiki?curid=198827" title="Merné skupenské teplo topenia">
Merné skupenské teplo topenia

Hmotnostné skupenské teplo topenia je teplo, ktoré prijme 1 kilogram pevnej látky, ak sa pri teplote topenia celá premení na kvapalinu o tej istej teplote.
Výpočet.
Hmotnostné skupenské teplo topenia sa určí ako podiel skupenského tepla topenia formula_1 a hmotnosti formula_2 látky.
formula_3

</doc>
<doc id="198829" url="https://sk.wikipedia.org/wiki?curid=198829" title="Skupenské teplo tuhnutia">
Skupenské teplo tuhnutia

Skupenské teplo tuhnutia je teplo, ktoré odovzdá kvapalina pri prechode na pevnú látku počas tuhnutia.
Veľkosť skupenského tepla tuhnutia je pre rovnakú látku rovnaké ako veľkosť skupenského tepla topenia.
Teplo, ktoré odovzdá 1 kilogram látky sa nazýva merné skupenské teplo tuhnutia.
Výpočet.
Hodnotu skupenského tepla tuhnutia je možné určiť zo vzťahu
formula_2,
kde formula_3 je hmotnosť a formula_4 je merné skupenské teplo tuhnutia, ktorého hodnota je rovnaká ako hodnota merného skupenského tepla topenia.

</doc>
<doc id="198830" url="https://sk.wikipedia.org/wiki?curid=198830" title="Merné skupenské teplo tuhnutia">
Merné skupenské teplo tuhnutia

Hmotnostné skupenské teplo tuhnutia je teplo, ktoré odovzdá 1 kilogram kvapaliny, ak sa pri teplote tuhnutia celý premení na pevnú látku o tej istej teplote.
Hodnota merného skupenského tepla tuhnutia je pre danú látku rovnaká ako hodnota merného skupenského tepla topenia.
Výpočet.
Merné skupenské teplo tuhnutia sa určí ako podiel skupenského tepla tuhnutia formula_1 a hmotnosti formula_2 látky, tzn.
formula_3

</doc>
<doc id="198831" url="https://sk.wikipedia.org/wiki?curid=198831" title="Skupenské teplo varu">
Skupenské teplo varu

Skupenske teplo varu je teplo ktoré prijme kvapalina Skupenské teplo varu alebo skupenské teplo vyparovania "pri teplote varu" je teplo, ktoré prijme kvapalina pri skupenskom prechode na plyn počas vyparovania pri teplote varu (teda pri vrení).
Skupenské teplo vyparovania je potrebné určiť pre každú teplotu zvlášť, pretože vyparovanie môže prebiehať pri ľubovoľnej teplote, zatiaľ čo skupenské teplo varu sa určuje pri teplote varu (ide teda o skupenské teplo vyparovania pri teplote varu).
Veľkosť skupenského tepla varu je pre rovnakú látku rovnaké ako veľkosť skupenského tepla kondenzácie.
Teplo, ktoré prijme 1 kilogram kvapaliny pri premene na paru pri teplote varu sa nazýva hmotnostné skupenské teplo varu (starší výraz merné skupenské teplo varu).
Výpočet.
Hodnotu skupenského tepla varu je možné určiť zo vzťahu
formula_1,
kde "m" je hmotnosť a "lv" je merné skupenské teplo varu, ktoré má rovnakú hodnotu ako skupenské teplo kondenzácie.

</doc>
<doc id="198832" url="https://sk.wikipedia.org/wiki?curid=198832" title="Skupenské teplo vyparovania">
Skupenské teplo vyparovania



</doc>
<doc id="198833" url="https://sk.wikipedia.org/wiki?curid=198833" title="Merné skupenské teplo varu">
Merné skupenské teplo varu

Merné skupenské teplo varu (tiež vyparovania) je teplo, ktoré prijme 1 kilogram kvapaliny, ak sa pri teplote varu celá premení na plyn o tej istej teplote.
Merné skupenské teplo vyparovania sa určuje pre každú teplotu zvlášť, keďže vyparovanie môže prebiehať pri ľubovoľnej teplote, zatiaľ čo merné skupenské teplo varu sa určuje pre teplotu varu (ide teda o merné skupenské teplo vyparovania pri teplote varu).
Výpočet.
Merné skupenské teplo varu sa určí ako podiel skupenského tepla varu formula_1 a hmotnosti formula_2 látky, tzn.
formula_3

</doc>
<doc id="198834" url="https://sk.wikipedia.org/wiki?curid=198834" title="Skupenské teplo kondenzácie">
Skupenské teplo kondenzácie

Skupenské teplo kondenzácie (tiež skupenské teplo skvapalnenia) je teplo, ktoré odovzdá plyn pri skupenskom prechode na kvapalinu počas kondenzácie (skvapalnenia).
Veľkosť skupenského tepla kondenzácie je pre rovnakú látku rovnaká ako veľkosť skupenského tepla varu.
Teplo, ktoré prijme 1 kilogram látky sa nazýva merné skupenské teplo kondenzácie.
Výpočet.
Hodnotu skupenského tepla kondenzácie je možné určiť zo vzťahu
formula_1,
kde "m" je hmotnosť a "lv" je merné skupenské teplo kondenzácie, ktoré má rovnakú hodnotu ako skupenské teplo varu.

</doc>
<doc id="198835" url="https://sk.wikipedia.org/wiki?curid=198835" title="Merné skupenské teplo kondenzácie">
Merné skupenské teplo kondenzácie

Merné skupenské teplo kondenzácie (tiež merné skupenské teplo skvapalnenia) je teplo, ktoré odovzdá 1 kilogram plynu, ak sa celý premení na kvapalinu o tej istej teplote.
Hodnota merného skupenského tepla kondenzácie je pre danú látku rovnaká ako hodnota merného skupenského tepla varu.
Výpočet.
Merné skupenské teplo kondenzácie sa určí ako podiel skupenského tepla kondenzácie formula_1 a hmotnosti formula_2 látky, tzn.
formula_3

</doc>
<doc id="198838" url="https://sk.wikipedia.org/wiki?curid=198838" title="Skupenské teplo sublimácie">
Skupenské teplo sublimácie

Skupenské teplo sublimácie je teplo, ktoré príjme pevná látka pri prechode na plyn počas sublimácie (teda bez predchádzajúcej fázy topenia).
Teplo, ktoré prijme 1 kilogram látky sa nazýva merné skupenské teplo sublimácie.
Pri desublimácii je hodnota skupenského tepla rovnaká ako pri sublimácii, preto sa používa iba skupenské teplo sublimácie.
Výpočet.
Hodnotu skupenského tepla sublimácie je možné určiť zo vzťahu
formula_1,
kde "m" je hmotnosť a "ls" je merné skupenské teplo sublimácie.

</doc>
<doc id="198840" url="https://sk.wikipedia.org/wiki?curid=198840" title="Centrum Bottova">
Centrum Bottova

Centrum Bottova bolo obchodné centrum v Bratislave, v mestskej časti Staré Mesto v lokalite Zóna Chalupkova.
História.
Centrum Bottova postavil v roku 1996 rakúsky investor, krátko pred otvorením centra ale budovu predal. V roku 2005 budovu kúpila izraelská developerská skupina Vara, ktorá v roku 2007 plánovala prestavbu na najprv 106 metrový vežiak, neskôr pri oživení projektu v roku 2010 na 80 metrový vežiak. Projekt sa však z dôvodu finančnej krízy nerealizoval. 
V roku 2013 budovu kúpila spoločnosť HB Reavis Slovakia v rámci "sceľovania územia, potrebného pre výstavbu projektu Twin City." V roku 2014 bolo Centrum Bottova uzatvorené a na istý čas ostala budova opustená. V roku 2016 sa začalo s kompletnou rekonštrukciou budovy, kde okrem výmeny okien a nových inštalácii budova dostala aj novú bielo-šedú fasádu. Medzitým sa do budovy presťahoval predajca elektroniky Alza a 1. októbra 2016 v nej otvorili nový showroom na prvom poschodí a na polovici prízemia. Zvyšná časť prízemia budovy sa neskôr začala rekonštruovať spolu so stavbou nástupíšt na mieste časti bývalej továrne Kablo na Autobusovú stanicu Bottova, ktorú otvorili presne o rok neskôr, teda 1. októbra 2017. 
Súčasnosť.
Budova bola z polovice využívaná ako Autobusová stanica Bottova a z druhej polovice ako sídlo predajcu elektroniky Alza. Autobusová stanica v budove sídlila do 30. septembra 2021, kedy bola otvorená nová autobusová stanica Nivy na mieste starej Autobusovej stanice Mlynské Nivy. Následne bude pravdepodobne plánovaná asanácia tejto budovy.

</doc>
<doc id="198841" url="https://sk.wikipedia.org/wiki?curid=198841" title="Merné skupenské teplo sublimácie">
Merné skupenské teplo sublimácie

Merné skupenské teplo sublimácie je teplo, ktoré príjme 1 kilogram pevnej látky, ak sa celá premení na plyn pri sublimácii, tzn. bez predchádzajúcej fázy topenia.
Pri desublimácii je hodnota merného skupenského tepla rovnaká ako pri sublimácii, preto sa používa iba merné skupenské teplo sublimácie.
Výpočet.
Merné skupenské teplo sublimácie sa určí ako podiel skupenského tepla sublimácie formula_1 a hmotnosti formula_2 látky, tzn.
formula_3

</doc>
<doc id="198843" url="https://sk.wikipedia.org/wiki?curid=198843" title="SSC Neapol">
SSC Neapol

Società Sportiva Calcio Napoli alebo SSC Neapol je taliansky profesionálny futbalový klub so sídlom v meste Neapol.
Pôvodne bol založený v roku 1904. Klub hrával počas svojej histórie väčšinu sezón na špici talianskeho futbalu. V Serie A hrajú po postupe z druhej ligy od sezóny 2007/08.
Hráči Neapola nosia azúrovo-modré dresy a vyhrali Serie A štyrikrát, a to v sezónach 1986-87, 1989-90, 2022/2023 a 2024/2025. Taktiež vyhrali taliansky pohár Coppa Italia šesťkrát.
Na európskej úrovni triumfovali v roku 1989 v Pohári UEFA. Historicky je SSC Neapol deviatym najúspešnejším talianskym klubom a najúspešnejším klubom z Južného Talianska.
Klub mal počas svojej histórie viaceré zmeny názvu, vrátane zlúčenia s klubom Internazionale Napoli. Ich posledná zmena prebehla v roku 2004, kedy klub vyhlásil bankrot, ale bol znovu obnovený investíciou filmovým producentom Aureliom De Laurentiisom, ktorý zmenil názov na "Napoli Soccer", historický názov "Società Sportiva Calcio Napoli" mu dal začiatkom roku 2006.
Klub hrá svoje domáce zápas na štadióne Stadio Diego Armando Maradona ktorý sa pôvodne volal Stadio San Paolo, ktorý má kapacitu 54 726 divákov (pôvodne 78 210).
Slovenský záložník Marek Hamšík bol dlhé roky kapitánom tohto klubu a zaradil sa medzi najväčšie legendy SSC. Marek takisto drží druhý najvyšší rekord v strelených góloch a taktiež ma najviac odohraných zápasov v drese SSC.
Úspechy.
Vyhrané domáce súťaže.
1987,1990,2023,2025
1962,1976,1987 2012,2014,2020
1990,2014
Vyhrané medzinárodné súťaže.
1989

</doc>
<doc id="198844" url="https://sk.wikipedia.org/wiki?curid=198844" title="SSC Napoli">
SSC Napoli



</doc>
<doc id="198845" url="https://sk.wikipedia.org/wiki?curid=198845" title="S.S.C. Napoli">
S.S.C. Napoli



</doc>
<doc id="198846" url="https://sk.wikipedia.org/wiki?curid=198846" title="Extensible Markup Language">
Extensible Markup Language



</doc>
<doc id="198847" url="https://sk.wikipedia.org/wiki?curid=198847" title="EXtensible Markup Language">
EXtensible Markup Language



</doc>
<doc id="198848" url="https://sk.wikipedia.org/wiki?curid=198848" title="Simple Object Access Protocol">
Simple Object Access Protocol

SOAP (celým názvom Simple Object Access Protocol) je protokolom na výmenu správ založených na XML prostredníctvom siete, hlavne pomocou HTTP.
Formát SOAP tvorí základnú vrstvu komunikácie medzi webovými službami a poskytuje prostredie na tvorbu zložitejšej komunikácie.
Existuje niekoľko rôznych druhov šablón komunikácie prostredníctvom protokolov SOAP. Najznámejší z nich je RPC šablóna, kde jeden z účastníkov komunikácie je klient a na druhej strane je server. Server ihneď odpovedá na požiadavky klienta.
SOAP je nástupca XML-RPC, od ktorého si požičiava jeho spôsob prenosu dát a ďalšie vlastnosti. Obálka, hlavička a telo komunikácie je ale pravdepodobne z WDDX.
Pôvodne ho navrhol Dave Winer, Don Box, Bob Atkinson a Mohsen Al-Ghosein v roku 1998 za podpory firmy Microsoft (kde tou dobou Atkinson a Al-Ghosein pracovali). Dnes je SOAP špecifikácia spravovaná XML skupinou tvoriacou internetové protokoly z W3C konzorcia.
Formy prenosu.
HTTP aj SMTP sa dajú použiť ako aplikačná vrstva pre protokol SOAP. Ale HTTP dosiahol omnoho väčšie využitie. Je to predovšetkým preto, že HTTP je prakticky základom pre dnešnú Internetovú infraštruktúru. Vďaka tomu môže SOAP jednoducho prechádzať cez firewall. To je jeho hlavná výhoda oproti iným distribuovaným protokolom, ako je napríklad DCOM, ktoré sú väčšinou firewallom blokované.
XML formát bol zvolený ako štandard na prenos SOAP správ pre jeho rozšírenosť a dostupnosť vývojových nástrojov ponúkaných ako opensource alebo freeware a teda voľne k používaniu.
Zdĺhavá syntax XML má svoje výhody aj nevýhody. Je jednoducho čitateľná pre človeka, ale počítač ju musí zložito parsovať a stojí to dosť procesorového času a operačnej pamäte. Oproti tomu CORBA, GIOP alebo DCOM má zápis správ na komunikáciu ďaleko kratší a binárny, teda pre človeka nečitateľný. Na druhej strane vývoj počítačov ide rýchle dopredu a prestáva to byť na ťarchu. Bola už vytvorená aj binárna forma XML.
Slabé stránky.
Veľký zápis komunikácie.
Príklad.
Príklad správy od klienta, ktorý sa pýta na informácie o produkte na sklade pomocou webovej služby. Klient sa dožaduje informácie o produkte označenom ID 827635:
Tu je odpoveď webovej služby pre klienta.

</doc>
<doc id="198849" url="https://sk.wikipedia.org/wiki?curid=198849" title="SOAP">
SOAP



</doc>
<doc id="198851" url="https://sk.wikipedia.org/wiki?curid=198851" title="Afrika Bambaataa">
Afrika Bambaataa

Afrika Bambaataa (* 19. apríl 1957, vlastným menom Lance Taylor) je DJ a komunitný vodca z Južného Bronxu. Počas 70. rokov patril k priekopníkom raného vývoja hip-hopu. 
27. septembra 2007 bol Afrika Bambaataa nominovaný na uvedenie do "Rokenrolovej siene slávy".

</doc>
<doc id="198852" url="https://sk.wikipedia.org/wiki?curid=198852" title="Bad Buchau">
Bad Buchau

Bad Buchau je mesto v krajinskom okrese Biberach v spolkovej krajine Bádensko-Württembersko v Nemecku. Mesto má 4 088 obyvateľov a rozlohu 23,77 km².
Geografia a poloha.
Bad Buchau je kúpeľne mesto, ktoré leží na západ od mesta Biberach an der Riß, pri jazere Federsee. Mesto je turisticky známe ako liečivé rašeliniskové kúpele a liečivé minerálne kúpele.
Turistika.
Toto švábske kúpeľné mesto ponúka svojim kúpeľným hosťom početné terapie – nachádzajú sa tu rašeliniskové kúpele a veľké termálne kúpele ("Adelindis-Therme") so saunou. Termálna voda vyviera z hĺbky 795 m, a má teplotu od 47,5 °C.
Jazero Federsee pri Bad Buchau, je s 3 300 ha najväčším rašeliniskom v juhozápadnom Nemecku. Jazero je dôležité pre ochranu vtáctva. Na 3 300 hektárov rašeliniska žije 265 vtáčích druhov, z toho 107 vtáčích druhov tu aj hniezdi.
Kultúra a pamiatky.
Mesto sa nachádza na švábskej barokovej ceste ("Oberschwäbischen Barockstraße") 
Múzeum.
Pri meste Bad Buchau je múzeum ("Federseemuseum") v podobe osady z doby kamennej, bolo založené v roku 1968.

</doc>
<doc id="198856" url="https://sk.wikipedia.org/wiki?curid=198856" title="Druhá bitka o Atlantik">
Druhá bitka o Atlantik

Druhá bitka o Atlantik bola jednou z najdlhších a najdôležitejších kampaní druhej svetovej vojny. Trvala po celý konflikt a z hľadiska západného frontu a prežitia Spojeného kráľovstva ju možno považovať za rozhodujúce stretnutie. Bitka o Atlantik vrcholila v polovici roku 1940 a pokračovala s rôznou intenzitou do konca roku 1943, kedy boje nemeckých ponoriek so Spojeneckými zásobovacími konvojmi vrcholili.
Bitka o Atlantik začala 3. októbra 1939 keď nemecká ponorka "U-100" potopila britský parník SS "Athenia". Postupne nemecké ponorky začali operovať ďalej od Anglicka v severnom Atlantiku s podporou diaľkových lietadiel Focke-Wulf Fw 200 Condor.
13. decembra 1939 došlo k stretu nemeckého ťažkého krížniku Admiral Graf Spee a britského ťažkého krížniku HMS Exeter s podporou ľahkých krížnikov HMS Ajax a HMS Achilles, ktorý bol známy ako bitka pri ústí La Plata a skončil potopením ťažko poškodeného nemeckého krížniku 17. decembra.
Zlaté obdobie nemeckých ponoriek začalo po vstupe USA do vojny v decembri 1941, keď potopili mnoho lodí pri východnom pobreží Spojených štátov a v Karibskom mori. Jedna ponorka dokonca ostreľovala ústie rieky Mississippi. Z tejto oblasti sa nemecké ponorky stiahli zhruba v júni 1942, ale posledná loď bola pri New Yorku nemeckou ponorkou potopená 8. mája 1945.
Zhruba v apríli a máji 1943 došlo k definitívnemu obratu vo vývoji konfliktu, keď masívne nasadenie stíhačov, hliadkujúcich bombardérov B-24 Liberator a Short Sunderland, sprievodných lietadlových lodí, nových verzií radarov, ASDICu, vrhačov hlbinných náloží a mín (hlavne typu "hedgehog") a prístrojov umožňujúcich určiť presnú lokáciu vysielajúcej ponorky (H/F D/F) definitívne zvrátilo pomer sil v prospech Spojencov. Nemecké vylepšenia ponoriek (výkonnejšie ponorky typu XXI a XXIII, protilietadlové ponorky, šnorchel a vylepšené typy torpéd) nedokázali situáciu zvrátiť a stále sa zhoršujúca situácia nakoniec vyústila v niečo, čo už ani nepripomínalo vojnu, ale skôr hon na nemecké ponorky. Veľkú rolu tiež hrala schopnosť Spojencov čítať nemecké správy šifrované prístrojom Enigma.

</doc>
<doc id="198862" url="https://sk.wikipedia.org/wiki?curid=198862" title="Brisingr">
Brisingr

Brisingr je fantasy kniha a tretí diel edície Odkaz Dračích jazdcov, ktorej autorom je Christopher Paolini. Kniha bola v USA vydaná dňa 20. septembra 2008. Na jej obálke je kresba zlatohnedého draka od J. J. Palencara.
Pôvodný „pracovný“ názov knihy bol "Empire", čiže "Ríša", neskôr však autor zverejnil, že sa kniha bude volať Brisingr, čo v Paoliniho starodávnom jazyku elfov znamená oheň. Zároveň je to prvé slovom v tomto jazyku, ktoré sa podľa príbehu Eragon naučil a nazval tak aj jeho meč.
Slovenské vydanie Brisingra vyšlo 31. januára 2009. Kniha má 656 strán a v súčasnosti sa pre veľký záujem čitateľov pripravuje už druhá dotlač.

</doc>
<doc id="198865" url="https://sk.wikipedia.org/wiki?curid=198865" title="Ázijské tigre">
Ázijské tigre

Ázijské tigre sú rýchlo rozvíjajúce sa krajiny:

</doc>
<doc id="198866" url="https://sk.wikipedia.org/wiki?curid=198866" title="Štátny znak Bieloruska">
Štátny znak Bieloruska

Štátny znak Bieloruskej republiky bol prijatý všeľudovým hlasovaním dňa 14. mája 1995. Sú na ňom v striebornom poli v strede umiestnené obrysy štátnych hraníc Bieloruskej republiky, a to na pozadí vychádzajúceho slnka a zemegule. Vo vrchnej časti znaku sa nachádza päťramenná hviezda a po krajoch klasy, v ktorých sú na ľavej strane poprepletané kvety ďateliny a na pravej ľanu. Veniec je z každej strany trikrát prepletený stuhou červeno-zelenej farby, na ktorej sú v dolnej časti zlatými písmenami na nich napísané slová Bieloruská republika.
Symbolika štátneho znaku.
Súčasný štátny znak Bieloruska symbolizuje:
Historický štátny znak.
Historický štátny znak Bieloruskej republiky bol výsledkom miestnych, kultúrnych a náboženských tradícii v heraldických tradíciách východnej Európy. V nich bolo vyobrazenie dospelého jazdca na koni s mečom v pravej ruke pripraveným vždy brániť svoju vlasť, ktoré bolo súčasťou pečatí feudálov, od vekov známe pod názvom Pahonia.
Originál štátneho znaku.
Národný symbol Bieloruska má dlhovekú históriu. Spočiatku to bol erb územia Bieloruska v Poľsko-litovskom štáte, neskôr štátny znak Bieloruskej ľudovej republiky. Vznik a ustanovenie Pahonie na bieloruských územiach a tiež jeho prerod v národný symbol nebol len jednoduchým aktom, ale skôr a reťazou historických udalostí.
Výjav jazdca na koni (tzv. Pahonia) bola jedna z obľúbených a často zobrazovaných tém v umení, na minciach, pečatiach a klenotoch v období staroveku. Nebol však iba príležitostný. Chvíľa, keď si muž dokázal skrotiť koňa bola naozajstným obratom v jeho živote. Jazdec znamenal pre muža zjavnú výhodu, pretože bol silnejší a rýchlejší. Tento fakt bol silno vtlačený do mentality muža, ktorého od tejto chvíle v umení a sochárstve zobrazovali ako jazdca na koni.
Bieloruský symbol Pahonie vznikol v ranej histórii rozvoja východných Slovanov. Objavoval sa už v písomných dokumentoch na začiatku 13. storočia. Výjav napádajúceho jazdca na koni sa začal etablovať ako štátny symbol Bieloruska niekedy v tomto období. Dnes je však jasné, že tento symbol má historické korene svojho vzniku v dávnej minulosti Bieloruska. Podľa niektorých zdrojov symbol jazdca na koni prvýkrát použil už v Litovskom veľkokniežatstve (obdobie stredovekého Bieloruska) knieža Trajdenis (1269 – 1281) alebo knieža Vytanis (1295 – 1316).
Pahonia – slovanský symbol.
Na prelome 14. – 15. storočia sa pečať s výjavom Pahonie začala častejšie používať ako štátny symbol Bieloruska. Štátny znak zaujal centrálnu pozíciu na pečati kniežaťa Vytautasa, v ktorom knieža znak Pahonie drží vo svojej ľavej ruke. Medzi inými štátnymi znakmi, ktoré boli vyobrazené na pečati boli:
Pahonia sa používala čisto na vymedzenie slovanských území, ktoré boli súčasťou Litovského veľkokniežatstva (od rieky Vilija až na juh k Čiernemu moru). Nemá nič spoločné s baltským územím Žemajtska, nakoľko sa toto územie k Litovskému veľkokniežatstvu pripojilo iba v roku 1422. Predtým bolo súčasťou Livónska. Jeho pripojenie bolo dobrou vôľou a rozhodnutím, ktoré bolo podporené pomocou livónskej armády. Pripojením tohto územia nastalo zrovnoprávnenie žemajtských šľachticov s ostatnými, žijúcimi v Litovskom veľkokniežatstve. Susedia baltských kmeňov – Prusi – sa v dôsledku asimilácie s križiakmi na vyše 200 rokov vytratili z mapy Európy. Neskôr sa Žemajtom podarilo získať si vedúcu pozíciu v Litovskom veľkokniežatstve, a tak prepísať jeho históriu. Zabezpečili si vládnucu pozíciu v krajine a pripísali si tak cudziu zásluhu na založení Litovského veľkokniežatstva. Preto sa dnešná Litva a Litovci nespájajú s pôvodným významom slova – "lietus", ale s historickým – "Jamoitia" a Žemajtami. Tento zmätok bol aj naďalej posilnený ďalším faktom, keď si Žemajti adoptovali slovanský symbol – Pahoniu. Práve táto adopcia Pahonie je dôvodom, prečo má dnes Litva v štátnom znaku vyobrazeného jazdca na bielom koni s mečom v ruke.
Pahonia v období 18. storočia.
Po anexii bieloruských území Litovského veľkokniežatstva v rokoch 1772 – 1795 Ruským impériom sa Pahonia stala súčasťou štátneho znaku Ruského impéria a v štátnych dokumentoch a na pečatiach sa začala objavovať spolu s dvojhlavým orlom. V druhej polovici 19. storočia sa zo štátneho symbolu stal oblastný symbol niektorých bieloruských miest. Idea Pahonie ako štátneho znaku bola zavrhnutá.
Pahonia v období 20. storočia.
Idea, aby sa Pahonia znova stala štátnym symbolom Bieloruska, sa znovu zrodila v rokoch 1917 – 1918. Jej najhorlivejším zástancom bol bieloruský básnik Maxim Bohdanovič. V marci 1918, kedy bola vyhlásená nezávislá Bieloruská ľudová republika, sa idea znovuzrodenia a použitia historického štátneho znaku v súvislosti s novovzniknutou republikou stala skutočnosťou. Po rozpade republiky v roku 1922 sa však národné symboly krajiny zachovali.
Medzitým si Litva adoptovala staroveký slovanský symbol (Pahonia) do svojho štátneho znaku. Demonštrovala tým svoje budúce záujmy o zisk bieloruského územia. Počas nemeckej okupácie Bieloruska nacisti povolili použitie národných bieloruských symbolov. V dokumente podpísanom 27. júna 1942 medzi Nemeckom a Bieloruskou ľudovou republikou boli ustanovené štátne symboly Bieloruskej ľudovej republiky – Pahonia a bielo-červeno-biela zástavu.
Po víťazstve totalitného režimu bola idea zavedenia Pahonie ako štátneho symbolu znova zavrhnutá. Výmena národných symbolov Bieloruska sa totiž stal jedným z hlavných cieľov sovietskych predstaviteľov. Po páde totality a vyhlásení nezávislosti Bieloruska sa však znova ozvali zástancovia starého symbolu Slovanov. Po dlhom čase sa im naskytla možnosť znova uzákoniť historické štátne symboly, a tak zjednotiť územnú a štátnu funkciu Pahonie. Dňa 19. septembra 1991 ju teda opätovne vyhlásili za štátny znak Bieloruskej republiky.
Dňa 14. mája 1995 sa uskutočnilo referendum, v ktorom sa občania Bieloruskej republiky mali rozhodnúť, či prijať štátny znak Bieloruskej sovietskej socialistickej republiky. Štátna propaganda sa snažila presadiť spojenie Pahonie a bielo-červeno-bielej vlajky so symbolmi nacistického Nemecka, ktoré účinkovalo na území Bieloruska v rokoch 1941 – 1944. V duchu stalinských časov 75 % bieloruského obyvateľstva na otázku "„Súhlasíte so zmenou štátnych symbolov Bieloruskej republiky?“" zo 49 % celkových zúčastnených odpovedalo kladne, domnievajúc sa, že svojím hlasom potvrdili zotrvanie historického štátneho znaku a vlajky zo septembra roku 1991. Ale podľa bieloruskej ústavy bolo potrebné, aby sa na referende zúčastnilo minimálne polovica obyvateľstva Bieloruska. Aj napriek tomu, že nasledujúci deň po referende vznikli určité nezrovnalosti v spočítavaní hlasov, prezident republiky Alexander Lukašenko bez ratifikácie referenda bieloruským parlamentom zrušil oficiálne výsledky referenda a historický štátny znak vymenil.
Ďalší dôvod takéhoto rozhodnutia prezidenta bola nepopularita bieloruských národných hnutí, ktoré v krajine zastávali radikálne pozície. Pahonia a bielo-červeno-biela vlajka sa totiž v povedomí Bielorusov viac spájali s radikálnymi politickými hnutiami, než zo 700-ročnou históriou Pahonie v Bielorusku.
Dnes symbol Pahonie združuje tých Bielorusov, ktorí nestratili národnú identitu počas dvestoročnej dominancie Ruska a 70-ročného sovietskeho totalitného režimu. Bohužiaľ, v čase pokračujúcej vlády prezidenta Alexandra Lukašenka bolo používanie Pahonie – 700-ročného symbolu bieloruskeho národa – a bielo-červeno-bielej vlajky zakázané a vymenené za nové, prezidentom narýchlo vymyslené, štátne symboly Bieloruskej republiky.

</doc>
<doc id="198872" url="https://sk.wikipedia.org/wiki?curid=198872" title="Letúň">
Letúň



</doc>
<doc id="198876" url="https://sk.wikipedia.org/wiki?curid=198876" title="Barbora Hohenzollernská">
Barbora Hohenzollernská

Barbora Hohenzollernská (* 30. máj 1464, Ansbach, Nemecko† 4. september 1515, Ansbach) bola brandenburská kňažná, dcéra brandenburského kurfirsta Albrechta III. zv. Achilles a jeho druhej manželky Anny Saskej, prvá manželka českého kráľa Vladislava II. Jagelovského. 
Životopis.
Narodila sa na hrade Ansbach, rodovom sídle Hohenzollernovcov. Ako mladé dievča získala pomerne slušné vzdelanie v miestnom augustiniánskom kláštore. V roku 1476 na ňu padla voľba ako budúcu manželku českého kráľa. Napriek svojmu mladému veku malo to byť už jej druhé manželstvo. V tomto roku sa totiž stala vdovou, keď ju predtým (v r. 1472), ako osemročné dievča vydali za hlohovského vojvodu Henricha XI. Manželstvo malo priniesť rodové spojenectvo Hohenzollernovcov a Piastovcov a území Brandenburska a Sliezska. Manželstvo tak sledovalo výsostne politický cieľ. Je predpoklad, že Barbora neopustila Ansbach a so svojím manželom sa nikdy nestretla. 
Po nezdare prvého zväzku mal jej otec veľký záujem na sobáši z českým kráľom. Barbora rovnako prejavila o českého panovníka záujem a keď so sobášom súhlasila i česká stavovská obec, bola v Prahe 12. 9. 1476 podpísaná svadobná zmluva. Koncom jesene 1476 sa sobáš v zastúpení a na diaľku i uskutočnil. 
Skutočnému naplneniu manželstva však zabránilo niekoľko okolností, ktoré dnes vyvolávajú počudovanie. I na tomto zväzku sa plne ukázalo, že sobáš je v prvom rade politická záležitosť vedúca k naplneniu dynastických a územných záujmov. Problematickým sa v súvislosti s manželstvom českého kráľa javilo územie hlohovského kniežatstva, ktoré malo ako Barborino dedičstvo po zosnulom prvom manželovi pripadnúť venom Vladislavovi. Proti tomu rozhodne vystúpil uhorský a český kráľ Matej Korvín. Z titulu českého kráľa si robil územné nároky na sliezske kniežatstvá. Hlohovsko považoval za svoje léno a rozhodne odmietal možnosť, aby sa toto kniežatstvo dostalo ako veno jagelovskému ženíchovi. 
Tým sa z Barbory stala chudobná žena, ktorá do manželstva nemohla priniesť predom dohodnutý vklad. Keď sa k tejto okolnosti pridružil i nie príliš atraktívny mladomanželkin vzhľad, prestal mať tento zväzok význam. Vladislav vystavený tlaku svojich poradcov dospel k záveru, že manželstvo, do ktorého bol v skutočnosti dotlačený nemá zmysel a že o manželku vlastne ani nejaví záujem.
Po rokoch očakávaného, no neuskutočneného stretnutia mladomanželov pápež Alexander VI. vyhlásil v roku 1500 (3. apríla) tento zväzok za neplatný a zrušil ho. Barbora, ktorá sa od roku 1476 titulovala ako česká kráľovná, no na územie Českého kráľovstva nikdy nevstúpila, sa tak, rovnako ako v prvom zväzku, s manželom ani nestretla. Zostávajúci zvyšok života prežila v manželstve s málo známym falckým šľachticom.
Po svojej smrti bola pochovaná v kostole v rodnom meste, v kaplnke bratstva Zlatej labute, rytierskeho rádu založeného jej otcom. Dodnes ju tam pripomína oltárny obraz s jej podobizňou.

</doc>
<doc id="198877" url="https://sk.wikipedia.org/wiki?curid=198877" title="Kalorikum">
Kalorikum

Kalorikum je (hypotetické) fluidum pozostávajúce z navzájom sa odpudzujúcich častíc, ktoré sa viažu na molekuly obyčajných látok. Kalorikum vniká do všetkých predmetov a vypĺňa priestor medzi molekulami. Molekuly obklopuje "plyn" kalorika, pričom jeho hustota rastie s jeho teplotou. Oblaky tepelného fluida spôsobujú odpudzovanie blízkych molekúl. S rastom vzdialenosti odpudivá sila klesá, v rovnovážnom stave je nulová a s ďalším zväčšovaním vzdialenosti je záporná, čiže molekuly sa priťahujú. S rastom teploty rastie stredná rovnovážna vzdialenosť medzi molekulami a teleso tým zväčšuje svoj objem. Pri kompresii sa kalorikum vytláča z telesa na jeho povrch, čo sa prejaví rastom teploty."
Kalorikum.
Predchádzajúce definície sú vedeckým opisom tepla, ako bolo opisované v šestnástom a sedemnástom storočí.
V traktáte markíza P. S. de Laplacea v Nebeskej mechanike (Paríž 1825) je Newtonova odpudivá sila medzi molekulami úmerná druhej mocnine množstva kalorika, viazaného na molekulu. Z tejto teórie vychádzal aj pri tvorbe doteraz platnej stavovej rovnice ideálneho plynu, ktorá je jedným zo základných pilierov termodynamiky.
Podobne v Carnotovom cykle Carnot vychádzal z existencie kalorika ako mechanizmu šírenia tepla.
Teória kalorika ukazuje, že aj keď teória nejaký problém čiastočne vysvetľuje, ešte stále nemusí byť pravdivá.
Dôkaz o neexistencii kalorika.
Na prelome 18. a 19. storočia boli uskutočnené experimenty, ktoré narušili teórie kalorika.
Idea, že teplo je pohyb častíc, pochádzala už od gréckych čias. Podobný názor zastávali Boyle a Newton. Tieto predstavy sa však zmenili na teóriu, v ktorej je teplo ako tepelné fluidum alebo kalorikum. Výraz kalorikum použili po prvýkrát francúzski vedci (Lavoisier a ďalší). Teória kalorika prežívala dlho. Počet vedcov odmietajúcich teplo ako pohyb častíc postupne klesal až do polovice 19. storočia. Ešte v diele Encyclopedia Britannica v roku 1860 bola teória tepla ako pohybu častíc odmietnutá ako nepresvedčivá.
Literatúra.
Pottenger III. F. M. a kol.: Prírodoveda FAST III. : Zmeny a čas

</doc>
<doc id="198883" url="https://sk.wikipedia.org/wiki?curid=198883" title="Austrian Airlines">
Austrian Airlines

Austrian Airlines AG, niekedy aj skrátene Austrian, je rakúsky národný letecký dopravca so sídlom vo Schwechate a dcérska spoločnosť Lufthansa Group. Austrian Airlines majú hlavnú základňu na viedenskom letisku.
Spoločnosť vznikla 30. septembra 1957 zlúčením dopravcov Air Austria a Austrian Airways, ale jej história siaha až do roku 1923, kedy vznikli "Österreichische Luftverkehrs AG". Od roku 1958 prepravuje cestujúcich na medzinárodných a od roku 1963 aj na vnútroštátnych linkách. V roku 2000 sa Austrian Airlines stali členom aliancie leteckých spoločností Star Alliance. V nasledujúcich rokoch Austrian expandoval prostredníctvom akvizícií spoločností Rheintalflug a Lauda Air. Od roku 2003 sa oficiálne používa aj skrátený názov "Austrian". Austrian Airlines boli dlhý čas v strate, kým ich v roku 2008 rakúska vláda odporučila predať zahraničnej spoločnosti. V roku 2009 tak Lufthansa Group kúpila Austrian Airlines po získaní súhlasu Európskej komisie a prešetrení postupu verejnej súťaže. 
Po sporoch so zamestnancami o úsporných opatreniach sa v roku 2012 všetky lety Austrian Airlines previedli na dcérsku spoločnosť Tyrolean Airways, ktorá následne prevádzkovala všetky lety pod názvom Austrian Airlines, ale s dodatkom „operated by Tyrolean Airways“. V roku 2015 sa všetky lety previedli späť k Austrianu a Tyrolean Airways sa zlúčili so svojou materskou spoločnosťou.
História.
Dňa 3. mája 1923 dostal Walter Bardas-Bardenau povolenie od rakúskej vlády na založenie leteckej spoločnosti. V novovzniknutej "Österreichische Luftverkehrs AG" ("ÖLAG" alebo "OeLAG") mal jednopercentný podiel, pričom zostávajúce akcie vlastnili Österreichische Eisenbahn-Verkehrsanstalt AG (50%) a Junkers-Werke (49%). 
Prvými lietadlami vo flotile boli Junkers F 13. Prvý let spoločnosti sa uskutočnil 14. mája 1923 z Mníchova do Viedne s pilotom Hansom Baurom. Pristál vo Viedni-Jedlesee, kde došlo k prestavbe na plavákové lietadlo a nadväzujúcemu letu do Budapešti. 
ÖLAG pôvodne fungoval ako súčasť "Trans-Europa-Union", ktorú založila spoločnosť Junkers. K cieľovým destináciám patrili Mníchov, Budapešť, Norimberg, Graz, Klagenfurt a St. Wolfgang. Niektoré destinácie v Rakúsku obsluhovali hydroplány. Trans-Europa-Union zanikla v septembri 1926, čo viedlo k zrušeniu niektorých liniek. 
Od roku 1927 ÖLAG získaval so štátnou podporou nové lietadlá. V tom istom roku začal rakúsky letecký dopravca spolupracovať s Deutsche Luft Hansa AG. Obidvaja dopravcovia tak spoločne plánovali a prevádzkovali linky. Sieť liniek sa rozšírila z Viedne do Berlína, Budapešti a Milána. V roku 1932 Deutsche Luft Hansa AG prevzala 49% podiel, ktorý predtým vlastnil Junkers. Po skončení svetovej hospodárskej krízy pribudlo do flotily niekoľko lietadiel Junkers Ju 52/3m. 
V roku 1938 začal ÖLAG plánovať otvorenie liniek do Ríma, Paríža a Londýna. Na tento účel plánoval použiť lietadlá Junkers Ju 90. Po anexii Rakúska Nemeckom v marci 1938 sa od týchto plánov upustilo. ÖLAG sa úplne dostal pod kontrolu Deutsche Lufthansa AG, s ktorou sa 1. januára 1939 zlúčil. V júni 1939 bola Österreichische Luftverkehrs AG vymazaná z obchodného registra.
Po druhej svetovej vojne zostalo obnovené samostatné Rakúsko bez národného leteckého dopravcu. Zlúčením spoločností Air Austria a Austrian Airways vznikla 30. septembra 1957 spoločnosť "Österreichische Luftverkehrs AG". Prvý let novovzniknutej spoločnosti sa uskutočnil 31. marca 1958, kedy vzlietlo prenajaté lietadlo Vickers Viscount 779 na pravidelnú linku z Viedne cez Zürich do Londýna. Začiatkom 60. rokov pribudlo do flotily spoločnosti šesť nových lietadiel Viscount 837. Dňa 18. februára 1963 Austrian objednal svoje prvé prúdové lietadlá Sud-Aviation SE 210 Caravelle, ktoré prevádzkoval do roku 1973. Ešte v tom istom roku začal Austrian od 1. mája prepravovať cestujúcich aj na vnútroštátnych linkách. Dňa 1. apríla 1969 Austrian Airlines otvorili v spolupráci so spoločnosťou Sabena svoju prvú transatlantickú linku na trase Viedeň – Brusel – New York.
Spočiatku mali Austrian Airlines konkurenciu zo strany Adria Airways, ktorá sa prejavovala tým, že cestujúci z rakúskych spolkových krajín Štajersko a Korutánsko dochádzali do Juhoslávie, aby využili letiská v dnešnom Slovinsku. Od roku 1971 začal Austrian prevádzkovať lietadlá McDonnell Douglas DC-9-32, ktoré slúžili mnoho rokov na krátkych a stredne dlhých letoch. V roku 1975 zaviedol do flotily prvé z piatich lietadiel DC-9-51. O dva roky neskôr sa Austrian Airlines stali so spoločnosťou Swissair prvými používateľmi typu DC-9-80 (alebo McDonnell Douglas MD-80).
Prvý stroj MD-81 vstúpil do služby v októbri 1980 a umožnil Austrianu lietať na dlhšie vzdialenosti. V roku 1984 sa Austrian Airlines stali prvým používateľom typu MD-87 a zohrali významnú úlohu v projekte tohto lietadla. Prvý MD-87 uviedli do prevádzky na konci roku 1987 a od roku 1990 pribudli aj MD-83, zatiaľ čo z 13 MD-81 bolo 6 modernizovaných na štandard MD-82.
V 90. rokoch sa letecké spoločnosti zamerali na spoluprácu a vytváranie aliancií. Austrian Airlines boli jedným z prvých dopravcov, ktorí sa pripojili k skupine Qualiflyer Group, ktorú založila spoločnosť Swissair. Bolo to tiež obdobie rýchlej expanzie diaľkových letov do Číny a Južnej Afriky.
V roku 2000 sa Austrian Airlines stali členom aliancie leteckých spoločností Star Alliance a o dva roky neskôr kúpili spoločnosť Lauda Air, ktorá sa v rámci Austrian Airlines Group zameriavala na charterové lety. Dcérska spoločnosť Tyrolean Airways, ktorá sa špecializovala na regionálne lety pod značkou "Austrian Arrows", sa v roku 2002 zlúčila so spoločnosťou Rheintalflug. V septembri 2003 sa oficiálne zaviedol skrátený názov "Austrian". Od 1. októbra 2004 sa zlúčili lety spoločností Austrian Airlines a Lauda Air, pričom dopravca Lauda Air zostal len ako obchodná značka pre charterové lety. 
V októbri 2006 bol Austrian nútený prijať prísnu politiku úspory nákladov a v roku 2007 prepustil vyše 500 zamestnancov. Zrušil viacero diaľkových liniek, ako napríklad Sydney cez Kuala Lumpur, Melbourne cez Singapur, Káthmandu alebo Šanghaj. Tri zostávajúce lietadlá Fokker 70 vo flotile prešli k Tyrolean Airways. Spoločnosť sa tiež rozhodla vyradiť svoje diaľkové Airbusy, konkrétne štyri A340 a štyri A330, v prospech lietadiel Boeing 767 a 777, ktoré môžu na diaľkových linkách prepravovať viacej cestujúcich. V roku 2007 sa tiež premiestnilo sídlo spoločnosti z Oberlaa na viedenské letisko.
V júni 2008 požiadala investičná banka Merrill Lynch rakúsku vládu, aby predala Austrian Airlines zahraničnej spoločnosti. Spočiatku prejavili záujem dopravcovia Lufthansa, Air France-KLM, Royal Jordanian, Air China, Turkish Airlines, Aeroflot, Sibir a Singapore Airlines. Do užšieho výberu sa nakoniec dostali Lufthansa, Air France-KLM a Sibir. 
Štátna holdingová spoločnosť ÖIAG 13. novembra 2008 oznámila, že bola vybraná spoločnosť Deutsche Lufthansa AG, ktorá mala vstúpiť do rakúskeho kapitálu s podielom 41,6%, za čo by zaplatila 366 268,75 eur. Dňa 5. decembra 2008 ÖIAG potvrdila predaj svojich akcií v Austrian Airlines dopravcovi Deutsche Lufthansa AG. Európska komisia začala 1. júla 2009 preverovať túto akvizíciu za možné porušenie pravidiel voľného obchodu, pričom mala podozrenie, že výberové konanie bolo falošné a o všetkom sa už rozhodlo vopred v prospech spoločnosti Deutsche Lufthansa AG. Dňa 3. septembra 2009 Lufthansa nakoniec so súhlasom Európskej komisie kúpila Austrian Airlines.
Akcie Austrian Airlines AG na viedenskej burze boli 4. februára 2010 pozastavené. Po období neistoty, ktoré nasledovalo po demisii výkonného riaditeľa Thierryho Antinoriho, signalizoval príchod Jaana Albrechta na jeho miesto v roku 2011 začiatok novej éry pre Austrian so zvýšením počtu cestujúcich a strategickejšou pozíciou v rámci Lufthansy. 
V decembri 2011 Austrian Airlines predstavili nový plán na zníženie nákladov, pretože aj napriek prepusteniu 2 500 zamestnancov boli naďalej v strate. Lufthansa však odmietla poskytnúť finančnú podporu. V marci 2012 Austrian žiadal ešte raz o rekapitalizáciu. Lufthansa nakoniec schválila zvýšenie kapitálu o 140 miliónov eur, čím poskytla účinné opatrenia na riešenie štrukturálnych nedostatkov. Po sporoch so zamestnancami o úsporných opatreniach prevzali 1. júla 2012 Tyrolean Airways letovú prevádzku Austrian Airlines. Všetky lietadlá a niektorí zamestnanci (približne 460 pilotov a 1 500 palubných sprievodcov) zmenili v tento deň v rámci koncernu Lufthansa Group svojho prevádzkovateľa, resp. zamestnávateľa. Všetky lety Austrianu následne prevádzkovali Tyrolean Airways pod názvom Austrian Airlines, ale s dodatkom „operated by Tyrolean Airways“. Tyrolean sa zároveň vzdal značky "Austrian Arrows". 
V apríli 2013 Austrian vyradil svoj posledný Boeing 737, konkrétne 737-800, vo farbách Lauda Air. Celkovo 11 lietadiel Boeing 737 nahradilo sedem Airbusov A320 s očakávanou ročnou úsporou 17 miliónov eur v dôsledku zjednotenia flotily na jeden typ. V októbri 2014 bolo oznámené, že letová prevádzka a personál Tyrolean Airways sa do 31. marca 2015 znovu začlení do Austrian Airlines v dôsledku dosiahnutia novej pracovnej dohody. Pred zlúčením oboch spoločností Austrian 26. marca 2015 predstavil prepracovanú koncepciu s názvom „myAustrian“, ktorá spočívala v novom firemnom dizajne, sfarbení lietadiel a množstve nových liniek. 
V júni 2015 Austrian oznámil nákup 17 Embraerov E195 v rámci Lufthansa Group. Embraery, ktoré predtým vlastnila Lufthansa CityLine, nahradili starnúce Fokkery 70 a 100. Do augusta 2016 bolo dodaných 8 zo 17 Embraerov, zatiaľ čo 9 z 23 lietadiel Fokker bolo vyradených. Do konca júla 2017 boli všetky Fokkery 70 vyradené. 
V januári 2016 Austrian Airlines oznámili, že prehodnotia svoju novú obchodnú značku „myAustrian“, ktorú zaviedli na jar 2015, tým, že z názvu vypustia slovo „my“, ktoré vyvolalo značnú vlnu kritiky u leteckej komunity a zákazníkov. Viacerí ľudia považovali názov „myAustrian“ za lacný a pripomínal skôr nízkonákladovú leteckú spoločnosť než národného dopravcu s prémiovými službami. 
V januári 2019 Austrian Airlines oznámili prestavbu svojej flotily a siete liniek s tým, že turbovrtulové lietadlá De Havilland Canada Dash 8 Q400 budú do roku 2021 nahradené Airbusmi A320 a všetky základne posádok mimo Viedne majú byť zrušené a linky, ktoré nevedú cez viedenské letisko, prevezme Lufthansa a Eurowings.
Destinácie.
Austrian Airlines v súčasnosti lietajú do 130 pravidelných a sezónnych destinácií v Európe, Ázii, Afrike a Severnej Amerike.
Codeshare.
Austrian Airlines majú tzv. codeshare dohodu a v súčasnosti prevádzkujú spoločné lety so spoločnosťami: 
Destinácie v minulosti.
Pravidelné linky Austrian Airlines v lete 1969:
Flotila.
Súčasná flotila.
Flotila Austrian Airlines pozostávala v apríli 2024 z nasledujúcich lietadiel:

</doc>
<doc id="198886" url="https://sk.wikipedia.org/wiki?curid=198886" title="Shannon (rieka)">
Shannon (rieka)

Shannon (angl. "River Shannon", ír. "Sionainn" alebo "Sionna") je rieka v Írsku. Je to najdlhšia rieka na ostrove a zároveň najdlhšia rieka celých Britských ostrovov. Má dobre vyvinuté povodie s mnohými prítokmi a odvodňuje západnú časť ostrova. Ústi do Atlantického oceána rozsiahlym, dlhým estuárom (Shannon Estuary). Meria , zaberá povodie cca a na dolnom toku má priemerný prietok /s.
Prameň.
Shannon vzniká v pohorí Cuilcagh Mountains v južnej časti grófstva Fermanagh v Severnom Írsku. Následne sa stráca v podzemí, preteká jaskyňou Shannon Cave a na povrch opätovne vyteká v tzv. "Shannon Pot" v grófstve Cavan v Írsku.
Priebeh toku.
Od prameňa tečie sprvu juhozápadným smerom, vteká do jazera Lough Allen, z ktorého pokračuje severojužným smerom. Za mestom Carrick-on-Shannon vytvára oblúk prehnutý na východ a pri Lanesborough vteká do jazera Lough Ree. Následne preteká cez Athlone znovu smerom na juh až k mestu Banagher, odkiaľ prechodne tečie na juhozápad. Pri meste Portumna vteká do Lough Derg a nad Limerickom sa definitívne stáča na západ. Západne od mesta sa tok výrazne rozširuje do estuára. Dolný tok Shannonu je v dosahu slapových javov, ktoré zanikajú východne od Limericka.
Jazerá.
Shannon preteká cez viaceré ľadovcové jazerá (loughs), z ktorých najväčšie sú Lough Allen na hornom, Lough Ree na strednom a Lough Derg na dolnom toku. Jazerá v smere toku:
Využitie.
Rieka je už od antického obdobia dôležitou dopravnou tepnou, prvýkrát ju zaznačil do mapy Ptolemaios. Viacerými kanálmi je prepojená s inými riečnymi systémami na ostrove, Royal Canal a Grand Canal ju spája s Liffey a Írskym morom, Shannon-Erne Waterway s riekou Erne, Boyle Canal s riekou Boyle. Ďalšími kanálmi sú Ardnacrusha Canal, Lecarrow Canal a Jamestown Canal. 
Shannon je splavná takmer na celom toku pre malé plavidlá, kým v estuári aj pre námorné lode. Vo Foynes stojí terminál pre ropné tankery, v blízkosti letiska Shannon International Airport je vybudované veľké prekladisko a v Aughinish stojí huta na výrobu oxidu hlinitého. 
V Moneypoint bola v roku 1985 vybudovaná uhoľná elektráreň a v Ardnacrusha stojí vodná elektráreň. 

</doc>
<doc id="198887" url="https://sk.wikipedia.org/wiki?curid=198887" title="Zimný spánok (cicavce)">
Zimný spánok (cicavce)

Zimný spánok alebo hibernácia je druh prezimovania. Je to príznačná reakcia cicavcov (a niektorých vtákov) na zimné obdobie, ktoré v pokojnom stave a za útlmu všetkých telesných funkcií vyčkávajú vo vhodnom úkryte, zvanom hibernákulum, nepriaznivé zimné obdobie. Je známy napr. u netopierov, ježkov, škrečkov, plchov alebo sysľov. Cicavce, ktoré prespia zimný spánok sú napr. Medveď hnedý, Jazvec lesný, Veverica obyčajná, Svišť tatranský a ešte aj Jež obyčajný.

</doc>
<doc id="198897" url="https://sk.wikipedia.org/wiki?curid=198897" title="Žralok veľkozubý">
Žralok veľkozubý

Žralok veľkozubý (ľudovo megalodon; lat. "Otodus megalodon", synonymá: "Megaselachus megalodon", "Carcharocles megalodon", "Carcharodon megalodon"; slovo megalodon je z gréckeho megas = "veľký" + odous = "zub") je vymretý druh žraloka z čeľade Otodontidae resp. podľa starších názorov Lamnidae.
Bol to obrovský prehistorický žralok žijúci pravdepodobne pred 20/15,9 – 2,6 miliónmi rokov a bol najväčším predátorom svojich čias. Je to najväčší zdokumentovaný druh žraloka. Fosílne nálezy ukazujú, že sa živil veľkými zvieratami, medzi ktoré patrili aj veľryby, ktoré vtedy žili.
Na Slovensku sa našli zuby tohto žraloka v oblasti Novohradu, kde sa pred 20 až 15 miliónmi rokov nachádzalo plytké subtropické more Paratéthys.
Údajný súčasný výskyt.
Objavujú sa aj ojedinelé názory, že tento žralok môže stále žiť aj v súčasnosti niekde v hlbokých vodách. Na podporu tejto hypotézy sa uvádzajú príklady ako latiméria divná ktorá mala byť vyhynutá. Vedci ale s týmito názormi nesúhlasia.
Taxonómia.
Švajčiarsky prírodovedec Louis Agassiz dal tomuto žralokovi v roku 1835 vo svojej vedeckej práci nazvanej „Recherches sur les poissons fossiles“ (Výskumy fosílnych rýb) vedecké meno "Carcharodon megalodon". Svoju prácu dokončil a skompletizoval v roku 1843. 
Názory na zaradenie tohto žraloka sú stále (stav 2018) sporné. Podľa názorov na začiatku 21. storočia sa tento žralok zaraďuje:
Anatómia.
Žralok veľkozubý je známy hlavne zo zachovaných fosílnych zubov a pár fosílnych stavcov. Podobne ako u ostatných žralokov bola kostra žraloka veľkozubého zložená z chrupavky a nie kostí. Zuby žraloka veľkozubého sú v mnohom podobné zubom žraloka modrého, ale sú oveľa väčšie a mohli dorásť do dĺžky aj viac ako 18 cm. Čeľusť mohla mať rozpon 2,7 až 3,4 m.
Extrapoláciou z tvaru a veľkosti zubov žraloka veľkozubého a porovnaním s dnešným žralokom získame obraz o tom, ako mohol vyzerať. Experti najčastejšie používajú ako model na rekonštrukciu tohto gigantického žraloka žraloka modrého.
Celý model kostry žraloka veľkozubého je vystavený v Calvert Marine múzeu na Šalamúnových ostrovoch v Marylande.
Odhad rozmerov.
Odhad rozmerov žraloka veľkozubého je veľmi kontroverzná téma. V roku 1996 sa traja experti na žralokov M. D. Gottfried, Leonard Compagno a S.C. Bowman pokúsili vyriešiť túto záležitosť vyvinutím špeciálnej metódy na určenie veľkosti žralokov (vrátane žraloka veľkozubého) s veľmi veľkou presnosťou. Použitím tejto metódy bola odhadnutá dĺžka žraloka veľkozubého na 14,7 m s hmotnosťou väčšou ako 35 ton. Ale tento výpočet bol určený na základe zuba dĺžky 168 mm, ktorý bol v tom čase najdlhší známy zub. Odvtedy sa ale našli aj zuby, ktoré boli väčšie, a tak rozmery žraloka veľkozubého by mohli byť väčšie ako 16 m. Veľmi stará rekonštrukcia žraloka na základe veľkosti čeľuste, ktorú vyvinul profesor Bashford Dean v roku 1909, predpokladala rozmer žraloka veľkozubého až 25 m. Táto metóda sa však v súčasnosti považuje za nepresnú.
Iný zdroj uvádza dĺžku 16 až 18 m.
Boli vyvinuté aj ďalšie metódy na určenie veľkosti žralokov, ale metóda Gottfrieda a jeho kolegov je v súčasnosti považovaná za najlepšiu a najpresnejšiu.

</doc>
<doc id="198901" url="https://sk.wikipedia.org/wiki?curid=198901" title="Charlize Theron">
Charlize Theron



</doc>
<doc id="198907" url="https://sk.wikipedia.org/wiki?curid=198907" title="Heath Ledger">
Heath Ledger

Heathcliff Andrew Ledger (* 4. apríl 1979, Perth, Západná Austrália, Austrália – † 22. január 2008, New York, New York, USA) bol austrálsky herec. Objavil sa vo viacerých televíznych úlohách v deväťdesiatych rokoch a následne zahájil úspešnú hollywoodskú kariéru. Mal úspech u kritikov aj divákov, najmä čo sa týka účinkovania vo filmoch "Patriot", "Ples príšer" a "Skrotená hora". Stvárnil rolu Jokera vo filme "Temný rytier," za ktorú mu bol posmrtne udelený Oscar. Zomrel v New Yorku 22. januára 2008 na akútnu otravu v dôsledku užívania viacerých liekov proti nespavosti a depresiám.

</doc>
<doc id="198919" url="https://sk.wikipedia.org/wiki?curid=198919" title="Anton Rašla">
Anton Rašla

genmjr. doc. JUDr. Anton Rašla (* 15. september 1911, Pavlice – † 17. máj 2007, Bratislava) bol slovenský právnik, vojenský prokurátor a vysokoškolský pedagóg. Bol poľným prokurátorom počas SNP a po skončení vojny jedným z troch prokurátorov pri procese s Jozefom Tisom.
Životopis.
Profesionálne začiatky a povstanie.
Narodil sa v obci Pavlice v okrese Trnava. V roku 1936 úspešne absolvoval štúdium práva na Právnickej fakulte Univerzity Komenského v Bratislave. Už počas štúdia sa stal členom rôznych ľavicových študentských združení, ako boli Združenie sociálnodemokratických akademikov. V roku 1932 sa stal členom Československej sociálnodemokratickej strany robotníckej, od roku 1944 bol členom Komunistickej strany Česko-Slovenska. Počas 30. rokov 20. storočia začal pracovať v Robotníckych novinách. Aby mohol pracovať v štátnych službách, no súčasne nemusel ako komunista vstúpiť do HSĽS, vstúpil do armády a v roku 1939 sa tak stal sudcom vojenských súdov v Bratislave, Poprade a Banskej Bystrici. Po napadnutí Sovietskeho zväzu pôsobil na fronte na poľnom súde, kde bol svedkom zločinov Sovietskeho zväzu ako aj zločinov nemeckých a slovenských vojakov. Po návrate z frontu sa napriek svojmu postaveniu začal podieľať na príprave povstania. Jeho činnosť však bola odhalená a bol tak na krátko uväznený. Počas SNP pôsobil ako poľný prokurátor. V tejto pozícii sa zaslúžil o vyšetrenie vraždy 11 ľudí (medzi nimi aj kňaza Antona Šaláta) spáchanej partizánmi 1. čs. brigády M.R. Štefánika v Hájnikoch, dvaja partizáni a jeden člen miestnej milície boli usvedčení zo zodpovednosti za incident a pre výstrahu popravení. Taktiež sa stal poslancom Slovenskej národnej rady. Po ústupe do hôr sa na západnom Slovensku zúčastnil organizovania partizánskych akcí a začiatkom februára 1945 s Nitrianskou partizánskou brigádou prešiel cez front pri Hrone. 
Po vojne.
Po skončení vojny sa začal zaoberať spravodajskou činnosťou, následne sa stal námestníkom generálneho prokurátora. Snažil sa postaviť pred súd Karola Pazúra, páchateľa Přerovskej tragédie. Pol roka pred začiatkom procesu s bývalým prezidentom Slovenského štátu Jozefom Tisom sa vrátil do Bratislavy a začal sa pripravovať na toto súdne konanie. Obžalobu pripravoval spolu s Ľudovítom Riganom a Jurajom Šujanom, ktorí boli v procese prokurátormi spolu s ním. Proces sa začal 2. decembra 1946 a odsudzujúci rozsudok bol vynesený 15. apríla 1947. Tiso bol odsúdený na smrť a popravený (obesený) v skorých ranných hodinách 18. apríla 1947 na dvore Justičného paláca v Bratislave.
V roku 1948 napísal list advokátskej komore, vďaka ktorému nevyčiarkli zo zoznamu advokátov obhajcu Jozefa Tisa JUDr. Ernesta Žabkaya, ktorý začal byť v danej dobe cieľom perzekúcie. Na druhej strane pripravoval a bol určený za spravodajcu návrhu Nariadenia č. 7/1948 Slovenskej národnej rady zo dňa 23. marca 1948 o zriadení pracovných útvarov, kde obhajoval predĺženie pôsobnosti pracovných a sústreďovacích táborov umožňujúcich zadržiavať bez súdu odporcov režimu.
Na prelome 40. a 50. rokov bol prokurátorom vo viacerých vykonštruovaných procesoch voči ľuďom nepohodlným komunistickému režimu vrátane takých, v ktorých boli vynesené rozsudky smrti. Rašla bol hlavným prokurátorom v procese s Bielou légiou. V ňom boli Anton Tunega, Eduard Tesár a Albert Púčik odsúdení na doživotie, Rašla sa však voči rozsudku odvolal. Najvyšší súd v Prahe jeho odvolaniu vyhovel a odsúdil všetkých troch na trest smrti.
Obeť straníckych čistiek, rehabilitácia a posledné roky.
Už od roku 1949 samotného Rašlu rozpracovávala Štátna bezpečnosť v rámci kampane proti takzvaným buržoáznym nacionalistom. V roku 1950 bol prinútený ku tzv. „sebakritike“ pre jeho „buržoázny nacionalizmus“. V roku 1954 bol Rašla vo vykonštruovanom procese odsúdený za údajnú spoluprácu s cudzími spravodajskými službami na doživotný trest odňatia slobody. Vo väzení však strávil iba dva roky. Po prepustení bol o niečo neskôr v roku 1957 odsúdený znova, tento raz v procese s tzv. trockistami. Z väzenia bol opätovne prepustený v priebehu roka 1958.
Po prepustení z väzenia si urobil opäť maturitu, následne pracoval v stavebnom podniku, neskôr vo Vojenskom historickom ústave. Rehabilitáciu dosiahol v roku 1964. Vďaka tomu mohol začať pracovať znova v právnej oblasti. Začal teda pôsobiť na Katedre trestného práva Právnickej fakulty Univerzity Komenského v Bratislave, kde sa mu podarilo habilitovať na docenta. Potom ešte pôsobil do roku 1984 na Katedre trestného práva Právnickej fakulty Univerzity Pavla Jozefa Šafárika v Košiciach. Po roku 1989 vydal niekoľko memoárových titulov. V posledných rokoch života bol pripútaný na invalidný vozík. Zomrel vo veku nedožitých 96 rokov.
Anton Rašla vo filme.
Postava Antona Rašlu sa objavuje v päťdielnej sérii "Roky prelomu" (1989 - réžia Andrej Lettrich), ktorá sleduje vývoj na Slovensku od marca 1945 až po nástup komunistov k moci. Obsahom 3. časti série je najmä proces s Jozefom Tisom a vyriešenie otázky, čo s ním, či má Tiso dostať trest smrti, alebo milosť. Antona Rašlu hrá slovenský herec Peter Rúfus. 

</doc>
<doc id="198929" url="https://sk.wikipedia.org/wiki?curid=198929" title="Fázová premena">
Fázová premena

Fázová premena (skupenská premena) je náhla zmena mikro- a makroskopických, mechanických a iných vlastností látky (zmenu jej fázy), ktorá nastala pri zmene niektorej stavovej veličiny (napr. teploty).
Základné pojmy.
Pri fázovej premene sa vždy náhle zmenia niektoré jej vlastnosti, napr. hustota, tepelná vodivosť, merná tepelná kapacita, objem a pod. Za určitých okolností môžu v sústave existovať aj dve (tri) fázy jednej látky súčasne. Látka (časti látky) vtedy voľne prechádzajú z jedného skupenstva do druhého. Príkladom je voda, ktorá za určitej kombinácie teploty a tlaku existuje súčasne vo všetkých svojich skupenstvách (para, voda, ľad) tzv. trojný bod. Prechod medzi fázami je spojený so zmenou vnútornej energie látky. To znamená že obvykle na prechod látky z jednej fázy (skupenstva) do druhej je potrebné dodať, resp. odobrať tepelnú energiu.
Druhy fázových prechodov.
Fázové premeny (prechody) vedú ku zmene skupenstva látok, preto ich označujeme tiež ako "skupenská premena", "skupenská zmena".
Zvláštne prípady skupenstiev vznikajú pri extrémnych tepelných, magnetických a pod. zaťaženiach látky, ktoré spôsobujú zmeny na atomárnych úrovniach a tak isto menia niektoré vlastnosti látok. 
Klasifikácia fázových prechodov.
Fázové premeny, či fázové prechody, patria k takzvaným kooperatívnym javom, čiže javom kedy je správanie sa systému viacerých častíc diametrálne odlišné od správania sa jednotlivej častice. Ako kontrapríklad môžeme uvažovať systém klasických (t. j. newtonovskou fyzikou sa riadiacich) neinteragujúcich častíc, t. j. klasický ideálny plyn. Majme nádobu s jedinou časticou plynu. Táto častica nemá s čím interagovať, jedine so stenami nádoby. Riadi sa zákonom odrazu, t. j. odráža sa od stien nádoby pod rovnakým uhlom ako dopadá. Ak do tohoto systému pridáme ďalšiu časticu, nič podstatné sa nezmení. Obe častice sa chovajú úplne rovnako. Častice môžeme pridávať neobmedzene, celá situácia sa nezmení. Pri dostatočnom počte častíc dostaneme makroskopický systém, ktorý vykazuje určité termodynamické vlastnosti, ako teplota, tlak a podobne. Nič to nemení na skutočnosti, že všetky častice sa chovajú úplne nezávisle, odrážajú sa od stien nádoby, etc. 
Vezmime si teraz ideálny fermiónový plyn. Fermióny sú častice s poločíselným spinom (1/2, 3/2, atď.), ktoré sa podriaďujú Pauliho vylučovaciemu princípu. Ten hovorí, že dve častice sa nemôžu nachádzať v rovnakom kvantovom stave. Typickými príkladmi fermiónov sú protóny, neutróny a elektróny. Pre ideálny fermiónový plyn, t. j. sústavu mnohých neinteragujúcich fermiónov to znamená, že napriek neexistencii vzájomnej interakcie sa jednotlivé častice nepohybujú úplne nezávisle. Napríklad, fermiónový plyn sa bráni stláčaniu, ktoré sa snaží dostať všetky fermióny na rovnakú energetickú hladinu. Tento tlak fermiónového plynu napr. bráni kolapsu neutrónových hviezd.
Významným príkladom kooperatívnych javov je feromagnetizmus. Feromagnetikum je látka, v ktorej sa pod vplyvom vonkajšieho magnetického poľa orientujú spiny elektrónov orientujú jedným smerom a tak ho zosilňujú. Pretože feromagnetizmus je najsilnejší magnetický jav, je zrejmé, že je zaň zodpovedný Pauliho vylučovací princíp. Paradoxné je, že Pauliho princíp zdanlivo požaduje, aby sa spiny susedných elektrónov kompenzovali, nie zosilňovali. Dodnes nie je jasné, prečo sa spiny orientujú paralelne, namiesto toho, aby sa orientovali antiparalelne, aby bolo výsledné magnetické pole nulové. Veríme, že poznáme zákony, ktorými sa jednotlivé elektróny riadia (a máme na to dobré dôvody), napriek tomu systém mnohých elektrónov sa chová úplne odlišne.
Fázové prechody sú teda kooperatívne javy, kedy zúčastnené častice strácajú svoju individualitu, a hlavnú úlohu preberá ich vzájomná interakcia, ktorá vedie ku kvalitatívne odlišnému chovaniu systému ako celku. V súčasnosti poznáme dva druhy fázových prechodov:
Fázové prechody prvého druhu sú spojené s kvalitatívnou zmenou symetrie uvažovaného systému. Najnázornejším príkladom je topenie ľadu. Ľad je pevné skupenstvo vody, kedy sú molekuly vody usporiadané do kryštalickej mriežky (doplnenej o vodíkové mosty). Pre kryštál je typická diskrétna translačná symetria. Ak si predstavíme nekonečný kryštál (v porovnaní s mikroskopickými vzdialenosťami medzi časticami je aj pre malý kúsok kryštálu nekonečnosť dobrá aproximácia), vzdialenosti medzi uzlami tejto mriežky sú všade rovnaké. Preto, ak celý kryštál posunieme o vzdialenosť mriežkovej konštanty, dostaneme ten istý kryštál. Tomu sa hovorí translačná symetria. Je diskrétna, pretože ak by sme ho posunuli o napr. polovicu mriežkovej konštanty, dostali by sme častice v iných miestach, než boli pôvodne. Môžeme ho posúvať len o celistvý násobok mriežkovej konštanty. Konštatujeme teda, že kryštál sa vyznačuje diskrétnou translačnou symetriou, čiže je invariantný voči translácii o určitú vzdialenosť(mriežkovú konštantu). Kryštál je vysoko usporiadanou formou látky, pretože "každá molekula má svoje miesto".
Roztopený ľad, teda voda, sa vyznačuje oveľa vyššou symetriou. Molekuly vody nie sú usporiadané do mriežky, pohybujú sa náhodne všetkými smermi. Ak si však zoberieme fyzikálne merateľný objem kvapaliny, zistíme, že tento objem je vysoko symetrický. Ak posunieme (nekonečne rozpriestranenú) kvapalinu ktorýmkoľvek smerom, nič sa nezmení. Ak ju otočíme o ľubovoľný uhol, nič sa nezmení. Kvapalina sa vyznačuje spojitou rotačnou aj translačnou symetriou. Je teda viac symetrická než kryštál, ale menej usporiadaná, pretože symetria kvapaliny je daná práve tým, že v makroskopickom meradle je vysoko neusporiadaná. 
Fázové prechody prvého druhu sú tie, pri ktorých dochádza ku kvalitatívnej zmene fázy látky: z nesymetrickej na viac symetrickú. Je intuitívne zrejmé, že kvalitatívna zmena musí byť popísaná nespojitými funkciami. Usporiadanosť systému opisuje entropia. Tá sa pri fázovom prechode prvého druhu mení nespojite. Neskôr vysvetlíme, že funkcia, na základe ktorej opisujeme fázový prechod, je chemický potenciál. Klasická klasifikácia fázových prechodov pochádza od Paula Ehrenfesta. Podľa nej prechody prvého druhu sú tie, pri ktorých charakteristiky získané z chemického potenciálu sú nespojité. Postupne vysvetlíme, že klasická Ehrenfestova klasifikácia fázových prechodov nie je adekvátna.
Fázové prechody druhého druhu sú tzv. spojité prechody. Dobrým príkladom je vyparovanie vody. Rovnako, ako voda, aj para je vysoko symetrická. Presnejšie, grupa symetrií pary a vody je presne tá istá: voda aj para sa vyznačujú spojitou translačnou aj rotačnou symetriou. Kvapalina sa totiž vyparuje pri každej teplote. Ak teda uvažujeme izolovaný systém, v ktorom je kvapalina, je tam automaticky aj jej para. Pri adiabatickom zvyšovaní teploty sa zvyšuje koncentrácia pary, ale obe fázy, kvapalná aj plynná, sú v dynamickej rovnováhe. Kvapalina postupne, spojite, prechádza do plynnej fázy. Pre fázové prechody 2. druhu je charakteristické, že obe fázy sa nelíšia kvalitatívne, len kvantitatívne. Napr. voda a para sa líšia koncentráciou častíc a intenzitou interakcie (častice plynnej fázy interagujú slabšie), ale nie stupňom symetrie. Pre fázové prechody 2. druhu existuje tzv. kritický bod, v ktorom sa obidve fázy stávajú nerozlíšiteľné a sústava sa stáva homogénnou. V skutočnosti proces vyparovania nemusí prejsť kritickým bodom. V bode fázového prechodu vtedy koexistujú (v dynamickej rovnováhe) dve rozlíšiteľné fázy a ide o prechod 1. druhu. Ak sa ale sústava dostane do kritického bodu, rozdiel hustôt oboch fáz sa stáva nulový, fázy sú nerozlíšiteľné a ide o spojitý prechod 2. druhu. Zaujímavým rysom prechodov 2. druhu je divergencia niektorých veličín, t. j. tieto veličiny nadobúdajú nekonečne veľké hodnoty. Príkladom takej veličiny je korelačná dĺžka (definíciu a podrobnejšie vysvetlenie pozri nižšie). Korelačná dĺžka je, zhruba povedané, vzdialenosť, na ktorú sa častice ovplyvňujú. Ďaleko od kritického bodu je táto vzdialenosť veľmi malá, rovná sa rádovo vzdialenosti medzi molekulami, a teda častice vplývajú len na svoje najbližšie okolie. V kritickom bode ale korelačná dĺžka rastie do nekonečna a každá častica interaguje s celým systémom. Preto hovoríme o kooperatívnom jave v zmysle, ako bol vysvetlený vyššie. Vlastnosťami systémov v blízkosti kritického bodu sa zaoberá kritická dynamika.
Ďalšou zaujímavou a dôležitou vlastnosťou prechodov druhého druhu je ich univerzalita. Ako vysvetlíme, kritické správanie sústavy závisí len od dimenzie sústavy a dimenzionality tzv. parametra usporiadania.
Iným významným príkladom prechodu 2. druhu je prechod neferomagnetickej fázy na feromagnetickú. Za neprítomnosti vonkajšieho magnetického poľa hovoríme o spontánnej magnetizácii. Kritický bod sa tu nazýva aj Curieho bod. Nad Curieho bodom sú magnetické dipólové momenty orientované náhodne, chaoticky, bez preferovaného smeru. Pri ochladení feromagnetika pod Curieho bod sa momenty spontánne zorientujú do jediného smeru. Hovoríme o spontánnom narušení symetrie, pretože nemagnetická fáza má vyššiu symetriu (keď sú všetky smery ekvivalentné, a teda magnetikum je izotropné), než magnetická (s preferovaným smerom spontánnej magnetizácie).
Rovnováha fáz a fázové prechody.
Skúmajme najprv podmienky rovnováhy dvoch fáz. Termodynamické vlastnosti sústavy sú popísané tzv. termodynamickými potenciálmi, čo sú stavové funkcie závislé od niekoľkých stavových veličín. Ostatné stavové veličiny z potenciálov získame parciálnym derivovaním. Základné termodynamické potenciály sú vnútorná energia, entalpia, Gibbsova a Helmholtzova voľná energia. Tieto potenciály sú spojené Legendreovou transformáciou. Pre naše účely je zaujímavá Gibbsova energia, ktorej úplný diferenciál je
formula_1
formula_2 je entropia sústavy, formula_3 teplota, formula_4 zovšeobecnená súradnica, formula_5 zovšeobecnená sila, formula_6 chemický potenciál a formula_7 počet častíc sústavy. Chemický potenciál predstavuje Gibbsovu energiu pripadajúcu na jednu časticu. Zovšeobecnená súradnica je napr. objem fázy, alebo magnetizácia feromagnetika, zovšeobecnená sila napr. tlak alebo vonkajšie magnetické pole. Termodynamická rovnováha dvoch fáz zahŕňa nasledujúce čiastkové rovnováhy:
Teploty oboch fáz sú rovnaké, nedochádza k usmernenému toku energie z jednej fázy do druhej.
formula_8
Zovšeobecnené sily charakterizujúce obe fázy sú v rovnováhe, napr. tlak jednej i druhej fázy.
formula_9
Chemické potenciály oboch fáz sú rovnaké, teda počet častíc oboch fáz zostáva rovnaký (ale to neznamená, že obe fázy majú rovnaký počet častíc). Ide o dynamickú rovnováhu, t. j. niektoré častice jednej fázy prechádzajú do druhej, ale práve ten istý počet častíc druhej fázy prechádza do fázy prvej.
formula_10
V rovnici pre chemickú rovnováhu sme chemický potenciál vyjadrili ako funkciu teploty a zovšeobecnenej sily, ktoré sú pre obe fázy rovnaké v dôsledku tepelnej a mechanickej rovnováhy. Táto rovnica hovorí, že chemický potenciál je v bode fázového prechodu spojitý. Táto vlastnosť je spoločná prechodom prvého aj druhého druhu. Z rovnosti chemických potenciálov môžeme vyjadriť zovšeobecnenú silu ako funkciu teploty, napr. tlak ako funkciu teploty:
formula_11
Graf takejto funkcie sa nazýva fázový diagram. Túto funkciu možno získať riešením Clausiusovej-Clapeyronovej diferenciálnej rovnice. Ako sme vysvetlili, fázový prechod môže prebiehať len vtedy, ak sa dané fázy odlišujú iba kvantitatívne, napr. voda/para. Fázové diagramy takýchto sústav obsahujú kritický bod, ktorým krivka fázovej rovnováhy končí. Pre vodu/ľad táto krivka siaha v grafe do nekonečna.
Na záver diskusie o rovnováhe fáz pripomeňme, že vo všeobecnosti (mimo kritického bodu) v bode fázového prechodu spolu koexistujú dve fázy. Ukazuje sa, že v skutočnosti počet rôznych fáz, ktoré spolu môžu koexistovať, nie je ľubovoľný. Podľa Gibbsovho pravidla fáz, v sústave pozostávajúcej z formula_12 nezávislých zložiek môže koexistovať najviac formula_13 fáz. Napr. pre vodu (jednu nezávislú zložku) to znamená, že spolu môžu koexistovať súčasne para, voda aj ľad, a to v tzv. trojnom bode.
Fázové prechody 1. druhu.
Spomenuli sme, že Ehrenfestova klasifikácia fázových prechodov spočíva v analýze vlastností chemického potenciálu, čo je vlastne Gibbsova energia pripadajúca na jednu časticu, preto ekvivalentne hovoríme o klasifikácii podľa vlastností Gibbsovej energie (tiež Gibbsovho potenciálu). V predchádzajúcom odseku sme uviedli, že v bode fázového prechodu je chemický potenciál (a teda aj Gibbsova energia) spojitý. Fázové prechody 1. druhu sú také, pri ktorých vykazujú nespojitosť prvé derivácie Gibbsovho potenciálu. Prvé derivácie Gibbsovho potenciálu sú entropia a zovšeobecnená súradnica:
formula_14
a špeciálne, ak je súradnicou objem a silou tlak:
formula_15
Pri fázových prechodoch prvého druhu sa teda entropia a (pre konkrétnosť) objem menia nespojite. To je v súlade s tým, že dochádza ku kvalitatívnej zmene z usporiadanej nesymetrickej fázy (ľad) s nízkou entropiou na neusporiadanú symetrickejšiu fázu s vyššou entropiou (voda) alebo naopak. Označme formula_16 skok entropie. Uvažujme napr. topenie ľadu pri normálnom tlaku. Ak je teplota ľadu nižšia než nula stupňov Celzia, dodávanie tepla spôsobí zvyšovanie teploty ľadu. Pri nula stupňoch sa zvyšovanie teploty zastaví, a dodávané teplo sa začne spotrebúvať na rozrušovanie kryštalickej mriežky, ľad sa začne topiť. Teplo dodané ľadu, kým sa celý neroztopí, sa nazýva latentné teplo a platí preň
formula_17
S fázovými prechodmi 1. druhu je teda vždy spojené pohltenie alebo vylúčenie latentného tepla. Medzi fázové prechody 1. druhu patrí topenie, vyparovanie, sublimácia, prechod do supravodivého stavu za prítomnosti vonkajšieho magnetického poľa a ďalšie. 

</doc>
<doc id="198931" url="https://sk.wikipedia.org/wiki?curid=198931" title="Fázová zmena">
Fázová zmena



</doc>
<doc id="198933" url="https://sk.wikipedia.org/wiki?curid=198933" title="Skupenská premena">
Skupenská premena



</doc>
<doc id="198935" url="https://sk.wikipedia.org/wiki?curid=198935" title="Fázový prechod">
Fázový prechod



</doc>
<doc id="198945" url="https://sk.wikipedia.org/wiki?curid=198945" title="Tuhnutie">
Tuhnutie

Tuhnutie je fázová premena, pri ktorej sa kvapalina mení na pevnú látku.
Vlastnosti.
K tuhnutiu dochádza pri ochladení kvapaliny na teplotu tuhnutia. Teplota tuhnutia je rôzna pre rôzne látky. Teplota tuhnutia je pre kryštalické látky rovnaká, ako teplota topenia. Teplota tuhnutia závisí od druhu látky a od tlaku. Teplo, ktoré kvapalina odovzdá pri tuhnutí, sa nazýva skupenské teplo tuhnutia, jeho veľkosť je pre rovnakú látku rovnaká ako skupenské teplo topenia. Opakom tuhnutia je topenie (tiež aj tavenie), pri ktorom dochádza k premene tuhej látky na kvapalnú.

</doc>
<doc id="198950" url="https://sk.wikipedia.org/wiki?curid=198950" title="Topenie">
Topenie

Topenie alebo (najmä pri vysokých teplotách alebo vo vzťahu ku kovovom alebo kovovým zliatinám) tavenie je fázová premena pevnej látky pevného skupenstva na kvapalnú látku (kvapalné skupenstvo). 
Opakom je zmena kvapaliny na pevnú látku - tuhnutie (nazývané aj: mrznutie).
Vlastnosti.
Pre fázovú premenu pevnej látky na kvapalinu je potrebné dodať jej tepelnú energiu - zahriať ju na teplotu topenia. Rôzne látky majú rôznu teplotu topenia. Na to, aby sa látka zohriata na teplotu topenia roztopila, je teda potrebné jej dodať skupenské teplo topenia.
Topenie má rozdielny priebeh pre kryštalické látky a amorfné látky. Kryštalické látky sa topia pri konštantnej hodnote teploty zodpovedajúcej danému materiálu, amorfná látka prechádza do kvapalného skupenstva spojito v určitom intervale teplôt. Nemá teda presne daný bod topenia, ale pri zvyšovaní teploty postupne mäkne, pričom stúpa jej teplota. Mäknutie amorfnej látky je dôsledkom postupného znižovania viskozity. U amorfných látok teda nie je možné určiť presnú hranicu medzi jej skupenstvami. 
Objem sa obvykle pri topení zväčšuje, teplota topenia teda s rastom tlaku stúpa. U niektorých látok sa však ich objem pri topení naopak zmenšuje a teplota topenia teda s rastúcim tlakom klesá. Tento jav je najznámejší pri vode, kde ľad (pevná látka) má väčší objem ako voda (kvapalina).
Za istých podmienok môže existovať pevná fáza i za bodom topenia. Hovoríme o prehriatí pevnej látky.

</doc>
<doc id="198974" url="https://sk.wikipedia.org/wiki?curid=198974" title="Tavenie">
Tavenie

Tavenie môže byť:

</doc>
<doc id="198975" url="https://sk.wikipedia.org/wiki?curid=198975" title="Snow Crash">
Snow Crash

Snow Crash () napísal Neal Stephenson ako svoju tretiu novelu publikovanú v roku 1992. Je v šľapajach noviel v štýle cyberpunk takých autorov ako William Gibson a Rudy Rucker. Čo ju však odlišuje od jej predchodcov je satira a čierny humor.
Ako pri iných post-modernistických novelách môže byť neznalý čitateľ tohoto žánru zmätený jeho chaotickou štruktúrou. Obsahuje totiž množstvo odkazov na históriu, lingvistiku, antropológiu, archeológiu, náboženstvo, počítačovú vedu, politiku, geografiu a filozofiu. Ocitnete sa vo svete politicko-ekonomického systému ktorý je radikálne zmenený. Román skúma náboženstvo a jeho sociálnu dôležitosť, vnímanie reality verzus virtuálnej reality a násilie ako prirodzenú vlastnosť ľudstva. 
Kniha tiež reflektuje román Julian Jaynes' "The Origin of Consciousness in the Breakdown of the Bicameral Mind" (1976). (Pôvod vedomia v zrútení dvojkomorovej mysle od Juliana Jaynesa)
Stephenson vysvetlil názov románu vo svojej eseji "In the Beginning...was the Command Line" (Na začiatku bol príkazový riadok) ako vlastný termín pre režim zlyhania konkrétneho software na jednom z prvých počítačov značky Apple Macintosh. O Macintoshi napísal, že keď počítač „spadol“ vytvoril v bitmape čosi, čo sa podobalo statickému šumu televízneho prijímača bez signálu, tzv. sneženiu. Podobné chovanie môže byť pozorované na počítačoch s grafickou kartou po kolízii GPU (jednotky grafického procesoru).
Prostredie.
Príbeh sa odohráva na začiatku 21. storočia v Los Angeles, na mieste v minulosti známom ako Spojené štáty. V tejto hypotetickej realite budúcnosti sa federálna vláda Spojených štátov vzdala väčšiny moci v prospech súkromných organizácií a obchodných spoločností. Licenčné dohody, individuálna suverenita a nadvláda kráľovstva automobilov (súbežne s distribúciou drog, násilných zločinov a dopravných zápch).
Nájomné armády bojujú za národnú bezpečnosť, zatiaľ čo súkromné bezpečnostné služby udržujú mier na vstupných bránach suverénnych obytných komplexov. Diaľničné spoločnosti súťažia s konkurenciou o používanie svojich ciest a celá pošta je distribuovaná najatými kuriérmi. Zvyšok vládnej autority zostáva len na izolovanom mieste, na ktorom riadi obchod s obrovskou, vývojovo bezvýznamnou, dynamickou spoločnosťou ktorá ich obkolesuje.
Väčšina teritória ktorého sa vláda vzdala sa premenila na suverénne enklávy, každá riadená vlastnou veľkou obchodnou spoločnosťou (ako „Veľkolepejší Hong Kong pána Lee“) alebo rozdielnymi rezidenčnými predmestskými enklávami. Toto zriadenie má podobu anarchického kapitalizmu, ktorého tému Stephenson preniesol do svojej nasledujúcej novely z názvom Diamantový vek. Hyperinflácia devalvovala dolárovú bankovku do pozície kde dolárové bankovky v hodnote bilión – Ed Meesesové – su skoro irelevantné a triliónová bankovka – Gipper – je štandardná drobná bankovka. Kvôli fyzickým transakciám ľudia prechádzajú na alternatívnu nehyperinflačnú menu ako Yen alebo „Kongbucks“ (oficiálna mena Veľkolepejšieho Hong Kongu pána Lee).
Metaverse, fráza vytvorená Stephensonom ako nástupca Internetu, predstavuje jeho víziu ako by sa mohol Internet založený na virtuálnej realite vyvinúť v blízkej budúcnosti. Pripomína MMO (Masívna mnoho užívateľská online hra), kde Metaversum je zaľudnený užívateľmi kontrolovanými avatarmi ako aj systémovými deamon-mi, kontrolujúcimi chod Metaverzu. Aj napriek tomu že sú verejné prístupové body do Metaverzu v Realite, ich používanie so sebou nesie spoločenské stigma medzi obyvateľstvom Metaverza, sčasti kvôli samotnej úbohej vizuálnej reprezentácii, avatarov vo veľmi nízkej zobrazovacej kvalite.
Metaverzum na dvojitú funkčnosť: vstup do vyhradených oblastí ako napríklad Black Sun, exkluzívny klub Metaverzu, tzv. technologickú elitu, ktorá je často demonštrovaná sofistikovaným vzhľadom a motorikou avatara.
Zhrnutie zápletky a hlavné témy.
Dej.
Na začiatku románu hlavný hrdina, Hiro Protagonist (v českom preklade vtipne pomenovaný ako Umi Neywitz), objaví meno novej pseudodrogy "Sneh" ponúkanej v extravagantných nočných kluboch Metaverza. Hirovovi priatelia a spriaznený heckeri upadnu pod vplyv drogy, na ktorej je unikátne, že droga pôsobí aj vo fyzickom svete. Hiro použije svoje počítačove znalosti a schopnosti šermu k odhaleniu záhady "Snehu"; sledovanie jeho osudu vezme čitateľa na prechádzku sumerskou kultúrou, plne liberalizovanou spoločnosťou a virtuálnou meta-spoločnosťou sponzorovanou finančnou, spoločenskou a intelektuálnou elitou. Keď je podstata "Snehu" rozkódovaná, Hiro nájde samo replikovateľné reťazce informácii, ktoré môžu ovplyvniť objekty k rovnakému chovaniu a čo viac, môžu byť vysielané skrz rozličné média. Táto skutočnosť len utvrdí zvolený spôsob jeho cesty životom.
Podrobný príbeh.
Hrdina a Protagonista ktorých príbehy kniha sleduje je príhodne pomenovaný ako Hrdina Protagonista (Hiro je očividne homonymum hrdinu ako takého), na ktorého vizitke nájdeme „posledný haker“ a "najlepší šermiar na svete". Keď Hiro stratí prácu rozvážača pizze pre firmu Mafia stretne mladé dievča z prezývkou „Y.T.“ (skratka pre „Yours Truly“ – úprimne Tvoja), pracujúcou ako skateboard poslíček. Stanú sa partnermi v Spravodajskej tajnej organizácii vyhľadávacej dôležité data s cieľom predať ich ziskovým organizáciám tzv. CIC, ktoré vznikli z CIA, po páde americkej vlády.
Pár sa čoskoro dozvie o novej nebezpečnej droge nazvanej „sneh“, ktorá je počítačovým vírusom schopným infikovať mozgy nevarovaných hakerov v Metaverze, taktiež aj vedomie pozmeňujúcim vírusom v realite. Je šírená sieťou Svätodušných kostolov cez ich vlastnú infraštruktúru a sieť veriacich. Ako sa Hiro a Y.T. dostávajú hlbšie (alebo sa skôr potápajú), objavia viac súvislostí a spojitostí Snehu a sumerskej kultúry, monopolového magnáta pre výrobu optického vlákna "L. Bob Rife" a jeho obrovskej lode s názvom „Čln“ plnej utečencov hovoriacich nezrozumiteľným jazykom. Obaja sú konfrontovaní v Metaverze i realite jedným z Rifových prisluhovačov „Havranom“, aleutským harpunárom, ktorého motocyklová sajdkára obsahuje nukleárne zbrane aktivujúce sa v prípade jeho smrti. Ten nezabudol na spôsob, akým američania riešili japonskú inváziu na Aleutianské ostrovy (pozri Vojnová výprava na Aleutianské ostrovy v Druhá svetová vojna) alebo nukleárne testy na Amchitka).

</doc>
<doc id="198976" url="https://sk.wikipedia.org/wiki?curid=198976" title="Mrznutie">
Mrznutie



</doc>
<doc id="198978" url="https://sk.wikipedia.org/wiki?curid=198978" title="Obchodné centrum Bottova">
Obchodné centrum Bottova



</doc>
<doc id="198986" url="https://sk.wikipedia.org/wiki?curid=198986" title="Parafín">
Parafín

Parafín môže byť:

</doc>
<doc id="198995" url="https://sk.wikipedia.org/wiki?curid=198995" title="Michael Owen">
Michael Owen

Michael James Owen známy aj pod menom Michael Owen (* 14. december 1979, Chester, Spojené kráľovstvo) je bývalý anglický futbalista.
Hrával v tímoch Manchester United (2009-2012) Newcastle United (2005-2009) ,Liverpool (1996–2004) ,Real Madrid (2004–05), a v Stoke City FC (2012-2013). Svoju profesionálnu kariéru ukončil v drese anglického klubu Stoke City FC. Hrával na pozícií útočníka a dosiahol viaceré úspechy na klubovej a na medzinárodnej úrovni. Získal ocenenie Zlatá lopta pre najlepšieho európskeho futbalistu v roku 2001. Owen bol so 40 gólmi štvrtým najlepším strelcom Anglicka. Pelé ho v roku 2004 zaradil medzi 125 najlepších žijúcich futbalistov---&gt; FIFA 100 
V júli 2009 nečakane prestúpil do Manchestru United, kde podpísal dvojročnú zmluvu. Hrával s číslom 7.
Profesionálnu kariéru ukončil po ročnom pôsobení v drese Stoke City FC 19. mája 2013 v poslednom ligovom kole Premier League 2012/2013 v zápase so Southamptonom (remíza 1:1). Celkovo nastúpil za Stoke City v 8 ligových stretnutiach a strelil jeden gól.
Pelé ho roku 2004 zaradil medzi 125 najlepších žijúcich futbalistov.

</doc>
<doc id="198997" url="https://sk.wikipedia.org/wiki?curid=198997" title="Zóna Pribinova">
Zóna Pribinova



</doc>
<doc id="199004" url="https://sk.wikipedia.org/wiki?curid=199004" title="Malé">
Malé



</doc>
<doc id="199005" url="https://sk.wikipedia.org/wiki?curid=199005" title="Beamer (LaTeX)">
Beamer (LaTeX)

Beamer je LaTeXovská trieda na vytváranie prezentačných slajdov. Pracuje s pdflatexom, dvips a LyXom. Meno pochádza z nemeckého slova "Beamer", pseudo-anglicizmu pre video projektor.
Trieda Beamer nie je prvou LaTeXovou triedou pre vytváranie prezentácií a, rovnako ako mnoho jej predchodcov, má špeciálnu syntax pre definovanie 'slajdov' (v Beamer pomenovaných ako 'snímky'). Slajdy sa môžu zobrazovať na obrazovke postupne, odhaľujúc text, ktorý bol predtým neviditeľný alebo zakrytý. Toto je realizované pri výstupe do PDF tak, že po sebe nasledujúce strany si zachovávajú rozloženie, ale pridávajú nové prvky, takže posun na ďalšiu stránku v PDF súbore pôsobí, že na stránke bolo niečo pridané, hoci došlo k prekresleniu celej strany.
Beamer poskytuje možnosť prípravy 'podkladov k prednáške', čo je verzia výstupu vhodná pre tlač, bez dynamických vlastností, takže vytlačená verzia slajdu ukazuje konečnú verziu slajdu, ktorá bude zobrazená pri prezentácii.
"Článková" verzia je tiež dostupná, s výstupom na papier štandardnej veľkosti (ako je A4 alebo letter), názvy snímkov sú použité v titulkoch odstavcov, nie je použité špeciálne rozloženie/farby slajdov, zachováva sa štruktúra. Takáto verzia je vhodná ako poznámky pre prednášajúceho alebo v prípade potreby jednoho zdrojového súboru pre článok a slajdov pre prednášku o tomto článku.

</doc>
<doc id="199006" url="https://sk.wikipedia.org/wiki?curid=199006" title="Verejnoprávne vysielanie">
Verejnoprávne vysielanie

Verejnoprávne vysielanie je typ televízneho alebo rozhlasového vysielania. Myšlienka verejnoprávnych mediálnych inštitúcií sa zrodila v Anglicku v 20. rokoch minulého storočia vytvorením BBC.
Verejnoprávne vysielanie sa opiera o tieto princípy: 
Príkladom verejnoprávnych médií v zahraničí je Česká televízia, Český rozhlas, British Broadcasting Corporation (BBC) a iné.
Opakom verejnoprávnych inštitúcií sú komerčné inštitúcie, ktorých primárnym cieľom je tvorba zisku. Obe podliehajú licenčnému režimu (na ich činnosť sa vzťahujú všeobecné právne predpisy, napr. Obchodný zákonník, ale aj špecifické právne predpisy, napr. Zákon o vysielaní a retransmisii). Všetky inštitúcie sú kontrolované, napr. Radou pre vysielanie a retransmisiu. 
Verejnoprávne média na Slovensku.
Na Slovensku sú verejnoprávnymi médiami Rozhlas a televízia Slovenska a Tlačová agentúra Slovenskaj republiky.

</doc>
<doc id="199008" url="https://sk.wikipedia.org/wiki?curid=199008" title="Ochranná známka">
Ochranná známka

Ochranná známka (angl. "trademark/trade mark/trade-mark", čo sa niekedy - pre oblasť mimo slovenského či českého práva - prekladá aj ako obchodná známka/obchodná značka) je označenie, pozostávajúce zo slov, číslic, znakov a grafických symbolov slúžiace na odlíšenie výrobku alebo služby. (môže ísť aj o viac slov, resp. kombinácie medzi číslami a slovami a pod.)
Je zapísaná v registri ochranných známok, ktorý sa nachádza na Úrade priemyselného vlastníctva SR. Výrobky takto registrované bývajú označené symbolom .
Pridelenie a dĺžka platnosti.
Ochrannú známku prideľuje Úrad priemyselného vlastníctva SR. Prihlášku na pridelenie ochrannej známky podáva prihlasovateľ pre tovar a službu, ktorá sú predmetom jeho podnikania. Ak sú splnené podmienky podľa zákona, hlavne ohľadom dostatočnej rozlišovacej spôsobilosti a odlišnosti od podobných už zaregistrovaných ochranných známok, Úrad priemyselného vlastníctva Slovenskej republiky prihlásené označenie zapíše do registra.
Ochranná známka má platnosť 10 rokov odo dňa podania prihlášky. Majiteľ môže po uplynutí 10 rokov požiadať o obnovu zápisu.
Rozdelenie.
Ochranné známky môžu byť:
Práva majiteľa ochrannej známky.
Majiteľ ochrannej známky má výlučne právo označovať svoje tovary alebo služby známkou, ktorá je zapísaná v registri. Bez súhlasu majiteľa ochrannej známky nikto nesmie používať označenie zhodné alebo zameniteľné s jeho ochrannou známkou. Ak bola zásahom do práv spôsobená škoda, poškodený má právo na jej úhradu. Majiteľ ochrannej známky môže poskytnúť právo používať ochrannú známku inému licenčnou zmluvou. 
Značky výrobku sa realizujú rôznymi výrazovými prostriedkami, napr slovom, písmenami, osobitným tvarom písmena, obrázkami alebo číslami, atď.

</doc>
<doc id="199023" url="https://sk.wikipedia.org/wiki?curid=199023" title="Peter Petráš">
Peter Petráš

Peter Petráš (* 7. máj 1979, Vinohrady nad Váhom) je slovenský futbalista. Vo svojej kariére hrával na Slovensku, v Rusku a v Bulharsku.

</doc>
<doc id="199024" url="https://sk.wikipedia.org/wiki?curid=199024" title="Zimný spánok">
Zimný spánok



</doc>
<doc id="199026" url="https://sk.wikipedia.org/wiki?curid=199026" title="Ashanti">
Ashanti

Ashanti Shequoiya Douglas (*13. október 1980) je americká R'N'B speváčka, skladateľka, producentka, herečka, tanečníčka, modelka a módna návrhárka ktorá sa stala populárna začiatkom 21. storočia.
Ashanti sa preslávila svojim debutovým albumom "Ashanti" (zíkal cenu Grammy), s hitovou skladbou „Foolish“. Z tohto albumu (apríl 2002) sa v prvom týždni v USA predalo 503 000 kópií. V tomto istom týždni sa Ashanti stala prvou speváčkou, ktorá mala na prvých dvoch miestach singlového rebríčka Billboard Hot 100 skladby „Foolish“ a „What's Luv“ (nahrala ju s Fat Joe). V tomto týždni mala v "Top Ten" rebríčku Billboard Hot 100 aj tretiu skladbu „Always on Time“ (nahranú spolu s Ja Rule). Tento jej rekord prekonala v histórii populárnej hudby iba skupina The Beatles.. Zároveň bola táto speváčka autorkou (a naspievala vokály) skladby „Ain't It Funny“ (Murder Remix), ktorú naspievala Jennifer Lopezová. Singel „Ain't It Funny“ sa v Top Ten nachádzal spolu so skladbami äFoolish, „What's Luv“ a „Always on Time“
Do roku 2007 Ashanti má predaných viac ako 8 miliónov albumov v USA a vo svete je predaj jej hudobných nosičov na hranicou 15 miliónov.
Ashanti prespievala aj pesničku „Colours of the wind“, ktorá bola použitá v animovanom filme "Pocahontas".

</doc>
<doc id="199036" url="https://sk.wikipedia.org/wiki?curid=199036" title="Milohradská kultúra">
Milohradská kultúra

Miloradská kultúra je archeologická kultúra ranej železnej doby (7. - 1. storočie pred Kr.) rozšírená na území južného Bieloruska a severnej Ukrajiny. Názov kultúry pochádza z mena mesta Milohrad, ktoré sa nachádza v Homeľskej oblasti v Bielorusku.

</doc>
<doc id="199039" url="https://sk.wikipedia.org/wiki?curid=199039" title="Zarubinská kultúra">
Zarubinská kultúra

Zarubinská kultúra alebo zarubinecká kultúra je archeologická kultúra obdobia železnej doby charakteristická pre druhú polovicu 1. tisícročia pred Kr. – 1. tisícročia po Kr. Táto kultúra je poslednou slovanskou kultúrou (západobaltskou) v oblasti stredného Podnepria na Ukrajine a rieky Pripiať v Bielorusku. Jej názov pochádza z názvu dediny Zarubnicy v Kyjevskej oblasti.

</doc>
<doc id="199042" url="https://sk.wikipedia.org/wiki?curid=199042" title="Bad Schussenried">
Bad Schussenried

Bad Schussenried je mesto v krajinskom okrese Biberach v spolkovej krajine Bádensko-Württembersko v Nemecku. Mesto má 8 458 obyvateľov a rozlohu 55,02 km².
Geografia a poloha.
Bad Schussenried je kúpeľne mesto, ktoré leží pri rieke Schussen, medzi mestom Ulm a Bodamskym jazerom. Cez mesto prechádza 48. stupeň zemepisnej šírky.
K mestu Bad Schussenried patria jeho časti "Otterswang, Reichenbach" a "Steinhausen", ktoré predtým ako boli priradené k mestu vystupovali ako samostatne obce.
Externé odkazy.
Oficiálna stránka

</doc>
<doc id="199043" url="https://sk.wikipedia.org/wiki?curid=199043" title="Husľový koncert č. 1 (Prokofiev)">
Husľový koncert č. 1 (Prokofiev)

Husľový koncert č. 1 D dur, Op. 19 je dielo ruského skladateľa Sergeja Prokofieva.
Skladateľ začal na diele pracovať v roku 1916. V tej dobe bol zavalený prácou na opere Hráč, preto najskôr uvažoval, že zloží iba concertino, práca na husľovom diele ho však tak zaujala, že nakoniec zložil trojvetý koncert obvyklého rozsahu. Dielo dokončil v lete 1917 s myšlienkou na jeho premiéru v jeseni, Veľká októbrová socialistická revolúcia však jeho plány zmarila a dielo sa dočkalo prvého uvedenia až v roku 1923 v Paríži. Kvôli časovémi sklzu dielo uviedol huslista Marcel Darieux, namiesto povodne zamýšľaného interpreta, poľského huslistu Paula Kochanského, s ktorým skladateľ počas tvorby diskutoval technické aspekty diela. Orchester parížskej opery na premiére dirigoval Sergej Kusevickij. Tak ako mnoho iných opusov tohto progresívneho skladateľa sa prvý husľový koncert stretol s nepochopením kritiky. Až neskôr si získal miesto v základnom repertoári medzi najobľúbenejšími husľovými koncertami 20. storočia.
Dielo kritikov podráždilo hneď z niekoľkých dôvodov. Prokofiev sa držal zaužívaných kompozičných pravidiel len rámcovo, a to čo sa týka formy ako aj celkovej hudobnej koncepcie. Ignoroval samoúčelné technické prvky husľovej hry, ktoré dosiahli svojho rozmachu v romantizme a sólové husle votkal do orchestrálnej štruktúry ako vedúci hlas, nie však ako suverénný a dominantný prvok. Vzdal sa prežitku exhibičného charakteru koncertu a vo svojom diele očaruje predovšetkým čistotou melodickej linky. Stavba koncertu je takisto odchýlna, stredná veta je totiž rýchla, zatiaľ čo okrajovým vetám dominuje voľnejšie tempo.
Prvá veta "Andantino" začína chvením sláčikov, ku ktorým sa pridávajú husle s hlavnou témou, ktorou je krehká a citovo úprimná kantilénová melódia vedená vo vysokom husľovom registri. Téma je nezvyčajne dlhá, expanzívna vo svojej lyrickosti a poukazuje na silnú inšpiráciu, ktorou bola údajne Prokofievova láska Nina Mešerskaja. Úsečná chromatická vedľajšia téma prichádza až po značnom časovom odstupe. Rozvedenie tém so staccatom a rýchlymi husľovými figúrami kontrastuje s expozíciou hlavnej témy. Tradičná kadencia na konci rozvedenia je zredukovaná len na krátku dvojhmatovú pasáž. Repríza, ktorá nasleduje, prináša už iba nežnú reminiscenciu hlavnej témy. Krátka druhá veta charakteru "scherza" je najrýchlejšou časťou diela, a prejavuje sa v nej typický Prokofievov sarkazmus a zmysel pre humor a provokáciu. Záverečná veta vo forme ronda spája nálady predošlých častí. Začína úsečným sláčikovým ostinatom a vtipným fagotovým sólom. To uvádza husle s ústrednou témou, ktorá svojou spevnosťou pripomína otvorenie prvej vety. V záverečnej kóde skladateľ integroval celé dielo, keď sólový nástroj prinavracia hlavnú tému prvej vety. V príjemnej a ležérnej nálade tón huslí postupne utíchne, bez akéhokoľek nároku na dramatický účinok, typický pre záver vačšiny husľových koncertov.

</doc>
<doc id="199052" url="https://sk.wikipedia.org/wiki?curid=199052" title="Revelations (album)">
Revelations (album)

Revelations je tretím a vzhľadom na odchod speváka a lídra Chrisa Cornella (február 2007) aj posledným albumom americkej hard rockovej skupiny Audioslave. Album bol vydaný 5. septembra 2006 v USA a o deň skôr vo Veľkej Británii. Jeho nahrávanie viedol producent Brendan O'Brien, ktorý produkoval tvorbu takých skupín ako sú Soundgarden, Rage Against the Machine, Stone Temple Pilots, The Offspring, Pearl Jam, Incubus či albumy rockera Bruceho Springsteena. 
Na nahrávanie, ktoré začalo v januári 2006 mala skupina Audioslave pripravených 20 skladieb, ktorých ukážky vznikli počas ich turné v roku 2005.
Zoznam skladieb.
Autorom textov je Chris Cornell, hudbu zložila a aranžovala skupina Audioslave.
Špeciálna edícia s DVD.
Špeciálna edícia na DVD obsahuje 18 minútový šot s názormi členov skupiny na vydaný album.
Pozície v rebríčkoch.
Po vydaní sa album "Revelations" sa dostal na druhú priečku rebríčka Billboard 200 s predajom 150 631 kópií.
Album.
Zlaté platne.
Album získal zlatú platňu v týchto krajinách:
Na celom svete sa predalo takmer milión kópií tohto albumu.

</doc>
<doc id="199053" url="https://sk.wikipedia.org/wiki?curid=199053" title="Revelations">
Revelations



</doc>
<doc id="199060" url="https://sk.wikipedia.org/wiki?curid=199060" title="Ázijský tiger">
Ázijský tiger



</doc>
<doc id="199061" url="https://sk.wikipedia.org/wiki?curid=199061" title="Julija Volodymyrivna Tymošenková">
Julija Volodymyrivna Tymošenková

Julija Volodymyrivna Tymošenková (; * 27. november 1960, Dnipro, Ukrajinská SSR, Sovietsky zväz) je ukrajinská politička a bývalá predsedníčka vlády. V roku 2004 bola počas prezidentských volieb a následných protestov poprednou predstaviteľkou opozície. Stala sa jedným zo symbolov tzv. Oranžovej revolúcie. Pôsobila ako predsedníčkou strany Blok Julije Tymošenkovej (2001 - 2012) a Baťkivščyna (Vlasť) (1999 - súčasnosť).
Život.
Narodila sa 27. novembra 1960 v meste Dnipro vo vtedajšej Ukrajinskej SSR. Od 3 rokov ju jej matka Ljudmila Telehina vychovávala sama, po tom čo ich jej otec Volodymyr Abramovyč Hrihyan opustil.
V roku 1978 sa zapísala na Katedru automatizácie a telemechaniky na Dnepropetrovskej baníckej vysokej škole. Nasledujúci školský rok prestúpila na Katedru ekonómie Dnepropetrovskej štátnej univerzity. V roku 1979 sa vydala za Oleksandra Tymošenka. V roku 1984 školu ukončila s vyznamenaním a získala titul inžinier ekonómie. V roku 1999 obhájila dizertačnú prácu na Kyjevskej národnej ekonomickej univerzite na tému štátna regulácia daňového systému.
V rokoch 1984 až 1988 pracovala ako ekonómka v Dnepropetrovskovskom strojárenskom závode. Počas perestrojky si s manželom založila požičovňu videokaziet a začala podnikať. V roku 1991 si založila s manželom firmu s názvom „Ukrajinskyj Benzyn“ zaoberajúcu sa predajom ropných produktov v Dnipru. V roku 1995 bola firma transformovaná a pod názvom „Jedinye energetičeskie sistemy Ukrajiny“ skrátene JeESU. Firma s podporou ukrajinskej politickej strany Gromada premiéra Pavla Lazarenka zabezpečovala monopol na dovoz zemného plynu na Ukrajinu. Viedla viaceré rokovania a uzavrela dohody s vedením ruskej energetickej spoločnosti Gazprom. Počas tohto obdobia začala byť prezývaná „plynová princezná“.
Do politiky Timošenková vstúpila v roku 1996, kedy bola zvolená za poslankyňu do ukrajinskej Verchovnej rady (parlamentu). Od decembra 1999 do januára 2001 pôsobila Tymošenková na poste zástupcu Ministra palív a energetiky vo vláde Viktora Juščenka.
V druhom kole ukrajinských prezidentských volieb v roku 2010 Tymošenková skončila na druhom mieste za víťazom Viktorom Janukovyčom. Prehrala o 3,5 percentuálneho bodu.
V roku 2011 ukrajinská prokuratúra navrhla uvaliť väzbu na Tymošenkovú pre obvinenie z uzavretia nevýhodného kontraktu na dovoz ruského plynu v roku 2009. Od 5. augusta 2011 bola vo väzbe. Jej zatknutie odsúdili nielen predstavitelia západných krajín ale aj najvyšší predstavitelia Ruska.
Neskorší súd ju odsúdil na sedem rokov väzenia a tri ďalšie roky zákazu vykonávať verejné funkcie. Súd tiež vyhovel žalobe spoločnosti Naftohaz Ukrajiny, ktorý od Tymošenkovej žiadal náhradu škody vzniknutej v dôsledku podpisu nevýhodných zmlúv v objeme 1,5 miliardy hrivien v januári 2009. Od 30. decembra 2011 si odpykávala trest vo väzení v Charkove. Od mája 2012 sa liečila pod dohľadom polície v centrálnej klinickej nemocnici č. 5 v Charkove, po tom, čo jej diagnostikovali vysunutú platničku chrbtice.
Dňa 21. februára 2014 ukrajinský parlament schválil zákon, ktorý umožnil aby Juliju Tymošenkovú prepustili z väzenia.
22. februára 2014 oznámila agentúra AP, že Tymošenkovú prepustili z väzenia v Charkove. 24. júna 2014 Tymošenkovú rehabilitoval Najvyšší súd Ukrajiny.
Po prepustení pokračovala v angažovaní v politike. V roku 2019 kandidovala na post prezidenta. V prvom kole prezidentských volieb sa umiestnila na treťom mieste, pričom získala 13,40 % hlasov, čím sa do druhého kola nekvalifikovala.
V roku 2019 bola zvolená do Verchovnej rady (ukrajinského parlamentu) a viedla stranu Baťkivščyna (Vlasť) v opozícii.
V júni 2022 v rozhovore pre britský denník The Guardian označila ruského prezidenta Vladimira Putina za "absolútne racionálne, chladné, kruté a čierne zlo".
7. augusta 2022 britský časopis The Economist uverejnil článok, v ktorom Tymošenková vyzvala svet na uzavretie nových bezpečnostných dohôd s cieľom zabezpečiť nedotknuteľnosť hraníc Ukrajiny.
V júni 2024 Rusko zaradilo Juliu Tymošenkovú na zoznam hľadaných osôb a obvinilo ju z nemenovaných trestných činov. 

</doc>
<doc id="199062" url="https://sk.wikipedia.org/wiki?curid=199062" title="Alexander Korda (partizánsky veliteľ)">
Alexander Korda (partizánsky veliteľ)



</doc>
<doc id="199065" url="https://sk.wikipedia.org/wiki?curid=199065" title="Bambuľka">
Bambuľka



</doc>
<doc id="199070" url="https://sk.wikipedia.org/wiki?curid=199070" title="Blahočet čilský">
Blahočet čilský



</doc>
<doc id="199072" url="https://sk.wikipedia.org/wiki?curid=199072" title="Litovsko-bieloruská sovietska socialistická republika">
Litovsko-bieloruská sovietska socialistická republika

Litovsko-bieloruská sovietska socialistická republika (po litovsky: "Lietuvos-Baltarusijos Tarybinė Socialistinė Respublika", , "LITBEL") bola sovietska republika kontrolovaná Sovietskym zväzom, ktorá existovala na území dnešného Bieloruska a južnej oblasti Litvy po dobu približne siedmich mesiacov roka 1919.
Po odchode nemeckých vojsk z územia Bieloruska v novembri 1918, bola dňa 2. januára 1919 oficiálne vyhlásená Bieloruská sovietska socialistická republika, ktorá sa 27. februára 1919 spojila s Litovskou socialistickou republikou a vytvorila Litovsko-bieloruskú sovietsku socialisticku republiku. Na jej čele stál Poliak Kazimierz Herykowicz Cichowski (predseda parlamentu) a Litovec Vincas Mickevičius-Kapsukas (predseda vlády). Hlavné mesto republiky bolo vo Vilniuse, neskôr (od apríla 1919) v Minsku a od septembra v Smolensku. Litovsko-bieloruská sovietska socialistická republika sa rozpadla po okupácii vojskami Poľska, Trojdohody, Litvy a Nemecka 25. augusta 1919. Územia, ktoré vpád vojsk prežili, sa v roku 1920 rozdelili medzi Poľsko a Bieloruskú sovietsku socialistickú republiku.

</doc>
<doc id="199073" url="https://sk.wikipedia.org/wiki?curid=199073" title="Komunistická strana Litvy a Bieloruska">
Komunistická strana Litvy a Bieloruska

Komunistická strana Litvy a Bieloruska bola komunistická strana Litovsko-Bieloruskej sovietskej socialistickej republiky fungujúca v krajine od februára 1919 do novembra 1920. Jej členmi boli poslanci Komunistickej strany Bieloruska a Komunistickej strany Litvy. Po rozpade republiky sa obe strany oddelili a včlenili sa do iných komunistických združení.

</doc>
<doc id="199082" url="https://sk.wikipedia.org/wiki?curid=199082" title="Bieloruská ľudová republika">
Bieloruská ľudová republika

Bieloruská ľudová republika alebo Bieloruská národná republika (po bielorusky: "Белару́ская Наро́дная Рэспу́бліка") bola vyhlásená po Brestlitovskom mieri 25. marca 1918 a vznikla ako nemecký plán boja proti Rusku (tzv. nárazníkový štát) na území v Mohiľovskej a Hrodnianskej oblasti vrátane Białystoku, Vilniusu, Vicebska a Smolenska. Väčšina štátov novú Bieloruskú ľudovú republiku neuznala až do momentu, kým ju Sovietsky zväz politicky neovládol a kým nevznikla v krajine Bieloruská SSR v roku 1919. Dôvodom tohto neuznania bol fakt, že republika nebola naozajstnou republikou - nemala ústavu ani vojsko, hoci existovali pokusy vytvoriť armádu podobnú Červenej armáde. Po útoku Červenej armády v decembri roku 1918 sa vláda republiky presťahovala do Hrodny. Po krátkej poľsko-ruskej vojne v roku 1919 exilová vláda Bieloruskej ľudovej republiky neprestala fungovať, ale presunula svoje pole pôsobnosti do Prahy a iných európskych miest v Nemecku a Litve, kde dodnes existujú jej pozostatky.

</doc>
<doc id="199083" url="https://sk.wikipedia.org/wiki?curid=199083" title="Znak Bieloruskej ľudovej republiky">
Znak Bieloruskej ľudovej republiky



</doc>
<doc id="199094" url="https://sk.wikipedia.org/wiki?curid=199094" title="Denzel Washington">
Denzel Washington

Denzel Hayes Washington, Jr (* 28. december 1954, Mount Vernon, New York) je americký herec a režisér. Dvakrát získal Oscara (v 1998 a 2001). Získal uznanie kritikov za stvárnenie osobností akými boli Steve Biko, Malcolm X, Rubin "Hurricane" Carter, Melvin B. Tolson, Frank Lucas, alebo Herman Boone.
Životopis.
Detstvo.
Washington sa narodil v New York City. Jeho matka Lennis vlastnila holičstvo, narodila sa v Georgii a vyrastala v Harleme. Jeho otec, Reverend Denzel Washington Sr. bol kňaz a pracoval vo vodárenskej továrni "S. Klein". Keď mal Denzel štrnásť rokov sa manželstvo rodičov dostalo do krízy, a aby neboli svedkami ich prípadného rozvodu, boli spolu so staršou sestrou poslaní do internátnej školy. Navštevoval strednú školu Pennington Grimes Elementary School v Mount Vernon, kde sa venoval viacerým športom.
V detstve mal záujem navštevovať Texas Tech University: "Vyrastal som v Boys &amp; Girls Clubs of America v Mount Vernon a boli sme Red Raiders. Takže keď som chodil na strednú chcel som po tom ísť na Texas Tech do Lubbocku, pretože mali rovnaké meno a uniformy ako sme mali my." Nakoniec začal študovať na vysokej škole University of Oklahoma, ale nedarilo sa mu a štúdium ukončil. Získal titul bakalára z herectva a žurnalistiky na Fordham University v roku 1977. Vo Fordhame hrával basketbal za univerzitný tím, jeho trénerom bol P. J. Carlesimo. Pokračoval tiež jeho záujem o herectvo a po promócii odišiel do San Francisca študovať na herecké konzervatórium na rok.
Začiatky kariéry.
Krátko po absolvovaní univerzity vo Fordhame debutoval v roku 1977 v televíznom projekte "Wilma". Jeho filmovým debutom je "Carbon Copy" v roku 1981. Najväčší úspech získal v televíznom seriáli z lekárskeho prostredia "St. Elsewhere", ktorý sa vysielal v rokoch 1982 až 1988. Patril vtedy k málo hercom, ktorí absolvovali celú šesťročnú sériu seriálu. Po účinkovaní vo viacerých seriáloch v roku 1987 dostal možnosť hrať vo filme Richarda Attenborougha "Volání svobody", stvárnil postavu Steva Bika. Za túto postavu bol nominovaný na Oscara za najlepší vedľajší mužský herecký výkon. Oscara nezískal, ale podarilo sa mu to o dva roky neskôr za postavu Tripa, bývalého otroka vo filme "Glory". V ten istý rok sa blysol aj postavou Reubena Jamesa, karibského výsadkára vo filme "For Queen and Country".
90. roky.
V lete 1990 hral vo filme "Mississippi Masala", kde hral postavu Demetriusa Williamsa. Jednu z jeho najvýznamnejších úloh stvárnil v roku 1992. So Spikom Lee nakrútil životopisné dielo Malcolm X v ktorom hral Denzel hlavnú úlohu. Za stvárnenie tejto politickej osobnosti bol nominovaný na ďalšieho Oscara. Filmový kritik Roger Ebert a režisér Martin Scorsese považujú tento film za jeden z najlepších filmov 90. rokov.
Film Malcolm X zmenil Washingtonovu kariéru, stal sa z neho jeden najuznávanejších hercov Hollywoodu. Odmietol hrať v niektorých ďalších rolách, napr. Martina Luthera Kinga, pretože nechcel vystupovať v rovnakých rolách. V roku 1993 stvárnil osobu Joea Millera, právneho zástupcu chorého na AIDS (ktorého stvárnil Tom Hanks) vo filme "Philadelphia". V prvej polovici 90. rokoch hral vo viacerých trileroch, akými bol napríklad "Prípad Pelikán", alebo "Krvavý príliv", komédiách ako "Veľa kriku pre nič" a romantických drámach ako "Kazateľova žena".
V roku 1995 počas nakrúcania filmu "Virtuozita" sa Washington odmietol pobozkať s herečkou Kelly Lynchovou. 
V roku 1999 hral vo filme "Hurikán v ringu" v ktorom stvárnil postavu boxera Rubina Cartera, ktorý bol odsúdený za trojnásobnú vraždu. Kontroverznosti okolo osoby tohto boxera možno spôsobili, že Washington nezískal Oscara, no získal ocenenia Zlatý glóbus a Strieborný medveď na Berlínskom filmovom festivale.
Súčasnosť.
V roku 2001 získal Oscara za najlepší herecký výkon vo filme "Training Day". Počas ďalších rokoch hral vo viacerých thrilleroch, akými boli "John Q", "Prezumpcia viny", "Muž v ohni" alebo "Mandžuský kandidát".
V roku 2005 sa po 15-ročnej prestávke vrátil na divadelné dosky, hral v Shakespearovej hre "Julius Caesar" na Broadway.

</doc>
<doc id="199095" url="https://sk.wikipedia.org/wiki?curid=199095" title="Crysis">
Crysis

Crysis je akčná sci-fi počítačová hra žánru FPS od vývojárskeho tímu Crytek.
Dej hry.
Príbeh sa odohráva vo fiktívnej budúcnosti, v roku 2020, na ostrove v Tichom oceáne, ovládanom KĽDR. 
Na ostrove prebieha archeologický výskum, no po krátkej správe, že na ostrove našli niečo neobyčajného, ktorá sa dostane do USA, severokórejská vláda rýchlo zablokuje prístup na ostrov a všetky informácie zatají. Spojené štáty tak reagujú vyslaním elitnej jednotky Delta Force, ktorá má za úlohu zachrániť archeológov a zistiť všetky informácie o danej situácii a podať správu pre Pentagón.
Pri výsadku na ostrov sa z neznámeho dôvodu hráčovi s krycím menom Nomád spolu s ďalšími roztrhne padák. Prežiť sa im podarí iba vďaka špeciálnemu nanoobleku, ktorý pohltí náraz. Tento nanooblek okrem iného poskytuje hráčovi väčšiu silu, odolnosť, rýchlosť alebo kamufláž. Po zoskupení preživších výsadkárov sa dostanú k zamrznutej lodi, ktorá leží vysoko a ďaleko od mora, kde zrazu niečo unesie a následne zabije ďalšieho člena jednotky, takže už ostanú iba traja, Nomád (hráč), Psycho (hráč za neho hrá v pokračovaní hry Crysis Warhead) a Prorok (; neskôr vystupuje aj v Crysis 2). Takýchto čudných anomálií sa počas hry objaví viacero. Keď sa hráč dostane do archeologického nálezištia, kde mal zachrániť archeológov, objaví skamenelý stroj neznámeho pôvodu. Medzičasom sa na ostrov vylodí množstvo amerických vojakov a ostrov sa premení na vojnovú zónu. 
Dej sa postupne presúva aj tankovým útokom až k vysokej hore v približne v strede ostrova, pod ktorou je lom. Pri lome natrafí na kórejských vojakov oblečených v podobnom nanoobleku, aký má hráč. Po ich porazení sa dostáva cez banskú šachtu pod horu k ďalšiemu nálezištiu, kde stretne kórejského generála, veliaceho jednotkám kórejskej armády. Ten otvorí energetickým výbojom vchod do mimozemskej základne, ktorou sa musí hráč po zabití generála prebojovať, keďže otrasy zasypú východ z jaskyne. V lodi neplatia gravitačné zákony a je v nej veľmi nízka teplota, ktorú hráč prežije len vďaka nanoobleku. Tam má možnosť uvidieť tisícky mimozemských strojov. Po usmrtení niekoľko agresívnych votrelcov chŕliacich ľad sa dostane von, no to sa už ostrov zmenil na nepoznanie. Počas hráčovho pobytu v mimozemskej základni sa postupne hora rozpadávala a na svetlo sveta sa dostala obrovská ukrytá, asi vysoká mimozemská loď. Tá hneď začína pokrývať ľadom celé svoje okolie a v priebehu chvíle zmrazí celý ostrov. Vytvorí okolo seba silové pole v tvare hemisféry, v ktorom je všetko zamrznuté. 
Po prebojovaní sa von zo zamrznutého poľa, kde stretne Proroka s upravenou mimozemskou zbraňou, stretne ustupujúce kórejské aj americké jednotky, utekajúce pred hrozivými smrtiacimi mimozemskými strojmi. Hráčovi sa podarí pomocou lietadla VTOL dostať až na lietadlovú loď, kde veliteľovi ukáže video zvnútra mimozemskej lode. Ten sa následne rozhodne zničiť mimozemšťanov jadrovou hlavicou. Výbuch ale len dodá energiu silovému poľu, ktoré pohltí temer celý ostrov. Z hemisféry začnú vylietavať tisíce mimozemských lietajúcich strojov a invázia planéty Zem sa tak začína. Hráč musí na palube brániť loď pred strojmi, zabezpečiť poškodený jadrový reaktor v lodi a napokon zničiť obrovský mimozemský stroj, ktorý sa vynorí vedľa lode s experimentálnou zbraňou strieľajúcou malé jadrové hlavice. Po jej zničení sa hra skončí s neukončeným príbehom, ktorý pokračuje v ďalšom dieli, Crysis 2. Hra Crysis Warehead sa síce dá považovať za pokračovanie, no jej dej prebieha súčasne s dejom v Crysis, no hráč sa ocitá v tele Psycha, ktorý operuje na opačnej strane ostrova.
Prostredie.
Tropická džungľa
Crysis sa odohráva na malom ostrove v Pacifiku. Približne jedna tretina hry sa odohráva v tropickej džungli, hlavne proti útočiacim Severokórejčanom. Táto džungľa vyzerá podobne ako džungľa vo Far Cry, ale po grafickej stránke je lepšia, nie je však až taká otvorená. Hráč často medzi jednotlivými oblasťami prechádza pre hry typickými kaňonmi so strmými stenami, na ktoré sa nedá vyliezť. 
Mimozemská loď
Ďalším prostredím, kde sa hráč vyskytne, je vnútro mimozemskej lode, ktorá sa ukrýva pod vysokou horou na ostrove. Mimozemská loď je obrovská - takmer vysoká a 500 metrov dlhá. V lodi miestami neplatia gravitačné zákony. Nevýhodou prostredia je, že hráč ma na výber vždy len jednu cestu.
Zamrznutá džungľa
Keď sa mimozemská loď otvorí, vytvorí silové pole v tvare hemisféry, ktorá obklopí väčšinu ostrova. Všetko v tomto silovom poli počas pár minút zamrzne. Taktiež nastanú dramatické klimatické zmeny, ktoré so sebou prinesú tornáda a silné búrky. Mimo hemisféry je hráč opäť v prostredí džungle.
Lietadlová loď
Napokon sa dej presúva von zo zamrznutej hemisféry VTOL lietadlom až na palubu lietadlovej lodi, kde bude svedkom jadrového výbuchu na ostrove, ktorý ale len dodá energiu silovému poľu, ktoré sa následne zväčší. Z poľa následne vyletia tisíce nepriateľských lietajúcich strojov. Paluba sa zmení na nepoznanie – celá je v plameňoch a obloha je plná mimozemských strojov.
Multiplayer.
Crysis obsahuje štyri herné módy pre multiplayer. V každom je treba používať inú taktiku a iný herný štýl.
Tactical Deathmatch (taktický deathmatch).
Klasický deatchmatch, kde hrá každý proti každému. Cieľom je ako vždy získať čím väčší počet fragov (zabití nepriateľa). V Crysis viac rozhoduje taktika ako presnosť strieľania. Možnosť vylepšovania zbraní, neprehľadné prostredie s vegetáciou, striedanie dňa a noci a iné môžu z multiplayeru spraviť veľmi návykovú záležitosť.
Tactical Team Deathmatch (taktický tímový deathmatch).
Tento mód je podobný klasickému deathmatchu, len s tým rozdielom, že hráči sú rozdelení do dvoch tímov, ktoré bojujú proti sebe.
Tactical Capture the flag (taktický súboj o vlajku).
Tento herný mód je tiež známy aj z iných hier ako z Crysis. Základom je, že hráči sú rozdelení do dvoch tímov, pričom každý tím má svoju vlajku. Úlohou tímu je zobrať súperovi jeho vlajku a priniesť ju na určité miesto.
Power Struggle (silový súboj).
Špeciálny mód, ktorý nenájdete v žiadnej inej hre ako v Crysis. Hráči sú rozdelení do dvoch tímov. Na začiatku nemajú nič iné ako pištoľ a základný nano-suit. Jeden z tímov je americká armáda a druhý severokórejská armáda. Jednotliví hráči získavajú body, za ktoré si môžu vylepšovať zbrane a dopravné prostriedky. Spôsob akým hráči získavajú body je tiež zaujímavý. Čím silnejšieho nepriateľa hráč zabije, tým viac bodov získa.

</doc>
<doc id="199097" url="https://sk.wikipedia.org/wiki?curid=199097" title="Stanislav Stanislavovič Šuškevič">
Stanislav Stanislavovič Šuškevič

Stanislav Stanislavovič Šuškevič (, ; * 15. december 1934, Minsk, Bielorusko† 3. máj 2022, Minsk) bol bieloruský vedec (matematik a fyzik) a politik, poslanec Najvyššieho sovietu Komunistickej strany Bieloruska, člen a dopisovateľ Národnej akadémie vied, ktorý sa zaslúžil o zisk nezávislosti Bieloruska.
Bol jedným zo signatárov dohovoru o rozpustení Zväzu sovietskych socialistických republík a stál pri zrode Spoločenstva nezávislých štátov. V rokoch 1991 – 1994 bol predsedom bieloruského Najvyššieho sovietu, a teda prvou hlavou štátu nezávislého Bieloruska.

</doc>
<doc id="199100" url="https://sk.wikipedia.org/wiki?curid=199100" title="Rada pre vysielanie a retransmisiu">
Rada pre vysielanie a retransmisiu

"Nemýliť s Rada RTVS, ktorá je kolektívny orgán RTVS."
Rada pre mediálne služby skratka RPMS (staršie Rada pre vysielanie a retransmisiu, predtým Rada pre rozhlasové a televízne vysielanie, zjednodušene licenčná rada, skratka RVR) je slovenský nezávislý 9 členný orgán, ktorý volí a odvoláva Národná rada Slovenskej republiky na šesťročné funkčné obdobie. Jej hlavným poslaním je presadzovať záujmy verejnosti pri uplatňovaní práva na informácie a slobody prejavu. (Od 1. augusta 2022 prešli všetky kompetencie bývalej Rady pre vysielanie a retransmisiu na Radu pre mediálne služby.)
Jej činnosť (od 4. októbra 2000) upravuje Zákon č. 308/2000 Z.z. zo 14. septembra 2000 o vysielaní a retransmisii. (Predtým od 1. júla 1997 zákon č. 160/1997 Z. z. o Rade SR pre rozhlasové a televízne vysielanie, ktorý nahradil a zrušil pôvodný zákon č. 294 / 1992 Zb.)
Medzi jej ďalšie úlohy patrí:
Zloženie rady.
Navrhovať kandidátov môžu predkladať poslanci, profesijné inštitúcie, občianske združenia pôsobiace v oblasti audiovízie, hromadných informačných prostriedkov, kultúry, vedy, vzdelávania, športu, registrované cirkvi a náboženské spoločnosti a občianske združenia občanov so zdravotným postihnutím. Člen Rady môže byť zvolený na dve funkčné obdobia po 6 rokov. Mesačná odmena za členstvo v rade je vo výške polovice platu poslanca NRSR. Rada si zo svojich členov volí jedného predsedu a podpredsedu Rady. 
Rada pre rozhlasové a televízne vysielanie (názov do 1994/1995).
1991 - 1994 Fedor Bartko, podpredseda
1994 - 1995 Nataša Sláviková, členka 
Zmeny v roku 2019.
Novým podpredsedom Rady (od 3. 7. 2019")" sa stal Peter Kubica (funkčné obdobie má do 26. 1. 2025), ktorý nahradil Kmeca. Iné zmeny (György Batta a Anikó Dušíková) sa udiali priebežne. Rada je v zostave, ktorá by mala vydržať do 16. 12. 2020, kedy končí obdobie Ingrid Fašiangovej a Gabriele Rothmayerovej.

</doc>
<doc id="199105" url="https://sk.wikipedia.org/wiki?curid=199105" title="Néberu">
Néberu

Néberu (alebo nepresne "Neberu") alebo Níbiru (alebo nepresne "Nibiru", "Nimiru") - čo po akkadsky znamená zhruba "miesto pretnutia/prechodu", "čln na prevážanie" - bolo u Babylončanov nebeské teleso stotožňované s bohom Mardukom, 49. meno Marduka. Vo väčšine textov je priradené k planéte Jupiter, iba podľa piatej tabuľky Enúma Eliš by to mohla byť aj Polárka.
Podľa spisovateľov Zecharia Sitchina a Buraka Eldema je Nibiru v sumerských textoch zatiaľ neobjavená planéta slnečnej sústavy ("dvanásta planéta"). Tento názor nemá však medzi štandardnými astronómami, sumerológmi, archeológmi či inými vedcami nijakú podporu.

</doc>
<doc id="199119" url="https://sk.wikipedia.org/wiki?curid=199119" title="Tempe">
Tempe

Tempe alebo tempeh je sójový výrobok, ktorý sa vyrába skvasením celých sójových bôbov. Uvarené bôby sú naložené do kultúry "Rhizopus oligosporus" alebo "Aspergillus oryzae" a tá nimi prerastie, spojí ich a vytvorí tvrdú konzistenciu bielej farby. Kvôli týmto plesniam tempe obsahuje vitamín B12, ktorý je vo vegánskej diéte ťažké získať, pretože ako jediný je čisto živočíšneho (v podstate bakteriálneho) pôvodu a nedá sa nahradiť rastlinnými náhradami. Preto sa v jedlách tempe používa ako náhrada mäsa. 
Tempe je pôvodom z Indonézie a rozšírené je v celej juhovýchodnej Ázii niekedy je označované ako „indonézske mäso“. Je dobre stráviteľné, pripravuje sa na rôzne spôsoby a nevyžaduje si dlhú tepelnú úpravu. Obsahuje veľké množstvo vitamínov, proteínov, minerálov a aminokyselín.

</doc>
<doc id="199120" url="https://sk.wikipedia.org/wiki?curid=199120" title="Paul Gascoigne">
Paul Gascoigne

Paul John Gascoigne (* 27. máj 1967, Gateshead, Anglicko) je bývalý anglický futbalista, ktorý je považovaný za jedného najlepších futbalistov svojej generácie. V poslednom období pôsobil tiež ako tréner klubu Kettering Town v roku 2005. Hrával na pozícií stredopoliara postupne za kluby Newcastle United, Tottenham Hotspur, Lazio a Rangers. 57 krát nastúpil za Anglické národné futbalové mužstvo.
Úspechy.
Kolektívne:
Individuálne:

</doc>
<doc id="199121" url="https://sk.wikipedia.org/wiki?curid=199121" title="Javier Zanetti">
Javier Zanetti

Javier Adelmar Zanetti (* 10. august 1973, Buenos Aires, Argentína) je bývalý argentínsky futbalista. Od roku 1995 bol hráčom klubu Serie A Inter Miláno a od roku 1999 bol kapitánom klubu. Tiež hral na dvoch Majstrovstvách sveta za Argentínu. Zanetti spolu za Argentínu odohral 143 zápasov, čo bol rekord do roku 2018.
V roku 1998 vyhral s Interom Pohár UEFA.
"Zdroje":

</doc>
<doc id="199122" url="https://sk.wikipedia.org/wiki?curid=199122" title="Florin Răducioiu">
Florin Răducioiu

Florin Valeriu Răducioiu (* 17. marec 1970, Bukurešť, Rumunsko) je bývalý rumunský futbalista. Hrával na pozícií útočníka postupne za kluby Dinamo Bucureşti, A.C. Miláno, Brescia Calcio, West Ham United, RCD Espanyol, VfB Stuttgart a A.S. Monaco. Bol prvým futbalistom ktorý nastúpil v piatich najlepších európskych ligách: v anglickej, talianskej, španielskej, francúzskej a nemeckej. Reprezentoval na Majstrovstvách sveta v rokoch 1990 a 1994 a tiež na Eure 1996 v Anglicku. Spolu strelil za Rumunsko 21 gólov v 40 zápasoch.

</doc>
<doc id="199123" url="https://sk.wikipedia.org/wiki?curid=199123" title="Florin Raducioiu">
Florin Raducioiu



</doc>
<doc id="199124" url="https://sk.wikipedia.org/wiki?curid=199124" title="Alessandro Nesta">
Alessandro Nesta

Alessandro Nesta, (* 19. marec 1976, Rím) je bývalý taliansky futbalový obranca. Počas svojej seniorskej kariéry pôsobil celkovo v štyroch kluboch, SS Lazio (1993 – 2002), AC Miláno (2002 – 2012), Montreal Impact (2012 – 2013) a Chennaiyin FC (2014). Momentálne pôsobí ako tréner Perugie Calcio.
Bol súčasťou víťazného tímu Talianska na Majstrovstvách sveta 2006.
Klubová kariéra.
Nesta vyrastal v Cinecittà v Ríme. Chodil na základnú školu "Margherita Bosco", kde tiež začal s hraním futbalu. V roku 1985 vstúpil do mládežníckej akadémie klubu SS Lazio, vtedy hrával na viacerých pozíciach. Do seniorského mužstva bol povolaný v roku 1993.
SS Lazio.
V roku 1997 sa stal kapitánom Lazia, o rok neskôr pomohol klubu k zisku talianskeho pohára. Neskôr nasledovali ďalšie úspechy, v roku 1999 výhra v Pohári víťazov pohárov a v Európskom superpohári. V sezóne 1999-2000 získal s Laziom scudetto a taliansky pohár. Celkovo zaň odohral 261 zápasov, gólovo sa presadil 3 krát.
AC Miláno.
Tesne pred sezónou 2002-03 Lazio kvôli finančným problémom bolo nútené predať Nestu do AC Milána za 30 miliónov eur. Počas svojej prvej sezóny za "Rossoneri" vyhral Nesta Ligu majstrov a svoj tretí taliansky pohár. V ďalšej sezóne získal Scudetto a Európsky superpohár. Väčšinu sezóny 2006-07 vynechal kvôli zraneniu ramena, ale bol súčasťou tímu, ktorý sa prebojoval do finále Ligy majstrov, tam vyhral nad Liverpool 2-1. Celkovo za Miláno vo všetkých súťažiach odohral 324 zápasov a strelil 10 gólov, získal 2 tituly v Serii A, Coppa Italia, 2 tituly v Lige majstrov, 2 krát UEFA Superpohár a raz Majstrovstvá klubov FIFA. 
Montreal Impact.
Piateho júla 2012 podpísal zmluvu s kanadským klubom Montreal Impact za ktorý odohral dovedna 34 zápasov, neskóroval ani raz. 
Chennaiyin FC.
Po oznámenom konci kariéry sa predsa len ešte vrátil na futbalové ihriská, v roku 2014 odohral 3 zápasy za indický klub Chennaiyin FC.
Trénerská kariéra.
Miami FC.
Prvého septembra 2015 sa Nesta stal hlavným trénerom novovzniknutého Miami FC. Odstúpil 17. novembra 2017 po skončení sezóny 2017.
Perugia Calcio.
Dňa 14. mája 2018 bol Nesta menovaný za trénera druholigového talianskeho klubu Perugia Calcio.

</doc>
<doc id="199125" url="https://sk.wikipedia.org/wiki?curid=199125" title="Neberu">
Neberu



</doc>
<doc id="199126" url="https://sk.wikipedia.org/wiki?curid=199126" title="Nimiru">
Nimiru



</doc>
<doc id="199127" url="https://sk.wikipedia.org/wiki?curid=199127" title="Nibiru">
Nibiru



</doc>
<doc id="199129" url="https://sk.wikipedia.org/wiki?curid=199129" title="Geometrický obrazec">
Geometrický obrazec



</doc>
<doc id="199130" url="https://sk.wikipedia.org/wiki?curid=199130" title="Figúra">
Figúra

Figúra môže byť:

</doc>
<doc id="199164" url="https://sk.wikipedia.org/wiki?curid=199164" title="Bora Bora">
Bora Bora

Bora Bora (v tahitčine Pora Pora) je poloatol, patriaci do Spoločenských ostrovov Francúzskej Polynézie, severozápadne od Tahiti.
Tento ostrov je vulkanického pôvodu a v miestnom jazyku znamená „prvorodený“. Stred ostrova je tvorený zvyškami dvoch vyhasnutých sopiek Mount Pahia a Mount Otemanu, ktorá je najvyšším bodom ostrova s nadmorskou výškou Bora Bora je vďaka jednej z najkrajších lagún na svete nazývaná „perlou Polynézie“. Ostrov je obklopený ďalšími koralovými ostrovmi a koralovými útesmi, ktoré uzatvárajú lagúnu s jasne tyrkysovou vodou. V roku 2012 na ostrove žilo takmer 10 000 obyvateľov.

</doc>
<doc id="199165" url="https://sk.wikipedia.org/wiki?curid=199165" title="Lopar (Chorvátsko)">
Lopar (Chorvátsko)

"O doske na krájanie pozri lopár"
Lopar () je obec ležiaca na severe ostrova Rab v Chorvátsku.

</doc>
<doc id="199170" url="https://sk.wikipedia.org/wiki?curid=199170" title="Telcom">
Telcom

Telcom je telekomunikačný operátor v Somálsku. Telcom je prvou väčšou súkromnou spoločnosťou, ktorá poskytuje telekomunikačné služby v Somálsku. Sídlo spoločnosti je v hlavnom meste Mogadišo, pobočky sú v Dubaji (Spojené arabské emiráty) a Londýne (Spojené kráľovstvo). Spoločnosť zamestnáva 750 zamestnancov.

</doc>
<doc id="199171" url="https://sk.wikipedia.org/wiki?curid=199171" title="Paul Newman">
Paul Newman

Paul Leonard Newman (* 26. január 1925, Shaker Heights, Ohio, USA – † 26. september 2008, Westport, Connecticut) bol americký herec, režisér a podnikateľ ocenený Oscarom, dvomi Zlatými glóbusmi, Emmy a mnohými ďalšími cenami.
Životopis.
Otec Paula Newmana (Arthur Samuel Neumann) bol maďarsko - poľského židovského pôvodu, matka (Terézia Fecková) bola Slovenka, rodáčka z dedinky Ptičie neďaleko Humenného. Herectvu sa venoval už v škole. Počas druhej svetovej vojny slúžil v americkom námorníctve ako strelec a obsluha rádia. Pôvodne ho zaradili do programu pre pilotov, ktorý musel kvôli farbosleposti opustiť.
Preslávil sa hneď svojím druhým filmom "Niekto tam hore ma má rád" (1956), kde si zahral boxera Rockyho Graziana. V dráme "Dlhé, horúce leto" (1958) si zahral hlavnú úlohu podpaľača Bena Quicka a zoznámil sa so svojou budúcou manželkou Joanne Woodwardovou.
Paul Newman bol známy svojím zanietením pre automobilový šport. Zúčastnil sa ako vodič niekoľkých súťaží cestných vozidiel a jeho tím vyhral viacero šampionátov otvorených kôl pretekov IndyCar. Bol spoluzakladateľom potravinárskej firmy Newman's Own. Svoj podiel na jej zisku venoval charite. V máji 2007 suma týchto darov dosiahla 220 miliónov dolárov.

</doc>
<doc id="199172" url="https://sk.wikipedia.org/wiki?curid=199172" title="Enúma Eliš">
Enúma Eliš



</doc>
<doc id="199174" url="https://sk.wikipedia.org/wiki?curid=199174" title="Luis Enrique">
Luis Enrique

Luis Enrique, celým menom Luis Enrique Martínez García (* 8. máj 1970, Gijón, Astúria, Španielsko) je bývalý španielsky futbalista.
Po začiatku svojej futbalovej kariéry v klube Sporting de Gijón v roku 1989 Enrique prestúpil do dvoch najslávnejších španielskych klubov; Realu Madrid a FC Barcelony. V drese Barcelony získal v roku 1997 Pohár víťazov pohárov a v roku 1998 Európsky superpohár. Reprezentoval Španielsko na Majstrovstvách sveta vo futbale v roku 1994, na Majstrovstvách sveta vo futbale v roku 1998 a Majstrovstvách sveta vo futbale v roku 2002 a tiež na Eure 96. Spolu odohral za Španielsko 62 zápasov, v ktorých strelil 12 gólov. Bol tiež členom víťazného futbalového tímu na Olympijských hrách v roku 1992 v Barcelone.
10. augusta 2004 oznámil koniec profesionálnej kariéry.
Od sezóny 2011/2012 je trénerom talianskeho mužstva AS Roma. Po sezóne v Ríme pokračoval ako tréner v Celte Vigo, aby sa 19.5. 2014 stal trénerom katalánskeho veľkoklubu FC Barcelona a napodobnil tak svojho bývalého spoluhráča Pepa Guardiolu z pred 5 sezón.

</doc>
<doc id="199175" url="https://sk.wikipedia.org/wiki?curid=199175" title="David Seaman">
David Seaman

David Andrew Seaman MBE (* 19. september 1963, Rotherham, Spojené kráľovstvo) je bývalý anglický futbalový brankár. 
Počas svojej kariéry hrával za viaceré kluby, najznámejší bol počas pôsobenia v Arsenale a naposledy hrával za Manchester City. 13. januára 2004 oznámil koniec svojej kariéry, bolo to po zranení ramena. 
V drese Arsenalu vyhral trikrát ligu (1991, 1998, 2002), štyrikrát Pohár FA (1993, 1998, 2002, 2003), ligový pohár v roku 1993 a Európsky pohár v roku 1994. Seaman bol tiež reprezentačným brankárom Anglicka; hral na Majstrovstvách sveta v rokoch 1998 a 2002 a na Majstrovstvách Európy v rokoch 1996 a 2000. Je hráčom s druhým najväčším počtom štartov (75) za Anglicko (prvým je Peter Shilton).

</doc>
<doc id="199176" url="https://sk.wikipedia.org/wiki?curid=199176" title="Gary Lineker">
Gary Lineker

Gary Winston Lineker, OBE (* 30. november 1960, Leicester) je bývalý anglický futbalový útočník. Reprezentoval Anglicko na dvoch Majstrovstvách sveta na ktorých strelil spolu 10 gólov. V súčasnosti pracuje pre BBC ako športový komentátor. Je tiež známy účinkovaním v reklamách na chipsy Walkers.
Hráčska kariéra.
S futbalom začínal v rodnom Leicestri za Leicester City v roku 1976. Prerušil svoje štúdium medicíny na King’s College London po tom, čo sa prebojoval do prvého tímu v roku 1978. Lineker začal pravidelne strieľať góly na začiatku 80. rokoch, dvakrát sa umiestnil na špici kanonierov ligy. V tomto období získal prvýkrát pozvánku do reprezentácie. Bol najlepším strelcom Division One v sezóne 1984-85 (spoločne s Kerry Dixonom strelil 24 gólov). Po prestupe do Evertonu v roku 1985 strelil za neho 38 gólov 52 zápasoch. S 30 gólmi sa stal opäť najlepším strelcom Division One. 
S Barcelonou podpísal zmluvu tesne po Majstrovstvách sveta 1986 v Mexiku, na ktorých bol najlepším strelcom. Za Barcelonu odohral počas jeho prvej sezóny 41 zápasov, v ktorých strelil 21 gólov, vrátane hetriku proti rivalom Realu Madrid. S Barcelonou vyhral pohár Copa del Rey v roku 1988 a o rok neskôr Pohár víťazov pohárov. Tréner Johan Cruijff Lineker neskôr postavil na pravý kraj zálohy a neskôr Lineker stratil miesto v základnej zostave. 
V tom období mal o Linekera záujem Alex Ferguson v Manchestri United, ktorý ho chcel postaviť vedľa ex-spoluhráča Marka Hughesa. Lineker ale nasledujúce tri roky pôsobil v Tottenhame Hotspur. Za neho strelil spolu 67 gólov v 105 zápasoch a tiež vyhral Pohár FA. V sezóne 1989–90 bol s 24 gólmi najlepším strelcom ligy. Koniec jeho kariéry sa spája so zranením počas pôsobenia v japonskom klube Nagoya Grampus Eight, za ktorý odohral len 24 zápasov.
V roku 1986 získal ocenenie PFA Hráč roka a získal tretie miesto v hlasovaní Svetový futbalista FIFA v roku 1991.

</doc>
<doc id="199181" url="https://sk.wikipedia.org/wiki?curid=199181" title="Franco Baresi">
Franco Baresi

Franceschino Baresi známy aj pod skráteným menom Franco Baresi (* 8. máj 1960, Travagliato, Taliansko) je taliansky futbalový tréner a bývalý obranca (futbal) za AC Miláno. Bol považovaný za jedného z najlepších obrancov svojej generácie.
Krátko pôsobil v úlohe technického riaditeľa klubu anglickej Premier League Fulham FC, ale v roku 2002 sa vrátil do Milána, kde trénuje mládežníkov.
Počas svojej hráčskej kariéry odohral za AC Miláno spolu 532 zápas a šesťkrát získal ligový titul scudetto. Svoju aktívnu kariéru skončil v roku 1997 vo veku 37 rokov.
Pelé ho v roku 2004 zaradil medzi 125 najlepších žijúcich futbalistov. V ankete Zlatá lopta sa v roku 1989 umiestil na druho mieste, o rok na piatom.

</doc>
<doc id="199182" url="https://sk.wikipedia.org/wiki?curid=199182" title="Travagliato">
Travagliato

Travagliato je mesto v provincii Brescia. Počet obyvateľov je približne 11 000. Narodil sa tu slávny taliansky futbalista Franco Baresi a jeho brat Giuseppe.
Externé odkazy.
travagliato.it 

</doc>
<doc id="199183" url="https://sk.wikipedia.org/wiki?curid=199183" title="Fabien Barthez">
Fabien Barthez

Fabien Alain Barthez (* 28. jún 1971, Lavelanet, Francúzsko) je bývalý francúzsky futbalový brankár a reprezentant, víťaz MS 1998 vo Francúzsku a EURA 2000 v Belgicku a Holandsku. Mimo Francúzsko hral v Anglicku (v Manchesteri United).
Po skončení aktívnej hráčskej kariéry sa dal na automobilový šport, súťažil aj v 24 hodín Le Mans.
Od mája 2012 pôsobil tiež ako prezident malého francúzskeho klubu Luzenac AP.
Reprezentačná kariéra.
V A-mužstve Francúzska debutoval 26. mája 1994 v Kobe na turnaji Kirin Cup proti Austrálii (výhra 1:0).
Zúčastnil sa EURA 1996, MS 1998 (zisk zlatej medaily), EURA 2000 (zisk zlatej medaily), MS 2002, EURA 2004 a MS 2006.

</doc>
<doc id="199187" url="https://sk.wikipedia.org/wiki?curid=199187" title="Drakova rovnica">
Drakova rovnica

Drakova rovnica alebo Drakeova rovnica je matematická rovnica, ktorá teoreticky umožňuje vypočítať počet inteligentných foriem mimozemských civilizácií vo vesmíre, s ktorými je možné nadviazať kontakt. Sformuloval ju americký astronóm a rádioinžinier Frank Donald Drake v roku 1960.
formula_1
Rovnica.
Parametre rovnice.
Rovnica by mala ukázať, koľko inteligentných foriem života existuje v našej Galaxii. Vzhľadom k neznalosti väčšieho množstva premenných, je však rovnica viac menej iba odhadom. Počas svojho zverejnenia bola ostrým námetom kritiky, ktorá poukazovala na to, že ide len o odhad, ktorý nereflektuje realitu. Na druhej strane sa množstvo neznámych neustále zmenšuje vplyvom lepších pozorovaní vesmíru a znalostí o ňom. Vzhľadom na neurčité členy v rovnici sa konečné odhady počtu inteligentných foriem života schopných medzihviezdnej komunikácie líši od autora k autorovi.
Rovnica hypotézy zriedkavej Zeme.
Profesori Ward a Brownlee zostavili rovnicu podobnú Drakeovej rovnici. Obidve sa pokúšajú odhadnúť počet mimozemských civilizácií na základe pravdepodobností uskutočnenia sa podmienok potrebných pre existenciu inteligentného života.

</doc>
<doc id="199188" url="https://sk.wikipedia.org/wiki?curid=199188" title="Zoznam vládcov Bieloruska">
Zoznam vládcov Bieloruska

Kniežatá, predsedovia vlád, predsedovia Prezídia Najvyššieho sovietu, prezidenti.
Obdobie Kyjevskej Rusi (945 - 1132, "1387").
"Na území Bieloruska v tomto období vládli kniežatá Polackého kniežatstva okrem obdobia 978 - 986 a 1129 - 1132."
 "Po skončení vlády Konštantína Bezrukého vládu v Polackom kniežatstve v rokoch 1300 - 1310 prebrali polackí biskupi."
 " V období rokov 1377 - 1382 na tróne Polackého kniežatstva vládol brat litovského a poľského kniežaťa Vladislava II. Jagelovského - Skirgail."
 "Andrej Olgerdovič Polacký bolo posledné polacké knieža, po ktorom v krajine vládli kniežatá Litovského veľkokniežatstva."
Litovské obdobie ("1240", 1387 - 1569, "1572").
"Na území Bieloruska v tomto období vládli kniežatá Litovského veľkokniežatstva."
 "V rokoch 1432 - 1439 v Litovskom veľkokniežatstve vypukla feudálna vojna a existovali fakticky dvaja panovníci (Švidrigail a Žigimantas)."
 "Na území Bieloruska v tomto období vládli kniežatá Poľsko-litovského štátu."
 "Na území Bieloruska v tomto období vládli cári Ruského impéria."
 "Predsedovia vlád v exile:"

</doc>
<doc id="199190" url="https://sk.wikipedia.org/wiki?curid=199190" title="Jay-Z">
Jay-Z

Shawn Corey Carter (* 4. december 1969, Brooklyn, New York, New York, USA), známy pod umeleckým menom JAY-Z (kedysi štylizované, ako Jay-Z a Jay Z), je americký raper, hudobný producent a podnikateľ. Je jedným z finančne najúspešnejších hip-hopových umelcov a podnikateľov v USA. V roku 2013 magazín "Forbes" obhadol jeho majetok na 520 miliónov amerických dolárov. Celosvetovo predal približne 100 miliónov albumov a za svoju hudobnú tvorbu získal 21 cien Grammy a množstvo nominácií. V roku 2006 sa dostal na 1. miesto v zozname "The Greatest MCs of All-Time" televízie MTV. Tri z jeho albumov, "Reasonable Doubt" (1996), "The Blueprint" (2001) a "The Black Album" (2003) sú považované za míľniky hip-hopu, a všetky z nich sa dostali do zoznamu The 500 Greatest Albums of All Time časopisu "Rolling Stone".
Ako podnikateľ a investor, je Jay-Z majiteľom klubu 40/40 Club a je spolutvorcom oblečenia Rocawear. Jay-Z je tiež bývalý CEO vydavateľstva Def Jam Recordings, spoluzakladateľ vydavateľstva Rock-A-Fella Records a zakladateľ spoločnosti Roc Nation. Ako hudobný umelec je s 13 albumami držiteľom rekordu za najviac albumov sólového interpreta v rebríčku "Billboard" 200. Dňa 11. decembra 2009 sa umiestnil na 10. miesto v zozname najúspešnejších hudobných umelcov popri Eminemovi, Nellym a 50 Centovi.
V roku 2008 sa zosobášil s americkou R&amp;B speváčkou Beyoncé, s ktorou má tri deti.

</doc>
<doc id="199193" url="https://sk.wikipedia.org/wiki?curid=199193" title="Ragnvald I. (Polacké kniežatstvo)">
Ragnvald I. (Polacké kniežatstvo)

Ragnvald I. (po bielorusky: "Рагвалод") (* 920 - † 978) v historických análoch aj Rogvolod ("Рогъволод") alebo Rogovolod ("Роговолод"), prvé knieža Polackého kniežatstva a prvá historická osobnosť bieloruských dejín, o ktorom svedčia kroniky vládnuca v rokoch 945 - 978. Na území Polacka sa usadil v prvej polovici 10. storočia po tom, čo sem prišiel z oblasti Škandinávie. Vo svojom kniežatstve viedol nezávislú politiku a často napádal kniežatá Kyjevskej Rusi a Novgorodu. Spolu so svojimi dvoma synmi bol po obsadení Polackého kniežatstva zavraždený Vladimírom I. Sviatoslavičom. Jeho jedinú dcéru Rognedu kyjevský panovník znásilnil a potom si ju vzal za ženu.
Pôvod.
Jeho pôvod je dodnes medzi bieloruským často diskutovanou otázkou. Existujú však dve verzie jeho pôvodu. Časť historikov tvrdí, že Ragnvald I. bol Viking (Norman). Svoje tvrdenie zakladali na pravosti kroniky, kde sa spomína, že "„Rogvolod prišiel spoza mora“" ("„з-за мора, имяше свою волость в Полотьске“") a na tom, že práve toto meno (Rogvolod) ako aj meno jeho dcéry Rognedy ("Ragneiethr") bolo v tom čase veľmi obľúbeným medzi obyvateľmi severnej Európy.
Prívrženci druhej teórie tvrdili, že Ragnvald I. síce prišiel spoza mora (je teda Norman), ale jeho meno skomoleninou slovanského slova. Gedeonau Stepan Alexandrovič s odvolaním sa na štvrtý diel Českého časopisu historického tvrdí, že meno Ragnvald je paralelou českého slova Rohowlad.
Tieto dva argumenty však nie sú jediné. Podľa niektorých bol Ragnvald I. členom miestnej šľachty v Polackom kniežatstve. Ak však spolu so svojou dcérou boli Normani, ťažko si mohli osvojiť národné zvyky Slovanov.
Netreba však nebrať do úvahy aj zistenie litovských historikov. Podľa nich pôvod jeho mena - Rag(a)nvald-ys, - čo v litovčine znamená "ten, ktorý vládne a manipuluje bosorky" môže súvisieť s jeho nezávilou politikou a častými vojenskými návštevami polackého kniežaťa v Kyjevskej Rusi a Novgorode. Toto zistenie je však skôr zaujímavosťou ako skutočným faktom, ktorý by sa zakladal na nejakej dôveryhodnej informácii.
Práve fakt, že Vladimír I. ponechal nažive Ragnvaldovu dcéru ho oprávňoval na zisk Polackého kniežatstva. Ak by bol Ragnvald I. vo svojich nájazdoch na Kyjevskú Rus dôslednejší a kyjevské knieža by zabil skôr, mohol si to isté právo uplatniť aj na Staroruský štát.
Preto teória, že Ragnvald I. a jeho dcéra Rogneda, ktorú kyjevské knieža Vladimír I. znásilnilo pre svoj záujem zisk Polackého kniežatstva boli Normani, ktorí prišli spoza mora, je zo všetkých teórii o pôvode tohto panovníka v Bielorusku najrozšírenejšia.

</doc>
<doc id="199195" url="https://sk.wikipedia.org/wiki?curid=199195" title="Izjaslav I. (Polacké kniežatstvo)">
Izjaslav I. (Polacké kniežatstvo)

Izjaslav I. Vladimirovič (po bielorusky: "Ізяслаў Уладзімеравіч") (* 979 – † 1001, Polack) v rokoch 986 – 1001 polacké knieža, vnuk Ragnvalda I., syn Rognedy a Vladimíra I. Sviatoslaviča, zakladateľ polackej vetvy Rurikovcov. Letopisy sa o ňom veľmi nezmieňujú. Po jeho pokrstení spolu s bratmi zdedil údelné Polacké kniežatstvo. V roku 1001 umrel a zanechal po sebe dvoch synov Vseslava a Brjačislava.
Pečať Izjaslava I. Vladimiroviča.
Pečať Izjaslava I. Vladimiroviča, ktorú za svojej vlády používal je najstaršou písomnou pamiatkou na území východnej Európy, čo dokumentujú nadpisy (ΝΖAC**OΖO = ΝΖACΛΑOZO a ГРΑΔ***** = ГРΑΔΠΛΤСΚ) a trojzubec na pečati. Táto písomná pamiatka sa datuje do roku 986.

</doc>
<doc id="199198" url="https://sk.wikipedia.org/wiki?curid=199198" title="Občianska neposlušnosť">
Občianska neposlušnosť

Občianska neposlušnosť je aktívne neuposlúchnutie určitého zákona (požiadavky alebo rozkazu) autority (vlády alebo okupačnej veľmoci) bez použitia fyzického násilia. Inštitút občianskej neposlušnosti využívajú stúpenci nenásilného odporu ako hlavný nástroj vyjadrenia svojich postojov.
Občianska neposlušnosť bola použitá vo viacerých nenásilných odbojových hnutiach v Indii (Gándhího spoločenská podpora kampaní za nezávislosť od britskej koloniálnej nadvlády), v Južnej Afrike v boji proti apartheidu, v americkom boji za ľudské práva a v protivojnových hnutiach celom svete. Jedným z prvých prípadov masívnej implementácie občianskej neposlušnosti bola egyptská revolúcia proti britskej okupácii v roku 1919.
Americký spisovateľ Henry David Thoreau popísal pohnútky takého správania v jeho eseji z roku 1849 "Občianska neposlušnosť" (pôvodný názov "Odpor voči občianskej vláde"). Základnou myšlienkou diela je idea dôvery vo vlastné sily (človek je na tom dobre s morálkou dovtedy, kým nie je od nikoho závislý); nie je potrebné fyzicky bojovať s vládou, ale ak s ňou niekto nesúhlasí, nesmie podporovať ju alebo jej ďalších podporovateľov. Táto esej mala výrazný vplyv na mnoho neskorších protagonistov občianskej neposlušnosti. Thoreau v eseji vysvetlil jeho odmietnutie platiť dane na protest voči otroctvu a mexicko-americkej vojne.
V európskom kontexte existovala myšlienka odporu proti nespravodlivému zákonu už pred 19. storočím. Dnes sa koncept občianskej neposlušnosti spája predovšetkým s medializovanými podujatiami antiglobalistov alebo hnutí proti reklame.
Právo na odpor v Ústave Slovenskej republiky.
Podľa Ústavy Slovenskej republiky (čl. 32), majú občania právo postaviť sa na odpor ""proti každému, kto by odstraňoval demokratický poriadok základných ľudských práv a slobôd uvedených v tejto ústave, ak činnosť ústavných orgánov a účinné použitie zákonných prostriedkov sú znemožnené"." Samotné zakotvenie práva na odpor v Ústave však nemôže byť chápané ako legalizačný prostriedok občianskej neposlušnosti. 
Občianska neposlušnosť sa od práva na odpor diferencuje predovšetkým tým, že ako samotný inštitút (na rozdiel od práva na odpor) nie je bezprostredne chránená Ústavou. Právna teória chápe občiansku neposlušnosť najmä ako "úmyselné neuposlúchnutie z dôvodov náboženských, morálny, alebo politických, ktoré porušuje zákon, ktorý je sám o sebe nespravodlivý""." K výkonu občianskej neposlušnosti teda nie je explicitne vyžadované splnenie podmienok (hypotézy právnej normy), ktoré pre právo na odpor poskytuje Ústava v Čl. 32 (existencia niekoho, kto by odstraňoval demokratický poriadok ZĽPS; platné občianstvo SR (požiadavka na vykonávateľa práva na odpor); znemožnenie činnosti ústavných orgánov a nemožnosť účinného použitia zákonných prostriedkov). 
Právo na odpor neplní protestno-demonštračnú funkciu, ale plní funkciu priamej ochrany ľudských práv uvedených v Ústave, pričom pri tomto odpore je možné použiť aj prostriedky násilia. 

</doc>
<doc id="199199" url="https://sk.wikipedia.org/wiki?curid=199199" title="Vseslav I. (Polacké kniežatstvo)">
Vseslav I. (Polacké kniežatstvo)

Vseslav I. Izjaslavič (po bielorusky: "Усяслаў Ізяслававіч") (* 990 - † 1003) polacké knieža, syn Izjaslava I. Vladimiroviča a vnuk Vladimíra I. V letopisoch sa zachoval iba dátum jeho smrti (1003), nie však žiadne podrobné informácie o jeho živote. Vseslav I. pravdepodobne umrel mladý ešte za života svojho deda. Po jeho smrti ho na tróne Polackého kniežatstva nahradil jeho brat Brjačislav.

</doc>
<doc id="199200" url="https://sk.wikipedia.org/wiki?curid=199200" title="Brjačislav I. (Polacké kniežatstvo)">
Brjačislav I. (Polacké kniežatstvo)

Brjačislav I. Izjaslavič (po bielorusky: "Брачыслаў Ізяслававіч") (* 990 - 1044, Polack) polacké knieža, syn Izjaslava I. a vnuk Vladimíra I..
Život.
Už ako maloletý po svojom bratovi Vseslavovi I. zdedil Polacké kniežatstvo a po dedovi v roku 1015 aj ukrajinské mesto Luck. Do roku 1020 sa však o jeho detstve nič nevie.
Bitka proti Novgorodu.
V roku 1020 nečakane napadol Novgorod, ale na spiatočnej ceste ho prepadol a o zisk z boja medzi Novgorodom a ním ožobračil Jaroslav I. a jeho vojsko, a tak bol nútený zutekať. Jaroslav I. ho však v nasledujúcom roku (1021) prinútil podpísať mier a venoval mu Vicebsk a Usviat. Bez ohľadu na mier však boje medzi jeho ujom a Brjačislavom I. neskončili. V bojoch proti nemu Brjačislav I. rozšíril územie Polackého kniežatstva a pripojil k nemu oblasti okolo riek Desna a Západná Dvina, kde založil mesto Brjačislav.
Počas svojej vlády neuznával moc Kyjevskej Rusi. Je však zaujímavé, že v roku 1068 sa v kronikách spomína, že knieža malo palác v Kyjeve. V kyjevskom Chráme sv. Sofie sa dokonca našli nadpisy, ktoré sa interpretovali ako znak kniežaťa Brjačislava I. Ak je to všetko pravda, tak tento kyjevský chrám postavili až po jeho smrti v roku 1044.

</doc>
<doc id="199201" url="https://sk.wikipedia.org/wiki?curid=199201" title="Synergický efekt">
Synergický efekt

Synergický efekt je pojem používaný v psychológii. Potenciál tímu nie je súčtom potenciálov jednotlivcov. Ľudia v tíme sú spojení určitými väzbami, neznalosť jedných je nahradená znalosťami a nápadmi iných. Nápady jedných motivujú druhých k zvýšeniu produktivity, čím sa vytvára nová kvalita. Zvyšuje efektívnosť tímu. Synergický efekt sa používa aj v ekonomickom ponímaní, a to najmä v manažmente. Často sa vysvetľuje na príklade 2+2=5

</doc>
<doc id="199202" url="https://sk.wikipedia.org/wiki?curid=199202" title="Sociálna lenivosť">
Sociálna lenivosť

Sociálna lenivosť je to jednotné úsilie, strata osobnej zodpovednosti, zníženie motivácie vzhľadom na spoločnú odmenu, zhoršenie koordinácie. Prejavuje sa tam, kde je úloha vnímaná ako nedôležitá alebo príliš ľahká, členovia tímu sa domnievajú, že ich osobný prínos k splneniu tímovej úlohy sa nedá rozpoznať, členovia tímu si myslia, že sa ich spolupracovníci ulievajú.

</doc>
<doc id="199204" url="https://sk.wikipedia.org/wiki?curid=199204" title="Three Times Seven on a Pilgrimage">
Three Times Seven on a Pilgrimage

Three Times Seven on a Pilgrimage je kompilačný album nórskej metalovej skupiny In the Woods… Vyšiel v roku 2000 vo formáte CD v Prophecy Productions.
Charakteristika.
Album je kompiláciou predošlých troch 7" EP a niekoľkých bonusových, dovtedy nevydaných skladieb. &lt;br&gt;
Skladby „White Rabbit“ a „Mourning the Death of Aase“ pôvodne vyšli v roku 1996 na 7" pod názvom "White Rabbit" vo vydavateľstve Misantrophy Records. &lt;br&gt;
Skladby „Let There Be More Light“ a „Child of Universal Tongue“ sú z 7" z roku 1998 vydaného v Misantrophy Records pod názvom "Let There Be More Light".&lt;br&gt;
Skladby „Karmakosmik“ a „Epitaph“ sú zo 7" vydaného vo vydavateľstve Prophecy Productions v roku 2000 pod názvom "Epitaph". Bol vydaný v ručne zhotovenom obale v limitovanej edícii 150 kusov.

</doc>
<doc id="199205" url="https://sk.wikipedia.org/wiki?curid=199205" title="Johariho okno">
Johariho okno

Joharino okno je nástroj, metóda v psychológii. Jeho tvorcami sú Joseph Luft a Harry Ingham, vznikol v roku 1955 v USA. Vyjadruje vzájomné väzby medzi intrapersonálnymi a interpersonálnymi dejmi. 
Dá sa naznačiť: "známe pre jednotlivca" - otvorené a zatvorené, "neznáme pre jednotlivca" - skryté a neznáme. 
Komunikácia umožňuje meniť veľkosť jedných okien na úkor druhých.

</doc>
<doc id="199206" url="https://sk.wikipedia.org/wiki?curid=199206" title="Dúška tymianová">
Dúška tymianová

Dúška tymianová (iné názvy: staršie materina dúška obyčajná; nesprávne: "tymian obyčajný"; ľudovo: tymian, tymián, temian; lat. "Thymus vulgaris") je malý, trváci, voňavý polokrík z čeľade hluchavkovité ("Lamiaceae"). Ako tymian/tymián/temian sa označuje aj voňavá živica z tejto rastliny používaná ako kadidlo pri náboženských obradoch a voňavá vňať z tejto rastliny používaná ako korenie.
Rozšírenie.
Patrí k juhoeurópskej flóre – od Pyrenejského polostrova po Taliansko. Často sa pestuje ako obľúbená liečivá a koreninová kuchynská bylina. Rozmnožuje sa semenami.
Vzhľad.
Je to rozkonárený polokrík so vztýčenými konármi a s drobnými, končisto elipsovitými, sediacimi na okrajoch podvinutými listami. V pazuchách listov vyrastajú vidlicovité zoskupenia nachových kvetov, ktoré majú dvojpyskovitý, päťzubý kalich, dvojpyskovitú škľabiacu korunu a štyri dvojmocné tyčinky. Plody sú tvrdky. Kvitne v máji až v auguste.
Využitie.
Zbiera sa vňať (lat. "herba thymi"), ktorá sa krátko pred rozkvitnutím pokosí a vo viazaničkách sa rýchlo usuší. Vo farmácii sa z drogy pripravujú odvary, sirupy, extrakty, liečivé čaje a získava sa z nej silica. ("Oleum thymi"), ktorá sa pridáva do rôznych prípravkov, ako zubná pasta, ústne vody, dezinfekčné mydlá a iné.
Vlastnosti.
Obsahuje 2 % silice, horčinu, živicu, triesloviny, saponín a iné. Hlavnou zložkou silice je tymol v množstve 20 – 40 %, ďalej karvakrol, cymol, borneol, linalol, pinén a iné. Tymol je vzácna, vysoko baktericídna, teda dezinfekčná látka, podobne aj mentol.
Droga rozpúšťa hlieny, v ľudovej liečbe sa používa ako kloktadlo proti čiernemu kašľu a zápalu priedušiek.

</doc>
<doc id="199208" url="https://sk.wikipedia.org/wiki?curid=199208" title="Vseslav II. (Polacké kniežatstvo)">
Vseslav II. (Polacké kniežatstvo)

Vseslav II. Polacký (po bielorusky: "Усяслаў Полацкi", "Усяслаў Брачыслававіч", "Усяслаў Чарадзей") známy tiež ako Vseslav II. Černokňažník (* 1029 – † 1101), v období rokov 1044 – 1068 a 1070 – 1101 polacké knieža a jediný predstaviteľ polackej vetvy Rurikovcov na kyjevskom veľkokniežacom tróne v rokoch 1068 – 1069. Ruskému národu predstavený ako hrdina ruského folklóru a diela Slovo o pluku Igorovom, v ktorom je prezentovaný ako bohatý čarodejník, ktorý neobyčajne dlho vládol Polackému kniežatstvu. Bol pravnukom Vladimíra I. a Rognedy a synom Brjačislava I. Izjaslaviča.
Magia a povesti.
Podľa Povesti dávnych liet ho matka porodila čarami ("„от волъхвования...“") a od narodenia jeho hruď zdobila časť matkinej placenty ("„Се язвено навяжи на нь, да носить е до живота своего.“"), ktorú nosil do svojej smrti ako amulet.
Slovo o pluku Igorovom zminuje Vseslavovo měnění se ve vlka:""Kníže Vseslav soudil lid,""knížečky panoval městům.""Jako vlk těkal za noci.""Z Kyjeva do Tmutorkaně za noc dorazil""před kuropěním,""vlčím klusem""slunce předběhl.""
Boje so susednými kniežatstvami.
Vseslav II. bol sprvoti ku Kyjevskej Rusi lojálny a v roku 1060 sa dokonca zúčastnil v boji proti tureckým kmeňom žijúcim na juhu Staroruského štátu. Od roku 1065 začal podnikať nájazdy na územia susedných kniežatstiev a spustošil okolie Kyjeva. Okrem toho zaútočil na Pskov a Novgorod, ktoré po porážke vojska Mstislava Izjaslaviča obliehal a neskôr z nich Novgorod aj obsadil a s polovice vypálil. Z novgorodského chrámu sňal zvony a spolu s novgorodskými ikonami si ich privlastnil.
V tom istom roku (1065) mu vyhlásili vojnu traja Jaroslaviči (tzv. Jaroslavský triumvirát) – Izjaslav Jaroslavič (knieža Kyjevskej Rusi), Sviatoslav II. Jaroslavič (knieža Černigovského kniežatstva) a Vsevolod I. Jaroslavič (knieža Pereslavského kniežatstva). V bitke na rieke Nemiga (3. marec 1067) Vseslav II. utrpel porážku a bol zajatý.
Kyjevská vláda a návrat do Polacka.
Počas povstania, ktoré na území Kyjevskej Rusi vypuklo 15. septembra 1068 sa Vseslav II. dostal na slobodu a obsadil kyjevský trón. Izjaslav Jaroslavič zutekal do Poľska, aby sa odtiaľ neskôr vrátil s poľskou pomocou. Keď sa to Vseslav II. dozvedel, Kyjev prenechal nepriateľom a odišiel do Polacka. Izjaslav Jaroslavič ho však aj odtiaľ vyhnal. Skoro medzi panovníkmi vypukli nepokoje, čo Vseslav II. v roku 1071 využil a podpísal s Izjaslavom Jaroslavičom prímerie a vrátil sa do rodného Polackého kniežatstva, kde panoval ešte 30 rokov až do svojej smrti aj napriek krutým bojom s následníkmi Izjaslava Jaroslaviča – Vsevolodom I. Jaroslavičom a Vladimírom II. Monomachom.
Počas života Vladimíra II. Monomacha bol v Polacku postavený Katedrálny chrám sv. Sofie – najstaršia architektonická pamiatka Bieloruska zachovaná v pôvodnom stave až dodnes. Stala sa symbolom ambícií Polackého kniežatstva v boji proti Kyjevu. Zvony, ktoré si Vseslav II. priviezol z novgorodského chrámu až do 12. storočia pripomínali poločanom víťazstvo Vseslava II. v bitke proti Novgorodu.
Po jeho smrti sa Polacké kniežatstvo rozpadlo na šesť alebo sedem menších údelných častí.

</doc>
<doc id="199212" url="https://sk.wikipedia.org/wiki?curid=199212" title="Ragnvald II. (Polacké kniežatstvo)">
Ragnvald II. (Polacké kniežatstvo)

Ragnvald II. Boris-Vseslavič (po bielorusky: "Рагвалод-Барыс Усяслававіч", "Рагвалод II") (* 1040 - † 1128) polacké knieža v rokoch 1101 - 1128. Na tróne vystriedal svojho otca Vseslava II. Polackého. Za jeho vlády začala rozvíjať svoju činnosť jeho príbuzná Eufrozína Polacká - prvá bieloruská svätica.

</doc>
<doc id="199213" url="https://sk.wikipedia.org/wiki?curid=199213" title="Mohandas Karamchand Gandhi">
Mohandas Karamchand Gandhi



</doc>
<doc id="199214" url="https://sk.wikipedia.org/wiki?curid=199214" title="Mohandas Gandhi">
Mohandas Gandhi



</doc>
<doc id="199217" url="https://sk.wikipedia.org/wiki?curid=199217" title="Lea Grečková">
Lea Grečková

Mgr. Lea Grečková (* 10. október 1960) vyštudovala učiteľstvo. Od roku 1992 podnikala ako živnostníčka. Je zakladajúca členka strany SMER-SD. a je zároveň okresná predsedníčka strany SMER-SD v Spišskej Novej Vsi. Bola poslankyňou Národnej rady SR za stranu Smer-SD v 4.-6. volebnom období (2006-2016).

</doc>
<doc id="199218" url="https://sk.wikipedia.org/wiki?curid=199218" title="Linkový kód">
Linkový kód

Linkový kód je v telekomunikácii kód zvolený na komunikáciu v rámci komunikačného systému na účely transmisie.
Klasifikácia linkových kódov: 
Delenie podľa počtu úrovní: 
Delenie podľa návratu k nule: 
Kódy, ktoré sa radia medzi linkové kódy sú: 

</doc>
<doc id="199219" url="https://sk.wikipedia.org/wiki?curid=199219" title="Charakteristika (literatúra)">
Charakteristika (literatúra)

Charakteristika je výstižný opis zameraný na telesné, duševné, povahové i citové vlastnosti človeka. Vyskytuje sa predovšetkým v umeleckom štýle, v epike, kde sa viaže na postavu umeleckého diela.
Rozlišuje sa:
Charakteristika môže byť:
alebo
alebo

</doc>
<doc id="199220" url="https://sk.wikipedia.org/wiki?curid=199220" title="Three times seven on a pilgrimage">
Three times seven on a pilgrimage



</doc>
<doc id="199222" url="https://sk.wikipedia.org/wiki?curid=199222" title="Miklós Fehér">
Miklós Fehér

Miklós Fehér môže byť:

</doc>
<doc id="199224" url="https://sk.wikipedia.org/wiki?curid=199224" title="David (Polacké kniežatstvo)">
David (Polacké kniežatstvo)

David Vseslavič (; * 1047 alebo 1050 – † po 1130) bol v rokoch 1101 – 1127 pereslavské a v roku 1128 polacké knieža a syn Vseslava II. Polackého.
Vláda v Polackom kniežatstve (1128).
V historických kronikách je zaznamenaný údaj, že v roku 1067 ho Vseslav II. Polacký spolu s jeho bratom zobral na rokovanie ku kyjevskému kniežaťu. Bolo zvykom, že na takúto cestu sa vybrali najstarší synovia z rodiny, preto možno predpokladať, že v tom čase mal David Vseslavič už okolo 20 rokov. O tom, ktorý so synov Vseslava II. Polackého to bol (starší, či mladší) historici vedú dodnes spory. Podľa niektorých bol David Vseslavič pri delení Polackého kniežatstva ešte neplnoletý a nemohol vládnuť. Podľa iných však už v roku 1127 bol polackým kniežaťom, čo potvrdzuje Rada polackých šľachticov. Fakt, že bol prvorodený potvrdzuje aj manželstvo s dcérou Mstislava Veľkého. Okrem toho práve David Vseslavič stál na čele polackého vojska v pochode proti Polovcom v roku 1101, ktorých o dva roky (1103) za pomoci Vladimíra II. porazil. O rok neskôr (1104) začal obliehať svojho brata Gleba v Minsku. V roku 1106 spolu s bratmi vtrhol do Sedmohradska.
V roku 1128 polacká šľachta Davida Vseslaviča zosadila z trónu Polackého kniežatstva a následne ho Mstislav Veľký poslal do vyhnanstva v Byzantskej ríši. Pravdepodobne umrel vo vyhnanstve, niekedy po roku 1030. Kroniky ho totiž po tomto roku už nespomínajú.

</doc>
<doc id="199227" url="https://sk.wikipedia.org/wiki?curid=199227" title="Miklós Fehér (futbalista)">
Miklós Fehér (futbalista)

Miklós Fehér (* 20. júl, 1979, Tatabánya, Maďarsko – † 25. január 2004, Guimarães, Portugalsko) bol maďarský futbalový hráč.
Kariéra.
Svoju profesionálnu kariéru začal v maďarskom tíme Győri ETO FC, kde patril medzi opory. Jeho výkony si všimli zástupcovia portugalského veľkoklubu FC Porto a priviedli ho do klubu. Počas pôsobenia v tomto klube ho dvakrát poslali na hosťovanie; do klubov SC Salgueiros a potom do tímu Sporting Braga. V roku 2002 prestúpil do konkurenčného tímu S.L. Benfica
Smrť.
Dňa 25. januára 2004 odohral svoje posledné stretnutie. Zomrel na následky zástavy srdca počas futbalového zápasu medzi Benfikou Lisabon a Guimarãesom. Fehér v tomto stretnutí nastúpil ako striedajúci hráč, ale pol hodiny pred koncom bol poslaný na ihrisko, aby ako útočiaci hráč urobil niečo s doterajším skóre 0:0. S príchodom Miklósa sa hra Benfica zlepšila a hráči dokázali streliť gól. Fehér potom dostal žltú kartu kvôli búrlivým oslavám gólu, pousmial sa na rozhodcu až sa naraz naklonil dopredu, zdanlivo v bolestiach a spadol na zem. Bol prevezený záchranou službou do nemocnice, ale nepodarilo sa ho doviezť včas. Zomrel desať minút pred polnocou.
Vyznamenania, uznania, pamätníky.
Tím Benficy Lisabon po jeho smrti navždy vyradil č. 29, ktoré používal v tomto mužstve. Jeho smrť vyvolala mnoho spomienkových
akcií a taktiež veľký šok pre celý portugalský šport.
Reprezentácia.
Za maďarskú reprezentáciu odohral 25 zápasov a strelil 7 gólov.

</doc>
<doc id="199238" url="https://sk.wikipedia.org/wiki?curid=199238" title="Marc-Vivien Foé">
Marc-Vivien Foé

Marc-Vivien Foé (* 1. máj 1975, Nkolo, Kamerun† 26. jún 2003, Lyon, Francúzsko) bol futbalový hráč reprezentujúci Kamerun.
Smrť.
Skolaboval počas zápasu Konfederačného pohára FIFA medzi semifinálovou dvojicou Kamerun - Kolumbia v 71. minúte zápasu. Oživovacie manévre boli márne, nepodarilo sa ho zachrániť. Foé zomrel na následky srdcového zlyhania. Lekárske testy potom potvrdili, že v tele sa nenašli žiadne drogy. Jeho smrť vyvolala vo verejnosti veľký smútok, šok a zároveň snahu o zachovanie jeho pamiatky.
Iné projekty.
 

</doc>
<doc id="199250" url="https://sk.wikipedia.org/wiki?curid=199250" title="Lepsiusova štandardizovaná abeceda">
Lepsiusova štandardizovaná abeceda

Lepsiusova štandardizovaná abeceda je abeceda, ktorú navrhol Karl Richard Lepsius na zápis afrických jazykov. Vydal ju v roku 1855, v revidovanom vydaní (s pridaním ďalších afrických jazykov) v roku 1863. Bola to veľmi dôkladne prepracovaná abeceda, ale nebola veľmi používaná, kvôli veľkému množstvu diakritických znamienok a preto sa ťažko čítala a písala.

</doc>
<doc id="199251" url="https://sk.wikipedia.org/wiki?curid=199251" title="Igboština">
Igboština

Igboština (iné názvy: ibčina, iboština, ibo, igbo) je africký jazyk, ktorým hovorí asi 18 miliónov príslušníkov kmeňa Ibovia v Nigérii. Celkový počet hovoriacich je asi 20-35 miliónov. Jazyk sa používa hlavne v provincii Biafra. Igboština je tónový jazyk podobne ako jorubčina alebo čínština.
Igboština sa používa hlavne ako hovorový jazyk. Písomnej literatúry alebo internetových stránok v jazyku je veľmi málo. Ani gramotnosť (písanie a čítanie) nie je v regióne veľmi rozšírená, preto sa jazyk používa hlavne v ústnom prejave.
Jazyk sa vyučuje vo všetkých školách vo východnej Nigérii, no v písomnom prejave ešte stále dominuje angličtina. V mnohých mestských štvrtiach sa miesto igboštiny používa nigérijský pidžin angličtiny. Na vidieku však stále dominuje igboština.
Dialekty.
Igboština má veľmi veľa rôznych dialektov (viac než 30), ktoré sa odlišujú výslovnosťou, prízvukom a ortografiou, ale všetky sú navzájom zrozumiteľné. Niektoré z dialektov (v anglickom prepise): abba, abriba, afikpo, agbor, aniocha, arochukwu, bende, bonny-opobo, egbema, eche, mbaise, ngwa, nnewi, nsa, nsukka, oguta, ohafia, ohuhu, oka (awka), okigwe, onitsha, orlu, owerri (isuama), ukwa (ndoki), umuahia, unwana, wawa. Ide o tzv. dialektové kontinuum.
Veľká rôznorodosť hovorených dialektov spôsobuje ťažkosti v štandardizácii ortografie. V súčasnosti najčastejšie používaná ortografia onwu, schválená v roku 1962, je kompromisom medzi starou Lepsiusovou štandardizovanou abecedou a novšou ortografiou navrhnutou Medzinárodným inštitútom pre africké jazyky a kultúru (IIALC).
Najväčšiu akceptáciu medzi dialektmi má centrálny dialekt igboštiny, ktorý je založený na dialektoch medzi mestami Owerri a Umuahia vo východnej Nigérii. Ako literárny jazyk ho používal v roku 1939 Dr. Ida C. Ward a postupne ho začali používať aj ďalší misionári, spisovatelia a vydavatelia. V roku 1972 nacionalistická organizácia Spoločnosť pre rozvoj jazyka kultúry Igbo (SPILC) založila Komisiu pre štandardizáciu, ktorá začala propagovať centrálny dialekt igboštiny.
Spisovná igboština má za cieľ vytvoriť všeobecne akceptovaný jazyk - obohatiť centrálny dialekt igboštiny o slovnú zásobu z ostatných nárečí (mimo regiónu, kde sa používa "centrálny dialekt") a tiež ho obohatiť o výpožičky z iných jazykov (hlavne o moderné slová, ktoré tradičná igboština nepozná - napr. biológia, ekonomika, internet). Vytváranie spisovného jazyka má aj svojich kritikov - v roku 1999 Chinua Achebe (vyslovuje sa Činua Ačebe), najznámejší rodený hovoriaci igboštiny, kritizoval spisovný jazyk, pretože stiera bohatosť a rôznorodosť jednotlivých dialektov jazyka. Demonštratívne predniesol svoj prejav v dialekte onitsha, ktorý je pre väčšinu hovoriacich igboštiny nezrozumiteľný.
Slovná zásoba.
Igboština, podobne ako ďalšie domorodé jazyky západnej Afriky, má veľké množstvo slovných výpožičiek z angličtiny (modrý - "blu" z anglického "blue", "opareto" z "operator").
Veľké množstvo slov v igboštine je zmesou starších pôvodných slov a výrazov. Napríklad listová zelenina (šalát) sa povie "akwukwo nri," čo doslovne znamená "listy na jedenie" alebo "zelenina". Zelené listy sa často volajú "akwukwo ndu", pretože "ndu" znamená "život". Vlak sa povie "ugbo igwe", čo je zloženie pochádzajúce zo slov "ugbo" (dopravný prostriedok) a "igwe" (železo, kov); takže lokomotíva je "dopravný prostriedok zo železa", auto "ugbo ala" - dopravný prostriedok po zemi a lietadlo "ugbo elu" dopravný prostriedok do vzduchu.
Mnohé slová sú bežne viacvýznamové. Napríklad slovo "akwụkwọ". "Akwụkwọ" je pôvodne "list" (napr. na strome), ale počas a po koloniálnej ére sa začalo toto slovo používať aj ako:
Príslovia.
Ibovia veľmi oceňujú znalosť prísloví a idiomatickéch výrazov a ich dostatočné používanie v ústnom prejave. Chinua Achebe vo svojej práci Things Fall Apart o prísloviach píše, že sú "palmovým olejom, s ktorým sú jedené slová". Príslovia sa veľmi často používajú v tradičnej spoločnosti, aby sa pár slovami vyjadrilo to, čo by si inak vyžadovalo na vystihnutie tisíce slov.
Ukážky textov v igboštine.
Všeobecná deklarácia ľudských práv v igboštine
NKUWUWAPỤTA ỤWA NILE BANYERE IKIKE MMADỤ NWEGASỊRỊ
A mụrụ mmadụ nile n'ohere nakwa nha anya ugwu na ikike. E nyere ha uche na mmụọ ime ihe ziri ezi nke na ha kwesiri ịkpaso ibe ha agwa n'obi nwanne na nwanne.
Výslovnosť.
Igboština je tónový jazyk s 2 rozdielnymi tónmi - vysokým a nízkym. V niektorých slovách sa dá ešte rozoznať tretí - klesavý tón. 
Písmo.
V súčasnosti najčastejšie používané písmo pre zápis igboštiny je "onwu" (/oŋwu/) abeceda, ktorá je uvedená v nasledujúcej tabuľke spolu s ekvivalentom v Medzinárodnej fonetickej abecede (International Phonetic Alphabet):
Na vyznačenie výslovnosti, tónu a prízvuku sa niekedy používajú tieto diakritické znamienka:
Nízky tón sa v písme vyznačuje gravisom (napr. &lt;à&gt;), vysoký tón akútom - "dĺžňom" (napr. &lt;á&gt;).
Podľa tónu a výslovnosti sa výrazne mení význam toho istého slova. Napríklad "ike" môže znamenať "zadok", "silu", "rozdeliť", "spájať". Slovo "oke" podobne môže znamenať "diel", "hranica", "muž" alebo "potkan".

</doc>
<doc id="199253" url="https://sk.wikipedia.org/wiki?curid=199253" title="SL Benfica Lisabon">
SL Benfica Lisabon

SL Benfica Lisabon môže byť:

</doc>
<doc id="199255" url="https://sk.wikipedia.org/wiki?curid=199255" title="Igor Cibula">
Igor Cibula

PhDr. Igor Cibula (* 24. september 1942, Spišská Nová Ves) je slovenský publicista, odborník v oblasti spravodajských služieb a bývalý spravodajský dôstojník.
Životopis.
V roku 1965 absolvoval štúdium novinárstva na Filozofickej fakulte Univerzity Komenského v Bratislave, kde potom v roku 1975 získal aj titul PhDr. v odbore všeobecné dejiny so zameraním na novinárstvo.
Ako spravodajský dôstojník začínal na 1. správe FMV (rozviedka; 19691971). Po rehabilitácii v roku 1990 pôsobil na Úrade pro zahraničné styky a informace. V období 19931995 bol riaditeľom rozviedky SIS, 13. februára 1995 požiadal vtedajšieho riaditeľa SIS Vladimíra Mitra o uvoľnenie zo služby s odôvodnením, že "„nemá dôveru predsedu vlády SR Vladimíra Mečiara“".
V období 20062018 bol predsedom Asociácie bývalých spravodajských dôstojníkov (ABSD). Prednášal o spravodajských službách na Fakulte politických vied a medzinárodných vzťahov Univerzity Mateja Bela v Banskej Bystrici (20062007). Od roku 2008 do roku 2018 na túto tému prednášal na Fakulte práva Bratislavskej vysokej školy práva. Od októbra 2017 publikuje na osobnom blogu svoje politické názory o dianí na Slovensku aj vo svete.

</doc>
<doc id="199261" url="https://sk.wikipedia.org/wiki?curid=199261" title="Phil O’Donnell">
Phil O’Donnell

Phillip "Phil" O'Donnell (* 25. marec 1972, Bellshill - † 29. december 2007, Wishaw) bol škótsky futbalový hráč. Počas kariéry hral za Motherwell, Celtic a Sheffield Wednesday.
Smrť.
Zomrel na zástavu srdca počas zápasu svojho klubu Motherwell F.C.. Pri plánovanom striedaní z ihriska odpadol, čo jeho synovec David Clarkson, ktorý v zápase strelil dva góly, psychicky neuniesol a bol vystriedaný. O'Donnell v nemocnici zraneniam podľahol.

</doc>
<doc id="199264" url="https://sk.wikipedia.org/wiki?curid=199264" title="Fredrik Ljungberg">
Fredrik Ljungberg

Karl Fredrik "Freddie" Ljungberg (* 16. apríl 1977, Vittsjö, Švédsko) je bývalý švédsky futbalista.
Ljungberg hráva zvyčajne na pozícií krídla, bol kapitánom švédskej reprezentácie.
Hráčska kariéra.
Ljungberg začínal s futbalom vo veku 5 rokov za klub Halmstad. Za seniorský tím debutoval 23. októbra 1994. Za tento klub odohral spolu 139 zápasov, v ktorých strelil 16 gólov. Vyhral Švédsky pohár aj Švédsky titul v lige.
V roku 1998 prestúpil do Arsenalu za 3 milióny libier. Manažér Arsène Wenger ho vtedy angažoval po tom, čo ho videl v zápase Švédska proti Anglicku. Veľkých úspechov sa dočkal v sezóne 2001-02, kedy Arsenal vyhral ligu aj pohár. V Arsenale hral 9 rokov, počas ktorých sa prebojoval do základnej zostavy a dosiahol viacero úspechov.
Od 23. júla 2007 je hráčom West Hamu s ktorým podpísal štvorročnú zmluvu. Od januára 2009 však bude hrávať v klube Seattle Sounders. Jeho ročný príjem je 2,5 milióna dolárov.
Ljungberg reprezentoval Švédsko na dvoch Majstrovstvách sveta (2002, 2006) a na troch Majstrovstvách Európy (2000, 2004, 2008). Jeho posledný zápas bol 18. júna 2008 proti Rusku. .

</doc>
<doc id="199265" url="https://sk.wikipedia.org/wiki?curid=199265" title="Pokánie (rozlišovacia stránka)">
Pokánie (rozlišovacia stránka)

Pokánie môže byť:

</doc>
<doc id="199270" url="https://sk.wikipedia.org/wiki?curid=199270" title="Vladimír I. (Kyjevská Rus)">
Vladimír I. (Kyjevská Rus)

Vladimír I. Sviatoslavič Veľký (starorusky: "Володимръ Святославичь", po ukrajinsky: "Володимир I Святославович") (* 960, Budutino - † 15. júl 1015, Berestovo) knieža Kyjevskej Rusi od roku 978 (podľa iných zdrojov od roku 980), iniciátor pokrstenia Stredovekej Rusi a v rokoch 978 - 986 tiež knieža Polackého kniežatstva, ktoré bolo v tom období pod správou Kyjevskej Rusi.
Známy je aj ako Volodimír Svätý ("Володимир Святий"), v cirkevných dejinách aj ako Vоlоdimír Krstiteľ ("Володимир Хреститель") a bieloruských bylinách ako Vladimír Krásne Slniečko ("Владимир Красное Солнышко") Po prijatí kresťanstva v roku 988 prijal meno Vasilij. Medzi ruskými svätcami sa porovnáva s ruskými apoštolmi (svätými), ktorí zvestovávali vieru ruskému národu. Ruskí pravoslávni veriaci slávia jeho sviatok 15. júla (podľa juliánskeho kalendára).
Vláda Vladimíra I. sa charakterizovala začiatkom rozmachu gramotnosti v Kyjevskej Rusi, čo bol následok prijatia kresťanstva v roku 988. V presadení svojich reforiem bol nekompromisný a násilnícky. "„Najlepšie deti matiek posielal učiť sa do najlepších škôl odkiaľ sa dlho nevracali a matky detí a keďže sa dlho nevracali, veľmi plakali, slabli vo viere a mysleli si o nich, že sú mrtve“". Počas Vladimírovho panovania sa začalo s rozsiahlou výstavbou kamenných stavieb, hoci prvé zachované stavby takéhoto typu, sa datujú už do obdobia vlády jeho syna Jaroslava I. Múdreho. Založil mnoho miest (Vladimír (990), Belgorod (991)) a iné. K obyvateľom svojej ríše a k členom svojej družiny bol štedrý a pohostinný.
Panovník viedol aktívnu zahraničnú politiku a počas svojej vlády podpísal mnoho mierových, diplomatických a obchodných zmlúv s vladármi iných štátov: Štefanom I. (Uhorsko), Boleslavom I. Chrabrým (Poľsko), Boleslavom II. (České kráľovstvo), Silvestrom II. (rímsky pápež) a Basileiom II. (Byzantská ríša).
Pôvod.
Vladimír I. bol nemanželské dieťa kyjevského kniežaťa Sviatoslava I. Igoreviča a jeho ženy Maluše. Vladimír bol synom otrokyne, v obyčajoch pohanského národa však syn zákonný. Poznatky východných Slovanov o manželskom zväzku boli totiž staré a mnohoženstvo bolo pre nich bežné. Navyše, sociálny pôvod sa určoval podľa pôvodu otca.
Panovanie v Holmgrade.
Podľa letopisov bol tretím najstarším synom po Jaropolkovi a Olegovi. Existuje však hypotéza, že bol druhým synom (starším od Olega), nakoľko pri odchode jeho otca na vojnu proti Byzantskej ríši mu zanechal v roku 970 Holmgrad. Bolo to práve v tom čase, keď sa Oleg snažil získať územie drevlanských Slovanov a mesto Ovruč.
Škandinávske ságy rozprávajú o tom, ako budúci kráľ Nórska Olaf I. Nórsky prežil detstvo v Holmgrade. Jeho matka po zavraždení svojho muža zutekala k Vladimírovi I. do Holmgradu, u ktorého slúžil jej brat Sigurd. Po ceste k nemu ju však prepadli zbojníci z Estónska a Olafa I. zajali. Sigurd na svojich cestách po Estónsku, kam ho poslal Vladimír I. náhodou stretol Olafa I. a vykúpil ho z otroctva. Budúci nórsky kráľ rástol pod ochranou Vladimíra I. a postupne si získal popularitu medzi Vladimírovými vojakmi.
Panovanie v Kyjeve.
Príchod na trón.
Čoskoro po smrti kyjevského kniežaťa Sviatoslava I. Igoreviča v roku 972 medzi jeho troma synmi vypukla vojna. Chronológia staroruských letopisov do obdobia prijatia kresťanstva (988) je relatívna, je však známe, že v roku 977 Oleg Sviatoslavič zahynul v boji s kyjevským kniežaťom Jaropolkom I.. Keď sa to Vladimír I. dozvedel, odišiel do Škandinávie k nórskemu kráľovi Hakanovi II. Mocnému (predchodca Olafa I. Nórskeho). Po odchode Vladimíra začal v Kyjevskej Rusi vládnuť jeho brat Jaropolk I..
Medzitým sa však Vladimír I. zo Škandinávie vrátil a za pomoci Varjagov v roku 980 vyhnal spolu s usadlíkmi svojho brata Jaropolka I. z Holmgradu.
Na začiatku svojej vlády obsadil Polacké kniežatstvo, ktoré podporovalo Kyjev a zavraždil jeho knieža Ragnvalda I.. Jeho dcéru Rognedu znásilnil, a potom si ju vzal za ženu, hoci sa mala stať ženou Jaropolka I.. Po obsadení Polackého kniežatstva sa s veľkým vojskom hrnul na Kyjev, kde sa skrýval jeho brat Jaropolk I.. Podľa jednej z verzii letopisu Jaropolkov vojvoda Blud - podplatený Vladimírom - prinútil Jaropolka pod zámienkou zastrašovania kyjevanmi opustiť mesto a usadiť sa v meste Rodna (pravdepodobne Hrodno). Vladimír I. do Hrodna nalákal svojho brata, aby sa tam s ním stretol. Tu však Jaropolka dvoma údermi pod rebrá zavraždili dvaja Varjagovia. Tehotnú manželku zosnulého kniežaťa Jaropolka I. (Julia) si potom Vladimír zobral za ženu.
Keď sa Varjagovia dožadovali dane za službu kyjevskému obyvateľstvu, Vladimír I. im ju sľúbil, avšak o niekoľko dní neskôr svoj sľub nedodržal a Varjagov poslal do Konštantínopolu (časť z nich si však nechal, aby vládli jeho mestám) s prosbou k byzantskému imperátorovi, aby sa ich nejakým spôsobom zbavil a poslal ich kade ľahšie.
Podľa letopisu (Povesť dávnych liet) knieža Vladimír I. opätovne zavládol kyjevský trón v roku 980. Letopisec mnícha Jakuba však vo svojom diele Pamiatka a pochvala kniežaťu Vladimírovi hovorí, že sa táto udalosť stala už 11. júna 978.
Pohanské panovanie.
Nové kyjevské knieža sa snažilo posilniť kult pohanských bohov a voči tomuto kroku prijal určité opatrenia. V Kyjeve postavil Panteón (archeologické vykopávky tejto stavby sa našli v roku 1977) s idolami šiestich hlavných slovanských pohanských bohov Perúna, Chorsa, Dažboga, Stirboga, Semargla a Makoša a obnovil prinášanie ľudských obetí. Tak ako existujú priame dôkazy o sympatiách kniežaťa Jaropolka I. ku kresťanskej viere a jeho vzťahoch so Západom, tak je aj veľmi pravdepodobná pohanská reakcia (t. j. boj proti skoršie uzákonenému náboženstvu na území Kyjevskej Rusi a Kyjeva) za vlády Vladimíra I. Ako archeologický dôkaz tejto skutočnosti môže slúžiť vykopávka pozostatkov kamennej stavby nesúcej stopy fresiek a malieb - očividne existujúcej ta vlády Vladimírovho brata Jaropolka - nájdená na mieste Vladimírovho Panteónu.
Vladimírov milostný život do prijatia kresťanstva v roku 988 opisuje autor Povesti dávnych liet takto:
"„Был же Владимир побеждён похотью, и были у него жёны [...], а наложниц было у него 300 в Вышгороде, 300 в Белгороде и 200 на Берестове, в сельце, которое называют сейчас Берестовое. И был он ненасытен в блуде, приводя к себе замужних женщин и растляя девиц.“"
Pokrstenie.
Výklad autora Povesti dávnych liet.
Podľa rozprávania autora v letopise výber náboženstva má pre Vladimíra I. legendárny charakter:
"„...ко двору якобы вызывались проповедники ислама, иудаизма, западного «латинского» христианства, и Владимир после беседы с «греческим философом» остановился на христианстве византийского обряда.“"
Nehľadiac na hagiografskú šablónu, v tomto rozprávaní je aj kus pravdy. Tak Vladimír hovorí Nemcom: "„Odíďte preč, lebo naši otcovia vaše náboženstvo neprijali!“"
Svedectvo o posolstve ruského panovníka Vladimíra I. (v Chorskom štáte známeho ako "Buladimir"), želajúceho si, aby jeho krajina prijala islam sa zachovalo v arabských a perzských letopisoch zo začiatku 12. storočia, v ktorých letopisec Al Marvazi píše:
"Тогда захотели они стать мусульманами, чтобы позволен был им набег и священная война и возвращение к тому, что было ранее. Тогда послали они послов к правителю Хорезма, четырех человек из приближенных их царя, потому что у них независимый царь и именуется их царь Владимир — подобно тому, как царь тюрков называется хакан [...] И пришли послы их в Хорезм и сообщили послание их. И обрадовался Хорезмшах решению их обратиться в ислам, и послал к ним обучить их законам ислама. И обратились они в ислам.“"
Podľa letopisu Povesť dávnych liet v roku 987 knieža Vladimír I. na zjazde bojarov prijalo rozhodnutie o pokrstení Kyjevskej Rusi "„podľa zákona gréckeho“" ("„...по закону греческому“"). O rok neskôr (988) obsadil vtedajšie grécke mesto Chersones na Kryme a požiadal byzantských cisárov Basileiosa II. a Konštantína VIII. o ruku ich sestry Anny Byzantskej. Pod hrozbou odmietnutia jeho požiadavky, chcel uskutočniť vojenský pochod na Konštantínopol. Imperátori zo strachu pred Vladimírovou hrozbou s požiadavkou ruského cára súhlasili. Tiež súhlasili, aby bola ich sestra pokrstená v pravoslávnej viere, aby sa tak mohla vydať za súverca. Po vydaní Vladimírovho súhlasu byzantskí cisári poslali svoju sestru spolu s biskupmi do Chersonu, kde mal byť Vladimír I. pokrstený a zosobášený s Annou Byzantskou. Po uplynutí týchto udalostí sa vrátil spolu s novou manželkou do Kyjeva.
Výklad mnícha Jakuba.
Podľa letopisu mnícha Jakuba Vladimír I. prijal kresťanstvo v roku 988 a o tri roky neskôr (991) s cieľom získať kresťanské svätyne v Byzantskej ríši obsadil mesto Chersones a až potom si vzal za ženu Annu Byzantskú.
Výklad Yahju Antiochijského.
Sýrsky historik 11. storočia Yahja Antiochijský vykladá históriu pokrstenia Kyjevskej Rusi a Vladimíra I. inak. Proti byzantskému cisárovi Basileovi II. sa vzbúril jeho vojenský náčelník Varda Foka, ktorý niekoľkokrát nad ním zvíťazil:
"„... и побудила его [императора Василия] нужда послать к царю русов — а они его враги, — чтобы просить их помочь ему в настоящем его положениии. И согласился он на это. И заключили они между собою договор о свойстве и женился царь русов на сестре царя Василия, после того как он поставил ему условие, чтобы он крестился и весь народ его стран, а они народ великий [...] И послал к нему царь Василий впоследствии митрополитов и епископов и они окрестили царя [...] И когда было решено между ними дело о браке, прибыли войска русов также и соединились с войсками греков, которые были у царя Василия, и отправились все вместе на борьбу с Вардою Фокою морем и сушей.“"
Podľa letopisca Yahju spojené sily Rusov a Grékov porazili armádu Varda Foku pri meste Chrisopol koncom roka 988 a v apríli 989 zavraždili Varda Foku pri Dardanelách. Arabský historik začiatku 13. storočia Ibn-Al-Asir sa tiež prikláňa k verzii o prijatí kresťanstva uverejnenej v letopise Yahju Antiochijského. Udalosti však datuje do roku 986 a to v poradí: pokrstenie - svadba - boj.
Výklad Stepanosa Taronaciho.
O ruskej vojenskej pomoci Byzantskej ríše a pokrstení Kyjevskej Rusi hovorí armensky historik Stepanos Taronaci, súčasník kniežaťa Vladimíra I.:
"„Тогда весь народ Рузов [русов], бывший там [в Армении, ок. 1000 г.] поднялся на бой; их было 6 000 человек — пеших, вооруженных копьями и щитами, — которых просил царь Василий у царя Рузов в то время, когда он выдал сестру свою замуж за последнего. В это же самое время рузы уверовали в Христа.“"
Výklad ruských historikov.
Detaily chronológie - v akej etape opisovaných udalostí knieža Vladimír I. prijal krst (a či sa krst uskutočnil v Kyjeve alebo Chersone) - sa stratili v Kyjevskej Rusi začiatkom 12. storočia počas zostavovania letopisu Povesť dávnych liet. O tejto strate priamo hovorí aj autor letpisu Nestor. Preto je v súčasnosti táto otázka predmetom dlhých diskusii ruských historikov. Tí za oficiálny dátum pokrstenia Vladimíra I. Veľkého a prijatia kresťanstva na území Kyjevskej Rusi považujú rok 988, do úvahy však podľa niektorých historikov pripadajú aj roky v rozmedzí rokov 987 - 992.
V Kyjeve, na rozdiel od Novgorodu, pokrstenie národa prebehlo v pomerne pokojnej situácii. Udalosti pokrstenia v Novgorode, kde pokrsteniu obyvateľstva Kyjevskej Rusi predsedal Dobrynia, sprevádzali občianske povstania, ktoré sa však nakoniec podarilo silou potlačiť. V Rostovsko-suzdaľskom kniežatstve, kde si miestne slovanské a ugro-fínske kmene zachovali autonómiu, kresťanské obyvateľstvo ostalo v menšine a aj po smrti kniežaťa Vladimíra I. (15. júl 1015) malo v tejto oblasti prevahu pohanstvo, ktoré prevládalo u Viatičov.
Po prijatí kresťanstva bola na územi Kyjevskej Rusi zriadená organizácia cirkevnej hierarchie a Staroruský štát sa stal jednou z metropolít (Kyjevskou metropolou) Konštantínopolského patriarchátu. Nová eparchia tiež vznikla v Novgorode, v Kyjevskom Belgorode, Pereslave-Zalesskom a Černigove. Vladimír I. však nebránil ani činnosti západných kazateľov na jeho území. Keď si jeho syn Sviatopolk I. vzal ženu z Poľska, na územie Kyjevskej Rusi prišlo niekoľko biskupov a kňazov zo západnej Európy, nakoniec však všetci skončili v žalári. Dokonca sa im na krátky čas za pomoci nemeckého misionára Bruna von Querfurta, ktorý sa osobne stretol s Vladimírom I. ustanoviť eparchiu Pečenehov. Tá však v histórii Kyjevskej Rusi očividne dlho nevydržala.
Spolu s pravoslávnymi misionármi, pôsobiacimi na území Kyjevskej Rusi neobyčajne skoro začali prenikať prívrženci rôznych byzantských heréz, ojedinele aj bogomilstva. Z Novgorodského kódexu, ktorý archeológovia našli v roku 2000 vyplýva, že v roku 999 akýsi mních Isaakij bol biskupom spoločenstva bogomilov v meste Suzdaľ v Rostovsko-suzdaľskom kniežatstve.
Vojenské výdobytky.
V roku 981 Vladimír I. bojoval proti poľskému kráľovi Meškovi I. v boji o pohraničnú časť Haliče a získal mesto Przemyśl.
V rokoch 981 - 982 knieža zaútočilo na Viatičov, ktorých si neskôr podmanil a každoročne zdaňoval. O rok neskôr (983) si Vladimír I. podrobil litovký kmeň Jotvínov a získal kontrolu nad cestou vedúcou do Pobaltia k Baltskému moru. V roku 984 rozšíril teritórium Kyjevskej Rusi o územia medzi Kyjevom a Novgorodom, na ktorých sa usídlili Radimiči. Ich pokorením kyjevské knieža zjednotilo severné a južné oblasti Staroruského štátu.
Od roku 985 Vladimír I. bojoval s Bulharmi. Práve v tomto období s bulharským kniežaťom podpísal aj vôbec prvú mierovú zmluvu v dejinách Ruska, ktorá sa datuje do roku 985. V tom istom roku si podrobil aj Chazarov.
V roku 988 si získal aj oblasť Tamanského polostrova, kde do Tmutrakanského kniežatstva poslal panovať svojho syna Mstislava Tmutrakanského.
V rokoch 988 - 989 na Krymskom polostrove obsadil mesto Chersones a o dva roky neskôr (991) na územiach okolo rieky Dnester porazil Bielych Chorvátov. V bitke proti Poľsku získal Halič a v rokoch 994 - 997 uskutočnil druhý vojenský pochod proti Bulharom a pobral sa na Severný Kaukaz.
Jediným problém pre Kyjevskú Rus predstavovali stále nájazdy Pečenehov na Pereslavské kniežatstvo, a to v rokoch 990, 992, 993, 996, 997 (napadnutie Kyjeva), 1001 a 1013 (poľsko-pečenežské nájazdy na Kyjevskú Rus). Aby panovník silu týchto nájazdov zmiernil na južnej hranici svojej krajiny postavil niekoľko pevností. Na juhovýchodnej hranici vtedajšieho Staroruského štátu a na oboch stranách Dnepra nechal vybudovať strážne veže v dĺžke 800 kilometrov, ktoré mali chrániť územie pred prípadnými útokmi ostatných kočovných kmeňov.
Posledné roky panovania.
V posledných dňoch svojho života sa Vladimír I. pravdepodobne zaoberal zmenou následníckeho zákona a chcel zanechať vládu svojmu najobľúbenejšiemu synovi Borisovi. V každom prípade mu však zveril svoju družinu. Dvaja starší Borisovi bratia Sviatopolk Vladimirovič a Jaroslav Múdry sa však proti otcovi v roku 1014 preto vzbúrili. Staršieho - Sviatopolka - Vladimír I. zajal a pripravoval sa na vojnu proti svojmu synovi Jaroslavi. Počas príprav na vojnu však nečakane 15. júna 1015 vo svojej rezidencii v Berestove umrel. Na tróne kyjevského kniežatstva ho nahradil Sviatopolk, ktorý sa z väzenia dostal po smrti svojho otca.
Deti.
Vladimír I. bol do prijatia kresťanstva (988) známy ako "fornicator maximus" (podľa slov Thietmara von Merseburga) a mal mnoho mileniek v Kyjeve a v jeho kniežacej rezidencii v Berestove. Okrem bol v pohanskom manželskom pomere s niekoľkými ženami (Rognedou, s českou manželkou, s bulharskou manželkou a s vdovou po svojom bratovi Jaropolkovi I., ktorú jeho otec Sviatoslav I. Igorevič uniesol počas jedného z jeho vojenských pochodov pravdepodobne v Byzantskej ríši alebo v Grécku). Po prijatí kresťanstva Vladimír I. udržiaval iba dve manželstvá.
Deti z manželstva s češkou:
Deti z manželstva s vdovou Jaropolka I. (Julia):
Deti z manželstva s Rognedou, dcérou polackého kniežaťa Ragnvalda I.:
Deti z manželstva s Adelou (podľa neskorších nie celkom dôveryhodných zdrojov):
Deti z manželstva s Malfredou:
Deti z manželstva s dcérou bulharského kniežaťa Petra II.:
Deti z manželstva s neznámymi manželkami:
Okrem týchto detí mal Vladimír I. ešte niekoľko dcér, ktoré nemali známe mená. Podľa zdrojov z kroniky Thietmara von Merseburga ich do roku 1018 žilo deväť, ich osud však letopiscovi známy nebol.
Poľský historik Andrej Poppe vypracoval veľmi pravdepodobnú hypotézu, podľa ktorej tvrdil, že žena novgorodského usadlíka Ostromira Teofana bola dcérou Vladimíra I. a Anny Byzantskej. Okrem toho je možné, že dcérou Vladimíra I. bola aj žena grófa Bernarda II. Haldeslebena, ktorý umrel v roku 1044.

</doc>
<doc id="199275" url="https://sk.wikipedia.org/wiki?curid=199275" title="Barrow">
Barrow

Barrow môže byť:

</doc>
<doc id="199276" url="https://sk.wikipedia.org/wiki?curid=199276" title="Oleg Sviatoslavič (knieža drevlanské)">
Oleg Sviatoslavič (knieža drevlanské)

Oleg Sviatoslavič () († 977), drevlanské knieža, syn Sviatoslava I. Igorieviča, kniežaťa Kyjevskej Rusi. Po jeho smrti v roku 972 medzi Sviatoslavičami vypukli boje, počas ktorých starší syn Jaropolk I. Sviatoslavič (knieža Kyjevskej Rusi) obsadil Olegovo hlavné mesto Ovruč. V bitke o obranu svojho mesta Oleg Sviatoslavič umrel.
Oleg umrel mladý, o jeho deťoch a manželstve sa v ruských letopisoch nehovorí nič. Niektorí neskorší český historici 16. - 17. storočia ako Balbín a Komenský, tvrdia, že Oleg mal syna, ktorý odišiel na územie Čiech, kde založil známy moravský rod Žerotínov. Je to však čistý výmysel, avšak vzhľadom na to, že Olegov spojenec a brat Vladimír I. sa oženil s Češkou a Jaropolk, ako je známe z nezávislých zdrojov, vstúpil do zväzu s nemeckým imperátorom Ottom II. – protívníkom Českého kráľovstva, môže mať táto legenda aj historický význam.
V roku 1044 Jaroslav I. Múdry vykopal pozostatky Olega Sviatoslaviča a jeho brata Jaropolka I., posvätil ich a znova pochoval.

</doc>
<doc id="199279" url="https://sk.wikipedia.org/wiki?curid=199279" title="Kostol svätého Mikuláša (Nový Knín)">
Kostol svätého Mikuláša (Nový Knín)

Kostol svätého Mikuláša (pôvodne svätého Benedikta a svätého Mikuláša) je rímskokatolícky filiálny kostol v Novom Kníne príslušný k fare v Starom Kníne. Nachádza sa na "námestí Jiřího z Poděbrad", kde tvorí jeho severnú stranu. Je to jednoloďový kostol s trojboko zakončeným presbytériom a vežou nad západnou časťou lodi.
Terajší vzhľad chrámu je prevažne barokový, zo starších stavebných etáp je odkrytý pozostatok malého románskeho portálu v južnej stene lode, po jednom románskom okienku v severnej a južnej stene lode, pomerne rozsiahle plocha románskeho muriva v severnej stene lode a zvyšky dvoch gotických okien v závere presbytéria. Klenba presbytéria a východných dvoch tretín lode je valená s výsečmi, najzápadnějšia časť lodi nad chórom je zaklenutá krížovo, priestor pod chórom plackou. Sakristia je zaklenutá krížovou klenbou, nad ňou sa nachádza oratórium s plochým stropom, ktoré v minulosti využívala vrchnosť z neďalekých Sudovíc. Staršia literatúra (Josef Valenta) uvádza, že kostol bol pred tridsaťročnou vojnou drevený, takže terajšia budova je novostavbou zo 17. storočia. Pri generálnej oprave chrámu v septembri roku 1937 však boli odkryté zvyšky staršieho muriva a najstaršie dejiny kostola bolo treba prepísať.
Stavebný vývoj kostola.
Kostol bol pôvodne románsky, pravdepodobne z tretej štvrtiny 12. storočia. Z tejto stavebnej etapy sa zachovala väčšia časť severnej i južnej steny chrámovej lode vrátane niekoľkých zamurovaných okenných otvorov (odkryté sú teraz dva) a časti pôvodného románskeho portálku. Zrejme na začiatku 16. storočia bolo vybudované gotické presbytérium, ktoré pravdepodobne nahradilo staršiu apsidu.
Kostol bol obnovený po požiari v roku 1524, obnova po skaze počas tridsaťročnej vojny už mala barokové rysy. Podľa veduty F. B. Wernera z polovice 18.storočia vtedy mala stať veža pri severozápadnom rohu lode, avšak toto zobrazenie nemožno považovať za priverné (napríklad vôbec nezachytáva pomerne veľkú kaplnku svätého Jána Nepomuckého, ktorá stala južne od kostola v rokoch 1731 až 1890). V druhej polovici 18. storočia (dátum 1774 nad západným vchodom) bola loď rozšírená o najzápadnejšiu časť s chórom, ktorá bola zavŕšená cibuľovo ukončenou vežou. V roku 1868 vežu kostola poškodila víchrica, vŕšok veže bol nahradený prostou jednoduchšou strechou.
V septembri roku 1937 sa uskutočnila rozsiahla generálna oprava kostola. Úplne nanovo bolo vybudované všetko nad hlavnou rímsou kostola vrátane hornej časti veže. Jej terajšie zakončenie je voľnou replikou barokového stavu. Z pôvodnej veže bol použitý starší stroj vežových hodín. V priebehu opravy boli objavené zvyšky románskeho a gotického muriva, ktoré boli sčasti ponechané odkryté. Rekonštrukcia kostola sa okrem výmeny okien a nutných opráv omietok takmer nedotkla interiéru kostoly, iba do výklenku vzniknutého čiastočným odkrytím pôvodného románskeho vchodu bola vsadená pamätná tabuľa pripomínajúca dejiny kostola a T. G. Masaryka, ktorý počas rekonštrukcie kostola zomrel.
Počas II. svetovej vojny bol kostol postihnutý rekvizíciou zvonov, tiež bol zamurovaný výklenok s doskou pripomínajúcou Masarykovu pamiatku. Po skončení vojny bola doska opäť odkrytá. Jeden zo zvonov sa podarilo nájsť a vrátiť na kostolnú vežu.
V rokoch 1945 až 1989 prebiehala väčšinou iba najnutnejšia údržba, najväčšími stavebnými zásahmi bola výmena ciferníkov vežových hodín na konci 60. rokov a výmena elektroinštalácie v priebehu 70. rokov 20. storočia.
Doteraz najnovšia obnova kostola prebehla v roku 1996. Výsledkom bola hlavne úprava fasád, najmä ich farebnosti, zmenila sa aj farebnosť vnútorných omietok, nie však vždy v prospech veci. Neskôr bol vymenený aj hodinový stroj na veži, pôvodný bol umiestnený do múzea.
Zariadenie.
Zariadenie kostola je prevažne barokové, na hlavnom oltári sa nachádza obraz patróna kostola, pod ním kópia klatovskej Madony. Na ľavom postrannom oltáru možno vidieť novodobý obraz svätého Antonína, na pravom postrannom oltáru obraz Panny Márie. Naproti vstupným južným dverám sa nachádza novodobý oltár Božieho hrobu, ktorý zakrýva nepoužívané severné dvere na niekdajší cintorín zrušený v roku 1821. Krstiteľnica je empírová, organ z konca 19. storočia s novorománskými prvkami.

</doc>
<doc id="199281" url="https://sk.wikipedia.org/wiki?curid=199281" title="Barrow (rieka)">
Barrow (rieka)

Barrow (angl. "River Barrow", ír. "Abhainn na Bearú" alebo "An Bhearú") je rieka v Írsku. Je to druhá najdlhšia rieka na ostrove, meria a spolu s prítokmi odvodňuje juhovýchodnú časť ostrova. Spoločne s riekami Nore a Suir sa označuje ako "The Three Sisters" (tzv. Tri sestry). 
Prameň.
Pramení v pohorí Slieve Bloom Mountains, na úpätí Ridge of Capard (max. ) v county Laois, južne od obce Clonaslee. 
Priebeh toku.
Od prameňa tečie najprv na sever, výrazným oblúkom stočeným na severozápad sa najprv stáča východným smerom, nad mestom Monasterevin následne na juh a križuje koryto Grand Canal. Potom vytvára hranicu medzi grófstvom Kildare na východe a Laois na západe a v meste Athy sa od koryta rieky oddeľuje spomenutý Grand Canal. Na dolnom toku (pod mestom Bagenalstown) opäť tvorí hranicu medzi dvoma správnymi jednotkami, najprv medzi grófstvom Kilkenny na pravom a grófstvom Kildare na ľavom brehu, následne medzi grófstvom Kilkenny a Wexford. Pod mestom New Ross výrazne rozširuje svoje koryto a po pribratí rieky Suir ústi širokým estuárom (tzv. Waterford Harbour) do Keltského mora.
Mestá.
Barrow postupne tečie cez tieto mestá:
Využitie.
Rieka je splavná od ústia až po Athy, odkiaľ je možné pokračovať cez vedľajšiu vetvu kanálu Grand Canal (tzv. "Barrow Line") až do Dublinu a do Írskeho mora. Na splavnom úseku rieky ( od sútoku so Suirou) je celkovo 23 priepustov. Na sútoku so Suirou stojí na ľavom brehu vodná elektráreň (oproti obci Cheekpoint).

</doc>
<doc id="199282" url="https://sk.wikipedia.org/wiki?curid=199282" title="Jaropolk I.">
Jaropolk I.

Jaropolk I. Sviatoslavič () (* 955 - † 978) v rokoch 972 - 978 knieža Kyjevskej Rusi a starší syn Sviatoslava I. Igoreviča.
Po odchode otca na vojnu proti Byzantskej ríši v roku 970 Jaropolk I. zdedil vládu v Novgorode a po smrti svojho otca prevzal vládu aj v Kyjevskej Rusi.
Vláda Jaropolka I. sa charakterizuje ako obdobie nadväzovania diplomatických kontaktov s nemeckým imperátorom Ottom II.. Poslovia kniežaťa Jaropolka ho navštívili v decembri roku 973 na zjazde kniežat. Imperátorova dcéra sa neskôr vydala za „kráľa Rusi“ Jaropolka I.
Počas Jaropolkovej vlády vypukla občianska vojna medzi ním a jeho bratmi - Olegom Sviatoslavičom a Vladimírom I.. Jaropolk obsadil hlavné Olegovo mesto (Ovruč) a Olega zavraždil. V Povesti dávnych liet sa na jednom mieste píše, že "„Jaropolk nevedomky zabil svojho brata“" ("„убитого помимо его воли“"). Čoskoro však novgorodské vojská Vladimíra I. obsadili Kyjev a Jaropolk musel z mesta zutekať. Podľa historických dôkazov uverejnených v Povesti dávnych liet sa Vladimírovi I. však podarilo brata Jaropolka vypátrať a v roku 980 zabiť.
Jaropolk I. zanechal po sebe tehotnú manželku (Julia), ktorú jeho otec uniesol pre svojho syna počas jedného zo svojich vojenských pochodov pravdepodobne v Byzantskej ríší alebo Grécku.
V roku 1044 príbuzný Jaropolka I. Jaroslav I. Múdry vykopal kosti svojich ujov (Jaropolka I. a Olega Sviatoslaviča) a ich pozostatky posvätil a znova pochoval do jedného z kyjevských chrámov.

</doc>
<doc id="199286" url="https://sk.wikipedia.org/wiki?curid=199286" title="Norman Mailer">
Norman Mailer

Norman Kingsley Mailer (* 31. január 1923, Long Branch, New Jersey, USA – † 10. november 2007, New York, New York,) bol americký spisovateľ, dramatik, novinár, scenárista a filmový režisér. Svojimi reportážami a reportážnymi románmi sa zaradil k tzv. novému žurnalizmu.
Životopis.
Narodil sa do židovskej rodiny. Od roku 1939 študoval odbor letecké inžinierstvo na Harvardovej univerzite; štúdium ukončil po prerušení až v roku 1946. Roku 1942 musel narukovať do americkej armády, v rokoch 1944 – 1946 sa zúčastnil bojov v Tichomorí.
V roku 1969 kandidoval v primárkach Demokratickej strany na post starostu New Yorku. V jeho volebnom programe sa nachádzala aj bizarná požiadavka vyhlásiť New York za samostatný 51. štát USA. Vo voľbách skončil spomedzi piatich kandidátov až na štvrtom mieste s počtom hlasov 41136.
V roku 1970 na neho vo svojej knihe "Sexual Politics" zaútočila feministická teoretička Kate Millet. Označila ho – spolu s takými autormi ako D. H. Lawrence a Henry Miller - za propagátora patriarchálnej dominancie mužov nad ženami, priamo ho označila za „väzňa kultu mužnosti“. Mailer na útok odpovedal knihou "The Prisoner of Sex" (1971), v ktorej bránil z týchto obvinení nielen seba, ale aj spisovateľov D. H. Lawrenca a H. Millera. 
Bol šesťkrát ženatý a mal celkovo deväť detí. Zomrel na zlyhanie obličiek vo veku 84 rokov.
Získal dve Pulitzerove ceny za diela "Armády noci" a "Katova pieseň". V roku 2008 sprístupnili jeho osobný archív.
Dielo (výber).
Vo svojich románoch a reportážach sa pokúsil kriticky popísať problémy Spojených štátov.
Reportáže:

</doc>
<doc id="199292" url="https://sk.wikipedia.org/wiki?curid=199292" title="Best of You">
Best of You

„Best of You“ je singel skupiny Foo Fighters z albumu "In Your Honor". Je zatiaľ najúspešnejším singlom skupiny, v hitparáde Billboard Hot 100 obsadil 18 miesto a v hitparádach US Modern Rock a US Mainstream Rock prvé miesta. Koncertná verzia skladby vyšla na EP "Five Songs And A Cover".
Pieseň bola nominovaná na Grammy pre Najlepšiu rockovú pieseň roku 2005, ale cenu nakoniec získala skladba „Vertigo“ od U2.
Akustická verzia piesne je dostupná CD a DVD "Skin and Bones" z roku 2006. Je zahraná naživo sólo Daveom Grohlom.
Hudobné video režíroval Mark Pellington, známy ako režisér videa „Jeremy“ od skupiny Pearl Jam. Bol inšpirovaný smrťou jeho manželky pár mesiacov pred natáčaním videa a táto myšlienka sa prejavila vo videu.
Coververziu tejto skladby naspieval aj Prince pri Super Bowl XLI vo februári 2007.
Skupina zahrala túto pieseň aj na londýnskom koncerte Live Earth.

</doc>
<doc id="199293" url="https://sk.wikipedia.org/wiki?curid=199293" title="US Hot 100">
US Hot 100



</doc>
<doc id="199295" url="https://sk.wikipedia.org/wiki?curid=199295" title="Rozmarín lekársky">
Rozmarín lekársky

Rozmarín lekársky (zriedkavo: šalvia rozmarín, staršie alebo ľudovo: rozmarín ; lat. "Salvia rosmarinus", staršie "Rosmarinus officinalis") je druh z podrodu rozmarín ("Rosmarinus") rodu šalvia ("Salvia") z čeľade hluchavkovité ("Lamiaceae"). Je to vždyzelený poloker.
V širšom ponímaní je tento druh identický s celým alebo takmer celým (pod)rodom rozmarín - podrobnejšie pozri v kapitole Systematika článku rozmarín. Nasledujúci text je primárne o rozmaríne lekárskom v užšom ponímaní. 
Etymológia.
Etymológiu mena rozmarín pozri v článku rozmarín. 
Rozšírenie.
Rastie v južnej a strednej Európe, ako divorastúca bylina. Na Slovensku sa zvykne pestovať v záhradách a kvetináčoch. Zimu neznáša.
Vzhľad.
Je to poloker s čiarkovitými, kožovitými a na vrchnej strane bieloplstnatými listami. V pazuchách listov sú nakopené do vidlíc bledomodré, pyskovité kvety, ktoré majú iba dve tyčinky. Plody sú tvrdky. Kvitne od júna do augusta.
Využitie.
Zbiera sa list ("Folium rosmarini, Folium roris marini"), ktorý sa strhá z odrezaných konárov a suší sa. 
Vo farmácii sa z nej pripravujú galenické prípravky (nálevy, liečivé čaje, mastí, náplasti) a získava sa silica ("Oleum rosmarini"). Silica sa používa aj vo voňavkárskom a v kozmetickom priemysle (výroba kolínskej vody atď.) Čerstvé prúty bývajú odpradávna slávnostnou ozdobou svadobčanov. 
V príprave pokrmov sa používa ako korenina hlavne na ryby, pre svoju charakteristickú arómu, ale aj pri príprave jedál z bravčového, teľacieho alebo jahňacieho mäsa, najmä v kombinácií s vínom. Ak sa ako korenina používajú sušené listy rozmarínu, je dobré ich najprv rozdrviť, pretože majú pevnú štruktúru a vcelku môžu v hotových jedlách pôsobiť rušivo.
Vlastnosti.
Listy obsahujú až 2 % silice, triesloviny, živicu, horčinu a iné. Má ostrú, gáforovú chuť a silnú aromatickú vôňu.
Pestovanie.
Tejto bylinke v žiadnom prípade nesvedčí veľký chlad, takže jej celoročné pestovanie vonku je u nás trochu problematické. Preto je doporučované zasadiť ju do nádoby. V teplejších mesiacoch ju môžete mať vo vonkajšom prostredí, na zimu je potom vhodné umiestnenie dovnútra (ideálna teplota 5 ° – 15 ° C). Rozmarín kvitne na začiatku leta, kedy má krásne modré kvety. Práve v tomto období je vhodné zbierať časti na použitie, teda listy či vňať z nedrevnaté časti. Môžete ich používať čerstvé alebo usušiť na neskôr.

</doc>
<doc id="199298" url="https://sk.wikipedia.org/wiki?curid=199298" title="McDonald's">
McDonald's

McDonald's Corporation je jednou z najväčších reštaurácií rýchleho občerstvenia. Spoločnosť založili v roku 1940 bratia McDonaldovci, no jej rozmach začal až v roku 1955, kedy ju prevzal Ray Kroc, syn česko-slovenských emigrantov. V roku 1960 bola spoločnosť premenovaná na McDonald's Corporation.
Prevažnú časť ponuky tvoria rozličné burgery, najtypickejším produktom reťazca je Big Mac. V roku 2004 mala firma v 122 krajinách vyše 30-tisíc reštaurácií a obslúžila okolo 51 miliónov zákazníkov denne.
Časť reštaurácií neprevádzkuje firma priamo, ale poskytuje vlastníkom jednotlivých reštaurácií tzv. franchising, čo je právo prevádzkovať svoju živnosť pod menom McDonald's. Vo veľkej väčšine nevlastní ani objekt reštaurácie, iba jej vybavenie, stroje a zariadenia. Materská firma zabezpečuje a kontroluje úroveň jednotlivých reštaurácií a organizuje ich spoločnú marketingovú politiku a zásobovanie.
V 80. rokoch 20. storočia sa v USA objavil termín McJob. Označuje nepríťažlivé, málo platené činnosti s malými vyhliadkami do budúcnosti. Pôvodne označoval prácu pre McDonald's, dnes sa používa ako označenie pre každú prácu, kde je typická vysoká fluktuácia zamestnancov, nízky plat a nie príliš perspektívne zamestnanie. McDonald's sa však touto definíciou cíti poškodený, preto požiadal vydavateľstvo Oxford English Dictionary, aby bolo toto heslo odstránené, pričom v tomto slovníku sa nachádzalo od roku 2001.
McDonald's na Slovensku.
Prvá reštaurácia spoločnosti bola otvorená v októbri 1995 v Banskej Bystrici. V máji 1996 bola otvorená prvá reštaurácia v Bratislave na Námestí SNP, kým v októbri toho istého roka bola otvorená prvá reštaurácia franchisingového typu v Trnave. V súčasnosti sa na Slovensku nachádza 48 reštaurácií. Počas roka 2010 navštívilo 23 reštaurácií 14,4 milióna zákazníkov. McDonald's dosiahol tržby 47,9 mil. € v roku 2010.

</doc>
<doc id="199299" url="https://sk.wikipedia.org/wiki?curid=199299" title="Shawn Corey Carter">
Shawn Corey Carter



</doc>
<doc id="199300" url="https://sk.wikipedia.org/wiki?curid=199300" title="Ossip Zadkine">
Ossip Zadkine

Ossip Zadkine alebo Osip Zadkin, vlastným menom Ioseľ Aronovič Cadkin (* 14. júl 1890, Vitebsk, Bielorusko – † 25. november 1967, Paríž, Francúzsko) bol ruský sochár a grafik, od roku 1909 žil v Paríži, v rokoch 1914 – 1945 činný v New Yorku. 
V rokoch 1946 – 1953 profesor "Akadémie de la Grande Chaumière" v Paríži. Rané dielo vznikalo pod vplyvom kubizmu a A. Archipenka. Po období jednoduchých foriem, inšpirovaných prírodnými tvarmi, tvoril zložité expresívne skupiny spletitých tvarov a "prederavených" hmôt. 

</doc>
<doc id="199312" url="https://sk.wikipedia.org/wiki?curid=199312" title="Biberach an der Riß">
Biberach an der Riß

Biberach an der Riß je mesto v krajinskom okrese Biberach v spolkovej krajine Bádensko-Württembersko v Nemecku. Mesto má 32 174 obyvateľov a rozlohu 72,16 km².
Geografia a poloha.
Niekdajšie slobodné ríšske mesto Biberach an der Riß sa nachádza asi 40 km na juh od mesta Ulm. Je to správne sídlo a najväčšie mesto okresu Biberach. Od 1. februára 1962 je Biberach an der Riß veľké krajské mesto ("Große Kreisstadt").
Mesto Biberach an der Riß leží v nadmorskej výške 533 m, a nachádza sa medzi riekou Dunaj a Bodamským jazerom. Cez mesto preteká rieka Riß.
Mesto susedí (zo severu v smere hodinových ručičiek) s obcou Warthausen, mestom Ochsenhausen obcami Ummendorf, Hochdorf, Ingoldingen, Mittelbiberach, s mestom Bad Schussenried, s obcami Oggelshausen, Tiefenbach a Attenweiler.
Firmy v meste.
Biberach an der Riß je sídlom niekoľkých celosvetových firiem:

</doc>
<doc id="199313" url="https://sk.wikipedia.org/wiki?curid=199313" title="Radio Beat">
Radio Beat

Radio Beat je česká rozhlasová stanica, ktorá sa špecializuje na rockovú hudbu, predovšetkým na beat, rock, hard &amp; heavy a podobne. Zameriava sa hlavne na hudobné štýly 60. až 80. rokov 20. storočia.
Stanica začala vysielať 1. januára 2002 ako lokálna pražská rozhlasová stanica. Napriek tomu, že Radio Beat je pomerne ostro štýlovo a časovo vyhranené, za krátky čas si jeho vysielanie získalo veľkú obľubu medzi poslucháčmi. 
Stanica postupne rozširuje sieť pozemných vysielačov a vysielanie sa rozširuje aj na ďalšie miesta Česka. Signálom pokrýva Prahu, stredné Čechy a časť východných Čiech. Radio Beat vysiela aj prostredníctvom internetu.

</doc>
<doc id="199316" url="https://sk.wikipedia.org/wiki?curid=199316" title="Biberach">
Biberach

Biberach môžu byť miesta v Nemecku:

</doc>
<doc id="199318" url="https://sk.wikipedia.org/wiki?curid=199318" title="Disacharid">
Disacharid

Disacharidy sú 2 monosacharidové jednotky (cukry) spojené glykozidickou väzbou. Napríklad, ak táto väzba nastáva medzi alfa-orientovanou hydroxylovou skupinou prvého uhlíka jednej jednotky (alfa-anomér) a hydroxylovou skupinou štvrtého uhlíka, hovoríme o vzniku alfa-1,4-glykozidickej väzby, pričom sa uvoľnuje jedna molekula vody.
Sumárny vzorec je (C12H22O11)n.
Najznámejšie disacharidy:

</doc>
<doc id="199319" url="https://sk.wikipedia.org/wiki?curid=199319" title="Eduardo da Silva">
Eduardo da Silva

Eduardo Alves da Silva (* 25. februára 1983 v Rio de Janeiro, Brazília), skôr známy pod skráteným menom Eduardo da Silva alebo jednoducho Eduardo je futbalový útočník, reprezentant Chorvátska. Hráva za tím anglickej Premier league Arsenal.
23. februára 2008 v ligovom zápase proti Birminghamu City utrpel Eduardo vážne zranenie nohy v tretej minúte zápasu. Bolo to po zákroku obrancu Martina Taylora, ktorý vzápätí dostal červenú kartu a bol zo zápasu vylúčený. Toto zranenie si vyžiadalo osemminútové ošetrenie na ihrisko a podanie kyslíka pre Eduarda.
Po takmer roku Eduardo nastúpil na súťažný zápas. Bolo to 16. februára 2009 v zápase Pohára FA proti Cardiffu City. Eduardo strelil dva góly. Arsenal zápas vyhral 4:0. V tomto zápase sa opäť zranil, natiahol si zadný stehenný sval. Plánovaná pauza sú dva týždne.

</doc>
<doc id="199320" url="https://sk.wikipedia.org/wiki?curid=199320" title="Eduardo Alves da Silva">
Eduardo Alves da Silva



</doc>
<doc id="199322" url="https://sk.wikipedia.org/wiki?curid=199322" title="Karl-Heinz Rummenigge">
Karl-Heinz Rummenigge

Karl-Heinz „Kalle“ Rummenigge (* 25. september 1955, Lippstadt) je bývalý nemecký futbalový útočník.
Počas svojej kariéry dosiahol viaceré úspechy za Bayern Mníchov, kde vyhral Interkontinentálny pohár, Európsky pohár a viaceré tituly v lige. V drese Nemecka dosiahol druhé miesto na Majstrovstvách sveta 1982 a 1986 a bol súčasťou tímu, ktoré vyhralo Euro 1980. Dvakrát získal ocenenie Európsky futbalista roka.

</doc>
<doc id="199323" url="https://sk.wikipedia.org/wiki?curid=199323" title="Gymnázium bilingválne anglicko-slovenské Milana Hodžu Sučany">
Gymnázium bilingválne anglicko-slovenské Milana Hodžu Sučany



</doc>
<doc id="199324" url="https://sk.wikipedia.org/wiki?curid=199324" title="Sergio Ramos">
Sergio Ramos

Sergio Ramos mal suplovanie v barcelóne v roku 2011 ale neráta sa to za to že by tam za to ze tam hral. Sergio Ramos García (*30. marec 1986, Camas, Španielsko) je španielsky futbalový obranca, ktorý v súčasnosti pôsobí v mexickom klube CF Monterrey. Po ukončení pôsobenia v Seville v júni 2024 podpísal v februári 2025 ročný kontrakt s Monterrey.  Ramos je považovaný za jedného z najlepších obrancov v histórii futbalu, známy svojou tvrdou hrou, vodcovskými schopnosťami a výnimočnou schopnosťou skórovať. Počas svojej kariéry odohral 671 zápasov za Real Madrid, kde strelil 101 gólov a získal množstvo trofejí vrátane 5 titulov La Ligy a 4 titulov Ligy majstrov. Za španielsku reprezentáciu odohral rekordných 180 zápasov a strelil 23 gólov, čím sa stal najlepším strelcom medzi obrancami v histórii medzinárodného futbalu.
Klubová kariéra.
Sevilla.
Ramos začal svoju kariéru ako slušný pravý obranca, túto pozíciu hrával väčšinou zo začiatku kariéry. Po dvoch rokoch skúseností v La Lige v drese Sevilly bol však známy pre svoju schopnosť nastúpiť hocikde v obrane.
Real Madrid.
Real Madrid podpísal s Ramosom zo Sevilly v lete 2005 za 27 miliónov €.Stal sa deviatym hráčom Sevilly,ktorého kúpil Real Madrid. Je to tretí najdrahší prestup tínedžera (za Rooneym) a najdrahší v La Lige. V Reale bol ocenený číslom 4, ktoré pred ním nosil kapitán Fernando Hierro.
Ramos skóroval po prvýkrát v ECC za Real Madrid proti Olympiakosu, Real prehral 2-1. Vďaka výkonom a úsiliu sa stal obľúbencom na Santiago Bernabeu. Spočiatku nastupoval ako stopér Realu a niekedy zaskočil na defenzívnom záložníkovi, alebo pravom obrancovi. Avšak s príchodom Christopha Metzeldera a Pepeho sa vrátil na kraj obrany, pozíciu, ktorú si udržal, keď boli stopéri zranení. Počas sezóny 2006-07 ukázal, že vie podporovať svojimi centrami aj ofenzívu. Taktiež ukázal svoju nebezpečnosť pri štandartkách a stal sa najväčším nebezpečenstvom Realu zo vzduchu. V sezóne 2006-07 skóroval 5 x hlavou. Ramos je známy aj svojou prchkou, výbušnou povahou a skratmi na ihrisku. Nezvláda najmä vypäté situácie počas El Clasíc, v ktorých mal niekoľko sporných kontroverzií s legendárnym kapitánom FC Barcelona Carlesom Puyolom, alebo svojim reprezentačným kolegom Gerardom Piquém. Takisto sa "zaskvel" tvrdými zákrokmi proti Messimu, či agresívnou hrou voči ostatným Blaugranas.
V nedávnom rozhovore s Gradou Blanca, odhalil svoje tajomstvo, že keď bol malý chlapec hrával útočníka a nakoniec skončil v obrane.
4.mája 2008 Ramos v 89.minúte prihral na gól Gonzalovi Higuaínovi proti Osasune, ktorým završil obrat a tým zaistil Realu 31. titul v španielskej lige. V poslednom zápase sezóny proti Levante(5-2) strelil svoj 4. a zároveň aj 5. gól v sezóne.
Medzinárodná kariéra.
V roku 2004 sa stal kľúčovým hráčom 21-ky, odohral 6 zápasov a nadobudol potrebné skúsenosti a začali sa o neho záujímať aj iné kluby. V Salamance ako 19-ročný debutoval v seniorskej reprezentácii proti Číne(26.3. 2005). Stal sa najmladším hráčom v národnom tíme po 55-ich rokoch. Jeho rekord zlomil až Francesc Fabregas z Arsenalu.
Svojím výkonom si zabezpečil miesto v národnom tíme aj v dôležitom kvalifikačnom zápase na MS 2006 proti Srbsku a Čiernej hore. Pretože chýbal jeho tímový kolega z Realu Míchel Salgado nastúpil v základnej 11-ke.
15.mája 2006 sa stal súčasťou tímu, ktorý cestoval na MS a nakoniec nahradil Míchela Salgada na voľbe pravého obrancu.
Počas kvalifikácie na Euro 2008 sa stal pravidelným členom základnej 11-ky španielskeho družstva, keď postúpili z prvého miesta v skupine F pred Švédskom. V kvalifikácii skóroval 2-krát, pri víťazstve nad Dánskom 3-1 raz a taktiež raz proti Švédom 3-0 v 11-ich štartoch.

</doc>
<doc id="199325" url="https://sk.wikipedia.org/wiki?curid=199325" title="Riedlingen">
Riedlingen

Riedlingen je mesto v krajinskom okrese Biberach v spolkovej krajine Bádensko-Württembersko v Nemecku. Mesto má 10 351 obyvateľov a rozlohu 64,97 km².
Geografia a poloha.
Riedlingen je mesto ležiace na rieke Dunaj, v južnej časti pohoria Švábska Jura. Riedlingen leží približne 25 km na západ od mesta Biberach an der Riß.
Mesto pozostáva zo siedmich mestských častí - "Bechingen, Daugendorf, Grüningen, Neufra, Pflummern, Zell" a "Zwiefaltendorf".
Kultúra a pamiatky.
Mesto Riedlingen sa nachádza na švábskej barokovej ceste ("Oberschwäbischen Barockstraße"), ako aj pri Dunajskej ceste pre cyklistov ("Donauradweg").

</doc>
<doc id="199326" url="https://sk.wikipedia.org/wiki?curid=199326" title="Gymnázium (Ružomberok, Š. Moyzesa 21)">
Gymnázium (Ružomberok, Š. Moyzesa 21)

Gymnázium Ružomberok je štátne gymnázium, ktoré ponúka osemročné a štvorročné štúdium zamerané na cudzie jazyky a všeobecné zameranie. Sídli na ulici Štefana Moyzesa v Ružomberku, preto sa niekedy nesprávne označuje ako Gymnázium Štefana Moyzesa. Školu navštevuje približne 600 študentov a vyučuje tu okolo 40 pedagogických pracovníkov - profesorov. Zriaďovateľom školy je Žilinský samosprávny kraj. Gymnázium vzniklo v roku 1729.
História.
Piaristické gymnázium.
Gymnázium Ružomberok patrí medzi najstaršie gymnázia na Slovensku. Jeho zakladacia listina bola schválená cisárom Karolom VI. 16. apríla 1729. Ako piaristické gymnázium v roku 1883 zriadilo osemročné štúdium. 25. februára 1919 piaristi dobrovoľne odovzdali gymnázium do správy štátu. Počas trvania piaristického gymnázia (1729-1918) študovalo na škole 22 775 žiakov.
Štátne gymnázium.
Od roku 1919 je gymnázium financované a pod správou štátu. Počas I.Slovenskej republiky sa gymnázium krátko volalo Slovenské gymnázium Andreja Hlinku. Od roku 1919 do roku 1995 na gymnáziu zmaturovalo 5 500 žiakov.
Šport a mimoškolské aktivity.
Gymnázium úspešne vychováva mladé basketbalistky a spolupracuje s klubom MBK Ružomberok. Medzi najväčšie úspechy patrí titul na školských majstrovstvách sveta v dievčenskom basketbale v roku 2007.
Na gymnáziu sú aktívne aj študentské krúžky s bohatou históriu. Tradíciu má hlavne turistický a dramatický krúžok. Študenti sa môžu taktiež stať členmi rybárskeho krúžku.

</doc>
<doc id="199328" url="https://sk.wikipedia.org/wiki?curid=199328" title="Gymnázium v Ružomberku">
Gymnázium v Ružomberku



</doc>
<doc id="199329" url="https://sk.wikipedia.org/wiki?curid=199329" title="Gymnázium bilingválne anglicko-slovenské Milana Hodžu v Sučanoch">
Gymnázium bilingválne anglicko-slovenské Milana Hodžu v Sučanoch



</doc>
<doc id="199337" url="https://sk.wikipedia.org/wiki?curid=199337" title="EMW">
EMW



</doc>
<doc id="199338" url="https://sk.wikipedia.org/wiki?curid=199338" title="Stará Pazova">
Stará Pazova

 &lt;ns&gt;0&lt;/ns&gt;
 &lt;revision&gt;
 &lt;parentid&gt;7673535&lt;/parentid&gt;
 &lt;timestamp&gt;2025-07-03T07:50:45Z&lt;/timestamp&gt;
 &lt;contributor&gt;
 &lt;username&gt;InternetArchiveBot&lt;/username&gt;
 &lt;/contributor&gt;
 &lt;comment&gt;Rescuing 1 sources and tagging 0 as dead.) #IABot (v2.0.9.5&lt;/comment&gt;
 &lt;origin&gt;8056171&lt;/origin&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Stará Pazova je mesto v Srbskom autonómnom kraji Vojvodina, v Sriemskom obvode. Podľa sčítania obyvateľstva z roku 2011 v nej žije 18.602 obyvateľov. Medzi nimi je aj početná slovenská komunita, ktorá si zachováva a pestuje svoj jazyk a kultúru.
Stará Pazova je okresným mestom, totiž správnym centrom rovnomennej obce. V súlade s administratívnym členením Srbska celá obec, čiže okres zahrňuje deväť osád a má 65 792 obyvateľov.
Slovenčina je v Starej Pazove jedným z úradných jazykov.
Geografia.
Reliéf a poloha.
Stará Pazova sa nachádza v najjužnejšej časti Strednej Európy v širšom zmysle tohto geografického termínu. Presnejšie, leží na južnom okraji Panónskej panvy, na úrodnom rovinatom kraji Sriem.
Osada s priľahlým chotárom má rozlohu 64,68 km² a hraničí sa na severe s okresom Inđija a na ostatných stranách sveta s chotármi osád patriacich do staropazovského okresu. Sú to: na západe Golubince, na juhu Vojka a Nová Pazova a na východe Staré Bánovce. 
Geografická poloha osady je výnimočne priaznivá, lebo sa nachádza medzi dvoma najväčšími mestami v krajine. Leží severozápadne od Belehradu, hlavného mesta Srbska a juhovýchodne od Nového Sadu, hlavného mesta Vojvodiny. Vďaka takejto polohe sa v osade a jej okolí križujú lokálne, regionálne a medzinárodné cesty (diaľnice Európska cesta 70 a Európska cesta 75) a nachádza sa v nej aj významný železničný uzol.
Najbližšia rieka je Dunaj, ktorý preteká na vzdialenosti východne v smere zo severu na juh. Rieka Sáva, ktorá oddeľuje sriemsku časť Panónskej nížiny od Balkánskeho polostrova sa nachádza južne od mesta.
Podnebie.
Stará Pazova leží v miernom klimatickom pásme s pravidelným striedaním ročných období. Letá sú horúce a suché, zimy sú chladné so snehovými zrážkami, zatiaľ čo sú pre jar a jeseň charakteristické teplejšie počasie a výdatné zrážky. Priemerná teplota v januári dosahuje –1 ºC, v júli je to 21,6 ºC. Celoročný priemer je 11 ºC.
Na tomto území často dujú vetry, predovšetkým košava a chladný severný vietor – severák. Košava je juhovýchodný vietor, ktorý može dosiahnuť rýchlosť 120 km/h. Duje niekoľko dní za sebou počas celého roka, okrem letných mesiacov. Najveternejšie mesiace sú február, marec, apríl a november.
Priemerný ročný úhrn zrážok je 648 mm. Najvyššie zrážky pritom pripadajú na mesiace máj, jún a júl, najnižšie na marec a október. Priemerné množstvo oblačnosti v percentách pokrytia oblohy býva okolo 54%. Celková doba slnečného svitu je 2167 hodín ročne.
Názov.
Existujú rôzne nepotvrdené teórie o pôvode názvu Pazova. Väčšinou predpokladajú, že ide o skomoleninu nejakého slova zo srbochorvátčiny alebo staroslovienčiny. V rakúskych archívnych prameňoch sa vyskytuje názov "Pradium Pahsoe", druhý variant je "Praedium Bahsoe".
Roku 1792 bola založená nová osada juhovýchodne od Pazovy. Nemeckí kolonisti sa prisťahovali v jeseň 1791, keď pre výstavbu príbytkov bolo už na ten rok neskoro. Z vďačnosti Pazovanom, ktorí ich počas zimy uchýlili u seba, títo noví usadlíci dali svojej osade meno Nová Pazova () a pôvodná Pazova vtedy dostala pomenovanie Stará.
Dejiny.
V okolí Starej Pazovy sú objavené bohaté archeologické nálezy, ktoré patrili kultúre bronzovej, železnej a mladšej kamennej doby (neolit). Rozprestierala sa tu aj Vučedolská kultúra (30002400 pred Kr.) patriaca do medenej doby. V staroveku túto oblasť obývali mnohé národy: Ilýri, Kelti, Rimania, Avari, Slovania. Keltské kmene sem začali prenikať polovicou 4. storočia pred Kr. Toto územie sa roku 20 po Kr. stalo súčasťou Rímskej ríše a jej provincie Panónia. Až po zánik Západorímskej ríše rieka Dunaj bola v tejto oblasti hranicou Rímskej ríše – Limes Romanus. V stredoveku tu sídlili Avari, Maďari a neskoršie Turci.
Vznik osady a prví osadníci.
Rozhodujúci vplyv na vznik a vývin Starej Pazovy a okolitých osád, mali významné medzinárodné udalosti z druhej polovice 17. a prvej polovice 18. storočia, ktorých následkom bolo zabratie tohto územia Habsburgovcami a odchod Osmanských Turkov.
Roku 1683 sa bitka pri Viedni skončila porážkou Osmanských Turkov. Piata rakúsko-turecká vojna pokračovala do rozhodujúcej porážky Turkov 11. septembra 1697 v bitke pri Zente (dnes Senta, Srbsko) cisárskym vojskom pod velením Eugena Savojského. Turci boli donútení uzavrieť s Habsburgovcami roku 1699 Karlovský mier. V auguste 1716 Eugen Savojský porazil Osmanských Turkov pri Petrovaradíne a 16. augusta 1717 aj pri Belehrade. 21. júla 1718 bol podpísaný mier v Požarevci medzi Habsburskou monarchiou a Benátskou republikou na jednej strane a Osmanskou ríšou na strane druhej. Osmani stratili všetky územia ležiace severne od Dunaja a Sávy. Celé Uhorsko a tým aj jeho Dolná zem, kam patrilo aj územie dnešnej Vojvodiny, boli oslobodené spod tureckého jarma. Ked Turci odišli, južné kraje Dolnej zeme zostali takmer vyľudnené. Viedenská vláda hneď začala tie kraje osídľovať, predovšetkým z vojenských, ale aj hospodárskych pohnútok. Osídľovaním vytvárala pevný obranný systém proti prípadnému tureckému vpádu. Na druhej strane napriek tomu, že tam pôda bola močaristá, začala sa obrábať, čo malo značný hospodársky význam.
Pazova ako sídlisko sa prvý raz spomína v spisoch z roku 1716, keď sa južná časť Sriemu stala časťou Habsburskej monarchie. Bola založená najprv ako dedinská osada panónskeho typu a osídľovali ju severovýchodne od terajšieho sídla Srbi pôvodom z krajov južne od riek Sávy a Dunaja, ktoré vtedy boli časťou Osmanskej ríše. Onedlho za starousadlíkmi prišli Srbi z Liky, horského regiónu v dnešnom Chorvátsku, vtedy patriaceho do Habsburskej monarchie. Roku 1745 sa Pazova dostala pod správu habsburského vojska ako súčasť Vojenskej hranice, pozostávajúcej sa z niekoľko dištriktov. Pazova prislúchala Slavónskej vojenskej hranici a jej Petrovaradínskemu provizoriátu. V dobe 17601770 sa obyvatelia presídlili na miesto terajšieho sídla, pre nadmernú zamokrenosť terénov, na ktorých predtým bývali. Vtedy začalo i húfnejšie osídľovanie. 
Osadzovanie Slovákov.
Roku 1770 sa do Starej Pazovy začali sťahovať Slováci. Väčšina z nich mala svoj pôvodný domov na dnešnom strednom Slovensku, prevažne vo vtedajších uhorských stoliciach: Hontianskej, Novohradskej a Zvolenskej. Sčasti však boli aj z Turčianskej stolice, z Gemera, Liptova a Oravy. Sťahovali sa do Pazovy v rámci tretej etapy migrácie Slovákov na Dolnú zem, najčastejšie po viacročných migračných prestávkach v osadách južného Novohradu, alebo v osadách Peštianskej stolice v prvej etape sťahovania. V druhej etape medzičasom v najväčšom počte prípadov pobudli v osadách Báčsko-bodrockej, Békešskej, Čongrádskej alebo Sabolčskej stolice. Hlavnou príčinou slovenského vysťahovalectva boli ťaživé hospodárske a sociálne podmienky, značná preľudnenosť a nedostatok existenčných možností v rodných krajoch.
V prvom roku kolonizácie Pazovy Slovákmi, do osady sa prisťahovalo 65 rodín slovenských evanjelikov. Väčšina bola predtým, od roku 1758 usídlená v Selenči, vo feudálnej Báčke, na majetku katolíckeho arcibiskupstva v Kaloči. Kaločský arcibiskup sa roku 1769 rozhodol vysťahovať ich zo svojho veľkostatku. Využil to nájomca pustatiny Pazovy Eliáš Bohn, aby ich na vlastné náklady a na základe cisárskeho povolenia nasťahoval do Pazovy. Aby si pozbierali úrodu, bolo im dovolené v Selenči zostať do jari 1770. Cisárske povolenie podpísal vo Viedni 26. septembra 1769 syn cisárovnej Márie Terézie Jozef II. ako jej spolupanovník. Bol to vlastne návrh a súčasne i rozhodnutie Dvornej rady o presťahovaní slovenských rodín zo Selenče do pustatiny s vtedajším názvom "Praedium Pahsoe". Prvých dvadsať rodín podľa správy veliteľa petrovaradínskeho pluku plukovníka Raškoviča sa tam nasťahovalo 21. mája 1770. Usadlíci neboli ihneď zaradení do vojnových súpisov a do hraničiarskej služby, lebo podľa hraničiarskeho zákona mali voľné prvé tri roky. Museli však vysušovať močaristú pôdu, kopať kanály a studne, stavať si domy.
V nasledovných rokoch do Pazovy prišli nové skupiny Slovákov, najviac zo Selenče a z Malého Kereša, ale aj z iných osád vtedajšieho Dolného Uhorska, v ktorých boli usídlení počas migračných prestávok. Aj priamo z niekoľkých osád Horného Uhorska (dnešné Slovensko) prišiel určitý počet kolonistov. V rokoch 17701775 sa sem nasťahovalo asi 1300 Slovákov, takže osada nadobudla prevažne slovenský ráz, ktorý si zachovala nasledovných asi 200 rokov. Predtým bola srbskou osadou s približne 400 obyvateľov.
Pod habsburskou vojenskou správou.
Kým bola pod správou habsburského vojska, ako súčasť Vojenskej hranice, mala Stará Pazova charakter väčšej dedinskej osady panónskeho typu so špecifickým relatívne pravidelným pôdorysom. Zákrokom vojenských vrchností formovaná bola podľa územných plánov vojenských inžinierov ako usporiadaná ulicovka, založená na geometrickej schéme uličnej siete. Podľa "Hlavného návodu na osídľovanie" z roku 1772, platného pre osady na územiach získaných po vytlačení Turkov, určená bola šírka hlavných ulíc na 34 až 38 metrov, kým vedľajšie ulice mohli mať šírku 11 až 16 metrov. Pozemky na stavbu domov mali šírku min. 23 metrov a dĺžku 143 až 190 metrov.
Vďaka svojej výhodnej polohe v ústrednej časti východného Sriemu, na pol cesty medzi Zemunom a Petrovaradínom, Stará Pazova bola vojensko-správnym sídlom vojenskej posádky – kompánie (stotiny) a jej kapitána až do úradného zrušenia Vojenskej hranice. Obyvateľstvo bývalo a pracovalo v rodinných družstvách – zádruhách, ktoré bolo na území Vojenskej hranice zakázané deliť na menšie (rodinné) celky. Všetka pôda patrila rakúskemu panovníkovi, ktorý ju namiesto platu rozdeľoval ako léno jednotlivým hraničiarom, podľa početnosti zádruhy. Každá hraničiarska zádruha bola povinná ako protihodnotu za užívanie lénnych pozemkov živiť a do vojska dať stanovený počet hraničiarov. Tie ktoré mali do štyroch pre vojsko súcich chlapov, dávali jedného a tie ktoré ich mali päť alebo viac, dávali dvoch členov do hraničiarskej služby.
Jedinou požiadavkou prvých slovenských kolonistov voči vrchnosti pred sťahovaním do Pazovy bolo, aby im dovolila v novom sídle mať svojho kňaza a učiteľa. Túto požiadavku sa im podarilo aj presadiť, takže mali svojho kňaza a učiteľa (sprvu v jednej osobe) už v roku príchodu. V tom istom roku si vybudovali modlitebňu a založili cirkevný zbor a ľudovú školu s vyučovacím jazykom slovenským. Roku 1771 si slovenská komunita vystavala kostol z nepálených tehál a bez veže. Neskôr, roku 1781 cisár Jozef II. vydal Tolerančný patent, ktorým zaručil slobodu vierovyznania v Habsburskej monarchii. V rokoch 1786 a 1787 ho doplnil intimátmi, ktorými dovolil evanjelikom používať zvony a stavať veže pri svojich modlitebniciach. Cisárov znášanlivý postoj využili Pazovania a roku 1786 si zadovážili cisárske povolenie na stavbu kostola s vežou, o niečo skôr pred vydaním intimátu, ktorým to bolo dovolené v celej monarchii. Roku 1788 bol postavený nový, terajší slovenský evanjelický kostol z pálených tehál. Ide o stavbu s chórom a jednoloďovým priestorom ukončeným polokruhovou oltárnou apsidou. Celej stavbe dominuje veža v barokovom štýle. Srbská komunita si dnešný pravoslávny kostol sv. Eliáša postavila roku 1827 v blízkosti zbúraného staršieho kostola, o ktorom sa údaje nezachovali.
Revolučné udalosti z rokov 18481849 zasiahli aj Starú Pazovu. Na Májovom zhromaždení v Sriemskych Karlovciach bola vyhlásená Srbská Vojvodina. Do jej územia patrila aj Stará Pazova, ako aj celý východný Sriem. Vyše sto Pazovanov šlo pod velením Jozefa Miloslava Hurbana do srbského táboru v Sriemskych Karlovciach, aby spolu so Srbmi bojovali proti košútovcom. V novembri 1849 správa Vojenskej hranice bola znovu vrátená na územia z predrevolučných rokov.
V Rakúsko-Uhorsku.
Po rakúsko-uhorskom vyrovnaní roku 1867 vystriedala Rakúske cisárstvo dualistická Rakúsko-uhorská monarchia. O rok neskôr prišlo aj k uhorsko-chorvátskemu vyrovnaniu. Parlament Chorvátsko-slavónskeho kráľovstva sa dožadoval demilitarizácie Vojenskej hranice pod zámienkou, že nebezpečenstvo vojny z Osmanskou ríšou už prešlo. Demilitarizácia sa začala roku 1869 a v prípade Slavónskej vojenskej hranice bola dokončená roku 1881. Stará Pazova odvtedy prináležala Sriemskej župe v autonómnom Chorvátsko-Slavónsku v rámci Uhorska. Odvtedy sa začala rýchlejšie vyvíjať. Rodinné zádruhy sa rozčleňovali a nové domy sa stavali na konci záhrad. Začal sa rýchly rozvoj remesiel a obchodu. Lénne pozemky sa teraz podľa zákona z roku 1850, konečne mohli stať skutočným vlastníctvom užívateľov. Dovolené bolo neobmedzené nadobúdanie majetku každej osobe.
O vývoj osady koncom 19. storočia sa zaslúžilo aj založenie okresnej správy a súdu, no najviac výstavba železnice. Prvý vlak cez Starú Pazovu prešiel roku 1873. Budova železničnej stanice bola postavená roku 1883. Od roku 1888 tadiaľto premával legendárny Orient Express na trase Paríž–Konštantínopol. Železnica prispela k organizovaniu týždenných trhov, takže osada za krátku dobu vyrástla na chýrečné trhovisko. Založené boli peňažné ústavy, ktoré neskoršie prerástli na úverové banky, čo vplývalo na rozvoj priemyslu. Začiatkom 20. storočia boli tu priemyselné objekty predovšetkým tehelne a mlyny. Významné budovy sporiteľňu a hotel Petrovič, ktoré podnes charakterizujú centrum mesta, dal roku 1905 postaviť srbský veľkostatkár Nikola Petrovič. Hotel vystavali v eklektickom a sporiteľňu v secesnom architektonickom štýle, príznačnom pre začiatok 20. storočia v Európe.
Rozprúdil sa aj kultúrno–osvetový život. Roku 1878 bola založená Staropazovská čitáreň – najstaršia kultúrna ustanovizeň miestnych Srbov a Slovákov. Hlavným zameraním čitárne bolo uspokojiť čitateľské potreby obyvateľov, ale aj vychovávať nových budúcich čitateľov. Po rokoch bol knižný fond rozdelený do dvoch čitární – Srbskej remeselníckej a Slovenskej pospolitej čitárne, založenej roku 1893. Slovenská pospolitá čitáreň usporadúvala aj divadelné predstavenia a hudobné zábavy. Roku 1903 bolo založené Slovenské ochotnícke divadlo a predvedené prvé slovenské divadelné predstavenie v Starej Pazove.
V prvom juhoslovanskom štáte.
Po prvej svetovej vojne a rozklade Rakúsko-Uhorska sa Stará Pazova zbavila periférnej polohy. Ocitla sa hlboko vo vnútrozemí novej krajiny – Kráľovstva Srbov, Chorvátov a Slovincov (neskoršie premenovaného na Juhoslovanské kráľovstvo). Okrem toho sa ocitla v blízkosti Belehradu, hlavného mesta nového štátu, čo značne vplývalo na jej ďalší vývin. 
V novom slovanskom štáte mali Slováci prajnejšie podmienky pre národný život, ako kultúrny tak aj náboženský. Dolnozemskí Slováci, kedže ostali mimo územia materského štátu, si zakladali vlastné národnostné inštitúcie. Roku 1921 sa v Starej Pazove konala synoda Slovákov evanjelikov z Vojvodiny, na ktorej sa osamostatnila Slovenská evanjelická augsburského vyznania cirkev v juhoslovanskom štáte. Staropazovský rodák Adam Vereš bol roku 1929 vyvolený za jej prvého biskupa. Roku 1928 si staropazovskí Slováci založili Slovenský národný dom. Jeho sídlom sa stal cirkevný dom, postavený roku 1894 na mieste kde predtým bola cirkevná škola, ku ktorému pristavali sálu kapacity 1300 divákov. Dom bol inštitúciou v ktorej pôsobili: čitáreň, divadlo, spevokoly, orchestre a folklór.
Telovýchovná organizácia Sokolská jednota, založená roku 1906 a obnovená po vojne, získala svoje miestnosti roku 1931, keď bol postavený Sokolský dom. V období medzi dvoma svetovými vojnami táto organizácia sa zúčastnila na mnohých celoštátnych sokolských zletoch, ako aj na všeslovanskom sokolskom zlete v Prahe roku 1926.
Počas druhej svetovej vojny.
V čase druhej svetovej vojny osada sa ocitla v Nezávislom štáte Chorvátsko. Východná časť Sriemu formálne patrila do tohto bábkoveho štátu, ale ju zo strategických dôvodov nacistické Nemecko malo pod svojím dozorom a čiastočne pod svojou správou (). Stará Pazova sa našla v pomedzí vtedy (do konca vojny) nemeckých () osád Novej Pazovy, Nových Bánoviec a Inđije a bola tu silná obranná línia nemeckého generálneho štábu. Mnohí Staropazovania sa zúčastnili hnutia odporu. Asi 130 z nich zahynulo v bojoch a devätnásti boli zajatí a popravení. Medzi nimi aj bratia Barnákovci, Janko Čmelík, Martin Dvornický, bratia Feldyovci, Ondrej Mišík, Ján Sýkora a iní. V Srieme si hnutie roku 1942 vybojovalo niekoľko slobodných partizánskych území. 
V povojnovej Juhoslávii.
Po ukončení druhej svetovej vojny bola vyhlásená nová, socialistická Juhoslávia. Komunistická vrchnosť skonfiškovala majetky cirkvám, veľkostatkárom a majetnejším roľníkom (tzv. kulakom). Len staropazovskej veľkostatkárskej rodine Petrovičovej boli odňaté stovky hektárov pôdy, domy, podniky, hotely, banka, ktoré sa vtedy stali vlastníctvom štátu. Roľníci boli zo začiatku nútení na kolektivizáciu, ale po rokoch im štát dovolil vlastniť súkromné majetky z max. desať hektárov pôdy.
Roku 1948 bola rozpustená Matica slovenská v Juhoslávii, strešná ustanovizeň juhoslovanských Slovákov, založená roku 1932 v Báčskom Petrovci. Činnosť jej miestnych odborov prevzali lokálne kultúrno–osvetové spolky. V tom istom roku bol v Starej Pazove založený Slovenský kultúrno–umelecký spolok hrdinu Janka Čmelíka, ktorý vzal na seba organizáciu kultúrnych podujatí, umeleckého a zábavného života a pestovania kultúry staropazovských Slovákov.
V druhej polovici 20. storočia došlo k industrializácii a k rýchlejšiemu vývoju mesta. Roku 1956 boli založené štátne priemyselné podniky (kovoobrábací, textilný a neskoršie aj iné), ktoré sa postupne vzmáhali. 
Vyvíjali sa aj lokálne masovokomunikačné prostriedky. Roku 1967 bol založený Staropazovský rozhlas najprv pod názvom "Rádio Vojka" a neskôr, roku 1978 premenovaný na "Rádio Stará Pazova". Od samého začiatku vysielal relácie nielen v srbčine, ale aj v slovenčine. Kvôli vysielaniam v slovenčine bola roku 1985 založená slovenská redakcia.
V 70. a 80. rokoch boli vystavané moderné verejné budovy: mestská radnica, kultúrny dom, mestská knižnica, zdravotné stredisko, stredná škola, miestna a školské športové sály, autobusová stanica. Vybudované boli moderné športové ihriská, ako aj dopravná a technická infraštruktúra. V tomto období prišlo k rozmachu súkromného drobného podnikania v meste. Zakladané boli malé súkromné výrobné podniky, čo miestna samospráva podnecovala stimulačnou daňovou politikou. Počas tejto novej vlny hospodárskeho rozvoja, Stará Pazova bola jedným z najrýchlejšie sa vyvíjajúcich a najperspektívnejších prostredí v bývalej Juhoslávii. Bola veľmi príťažlivá nielen pre drobných podnikateľov, ale aj pre ekonomických migrantov zo zaostávajúcich regiónov Juhoslávie, najmä z Bosny a Kosova. Mesto sa vtedy rozšírilo zvlášť severozápadným smerom, ale aj v strede mesta boli vystavané nové bytové budovy a celkove sa zvýšil stupeň urbanizácie. 
Obyvateľstvo.
Vývoj počtu obyvateľov.
Po ukončení kolonizácie v 18. storočí sa demografická situácia v Starej Pazove až po druhú svetovú vojnu menila predovšetkým v dôsledku prirodzeného prírastku. Pre veľký prirodzený prírastok v 19. storočí, existovala aj emigrácia Slovákov, ktorí od roku 1848 vypúšťali roje nových osadníkov do obcí ležiacich na úpätí Fruškej Hory (Slankamenské Vinohrady) a na rieke Sáve alebo v jej blízkosti (Boľovce, Dobanovce, Ašaňa). 
Po druhej svetovej vojne počet obyvateľov stúpal najviac v dôsledku migrácií. Mechanický prílev obyvateľstva motivovaný priaznivou ekonomickou situáciou v meste, bol vysoký počnúc 60. rokmi 20. storočia. K novému prílevu prisťahovalcov došlo v 90. rokoch 20. storočia, v období občianskej vojny v Juhoslávii, keď si tu našli útočisko srbskí utečenci z Chorvátska a Bosny. Mnohí z nich sa natrvalo usadili v Starej Pazove.
Národnostné zloženie obyvateľstva.
Mesto je známe svojou etnickou, kultúrnou a konfesionálnou rôznorodosťou. Najpočetnejší národ sú Srbi, po nich Slováci. Po druhú svetovú vojnu boli Slováci najpočetnejší zo všetkých komunít. Neskôr sa národnostné zloženie výrazne zmenilo v dôsledku migračných pohybov obyvateľstva v bývalej Juhoslávii, lebo medzi ekonomickými migrantmi, ktorí sa sem sťahovali zo zaostávajúcich regiónov bolo najviac Srbov. Srbskú komunitu zväčšili aj utečenci z Chorvátska a Bosny počas občianskej vojny v Juhoslávii.
Aj po týchto demografických zmenách je Stará Pazova mestom s najväčším počtom Slovákov v Srbsku. Podľa sčítania obyvateľstva z roku 2011, tu žije 5105 obyvateľov hlásiacich sa k slovenskej národnosti.
Kultúra.
Tradičná ľudová kultúra.
Napriek tomu, že Stará Pazova predstavuje mestské a prímestské prostredie, medzi miestnymi Slovákmi sa vo veľkej miere zachovala tradičná ľudová kultúra. Táto sa vyznačuje viacerými zvláštnosťami. Svojrázny je staropazovský slovenský ľudový kroj, ktorý si udržal mnohé archaické prvky. Špecifický je aj pazovský spôsob vokálnej interpretácie tradičných slovenských ľudových piesní (tzv. "pazovské spievanie"). Zachovalo sa tu aj množstvo zvykoslovných tradícií, rodinných a kalendárnych. Jedna z najznámejších lokálnych kalendárnych tradícii je "chodenie s paničkami".
Roku 2019 sa v Starej Pazove konala medzinárodná konferencia pod názvom "Veľkonočné tradície staropazovských Slovákov – Paničky" na ktorej sa zrodila idea zapísať "chodenie s paničkami" do zoznamu nehmotného kultúrneho dedičstva UNESCO.
Kulinárske špeciality.
Pre slovenskú vojvodinskú a tak aj staropazovskú kuchyňu sú typické múčniky: rožky, záviny, buchty a pod. Najznámejšou lokálnou kulinárskou špecialitou sú pazovské rožky – "kýfle". Záviny sa tu tradične pripravujú v dvoch variantoch: z tenkého lístkového cesta (tzv. "rejteš") alebo z kysnutého cesta (tzv. "retešík").
Pokiaľ ide o hlavný chod, lokálna kuchyňa, ako srbská tak aj slovenská, je známa hlavne bravčovým mäsom. Príznačné sú jedlá z mletého mäsa: mäsové gule – "ťufty", ako aj plnené kyslé kapustné listy – "sárma".

</doc>
<doc id="199344" url="https://sk.wikipedia.org/wiki?curid=199344" title="Poludňový grúň">
Poludňový grúň

Poludňový grúň () je vrch Malej Fatry. Nachádza sa v Krivánskej časti pohoria v jej hlavnom hrebeni, približne juhovýchodne od Terchovej. Lokalitou prechádza Medzinárodná diaľková turistická trasa E3.
Poloha.
Nachádza sa v severnej polovici pohoria, v centrálnej časti geomorfologického podcelku Krivánska Fatra a jej najatraktívnejšej časti Krivánske Veterné hole. Vrch leží v Žilinskom kraji, na rozhraní okresov Žilina a Martin a zasahuje na katastrálne územia obcí Terchová a Šútovo. Najbližšími vrcholmi v hlavnom hrebeni je východne ležiaci Stoh () a južne ležiaci severný vrchol Stien (). Severozápadne susedí vrch Grúň () s rovnomennou chatou pod vrcholom.
Opis.
Hôľnatý vrch v strednej časti hlavného hrebeňa Krivánskej Fatry je vďaka dostupnosti a výhľadu obľúbeným cieľom turistov. Hlavný hrebeň vedie od Veľkého Rozsutca () cez Stoh () a stáča sa južným smerom na vrch Steny () a ďalej na Chleb (). Blízkosť a dostupnosť z Vrátnej, no tiež rovnomenné lyžiarske stredisko na jeho svahoch s chatou na susednom Grúni, z neho robia atraktívnu a veľmi známu turistickú lokalitu. Severné svahy odvodňujú prítoky Stohového potoka, západné prítoky Varínky, východné svahy odvádzajú vodu Šútovským potokom priamo do Váhu. Celá oblasť je súčasťou Národného parku Malá Fatra a západné svahy zasahujú do NPR Chleb.
Počas merania pomocou systému GNSS (Globálny navigačný satelitný systém) a metódy RTK bola v roku 2017 zistená nadmorská výška vrcholu , čím bola upresnená dovtedy uvádzaná hodnota 
Výhľady.
Poloha Poludňového grúňa v srdci Krivánskej Fatry ho predurčuje za obľúbený cieľ turistov. Na jednej strane ponúka len obmedzený rozhľad na okolité pohoria, na strane druhej je výborný výhľad práve na susedné malofatranské vrchy a celú Vrátnu dolinu. Prevažne trávnatý, z juhu nevýrazný vrchol je prakticky severný predvrchol Stien (). Umožňuje síce obmedzený, no ďaleký výhľad a mimo okolitých vrchov sú pri vhodných podmienkach pozorovateľné Veľký Choč, okolie Ďumbiera, časť Oravskej Magury, Oravské, Kysucké a Moravsko-sliezske Beskydy.

</doc>
<doc id="199356" url="https://sk.wikipedia.org/wiki?curid=199356" title="Johnny Gibson">
Johnny Gibson

Johnny Gibson, celým menom "John Anthony Gibson" (* 3. júl 1905, New York, New York, USA – † 29. december 2006, Newton, New Jersey) bol americký atlét v behu na 400 m cez prekážky.
Po skončení úspešnej kariéry, počas ktorej dosiahol 2. júla 1927 svetový rekord na americkom šampionáte v Lincolne, pracoval ako tréner. Zomrel 29. decembra 2006 v Newtone (v opatrovateľskom ústave pre starých ľudí) .

</doc>
<doc id="199358" url="https://sk.wikipedia.org/wiki?curid=199358" title="Kentucky Fried Chicken">
Kentucky Fried Chicken

Kentucky Fried Chicken, skr. KFC, je reťazec reštaurácií rýchleho občerstvenia, ktorý sídli v meste Louisville v americkom štáte Kentucky. Zameriava sa najmä na kuracie mäso vo vyprážanej podobe, v niektorých krajinách je však dostupné aj v inej úprave. Mäso okrem samostatných kúskov predáva aj vo forme burgerov, wrapov, v šalátoch a iných podobách.
Spoločnosť založil Colonel Harland Sanders ako Kentucky Fried Chicken v roku 1952. Na skrátený tvar sa premenovala v roku 1991. Od apríla 2007 spoločnosť začala znovu používať pôvodnú značku Kentucky Fried Chicken na niektoré popisy, balenia a reklamné predmety v Spojených štátoch.
KFC na Slovensku.
Prvá prevádzka na Slovensku bola otvorená 30. septembra 2006 v Trnave, nasledovala Banská Bystrica 28. marca 2007 a Bratislava 22. augusta 2007 (prevádzka na Obchodnej, zatvorená v roku 2010) neskôr boli otvorené ďalšie - na Námestí SNP (zatvorená v roku 2013), v Auparku a v Relaxxe, a v Nitre, ktorá bola v roku 2016 zatvorená. V októbri 2025 malo KFC na Slovensku 17 reštaurácií, z toho 7 v Bratislave, 2 v Trnave, 2 v Banskej Bystrici a po jednej reštaurácii v Košiciach, Poprade, Martine, Nitre, Zvolene a v Prešove.

</doc>
<doc id="199359" url="https://sk.wikipedia.org/wiki?curid=199359" title="Colonel Harland Sanders">
Colonel Harland Sanders



</doc>
<doc id="199361" url="https://sk.wikipedia.org/wiki?curid=199361" title="Celulóza (organická látka)">
Celulóza (organická látka)

Celulóza (zastarano: "buničina") je rastlinný polysacharid, ktorý je súčasťou stien rastlinných buniek. 
Makromolekula celulózy obsahuje viac ako 1000 stavebných jednotiek beta-D-glukopyranózy. Na rozdiel od škrobu a glykogénu je tu B-glykozidová väzba. Vzniká reťazec, ktorý má v prírodnom materiáli charakter dlhého nevetveného vlákna. Celulóza je hlavná stavebná látka rastlinných buniek a spolu s lignínom sa podieľa na stavbe sekundárnych bunkový stien. V niektorých látkach sa tvorí čistá celulóza(bavlna), v inom prípade, napr. v dreve, je sprevádzaná inými látkami: lignínom, hemicelulózou a živicami. Celulóza je najrozšírenejším biopolymérom na zemi, ročne jej vzniká až 1,5×109 ton.
Celulóza je nerozpustná látka. Pri reakcii celulózy s hydroxidom sodným a sírouhlíkom vzniká xantogenan celulózy – medziprodukt na výrobu viskózového hodvábu a celofánu. Celulóza sa používa na výrobu papiera, obalových materiálov, hygienických potrieb a podobne. Je hlavnou živinou pre bylinožravcov a najrozšírenejšia organická látka na Zemi.
Príroda.
V bunkových stenách rastlín sú jednotlivé celulózové vlákna ďalej spojené vodíkovým mostíkom a ponorené do sacharidovej matrice. To bunkovým stenám dáva pevnosť a tuhosť. Na rozdiel od ďalšieho rastlinného polysacharidu, škrobu, sa polymér nerozvetvuje ani nekrúti, ale zostáva vo forme dlhých rovných reťazcov. 
Živočíchy nemajú enzým, ktorý by dokázal rozštiepiť β 1,4 väzby medzi jednotlivými glukózovými jednotkami. Preto je pre väčšinu živočíchov (aj človeka) celulóza nestráviteľná a v potrave tvorí tzv. vlákninu, ktorá prejde cez tráviacu sústavu bezo zmeny a z tela sa vylúči. Jediné tvory schopné spracovať celulózu sú baktérie. Tieto majú schopnosť celulózu štiepiť a metabolizovať. Pri hydrolytickom štiepení celulózy vznikajú produkty štiepenia (cellopentóza, cellotetróza, cellotrióza, cellobióza) až po glukózu. Bylinožravce teda musia vo svojom tráviacom trakte hostiť symbiotické baktérie, ktoré celulózu rastlinných bunkových stien rozštiepia a umožnia tak zužitkovať energiu, ktorú obsahujú. Najznámejší požierači celulózy sú termity a prežúvavce, ktoré dokážu celulózu takto stráviť.
Využitie.
Celulóza sa vyrába z dreva odstránením ostatných zložiek (lignín, hemicelulóza a pod.). Používa sa v papierenskom a textilnom priemysle. Celulóza je hlavná zložka papiera a bavlny. Jej derivátom sú umelé vlákna, ako acetát celulózy (viskóza), surovina na výrobu umelého hodvábu a celofánu. Nitráciou celulózy vzniká nitrocelulóza, známa aj ako strelná bavlna.

</doc>
<doc id="199364" url="https://sk.wikipedia.org/wiki?curid=199364" title="Karosa C 744">
Karosa C 744

Karosa C 744 je model medzimestského kĺbového autobusu, ktorý vyrábal československý podnik Karosa n.p.Vysoké Mýto v rokoch 1987 až 1992 (funkčný prototyp bol vyrobený už v roku 1983 spojením dvoch krátkych autobusov Karosa C734).
Konštrukcia.
Autobus Karosa C 744 je konštrukčne odvodený od štandardnej linkovej verzie Karosa C734. Cieľom bola maximálna unifikácia so všetkými vozmi radu 700, a to v prvom rade kvôli montážnej linke, ktorá umožňovala vyrábať iba autobusy, ktoré mali rovnakú karosériu, iba s určitými rozdielmi podľa toho, či išlo o voz mestský, prímestský, zájazdový, atď., a v druhom rade to umožňovalo aj lepšiu dostupnosť náhradných dielov. Karosa C 744 je trojnápravový autobus s polosamonosnou karosériou panelovej konštrukcie. Skladá sa z dvoch častí, ktoré sú navzájom spojené kĺbom a krycím mechom (tzv. harmonika). U Karosy C744 je motor vzadu a je poháňaná zadná náprava. Na zabránenie neprimeraného vytáčania kĺbu sú na ňom umiestnené mikrosenzory, ktoré spínajú hydrauliku na narovnanie. To sa môže stať pri jazde do kopca na klzkom povrchu. Predná náprava LIAZ má nezávisle zavesené kolesá, stredná a zadná náprava sú tuhé a sú od maďarskej firmy Rába. Niektoré vozy C744 mali zadnú (hnaciu) nápravu typu A 018 (tzv. veľká Rába s redukciou kolies), neskôr sa začala montovať Rába A 009 (tzv. malá Rába bez redukcií), ktorú však mali aj vozy z rokov 1987. Pre cestujúcich sú určené troje dvojdielne elektropneumaticky ovládané výklopné dvere šírky . V prednom článku sa nachádzajú dvoje dvere, tretie sú umiestnené na zadnom článku. Sedačky v interiéri vozu sú rozmiestnené v usporiadaní 2+2 s uličkou v strede.
Výroba a prevádzka.
Rozhodnutie o výrobe kĺbového autobusu československej výroby padlo na začiatku 80. rokov 20 storočia. V tej dobe boli do Československa dodávané maďarské vozy Ikarus 280. Tento typ bol pomerne spoľahlivý, problémy však boli s náhradnými dielmi, ktoré museli byť dodávané z Maďarska. Do roku 1992, kedy bola výroba týchto autobusov ukončená, vyrobila Karosa 297 týchto autobusov.
Autobusy C 744 boli určené hlavne pre podniky ČSAD, ktoré tieto vozy nasadzovali na kratšie medzimestské linky, kde boli potrebné kapacitnejšie vozy, a kde nepostačoval štandardný autobus. Kvôli tomu, že Karosa predstavila model mestského kĺbového autobusu až v roku 1991, niektoré dopravné podniky ju začali prevádzkovať na bežných linkách MHD (napr. v Nitre, Prievidzi, Považskej Bystrici,Spišskej Novej Vsi, Prešove, Liptovskom Mikuláši, Košiciach alebo v Bratislave). V súčasnosti sú už autobusy Karosa históriou a nie sú prevádzkované. Značka Karosa v Česku zanikla a jej pozíciu prevzalo talianske Iveco.

</doc>
<doc id="199368" url="https://sk.wikipedia.org/wiki?curid=199368" title="Sympathy for the Devil">
Sympathy for the Devil

„Sympathy For The Devil“ je pieseň anglickej skupiny Rolling Stones. Vyšla ako prvá pieseň na ich siedmom štúdiovom albume "Beggars Banquet" z roku 1968. Pôvodný názov skladby bol "The Devil Is My Name".
Skladbu „Sympathy for the Devil“ napísal spevák Mick Jagger a gitarista Keith Richards, z väčšej časti to bolo dielo Jaggera. Pôvodné inšpirácie viedli skladateľov k použitiu folkovej hudby. Text bol inšpirovaný románom Michaila Bulgakova "Majster a Margaréta". 
Bulgakovovu knihu dostal Mick Jagger od svojej vtedajšej priateľky Marianne Faithfull. Poprel, že by pieseň bola oslavou satanizmu. Je o odvrátenej, "temnej" stránke človeka.
Americká skupina Guns N’ Roses vydala v roku 1994 coververziu skladby.
Pieseň „Sympathy for the Devil“ sa nachádza na 32. mieste zoznamu 500 najlepších skladieb všetkých čias, ktorý v roku 2004 zverejnil časopis "Rolling Stone."
V roku 2003 Rolling Stones vydali pieseň ako "maxi-singel" so štyrmi rôznymi verziami.

</doc>
<doc id="199369" url="https://sk.wikipedia.org/wiki?curid=199369" title="Sympathy For The Devil">
Sympathy For The Devil



</doc>
<doc id="199375" url="https://sk.wikipedia.org/wiki?curid=199375" title="Hate to Say I Told You So">
Hate to Say I Told You So

„Hate to Say I Told You So“ je pieseň švédskej skupiny The Hives z ich druhého albumu "Veni Vidi Vicious". 4. decembra 2000 vyšla ako prvý singel z tohto albumu. V marci 2005 v ankete časopisu "Q magazine" skončila na 54. mieste v rebríčku 100 najlepších gitarových skladieb. 
Na konecrte v roku 2002 zahrala coververziu piesne skupina Foo Fighters. Pieseň bola aj na soundtracku k filmu Spider-Man.

</doc>
<doc id="199376" url="https://sk.wikipedia.org/wiki?curid=199376" title="Tónový jazyk">
Tónový jazyk

Tónový jazyk je z hľadiska fonologickej typológie taký jazyk, v ktorom má tón rozlišovaciu funkciu. To znamená, že tón, akým je slovo prednesené, má zásadný význam pre rozlíšenie významu rôznych slov, ktoré inak znejú úplne rovnako.
Jazyky môžu rozlišovať až 5 rôznych tónov (v jednom jazyku), napr. extra vysoký, vysoký, stredný, nízky, extra nízky, stúpavý, klesavý a pod.
Tónovými jazykmi prevažne hovoria ľudia v subsaharskej Afrike (napr. igboština, jorubčina) a v juhovýchodnej Ázii (napr. čínština).

</doc>
<doc id="199382" url="https://sk.wikipedia.org/wiki?curid=199382" title="Múka">
Múka

Múka je surovina, ktorá sa získava z obilnín mletím. V minulosti sa obilie mlelo vo vodných mlynoch. Múka sa využíva najmä na pečenie chleba a rôznych druhov pečiva, koláčov, na zahusťovanie omáčok, do pudingov.
Múka môže byť hladká, polohrubá alebo hrubá. Označenie 00 označuje hrubosť namletia zrna, 00 je jednou z najjemnejších múk.

</doc>
<doc id="199386" url="https://sk.wikipedia.org/wiki?curid=199386" title="BlindUbuntu">
BlindUbuntu

BlindUbuntu je linuxová distribúcia založená na Ubuntu, prispôsobená pre ťažko zrakovo postihnutých a nevidiacich užívateľov počítačov.

</doc>
<doc id="199395" url="https://sk.wikipedia.org/wiki?curid=199395" title="H2O2">
H2O2



</doc>
<doc id="199399" url="https://sk.wikipedia.org/wiki?curid=199399" title="Ulan-Ude">
Ulan-Ude

Ulan-Ude (, buriat. "Улаан-Yдэ", do roku 1934 Verchneudinsk ("Верхнеу́динск")) je hlavné mesto Buriatska v rámci Ruskej federácie, s približne 437-tisíc obyvateľmi.
Poloha.
Nachádza sa predhorí hôr Jablonovyj Chrebet, na sútoku riek Selenga a Uda, približne juhovýchodne od Bajkalského jazera v nadmorskej výške , približne od Moskvy. Mesto leží na transsibírskej magistrále a začína sa tu Transmongolská magistrála vedúca cez Ulanbátar do Pekingu.
Dejiny.
Ulan-Ude bolo založené v roku 1666 ruskými kozákmi ako zimný tábor (pôvodne označovaný ako Udinsk). Neskôr v roku 1689 rozšírený ako pevnosť. Mestské práva získal v roku 1775. V rokoch 1775 – 1935 sa mesto nazývalo Verchneudinsk (rus. Верхнеудинск). Čoskoro jeho význam pre výhodnú polohu narastal. V roku 1783 sa stalo centrom ujezdu. Bolo dôležitou dopravnou križovatkou v regióne Zabajkalska, ale aj priemyselným centrom. Bolo i miestom politického vyhnanstva, kam posielala svojich odporcov cárska vláda. Mesto sa výrazne rozvíjalo po vybudovaní železnice (transsibírska magistrála). Počas občianskej vojny ho napokon obsadili boľševici. V roku 1934 mesto premenovali na Ulan-Ude, čo v buriatčine znamená Červená Uda.

</doc>
<doc id="199400" url="https://sk.wikipedia.org/wiki?curid=199400" title="Biafra (štát)">
Biafra (štát)

Biafra, dlhý tvar Biafranská republika, bol väčšinou štátov sveta neuznaný štát Ibov, ktorý existoval v rokoch 1967 až 1970 na juhovýchode Nigérie. V roku 1970 bol potlačený federálnymi jednotkami po občianskej vojne.

</doc>
<doc id="199401" url="https://sk.wikipedia.org/wiki?curid=199401" title="God Save the Queen (skladba)">
God Save the Queen (skladba)

„God Save the Queen“ je singel skupiny Sex Pistols z albumu "Never Mind the Bollocks, Here’s the Sex Pistols". Bol vydaný v roku 1977 a kvôli kontroverznému textu bol zakázaný BBC. Na obale singla je zobrazená kráľovná Alžbeta II..
Singel vyšiel 27. mája 1977 a bol vnímaný verejnosťou ako útok proti kráľovnej a kráľovskej monarchii. Titul je rovnaký ako názov anglickej hymny God Save the Queen a pieseň bola rozporuplná pre svoj text, v ktorom sa spomína fašistický režim a Anglicko bez budúcnosti ("no future").
V rebríčku anglických singlov sa umiestnil na druhom mieste. Magazín "Rolling Stone" ho umiestnil na 173. miesto v rebríčku najlepších 500 piesní.
Coververzie.
Na EP skupiny Anthrax "Armed and Dangerous" vyšla coververzia tejto piesne, ďalšiu vydali Motörhead na albume "We Are Motörhead". Túto pieseň zahrali na MTV EMA 2007 aj Foo Fighters, ktorej frontman Dave Grohl podporuje túto pieseň ako rockovú klasiku.

</doc>
<doc id="199409" url="https://sk.wikipedia.org/wiki?curid=199409" title="155 mm samohybná kanónová húfnica vz. 2000 Zuzana">
155 mm samohybná kanónová húfnica vz. 2000 Zuzana

155 mm samohybná kanónová húfnica vz. 2000 Zuzana je samohybná húfnica kalibru 155 mm, na kolesovom podvozku 8x8, slovenskej výroby.
Vznik a vývoj.
Nová samohybná kanónová húfnica vznikla postupným vývojom z radu 152 mm samohybných húfnic Dana a jej modernizovanej verzie Ondava. Dana (písané aj DANA, kvôli skratke Delo automobilové, nabíjané automaticky) sa po prvýkrát objavila v roku 1979 a bola vyrobená v počte asi 750 ks. Jednalo sa o prvý sériovo vyrábaný samohybný kolesový delostrelecký systém na svete. Ondava využívajúca klasický 152 mm kanón používaný v krajinách bývalej Varšavskej zmluvy sa však nikdy nevyrábala sériovo a bola nahradená Zuzanou s modernejším a kompatiblnejším kanónom 155 mm, ktorý môže používať štandardnú muníciu krajín NATO. Celý projekt vznikol vo vývojovom pracovisku Konštrukty v Trenčíne, ktorá spolupracovala s podnikom Závodoch ťažkého strojárstva Dubnica nad Váhom. Prvá fáza vývoja zbraňového systému Zuzana sa začali v roku 1992 a pokračovali do roku 1995. Počas tohto obdobia sa konštrukčná kancelária sústredila hlavne na vývoj 155 mm kanóna, ktorého dĺžka bola 45 kalibrov (~7 000 mm). Konštruktéri museli vyriešiť spôsob utesnenia nábojovej komory a záverového mechanizmu, ktorý sa celkom líšil od predošlých konštrukcií, pretože Zuzana na rozdiel od svojich predchodcov nepoužívala strely s nábojnicou, ale textilné prachové náplne (prvky hnacej náplne sú uložené do celospaliteľného textilného vaku). Sledovala sa tiež palebná stabilita (výchylka zbrane pri výstrele a čas pri výstrele do utlmenia jej kmitavého pohybu), pevnosť a balistické vlastnosti vyvíjaného kanónu ako aj funkčnosť automatického nabíjacieho mechanizmu V roku 1995 konštrukčný tím dokončil inštaláciu kanóna do pancierovanej veže a ShKH sa zúčastnila na svojich prvých tendrových skúšok v Indii. Pokračoval tiež ďalší vývoj a skúšky palubného riadiaceho systému paľby, inštalácia navigačných, komunikačných a polohovacých systémov, ako aj prístrojov na meranie úsťovej rýchlosti, či iných štandarndých fyzikálnych veličín vplývajúcich na trajektóriu strely. Bojová veža bola zabudovaná do pancierovanej korby na podvozku Tatra 815 VP31 29 265 8x8.1R, ktorý vyrába VAB Sipox a. s. v Bánovciach nad Bebravou Pri skúškach boli testované navigačné a polohovacie systémy Honeywell z USA, Kearfott z Nemecka a Gons z Izraela ako aj prístroje na meranie úsťovej rýchlosti austrálskej a izraelskej výroby. Bojový komplet absolvoval vojskové skúšky v januári 1997. Sériová výroba sa začala v roku 1998. Vyvíjaný bol tiež bojový komplet na podvozku tanku T-72, označený Himalaya.
V decembri 2009 absolvovala skúšky nová verzia delostreleckého komplexu označená ako 155 mm samohybná kanónová húfnica Zuzana 2. Od svojho predchodcu sa líši jednomiestnym vyhotovením podvozka a hlavňou predĺženou na 52 kalibrov (8 200 mm).
Požiadavky na modernizáciu, hlavne zväčšený dostrel a mobilitu, vrátane možnosti prepravy letecky viedli k vytvoreniu nového prototypu s označním EVA, ktorý využíva húfnicu systému Zuzana-2 inštalovanú na otvorenej zbraňovej nástavbe na podvozku Tatra 815-6×6.
Konštrukcia a technické parametre.
Základom bojového systému ShKH Zuzana je upravený 8 kolesový podvozok Tatra 815 s pohonom všetkých 8 kolies. Motor značky Tatra je umiestnený v zadnej časti korby, zhora krytý zatvárateľnými pancierovými žalúziami. Stroj je schopný obratu o 360° na mieste s polomerom 14 m. Vodič má počas jazdy k dispozícii systém podhustenia pneumatík, ktorý je vhodný pri jazde v rozbahnenom alebo piesčitom teréne. Korba vozidla je počas streľby stabilizovaná hydraulickými podperami umiestnenými medzi druhou a treťou nápravou. Vodičova dvojmiestna kabína a zváraná veža sú ľahko pancierované a odolávajú črepinám a puškovému strelivu do kalibru 7,62 mm. Veža je kanónom rozdelená na dve klimatizované oddelenia.
Hlavná zbraň, ktorou je 155 mm kanón je dlhý 45 kalibrov (~7 000 mm), má rozsah námeru -3,5° až +70° a rozsah odmeru -60° až +60°. Maximálny dostrel zbrane s ERFB-BB, s náplňou č.10 je viac ako 39 km. Kadencia streľby s automatom nabíjania je 6 rán v prvej minúte, potom 5 rán za minútu. Pri manuálnom nabíjaní 2 rany za minútu. Pri streľbe s automatickým nabíjaním môže húfnica strieľať salvovým režimom (MRSI - Multiple Rounds Simultaneous Impact), čo znamená, že streľbou z jednej zbrane, pomocou vhodnej prípravy munície a zodpovedajúcou zmenou námeru možno dosiahnuť, že určitý počet striel dopadne do toho istého cieľa vo veľmi krátkom časovom intervale, takmer naraz. To má za následok podstatné zvýšenie mohutnosti palebného úderu vedeného jednou zbraňou. Kvalitatívnu úroveň zodpovedajúcu zbraniam 21. storočia zaisťuje palubný systém riadenia paľby, ktorého jadrom je počítač pracujúci so systémom Windows, doplnený navigačným a polohovacím systémom, ktorý zaisťuje presné vyhodnotenie polohy zbrane a zameranie cieľa podľa mapových súradníc.
Pri bojovom nasadení môžu húfnice spolupracovať navzájom alebo pomocou nadriadeného stupňa velenia, ktorý môže tvoriť systém DELSYS. Pre dopravu a doplnenie munície v poľných podmienkach slúži muničné vozidlo Zuzana MV.
Používatelia.
V súčasnosti je vo výzbroji Ozbrojených síl Slovenskej republiky 16 ks samohybných húfnic Zuzana. 12 ďalších používa Grécko na Cypre.

</doc>
<doc id="199413" url="https://sk.wikipedia.org/wiki?curid=199413" title="Dusk... and Her Embrace">
Dusk... and Her Embrace

Dusk... and Her Embrace je druhým riadnym štúdiovým albumom skupiny Cradle of Filth. Po zvukovej stránke sa album značne odlišuje od predošlých vydaných hudobných nosičov (vrátane EP "Vempire (Dark fearytales in phallustein)"). Hudba je rýchlejšia, viac vyzretejšia a spevácky výkon Dani Filtha je lepší. 
Širšou inšpiráciou pre album sú diela spisovateľa Sheridana Le Fanua, veľa skladieb naznačuje tému vampirizmu, i keď upíri nie sú v piesňach priamo spomenutí.
Niektoré vydania albumu obsahujú tri bonusové skladby: coververziu Slayerovej skladby „Hell Awaits“, inštrumentálnu verziu songu „Carmilla's Masque“ a prerobenú skladbu „Nocturnal Supremacy '96“ z ich EP "V Empire".
Zoznam skladieb.
Autormi skladieb sú Cradle of Filth, texty napísal Dani Filth.
Bonusové skladby v edícii "Coffin Box Set" sú:
10. „Hell Awaits“ (coververzia od Slayera) – 5:38
11. „Carmilla's Masque“ – 2:54
Verzia "Digipack" má medzi štvrtou a piatou skladbou ako bonus:
5. „Nocturnal Supremacy '96“ - 5:58

</doc>
<doc id="199415" url="https://sk.wikipedia.org/wiki?curid=199415" title="Čita">
Čita

Čita () je mesto v Rusku na ruskom Ďalekom východe a bolo centrom rovnomennej oblasti, no dnes je centrom Zabajkalského kraja, do ktorej sa táto oblasť včlenila. Nachádza sa na sútoku riek Čita a Ingoda, leží na transsibírskej magistrále približne 700 km na východ od Irkutsku a má približne 312-tisíc obyvateľov.
Dejiny.
Mesto bolo založené v roku 1653 ako malá osada, v roku 1691 bola tu vybudovaná pevnosť a od roku 1851 má mestské práva. Po roku 1825 sem takisto utiekli dekabristi, cárovi odporcovia. Od roku 1903 mesto je napojené na transsibírsku železnicu a medzi rokmi 1920 a 1922 bolo hlavným mestom Ďalekovýchodnej republiky.

</doc>
<doc id="199416" url="https://sk.wikipedia.org/wiki?curid=199416" title="Polda (počítačová hra)">
Polda (počítačová hra)

Polda je názov série siedmych počítových hier od českej firmy Zima Software pre PC a mobilné systémy Android a iOS. Ide o humorné adventúry, v hlavnej role ktorých vystupuje policajt Pankrác. Toho dabuje český herec Luděk Sobota, ostatné postavy v hre dabujú také osobnosti ako Petr Nárožný, Jiří Lábus, Oldřich Kaiser, Vlastimil Bedrna, Bohdan Tůma a iný. Polda 1 bol v roku 1999 najpredávanejšou hrou v Česku, je to tiež najpopulárnejšia česká adventúrna séria.
Polda 1.
Prvá časť zo série s názvom "Polda, aneb s poctivostí nejdřív pojdeš" vyšla v roku 1998. Autorom bolo štúdio SleepTeam. Pankrác, policajt v obci Lupany sa vydáva na stopu únosov v obci. Hra má 2D grafiku, viaceré humorné časti a je označovaná za českú adventúrnu legendu. Pozitívne je vnímaný hlavne dabing a postavy.
Polda 2.
V roku 1999 vyšla Polda 2, pokračovanie jednotky. Tentokrát ide o úplne nový príbeh v novom prostredí s novou grafikou, pričom hlavný hrdina je stále policajt Pankrác. V druhej časti Polda 2 sa Pankrác ocitne v mestečku Marsias, kde odhaľuje zločiny. Vznikla tu revolučná teória naklonovania ľudí, ktorú prevádzkuje firma DNA revolution. Na začiatku hry niekto podpálil hotel a Pankrác tento zločin vyšetruje.
Polda 3.
Hra Polda 3 vyšla v novembri 2000 a medzi novinky patrí zaradenie medzihier do hry. Opäť je hra graficky prepracovaná a Pankrác sa tentokrát v nej hrá úlohu súkromného detektíva. Rieši spočiatku len triviálny prípad, unesenie kuchára, no ako neskôr zistí, pôjde o väčší prípad.
Polda 4.
Štvrté pokračovanie série vyšlo vo februári 2002 a zavedie Poldu do rôznych destinácií. Je prvou hrou v sérii, ktorá používa renderovanú 3D grafiku s motion capture animáciami a ktorá sa týka cestovania v čase.
Polda 5.
Piata časť vyšla v novembri 2005, tri roky po štvrtej. Používa opäť 3D renderovanú grafiku a týka se cestovania v čase, Pankrác cestuje do rôznych historických období.
Polda 6.
Šieste pokračovanie bolo vydané po 9 rokoch (v decembri 2014) a bolo oznámené len pár týždňov pred vydaním. Hra využíva 2D kreslenú grafiku. Tentokrát sa Pankrác zhostí prípadu ukradnutia zoznamu víťazov Oscarov. Počas celej hry sa objavujú hollywoodske hviezdy, iné slávne osobnosti alebo narážky na nich (Barrack Obama, Jack Nicholson, Johnny Depp atď.).
Polda 7.
Na siedme pokračovanie série v júni 2020 autori spustili crowdfundingovú kampaň na serveri HitHit, kde sa podarilo už počas prvých dní vybrať celú požadovanú sumu. Polda rieši prípad mimozemského stroja a navštívi stretnutie najväčších celebrít sveta. Znovu sú tu parodované známe osobnosti, napríklad Sylvester Stallone, Paris Hilton, Andrej Babiš, Zuzana Čaputová, Donatella Versace, Naomi Campbell, Donald Trump, Elon Musk, Quentin Tarantino, Darth Vader a Jay-Z. Hra vyšla 15. apríla 2022.
Hodnotenie.
Jednotlivé diely hernej série Polda boli hodnotené následovne:

</doc>
<doc id="199420" url="https://sk.wikipedia.org/wiki?curid=199420" title="Irkutsk">
Irkutsk

Irkutsk () je mesto v Rusku. Nachádza sa v južnej Sibíri na rieke Angara približne 70 km od Bajkalského jazera. Je centrom Irkutskej oblasti, leží na transsibírskej magistrále, 5200 km od Moskvy a má približne 588 tisíc obyvateľov (2004). V roku 2016 malo spolu so svojou aglomeráciou okolo 1,1 milióna obyvateľov.
Nachádza sa vo Východnej Sibíri, na brehoch rieky Angara, na mieste prítoku rieky Irkut. Leží asi 66 km od jazera Bajkal. Má silne kontinentálne podnebie s veľkými zmenami teplôt. V dôsledku blízkosti seizmicky aktívnej oblasti jazera Bajkal sú tu časté slabšie zemetrasenia. Mesto bolo založené v 17. storočí. Je jedným z najväčších miest na Sibíri.

</doc>
<doc id="199425" url="https://sk.wikipedia.org/wiki?curid=199425" title="Polda">
Polda

Polda (čs. poliš) môže byť:

</doc>
<doc id="199426" url="https://sk.wikipedia.org/wiki?curid=199426" title="Ragnvald III. (Polacké kniežatstvo)">
Ragnvald III. (Polacké kniežatstvo)

Ragnvald III. Vasiľ-Ragnvalodovič (po bielorusky: "Рагвалод-Васіль Рагвалодавіч", "Рагвалод III") (* 1110 - † 1171/1180) polacké knieža (1128 - 1129, 1144 - 1151 a 1159 - 1162) a syn polackého kniežaťa Ragnvalda II. Borisa-Vseslaviča. 
Prvé obdobie vlády (1128 - 1129).
Po smrti Ragnvalda II. na začiatku roku 1128 zostal trón Polackého kniežatstva prázdny. Podľa vtedajšieho nástupníckeho práva mal naňho právo Ragnvaldov mladší brat David. Polačania sa však voči nemu vzbúrili, a vyhnali ho z Polacka a za nové knieža vyhásili Ragnvalda III. Tento čin obyvateľov však vyburcoval medzi Davidom a Ragnvaldom tzv. nástupnícku vojnu, do ktorej sa so svojím vojskom zaplietlo aj knieža Kyjevskej Rusi Msislav Vladimirovič (1125 - 1132) a vtrhol s ním na územie Polackého kniežatstva. Polačania na čele s Ragnvaldom III. však prinútili uznať za knieža svojej krajiny Ragnvalda III., ale v skutočnosti sa Polacké kniežatstvo znova na určitý čas ocitlo pod nadvládou Kyjeva, čo polačania neslýchali od časov Ragnvaldovho pradeda Brjačislava I. Izjaslaviča.
Ragnvald III. však odmietal uznať vládu Kyjevskej Rusi nad svojím kniežatstvom, preto Mstislav Vladimirovič v roku 1129 podnikol ďalšiu vojenskú výpravu na územie Polackého kniežatstva, aby si ho definitívne podrobil. Dúfal, že teraz bude mať na to vhodnú príležitosť, pretože Ragnvald III. ešte stále viedol vojnu proti svojmu bratovi Davidovi a nevedomky v nich napádalo územné zisky Mstislavových rodičov. Keď to Mstislav zistil, Ragnvalda III. spolu s jeho bratom Ivanom dal zajať a priviesť do Kyjeva. V roku 1130 ich oboch súdil na tzv. súde ruských kniežat a spolu s rodinami ich poslal do vyhnanstva do Byzantskej ríše.
Druhé obdobie vlády (1144 - 1151).
V roku 1139 sa Ragnvaldovi aj s Ivanom podarilo z vyhnnanstva vrátiť, ale ambícia Ragnvalda dostať sa na polacký trón stroskotala, pretože v tom čase ho okupoval jeho starší brat Vasiľ I. Sviatoslavič. Bez ohľadu na to, že Ragnvald III. mal na Polacké kniežatstvo väčšie právo ako jeho brat Vasiľovi I. zobral kus územia a začal na ňom vládnuť. Celé územie kniežatstva aj s trónom získal až po smrti brata v roku 1144, kedy sa znova stal jeho kniežaťom. V tom istom roku sa aj oženil a vzal si dcéru kyjevského kniežaťa Izjaslava II. Mstislaviča.
V roku 1151 ho obyvatelia zosadili z trónu a dali minským kniežatám, ktorí ho zajali. Na prázdny polacký trón vymenovali Rastislava Gleboviča. Ragnvad III. sa z väzenia dostal až v roku 1158 na orodovanie kyjevského kniežaťa Juraja Dlhorukého. Po vyjdení na slobodu Ragnvald odišiel do Slucka, ale keď sa polačania dozvedeli, že sa ich bývalé knieža dostalo z väzenia, vyhnali Rastislava Gleboviča a Ragnvalda III. znova vymenovali za knieža Polackého kniežatstva. Rastislav Glebovič sa však vzbúril a Ragnvaldovi III. vypovedal vojnu. Jeho obliehanie rezidencie kniežaťa však bolo neúspešné a skončilo sa podpísaním obojstrannej mierovej zmluvy, ktorou si Ragnvald III. posilnil pozíciu a Rastislav Glebovič získal Polack.
Tretie obdobie vlády (1159 - 1162).
V roku 1159 však obyvatelia Rastislava Gleboviča z Polacka vyhnali a po tretíkrát vyhlásili Ragnvalda III. za knieža. Týmto jeho opätovným vyhlásením za panovníka mu chceli jeho verní obyvatelia odpustiť svoj nerozvážny krok, keď ho bez udania dôvodu zosadili z trónu a vydali minským kniežatám, aby ho zavreli do väzenia. Rastislav Glebovič však ani teraz nebol spokojný a znova podnikol proti Ragnvaldovi III. niekoľko vojen. V nich sa už Ragnvald nedokázal ubrániť a po poslednej bitke v roku 1162 bol za pomoci litovskej armády Rastislavom Glebovičom porazený. V ťažkom boji proti nepriateľovi zahynul aj veľký počet obetavých Polačanov. Po smrti Ragnvalda III. trón Polackého kniežatstva obsadil Izjaslav III. Vasilevič a minským kniežaťom sa stal Volodar Glebovič.

</doc>
<doc id="199427" url="https://sk.wikipedia.org/wiki?curid=199427" title="Jakutsk">
Jakutsk

Jakutsk (rus. "Яку́tск") je mesto v Rusku. Nachádza sa na ruskom Ďalekom východe na rieke Lena, je centrom najväčšej ruskej republiky Jakutsko a má 267 983 obyvateľov (2010).
Mesto bolo založené v roku 1632 jenisejskými kozákmi pod vedením P.I. Beketova na pravom brehu rieky Leny ako opevnená osada. V priebehu desiatich rokov sa mesto presunulo na ľavý breh rieky. V 18. a prvej polovici 19. storočia bol súčasťou Sibírskej, neskôr Irkutskej gubernie. Od roku 1851 bol centrom Jakutskej oblasti.
Patrí medzi najchladnejšie mestá na zemi (v lete nad 30°C,v zime -70°C)
Mesto je dôležitou dopravnou križovatkou. Je križovatkou amursko-jakutskej cesty pre motorové vozidlá a železnice.

</doc>
<doc id="199434" url="https://sk.wikipedia.org/wiki?curid=199434" title="Vasiľ I. (Polacké kniežatstvo)">
Vasiľ I. (Polacké kniežatstvo)

Vasiľ I. Sviatoslavič (po bielorusky: "Васілька Сьвятаслававіч", "Васілька I") (* 1080 - † 1144) polacké knieža (1132 - 1144), brat Eufrozíny Polackej.
Podľa svedectva Vasilija Nikolajeviča Tatiščeva bol vnukom Vladimíra II. Monomacha. Pravdepodobne vďaka tomu bol uchránený od deportácie niekoľkých kniežat do Byzantskej ríše v roku 1129. Podľa autora Ipatievskeho letopisu z roku 1118 v roku 1132 vyhnali z Kyjeva Izjaslava Mstislaviča a zvolili Vasiľa I. Sviatoslaviča za nové knieža.
V roku 1143 Vasiľ I. vydal svoju dcéru Máriu za jedno z kyjevských kniežat a o niečo neskôr v roku 1144 zomrel.

</doc>
<doc id="199435" url="https://sk.wikipedia.org/wiki?curid=199435" title="Ochsenhausen">
Ochsenhausen

Ochsenhausen je mesto v krajinskom okrese Biberach v spolkovej krajine Bádensko-Württembersko v Nemecku. Mesto má 8 831 obyvateľov a rozlohu 59,96 km².
Geografia a poloha.
Mesto leží približne 15 km na východ od mesta Biberach an der Riß.
K mestu Ochsenhausen od reformy z roku 1975 patria tiež predtým samostatne obce "Reinstetten, Hattenburg, Mittelbuch" a časti mesta "Wennedach, Laubach, Eichen, Goppertshofen, Bebenhaus" a "Einöden".
Ekonomika a infraštruktúra.
Doprava.
Mesto Ochsenhausen leží na Spolkovej ceste 312 ("Bundesstraße 312") (Stuttgart–Memmingen).
Šport.
Stolnotenisové mužstvo "TTF Liebherr Ochsenhausen" - hralo svojho času v nemeckej 1. stolnotenisovej spolkovej liga ("1. Tischtennis-Bundesliga") a tiež aj v Európskej lige šampiónov ("European Champions League").

</doc>
<doc id="199436" url="https://sk.wikipedia.org/wiki?curid=199436" title="ODESSA">
ODESSA



</doc>
<doc id="199442" url="https://sk.wikipedia.org/wiki?curid=199442" title="Igbo">
Igbo

Igbo alebo Ibo môže byť:

</doc>
<doc id="199443" url="https://sk.wikipedia.org/wiki?curid=199443" title="Ibo">
Ibo

Ibo môže byť:
IBO môže byť:

</doc>
<doc id="199444" url="https://sk.wikipedia.org/wiki?curid=199444" title="Ibčina">
Ibčina



</doc>
<doc id="199445" url="https://sk.wikipedia.org/wiki?curid=199445" title="Iboština">
Iboština



</doc>
<doc id="199447" url="https://sk.wikipedia.org/wiki?curid=199447" title="Kings River">
Kings River

Kings River môže byť:

</doc>
<doc id="199448" url="https://sk.wikipedia.org/wiki?curid=199448" title="Ron Wood">
Ron Wood

Ron Wood (* 1. jún 1947, Hillingdon, Middlesex, Spojené kráľovstvo) je britský rockový gitarista a maliar. Je známy vďaka účinkovaniu v kapelách The Jeff Beck Group, The Faces a hlavne The Rolling Stones. Členom The Rolling Stones je od roku 1974. 
Životopis.
Narodil sa ako najmladší z troch bratov. Obaja jeho starší bratia pracovali ako muzikanti a grafici. Ted zomrel v roku 2004 a Art o dva roky neskôr. Ako sám Ronnie hovorí jeho pôvod je rómsky. Konkrétne patrí k prvej generácii riečnych cigánov, ktorá sa narodila na súši. Od 14 rokov je závislý na alkohole. Svoju kariéru hudobníka začal v roku 1964 v kapele The Birds, v ktorej pôsobil ako gitarista. S touto skupinou hral krátku dobu pričom v roku 1967 sa pripojil k Jeff Beck Group, kde pôsobil ako basgitarista. V roku 1969 sa skupina rozpadla a spolu so spevákom Rodom Stewardom sa pridali ku kapele Small Faces, ktorá sa po čase premenovala na Faces. Tu začali jeho problémy s kokaínom, ktoré skončili operáciou a umelou nosnou prepážkou. Spolu s ostatnými nahral 3 štúdiové albumy a Faces dosiahli kultový status v USA a Európe. 
Počas posledného roku existencie "Faces" začal hrať ako doprovodný gitarista Rolling Stones na ich turné. Zároveň pracoval na sólo projektoch, v ktorých si zahral spolu s Georgom Harrisonom z Beatles a Keithom Richardsom z Rolling Stones. V roku 1971 sa oženil s Krissy Findlayovou. Ich vzťah vydržal do roku 1978, pričom už počas neho mal pomer s mnohými ženami napr. s manželkou Georga Harrisona, Pattie Boyd. Počas nasledujúcich rokov sa venuje stále sólo projektom a zároveň Rolling Stones, kde sa od roku 1990 stal plnohodnotným členom. 
Roku 1985 sa znova oženil s Jo Karslake, ktorá sa s ním však pre jeho pomer s ruskou čašníčkou Jekaterinou Ivanovovou v roku 2008 rozviedla. Ronnie vo svojej kariére spolupracoval s množstvom skvelých hudobníkov, ako sú Prince, Bob Dylan, David Bowie, Eric Clapton, Bo Diddlie, Ringo Starr, Aretha Franklin. Taktiež sa venuje výtvarnému umeniu a svoje práce pravidelne vystavuje. Od roku 2012 je znova ženatý so Sally Humphreysovou, ktorá čaká s ním dvojičky.

</doc>
<doc id="199449" url="https://sk.wikipedia.org/wiki?curid=199449" title="Ursela Monnová">
Ursela Monnová

Ursela Monnová (* 2. december 1950 Berlín-Frohnau) je herečka a speváčka. Ako dcéra Švajčiara a Írky má švajčiarske občianstvo.
Ursela Monn bola vydatá za anglického režiséra Ralpha Bridleho. Druhým manželom je Michael Wintzer. Má syna menom Marc (* 1981). Ursela Monn žije v Berlíne.

</doc>
<doc id="199456" url="https://sk.wikipedia.org/wiki?curid=199456" title="Kings River (prítok Liffey)">
Kings River (prítok Liffey)

Kings River (ír. "Abhainn Rí") je rieka vo východnom Írsku. Je to najvýznamnejší ľavostranný prítok Liffey s dĺžkou .
Vzniká sútokom dvoch zdrojníc, Glashaboy Brook a Annalecka Brook, ktoré sa zlievajú na severnom úpätí vrchu Fair Mountain () v lesnatej oblasti pohoria Wicklow Mountains. "Glashaboy Brook" pramení na severozápadnom svahu vrchu Tonelagee () v nadmorskej výške cca , kým "Annalecka Brook" steká z južných svahov Mullaghcleevaunu () z nadmorskej výšky približne Od sútoku tečie rieka najprv na západ, z pravej strany priberá Ballinagee a výrazne meandruje. Postupne ďalej priberá Asbawn Brook a Glenogvore Brook zľava, Knockall Brook sprava a stáča sa smerom na sever. Zľava ešte priberá Douglas a Little Douglas Stream, a východne od obce Hollywood (neďaleko od osady Johnstown) ústi do vodnej nádrže Pollaphuca Reservoir. 

</doc>
<doc id="199457" url="https://sk.wikipedia.org/wiki?curid=199457" title="Kebab">
Kebab

Kebab (z , tiež kebap, kabab, kabob alebo kibob) je označenie jedla z grilovaného alebo na ražni pečeného mäsa. Pochádza zo stredného východu, strednej Ázie a južnej Ázie. 
Obyčajne je základom jahňacie alebo hovädzie mäso, ale používa sa aj kuracie mäso alebo ryby. Bravčové mäso sa nepoužíva v moslimských a židovských krajinách z náboženských dôvodov.

</doc>
<doc id="199458" url="https://sk.wikipedia.org/wiki?curid=199458" title="Kabab">
Kabab



</doc>
<doc id="199459" url="https://sk.wikipedia.org/wiki?curid=199459" title="Kebap">
Kebap



</doc>
<doc id="199460" url="https://sk.wikipedia.org/wiki?curid=199460" title="Kabob">
Kabob



</doc>
<doc id="199461" url="https://sk.wikipedia.org/wiki?curid=199461" title="Kibob">
Kibob



</doc>
<doc id="199462" url="https://sk.wikipedia.org/wiki?curid=199462" title="Ursela Monn">
Ursela Monn



</doc>
<doc id="199463" url="https://sk.wikipedia.org/wiki?curid=199463" title="Gyros">
Gyros

Gyros je grécke jedlo rýchleho občerstvenia, ktoré je zložené z orezaných plátkov mäsa pečeného na vertikálnom grile, ktorý sa otáča pred zdrojom tepla. Mieru prepečenia je možné meniť zmenou intenzity zdroja tepla a vzdialenosťou zdroja tepla od mäsa. Názov pochádza z gréckeho slova , lebo mäso sa otáča na ražni.
Názov "gyros" môže označovať aj celý sendvič z chleba pita, ktorý sa podáva s rôznymi šalátmi a omáčkami. Plnený je väčšinou paradajkami, cibuľou, hranolkami a omáčkou tzatziki. Niekedy sa týmto termínom označuje druh sendviča a nie samotná náplň.
Podobné jedlá sú arabské šáwarmá a mexické tacos al pastor, všetky sú odvodené od döner kebabu , ktorý sa prvýkrát spomína v 19 stor. v meste Bursa.

</doc>
<doc id="199464" url="https://sk.wikipedia.org/wiki?curid=199464" title="Gyro">
Gyro



</doc>
<doc id="199466" url="https://sk.wikipedia.org/wiki?curid=199466" title="KFC">
KFC

KFC môže byť:

</doc>
<doc id="199473" url="https://sk.wikipedia.org/wiki?curid=199473" title="Finančná politika">
Finančná politika

Finančná politika môže byť:

</doc>
<doc id="199474" url="https://sk.wikipedia.org/wiki?curid=199474" title="Rozdeľovacie znamienka">
Rozdeľovacie znamienka



</doc>
<doc id="199478" url="https://sk.wikipedia.org/wiki?curid=199478" title="Olej (všeobecne)">
Olej (všeobecne)

Olej má niekoľko podobných definícií:
Olej (presnejšie tzv. mastný olej) je prirodzenou súčasťou tzv. olejnatých rastlín, z ktorých sa získava lisovaním. Na technické účely sa olej získava z ropy, alebo sa vyrába synteticky.
Druhy olejov.
Delenie 1:
Delenie 2:

</doc>
<doc id="199480" url="https://sk.wikipedia.org/wiki?curid=199480" title="Tyrkysová">
Tyrkysová

Tyrkysová je modrozelená farba s vlnovou dĺžkou 500 – 520 nm. Názov je odvodený od minerálu tyrkys.

</doc>
<doc id="199484" url="https://sk.wikipedia.org/wiki?curid=199484" title="Minské kniežatstvo">
Minské kniežatstvo

Minské kniežatstvo (po bielorusky: "Менскае княства", po rusky: "Минское княжество") vzniklo na začiatku 12. storočia v roku 1101 oddelením od Polackého kniežatstva na území medzi riekami Svisloč, Drisa a Berezina. Súčasťou tohto kniežatstva boli mestá Minsk, Druck, Barysaŭ, Zaslavľ a iné.
Za vlády prvého kniežaťa kniežatstva Gleba Vseslaviča (1101 - 1119) vypuli vojny proti Kyjevskej Rusi (1104 a 1116). Gleb Vseslavič si však vo vojnách nevedel rady a skončil v Kyjeve v zajatí, kde čoskoro po roku 1119 umrel.
Vojny pokračovali aj za vlády nástupcu Gleba Vseslaviča - Rastislava Gleboviča. Po skončení jeho panovania vládu v kniežatstve prebral Izjaslav Mstislavič (1129 - 1132) vnuk Vladimíra II. Monomacha a syn Mstislava Veľkého. V polovici 12. storočia však Glebovi synovia navrátili Minské kniežatstvo do svojich rúk a skoncovali s pokusmi polackých kniežat, ktorí si ho chceli podmaniť. V roku 1164 s pomocou litovských vojsk sa Rastislavovi Glebovičovi podarilo poraziť polacké knieža Ragnvalda III. a posilniť nezávislosť Minského kniežatstva od Polackého kniežatstva. V druhej polovici 12. storočia však vplyv litovských kniežat na Minské kniežatstvo začal rásť. Od druhej polovice 13. storočia boli minské kniežatá fakticky vazalmi litovských kniežat. Tie si v roku 1326 definitívne pripojil knieža Gediminas, a tým sa celé Minské kniežatstvo stalo súčasťou Litovského veľkokniežatstva.

</doc>
<doc id="199487" url="https://sk.wikipedia.org/wiki?curid=199487" title="Linoleum">
Linoleum

Linoleum alebo lino je druh podlahovej krytiny. Je mäkké, vodeodolné, zvuk tlmiace, vyrobené na báze prírodného, alebo syntetického kaučuku, ktorý slúži ako spojivo pre výplň (korok, drevná hmota, tkanina, juta a pod.)
Často je zamieňané za podlahovú krytinu z PVC, linoleum je však hrubšie, mäkšie, viac pripomínajúce gumu.
História.
Po prvýkrát boli podlahové krytiny podobné linoleu vyrobené v roku 1844 E. Gollowayom. Pôvodne to bol korkový koberec, ktorého jednotlivé korkové časti boli spojené kaučukom alebo gutaperčou. 
V roku 1860 použil Walton ako spojivo korku namiesto kaučuku ľanový olej, odtiaľ názov linoleum, a kolofóniu (živica), ktoré sa stali základom výroby linolea. V niektorých typoch 
sa miesto korku v súčasnosti používa drevená múčka a podkladovou viažúcou vrstvou je jutová tkanina. 
Linoleum je 100% prírodný produkt, biologicky odbúrateľný, nenarušujúci životné prostredie. Od polovice 20. storočia je nahrádzané podlahovinami z polyvinylchloridu ("PVC"). Tieto sú menej horľavé, ľahšie, jednoduchšie vyrobiteľné a tým lacnejšie. Tak isto je možné na nich vytvoriť potlač imitujúcu iné povrchy - drevo, kameň a pod. Výhodami linolea sú aj možnosť lepenia a nižšia schopnosť nabiť sa statickou elektrinou ako PVC.
Použitie.
Linoleum je pre svoje hygienické a nealergénne vlastnosti využívané v priestoroch, kde žijú alergici, v nemocniciach a zdravotníckych zariadeniach. Rozmanitosť vzorov a intarzií rôznych farieb a tvarov vylepšuje vzhľad interiérov. Nevýhodou je nutnosť ošetrovania povrchu voskovaním, pretože bez úpravy povrch linolea oxiduje.

</doc>
<doc id="199488" url="https://sk.wikipedia.org/wiki?curid=199488" title="Rastislav (Polacké kniežatstvo)">
Rastislav (Polacké kniežatstvo)

Rastislav Glebovič (po bielorusky: "Расьціслаў Глебавіч") (* 1090 - † 1161/1162), minské (1140 - 1151 a 1158 - 1161/1162) a polacké knieža (1151 - 1158), syn minského kniežaťa Gleba Vseslaviča (1101 - 1119) prvého panovníka v Minskom kniežatstve.
Počas svojej vlády sa snažil o osamostatnenie Minska od Polackého kniežatstva. Po uväznení Ragnvalda III. minskými kniežatami, ho v roku 1151 Polačania zvolili za polacké knieža. Minské kniežatstvo v tom čase zdedil jeho brat Volodar Glebovič. Dňa 23. októbra 1157 na základe podpisu mierovej zmluvy medzi Dánskom a Minským kniežatstvom sa jeho príbuzná Sofia Volodarovna (dcéra Volodara Gleboviča) vydala za dánskeho kráľa Waldemara I..
V roku 1158 zaútočil na Druck, aby pomstil obyvateľstvo, ktoré vyhnalo odtiaľ jeho syna Gleba Rastislaviča. Mesto sa mu však nepodarilo obsadiť, pretože jeho bratia podpísali mier s Ragnvaldom III.. Navyše, v tom istom roku (1158) ho chceli polačania zavraždiť, svoj úmysel však zmiernili (zbavili ho vlády) a poslali ho do Minského kniežatstva, kde vládol do svojej smrti. Na prázdny polacký trón 8. júla 1158 opätovne zvolili Ragnvalda III.. Ten však s pomocou smolenských kniežat získal mesto Zaslavľ a po neúspešnom desaťmesačnom obliehaní Minsku podpísal s Rastislavom Glebovičom mierovú zmluvu.
Opäť však medzi Rastislavom Glebovičom a Ragnvaldom III. nastalo obdobie vojen. Hoci sa Ragnvaldovi III. spočiatku darilo, keď v roku 1160 počas výpravy na Minsk vyslobodil niekoľko svojich ľudí z väzenia a vrátil im majetky. V roku 1161 však z nepochopiteľných dôvodov znova vyprovokoval vojnu, ktorá bola preňho osudnou.
V roku 1162 Rastislav Glebovič umrel a minským kniežaťom sa stal Volodar Glebovič (1151 - 1158 a 1162).

</doc>
<doc id="199491" url="https://sk.wikipedia.org/wiki?curid=199491" title="Mále Atolu Uturuburi">
Mále Atolu Uturuburi



</doc>
<doc id="199493" url="https://sk.wikipedia.org/wiki?curid=199493" title="Izjaslav III. (Polacké kniežatstvo)">
Izjaslav III. (Polacké kniežatstvo)

Izjaslav III. Vasilevič (po bielorusky: "Усяслаў Васількавіч", "Усяслаў III") (* 1100 - † po 1180) polacké knieža (1162 - 1167 a 1167 - 1180) a syn Vasiľa I. Sviatoslaviča.
Prvé obdobie vlády (1162 - 1167).
Na trón sa dostal po roztržke (bitke) medzi Ragnvaldom III. a Volodarom Glebovičom v roku 1162. Po nej sa už Ragnvald III. do Polackého kniežatstva nevrátil, pretože bolo spustošené. Čoskoro však umrel. Polačania si teda za panovníka svojho kniežatstva vybrali Izjaslava II. Vasilieviča z Vicebska . Počas svojej vlády, namierenej proti minským kniežatám, ho podporovali nielen obyvatelia, ale aj jeho spojenci - smolenské kniežatá.
Druhé obdobie vlády (1167 - 1180).
Jeho vláda sa však skončila v roku 1167, keď litovské vojská vrhli do žalára vo Vicebsku a na tróne ho vystriedal Volodar Glebovič. Po jeho krátkom jednoročnom panovaní (1167) sa však s pomocou smolenského kniežaťa Romana, od ktorého sa dozvedel, že tiahne proti Volodarovi, dostal z väzenia a znova sa stal polackým kniežaťom. V roku 1180 však smolenským kniežatám vyhlásil vojnu, koncom ktorej zomrel.

</doc>
<doc id="199494" url="https://sk.wikipedia.org/wiki?curid=199494" title="Sklená vata">
Sklená vata

Sklen(en)á vata alebo sklen(en)á vlna je tepelno a zvukovo izolačný materiál vyrobený zo sklenených vláken. Sklo je obvykle pre zvýšenie pružnosti a zníženie lámavosti upravené. Úprava spočíva jednak v pridávaní hliníka (Al) do taveniny skla, alebo obalením vláken do vinylacetátových disperzií. Sklenená vata sa vyrába z 6 – 9 μm hrubých vláken. Vlákno je odolné voči vysokým teplotám – do 550 °C.
Vlákna sa sekajú a stlačeným vzduchom nafúkajú do vrstvy požadovanej hrúbky, ktorá sa následne lisuje do pásu. Ten sa reže na jednotlivé dosky.
Vata či už vo forme dosák, alebo voľná sa používa hlavne ako tepelná izolácia. 
Výhody.
Výhodou je, že materiál je anorganický, sterilný, nealergický, nehorľavý, do stanovenej teploty nemäknúci, odolný voči olejom, riedidlám a väčšine bežných chemických látok (okrem kyseliny fosforečnej, hydrofluórovej a silných zásad), nehnijúci, nenasakujúci, vodeodolný, nenapádajú ho huby, baktérie ani vyššie živočíchy napr. hlodavce, má vysokú pružnosť, stlačiteľnosť, dlhodobú stálosť (ak nie je mechanicky namáhaný, je prakticky večný). Zároveň je to však čisto prírodný materiál, ktorý sa mechanickým pôsobením mení na kremičitý prach, ktorý je bežnou súčasťou pôdy.
Nevýhody.
Nevýhodou sú samotné sklené vlákna, ktoré sú tenké a zabodávajú sa do ľudskej pokožky, z ktorej sa ťažko odstraňujú. Nebezpečné sú zvlášť pre oči a dýchacie cesty. Z dýchacích ciest sa uvoľňuje len postupne hlienom alebo zarastá v tkanive pľúc, kde je tento materiál potom prakticky nevylúčiteľný. Existujú dohady, že v pľúcach môže pôsobiť karcinogénne. Pri manipulácii so sklenou vatou sa odporúča používať respirátor.

</doc>
<doc id="199496" url="https://sk.wikipedia.org/wiki?curid=199496" title="Severný Malé">
Severný Malé



</doc>
<doc id="199497" url="https://sk.wikipedia.org/wiki?curid=199497" title="Severný Male">
Severný Male



</doc>
<doc id="199498" url="https://sk.wikipedia.org/wiki?curid=199498" title="Severné Malé">
Severné Malé



</doc>
<doc id="199500" url="https://sk.wikipedia.org/wiki?curid=199500" title="Medzinárodný devízový trh">
Medzinárodný devízový trh

Forex je skratka z anglických slov Foreign Exchange (výmena cudzích mien), často sa tiež označuje skratkou FX alebo ako trh s menou či obchodovanie s devízami. Ide o decentralizované obchodovania, kedy dochádza ku zmene jednej meny za druhú s cieľom zarobiť. K ziskom dochádza vďaka premennému kurzu medzi menami. Obchodník sa vždy snaží sledovať vývoj svetových mien a v pravý okamih uskutočniť výmenu jednej meny za druhú.
Samotná výmena neprebieha na jednom mieste (burze) ako je tomu u akcií, ale naopak decentralizovane. S Forexom môže obchodovať každý trebárs aj doma zo svojho počítača za pomoci sprostredkovateľskej firmy, -čo môže byť najčastejšie: Brokerská spoločnost, príp. samotná Banka s prístupom na Forexový Trh
História.
Dôležitým míľnikom pre vznik forexového trhu boli 70. roky 20. storočia, keď sa upustilo od politiky zlatého štandardu a zaviedol sa pohyblivý výmenný kurz. Ako i u iných obchodných artiklov je i u forexu dôležitý pomer ponuky a dopytu, ktorý ovplyvňuje jednotlivé kurzy.
Zo začiatku bol forexový trh určený predovšetkým veľkým investorom ako sú banky a iné finančné inštitúcie. Časom sa však forex otvoril aj pre drobnejších investorov. Dnes môže začať na devízovom trhu obchodovať každý, pretože minimálny vstupný kapitál sa pohybuje už od 1€; však táto prax, ak sa používa na špekulatívne účely, považuje sa to negatívne ako obaja individuálneho správania a pretože spôsobuje potenciálne poškodenie reálnej ekonomiky a spoločné dobro..
Obchodovanie s menovými pármi sa rozrástlo len medzi aprílom 2007 a aprílom 2010 o 20 % a od roku 2004 sa viac ako zdvojnásobilo.
Forexový trh je v súčasnosti najväčším finančným trhom na svete. Každodenný obrat sa odhaduje priemerne na 5.3 bilióna USD.
Špecifiká forexového trhu.
Forexový trh má hneď niekoľko špecifík, ktorými sa odlišujú od ostatných finančných trhov:
Pákové obchodovanie na forexe.
Ako pákové obchodovanie sa vo všeobecnosti vo finančníctve označuje technika slúžiaca k znásobeniu ziskov (alebo strát). Najčastejším spôsobom pákového obchodovania je požičiavanie peňazí, nákup dlhodobého majetku alebo použitie finančných derivátov.
Pri forexe umožňuje pákové obchodovanie investorom predávať a kupovať aktíva, ktorých hodnota je väčšia než koľko má investor na účte. To so sebou nesie však určité riziká - investor prekračuje výšku svojho kapitálu a pri negatívnom výkyve trhu môže utrpieť značné straty. Je teda nutné veľmi pozorne sledovať vývoj marží.
Najväčší obchodníci s menami.
Medzi najväčších obchodníkov na forexovom trhu patria veľké svetové banky. Prvenstvo drží Deutsche Bank s 15,64% podielom. Druhé je Barclays Capital s podielom 10,75 % a tretí UBS AG s podielom 10,59 %. Prvých desať najväčších obchodníkov si medzi seba rozdeľuje viac ako 77 % celého forexového trhu.
Okrem investičných bánk na forex trhu obchodujú aj nasledovné subjekty:
Najčastejšie obchodované meny.
S menami sa vždy obchoduje v páre, tzn. jedna mena sa vymieňa za druhú. Textové označenie je XXXYYY alebo XXX / YYY, kde XXX a YYY je trojmiestny kód meny štandardizovaný podľa ISO 4217. Mena XXX je základnou menou, ktorá sa vymieňa za menu YYY. Napríklad notácia EURUSD (EUR / USD) 1,5456 udáva cenu eura vyjadrenú pomocou amerického dolára, tzn. 1 € = $ 1,5456.
Medzi najčastejšie obchodované meny na forexovom trhu patrí americký dolár (USD - $), euro (EUR - €), japonský yen (JPY - ¥), britská libra (GBP - £), austrálsky dolár (AUD - $), švajčiarsky frank ( CHF - Fr) a kanadský dolár (CAD - $).
Referencie.
Automatické obchodovanie na Forexe - manuál ako obchodovať kopírovaním obchodov najlepších profesionálov

</doc>
<doc id="199501" url="https://sk.wikipedia.org/wiki?curid=199501" title="Volodar (Polacké kniežatstvo)">
Volodar (Polacké kniežatstvo)

Volodar Glebovič (po bielorusky: "Валадар Глебавіч") (* 1090 - † po 1167), minské (1151 - 1158 a 1162) a polacké knieža (1167), syn minského kniežaťa Gleba Vseslaviča a brat Rastislava Gleboviča.
Dňa 5. júna 1135 sa oženil s dcérou Boleslava III. Krivoústeho (vdovou švédskeho kráľa Magnusa Silného). Podľa jednej z vezii bol tento manželský zväzok uzatvorený s cieľom uzatvoriť zväz polackých kniežat s Boleslavom III. proti dánskemu kráľovi Erikovi II. a následníkom kyjevského kniežaťa Vladimíra Monomacha.

</doc>
<doc id="199508" url="https://sk.wikipedia.org/wiki?curid=199508" title="Lecco">
Lecco

Lecco je hlavné mesto rovnomennej provincii v Lombardsku. Podľa údajov z roku 2006 je počet obyvateľov mesta 47 000. Nachádza sa 50 km severne od Milána a leží na juhovýchodnom konci jazera Como. Jazero sa zužuje na rieku Adda, v meste boli vybudované mosty cez ňu pre lepšiu komunikáciu. V Lecce sa nachádzajú tri mosty: most Azzone Viscontiho, most Kennedyho a most Alessandra Manzoniho.
Hospodárstvo mesta bývalo založené na priemysle, hlavne železnom, v súčasnosti je dominantným hlavne tretí sektor.
Sídli tu futbalový klub Calcio Lecco 1912, ktorý hrá v Serie C1.
Externé odkazy.
Oficiálna stránka

</doc>
<doc id="199514" url="https://sk.wikipedia.org/wiki?curid=199514" title="Rečnícka otázka">
Rečnícka otázka

Rečnícka otázka (iné názvy: rétorická otázka, básnická otázka, deliberatívna otázka, rozvažovacia otázka) je otázka, ktorá aj napriek opytovacej intonácii obsahuje tvrdenie, záver myšlienky.
Ako poetický a rétorický prvok bola známa už v antike. Používala sa vo všetkých žánroch rečníckeho štýlu. Dnes je príznakom patetického štýlu. Na doplňovaciu rečnícku otázku začínajúcu sa opytovacím zámenom sa očakáva záporná odpoveď ("Kto z vás je proti prírode? Nikto."), na zisťovaciu otázku obsahujúcu zápor ("Či nechceme sa mať všetci lepšie? Áno.") kladná odpoveď. Na rečnícku otázku často nečakáme odpoveď, lebo vyplýva z textu.
"„zbíjal som ja, zbíjal sedem rôčkov v lete:"
"a vy že odkedy ten biedny ľud drete?!“" (J. Botto, Smrť Jánošíková)

</doc>
<doc id="199515" url="https://sk.wikipedia.org/wiki?curid=199515" title="Rečnícke zvolanie">
Rečnícke zvolanie

Rečnícke zvolanie alebo básnické zvolanie alebo exklamácia vyjadruje citový vzťah autora k obsahu výpovede. Prejavuje sa to vo forme zvolacej vety, často v rozkazovacom spôsobe:
"A ty, mor ho! - hoj, mor ho! detvo môjho rodu,"
"kto kradmou rukou siahne na tvoju slobodu;" (S. Chalupka, Mor ho!) "

</doc>
<doc id="199516" url="https://sk.wikipedia.org/wiki?curid=199516" title="Básnická figúra">
Básnická figúra



</doc>
<doc id="199517" url="https://sk.wikipedia.org/wiki?curid=199517" title="Parentéza (jazykoveda)">
Parentéza (jazykoveda)

Parentéza (gréc. παρένθεσις - vsuvka) alebo vsuvka je samostatný, do vety vsunutý výraz alebo veta. Prináša doplnkovú informáciu, ktorá vysvetľuje a zdôvodňuje predchádzajúcu časť výpovede. V umeleckom štýle sa vyskytuje v reči postáv i v reči rozprávača:
""Kto sa trochu lepšie díval po Tichej doline, videl všeličo: Nielen to, že tam možno robiť pekné túry, niekedy aj enormne exponované - ako to robil Mišo Pogáň s generálom Laudonom - nielen to, že sa tam dobre lyžovať na všelijakom snehu a v chate sa večer zabávať... V Tichej doline bolo aj niečo iného." (A. Bednár, Sklený vrch)"

</doc>
<doc id="199518" url="https://sk.wikipedia.org/wiki?curid=199518" title="Pejoratívum">
Pejoratívum

Pejoratívum () je slovo so záporným expresívnym zafarbením, so zhoršovacím, hanlivým významom (napr. hlupák, babroš, nafúkanec). Poukazuje na negatívne ľudské vlastnosti.
Pejoratívnosť je zhoršovací, hanlivý, zhoršujúci, príhanlivý význam. Slovo môže byť pejoratívne samo osebe, alebo v určitom kontexte.
Opakom pejoratíva je melioratívum (zjemňujúce slovo).

</doc>
<doc id="199519" url="https://sk.wikipedia.org/wiki?curid=199519" title="Pleonazmus">
Pleonazmus

Pleonazmus (gréc. πλεονασμός - prebytok, nadbytok) je štylistická figúra, ktorá sa zakladá na opakovaní a hromadení slov rovnakého alebo blízkeho významu. Obyčajne ide o (chybné) nadbytočné hromadenie synonymických výrazov rôzneho slovného druhu. Pleonazmom sa výpoveď spomaľuje alebo určitá skutočnosť zdôrazňuje.
Nezámerné pleonazmy sú najčastejšie dôsledkom neznalosti významu slov a považujú sa za štylistickú chybu. Napríklad keďže slovo "darček" znamená "vec danú alebo získanú zadarmo", je zbytočné za ňu umiestňovať slovo "zdarma."
Pleonazmy podľa počtu slov.
Najčastejšie sa v jazyku vyskytujú dvojslovné pleonazmy ("židovská synagóga, pôvodný originál, jedinečný unikát, ja osobne [si myslím...]"), prípadne aj viacslovných pomenovaní (biftek z hovädzieho mäsa).
V jazyku sa môžu vyskytovať aj jednoslovné pleonazmy. Najčastejšie vznikajú nadbytočnou predponou, napr. pridaním predpony "naj-" ("najjedinečnejší)."
Pleonazmy podľa oblasti jazyka.
Pleonazmus môže mať charakter lexikálny (darček zdarma) alebo syntaxový, keď sa uvádza slovo, ktoré nie je z pohľadu gramatiky potrebné.
Príklady syntaktických pleonazmov.
Príkladom je v angličtine pripájanie vedľajšej vety pomocou "that": I know "that" you are coming.

</doc>
<doc id="199520" url="https://sk.wikipedia.org/wiki?curid=199520" title="Sarkazmus">
Sarkazmus

Sarkazmus (gréc. sarkadzein - zatínať do mäsa) je uštipačný, bezohľadný, zraňujúci výsmech sprevádzaný cynickým autoritatívnym postojom. Zvyčajne vyjadruje aj pohŕdanie. Na rozdiel od irónie, ktorá chce byť pochopená, sarkazmus komunikáciu skôr prerušuje a odmieta. 

</doc>
<doc id="199521" url="https://sk.wikipedia.org/wiki?curid=199521" title="Pejoratíva">
Pejoratíva



</doc>
<doc id="199522" url="https://sk.wikipedia.org/wiki?curid=199522" title="Parentéza">
Parentéza

Parentéza môže byť:

</doc>
<doc id="199523" url="https://sk.wikipedia.org/wiki?curid=199523" title="Rétorická otázka">
Rétorická otázka



</doc>
<doc id="199524" url="https://sk.wikipedia.org/wiki?curid=199524" title="Rečnícka figúra">
Rečnícka figúra



</doc>
<doc id="199527" url="https://sk.wikipedia.org/wiki?curid=199527" title="Boris (Polacké kniežatstvo)">
Boris (Polacké kniežatstvo)

Boris Davidovič (po bielorusky: "Барыс Давыдавіч") (* 1130 - † 1186) polacké knieža (1180 - 1186) a príbuzný Eufrozíny Polackej.
Záhadný panovník.
Tohto panovníka nespomínajú ani ruské ani livónske historické kroniky. Na základe poznámok Vasilija Nikolajeviča Tatiščeva je známy len z Polackého letopisu, ktorého existencia sa datuje približne do roku 1217.
Letopis a udalosti v ňom popísané viacerí ruskí historici považujú za kontraverzné:

</doc>
<doc id="199531" url="https://sk.wikipedia.org/wiki?curid=199531" title="Tatrikum">
Tatrikum

Tatrikum je najspodnejšia obnažená tektonická jednotka Centrálnych Západných Karpát. Z hľadiska pásmovej stavby je ich najexternejšou jednotkou. Vo vzťahu k naň nasunutým celkom je chápané ako relatívne autochtónna jednotka. Kryštalinikum tatrika spolu s obalovými sekvenciami a subtatranskými príkrovmi tvorí pásmo jadrových pohorí, kde vystupuje v terciérnych hrasťových štruktúrach Malých Karpát, Považského Inovca, Tribeča, v Strážovských vrchoch, Žiari, Malej a Veľkej Fatre, Tatrách a Ďumbierskych Tatrách. Tatrikum podľa dnešných predstáv nemá plne porovnateľný ekvivalent vo Východných Alpách, avšak jeho severná (vonkajšia) časť môže čiastočne pripomínať unterostalpin, najmä semmeringský príkrov, od ktorého sa však odlišuje viacerými osobitosťami, najmä slabou alpínskou metamorfózou.
Označenie "tatrikum" (u Andrusova pôvodne "tatridy") je odvodené od prvých študovaných typových oblastí v Tatrách a ďumbierskej časti Nízkych Tatrier.
Geologická stavba.
Štruktúrna pozícia.
Tatrikum je plošne najvýznamnejšou tektonickou jednotkou Karpát na území Slovenska a najväčším celkom Centrálnych Západných Karpát. Na seizmických rezoch má tvar doskovitého asi 10 km hrubého, miestami nahor vyklenutého telesa, ktoré na juhu nadväzuje na fundament fatrika zakorenený v spodnej kôre pod veporickým klinom. Na povrchu je rozhraním medzi tatrikom a veporikom násun označovaný ako čertovická línia. Predpokladá sa, že v hĺbke svojej severnej časti by malo tatrikum prekrývať oceánske komplexy váhika. Na povrchu sú v tejto časti pozorované viaceré násuny na predpolie. Tatrikum na východe aj na západe postupne vykliňuje. Pôvodne tvorilo súvislú oblasť, počas treťohôr však bolo postihnuté zlomovou tektonikou, ktorá spôsobila poklesy niektorých krýh a tým vznik naložených panví.
Vonkajšia (severná) časť tatrika je niektorými autormi označovaná ako infratatrikum. Do infratatrika sú však začleňované viaceré horninové komplexy, medzi ktorými však nemožno dokumentovať žiadnu štruktúrnu ani paleogeografickú súvislosť, čo na vymedzenie infratatrika ako samostatnej podjednotky tatrika vrhá pochybnosti.
V niektorých pohoriach je tatrikum skomplikované čiastkovými násunmi a prevrátenými vrásami (napr. Malé Karpaty, Považský Inovec, Tatry, Tríbeč).
Fundament.
Celok tatrika pozostáva z komplexov hornín kryštalinického fundamentu predalpínskeho veku a jeho mladopaleozoického až mezozoického sedimentárneho obalu. Kryštalinikum tvoria granitoidy a metamorfity, hlavne ruly a migmatity, menej amfibolity, svory a fylity. Prevažujú granitoidy, z premenených hornín ich stredne až vyššiestupňové variety. V minulosti sa pre metamorfity tatrika vyššieho stupňa používal termín tatranská "séria" neskôr jarabská "séria". Dnes sú oba termíny považované za prekonané a nepoužívajú sa. Všeobecne sa usudzuje, že kryštalinikum tatrika bolo konsolidované počas hercýnskej (variskej) orogenézy intrúziami granitov a výraznou metamorfózou, ktorá zotrela znaky starších magmatických aj usadených hornín. 
Granitoidy tatrika pozostávajú z troch hlavných typov:
Pri hercýnskom vrásnení boli príkrovy kryštalinika presúvané približne zo severu na juh, čo malo za následok, že horninové komplexy, ktoré sa nachádzali viac na severe boli viac postihnuté metamorfózou. V priestore tatrika po tejto orogenéze nasledoval v spodnom karbóne výzdvih a erózia vzniknutej horskej reťaze.
Obalové jednotky.
Nad kryštalinikom ležia väčšinou druhohorné (mezozoické) súvrstvia označované ako obalové jednotky tatrika. V jednotlivých pohoriach má obal svoje špecifiká a označuje sa lokálne podľa názvov pohorí. Všeobecne však na základe mezozoického (hlavne jurského) sledu vyčleňujú dva typy sukcesií: hlbokovodná – šiprúňska a plytkovodná – vysokotatranská.
Vrchné paleozoikum až trias.
V niektorých pohoriach, hlavne z Považského Inovca a Malej Fatry sú zachované miestami aj viac ako 500 m hrubé mladopaleozoické (karbónske a hlavne permské) vulkanoklastiká a sedimenty (v Považskom Inovci označované ako kálnická skupina). Permské sedimenty sú ešte častejšie a nachádzajú sa i v Malých Karpatoch a Tatrách (devínske a meďodolské súvrstvie). Mezozoická sedimentácia je spoločná pre všetky oblasti tatrika. Začala sa sa v spodnom triase – skýte terigénnymi pieskovcami (hlavne kremencami) lúžňanského súvrstvia. Vyššiu časť lúžňanského súvrstvia tvoria jemnozrnné kremence až bridlice so sľudou, v minulosti označované ako werfénske bridlice. Po ich depozícii, resp. v ich najvyššej časti nastúpila karbonátová sedimentácia (v anise – gutensteinské vápence, v ladine až karne – ramsauské dolomity). Vo vrchnom triase – noriku sedimentovalo lagunárne ílovcové až piesčité súvrstvie karpatského keupru. V réte väčšinou pozorovať hiát alebo dokonca terestrické sedimenty tomanovského súvrstvia (so stopami dinosaurov rodu Liliensternus), iba miestami sa nachádzajú plytkovodné organodetritické až biohermné vápence. Tieto horniny však boli často oderodované pri vrchnojurskom riftingu.
Spodná jura až spodná krieda šiprúnskeho typu.
Od spodnej jury možno rozčleňovať dva sedimentačné vývoje. Vyjadrujú rozpad kontinentu, ktorý vznikol pri hercýnskom vrásnení. Rifting, teda rozpad Pangey mal na území dnešných Západných Karpát za následok vznik vyzvihnutých (plytšie panvy alebo erózia) a poklesnutých priestorov (hlbšie panvy). Sedimentárny záznam sa začína v hlbokovodnom slede (hlbších panvách) krinoidovými a piesčitými vápencami s rohovcami (trlenského súvrstvia) v hetanži a sinemúre. Mladšie pliensbachsko-toarské allägauské súvrstvie tvoria slieňovce (fleckenmergel) a nadložnými kremitými spikulitmi, označovanými ako „kremitý fleckenmergel“, ktoré sú álenského veku. V ich nadloží sa nachádzajú strednojurské (bajok až oxford) rádioláriové vápence až rádiolarity ždiarskeho súvrstvia a hľuznaté vápence adnetského súvrstvia. Vo vrchnej jure začali prevládať v oboch oblastiach aptychovo-sakokómové vápence (kimeridž) a v najvyššej jure kalpionelové vápence (titón). Spodnokriedová sedimentácia pokračovala tmavým slieňovcovým lučivnianskym súvrstvím. Na rozhraní jury a kriedy prebiehal v Západných Tatrách aj limburgitový (alkalicko bazaltový) vulkanizmus, ktorý nebol dokumentovaný v iných častiach tatrika. V hlbších oblastiach prevládala sedimentácia slienitých vápencov s rohovcami, ktorá postupne prechádzala do porubského súvrstvia, ktoré tvorili vápnité pieskovce, až bridlice lokálne i brekcie a zlepence obsahujúce klasty exotických hornín. Porubské súvrstvie predstavovalo synorogénne sedimenty, ktoré sa usadzovali v predpolí pohybujúcich sa násunov v interných častiach orogénu. Sedimentácia sa na väčšine územia skončila v strednej kriede v cenomane, iba lokálne v Tatrách a Veľkej Fatre pretrvávala až do spodného turónu. Po tomto období sa na tatrikum pomerne rýchlo nasunuli príkrovy fatrika a vzápätí aj hronika.
Spodná jura až spodná krieda vysokotatranského typu.
Plytkovodný sled sa vyznačuje dlhším obdobím erózie alebo hiátom. Plytkovodné sledy sú v dôsledku veľkých odlišností plytkovodnej sedimentácie často pomerne variabilné. Vo Vysokých Tatrách sedimentácia na začiatku jury pokračovala pieskovcami a piesčito-krinoidovými vápencami. V niektorých iných pohoriach, napr. v Malých Karpatoch tvoria najstaršie jurské sedimenty až vrchnokriedové (bajocko-batské) krinoidové vápence (trlenské a hierlatzské súvrstvie). Nad nimi možno nájsť pelitomorfné alebo hľuznaté vápence, ktoré siahajú až do najvyššej jury. Miestami sa kimeridži a titóne usadili aj sakokómové vápence. V plytkovodných oblastiach v spodnej kriede ďalej sedimentovali organodetritické urgónske vápence (plytkovodné biodetritické). Podobne ako v hlbokovodnej sukcesii bola sedimentácia zakončená turbiditovým porubským súvrstvím.

</doc>
<doc id="199533" url="https://sk.wikipedia.org/wiki?curid=199533" title="Vladimír I. (Polacké kniežatstvo)">
Vladimír I. (Polacké kniežatstvo)

Vladimír I. Volodarovič Polacký (po bielorusky: "Уладзімер Полацкі") v kronikách tiež Vladimírko Volodarevič ("Владимирко Володаревич") alebo Woldemaro de Ploceke (* 1140 - † 1216), minské (1182 - 1186) a polacké knieža (1186 - 1216), syn Volodara Gleboviča.
Pôvod.
Pôvod kniežaťa Vladimíra I. Polackého je sporný a nedá sa porovnávať s ostatnými kronikami, pretože ho určite spomína iba letopisec Henrich Let v Kronike Livónska. Z historického hľadiska však niet o postave tohto kniežaťa pochýb.

</doc>
<doc id="199535" url="https://sk.wikipedia.org/wiki?curid=199535" title="Suharto">
Suharto

Suharto (* 8. jún 1921, Kemusuk, Yogyakarta - † 27. január 2008, Jakarta, Indonézia) bol indonézsky vojenský a politický vodca. V Indonézskej národnej revolúcii slúžil ako vojenský dôstojník, ale najznámejší je ako dlhovládnúci druhý prezident Indonézie, keď v úrade pôsobil od roku 1967 do roku 1998. Suharto označený za najskorumpovanejšieho lídra sveta. Okrem toho bol známy svojou diktátorskou vládou a masakrami disidentov.
Suharto schválil v roku 1975 rozsiahlu inváziu do Východného Timoru, po ktorej v júli 1976 nasledovala jej oficiálna anexia ako 27. provincie Indonézie s názvom Východný Timor. Partizánsky odpor prinútil vládu udržiavať silné vojenské sily na polostrove až do roku 1999. Rôzne odhady uvádzajú, že počas indonézskej nadvlády (1974 – 1999) došlo vo Východnom Timore k 90000 – 213600 úmrtiam súvisiacim s konfliktom.
V roku 2025 Indonézia zaradila Suharta na zoznam národných hrdinov, a to aj napriek námietkam aktivistov.

</doc>
<doc id="199538" url="https://sk.wikipedia.org/wiki?curid=199538" title="Izraelská vesmírna agentúra">
Izraelská vesmírna agentúra

Sochnut ha-halal ha-Jisraelit hebr. סוכנות החלל הישראלית – "sochnut ha-halal ha-jisraelit"; angl. Israel Space Agency, slov. Izraelská vesmírna agentúra (skratka: ISA) je izraelská štátna agentúra zaoberajúca sa vesmírom.
História.
Agentúra bola založená v júni roku 1983 ako hlavná koordninátorka kozmického programu Izraela nadväzujúca na Národný úrad pre kozmický výskum známy skôr pod skratkou NCSR (National Committee for Space Research), ktorý bol založený v roku 1960.
Súčasný program.
Kozmická agentúra je zameraná na vysielanie vojenských a komerčných družíc do vesmíru. Na rozdiel od väčšiny kozmických agentúr sú jej hlavnou náplňou vojenské a komerčné projekty, ktoré zďaleka predbehujú vedecké projekty. Spolu s Ruskom a Dánskom vypustí TAUVEX (Tel-Aviv UV Explorer), ktorý má slúžiť na výskum UV vĺn, na rakete Proton.
Zázemie.
ISA má dobré priemyselné zázemie. Izrael je vysoko industrializovaný, čo poskytuje dobré východiská pre budovanie zložitých družíc. Izrael je tradičným silným spojencom USA, ktoré Izrael podporujú (či už ide o predaj zbrojných systémov, technológií alebo o finančnú pomoc a pôžičky). Úzko spolupracujú aj agentúry ISA a americká NASA. Ročný rozpočet agentúry sa pohybuje okolo 50 miliónov dolárov.
Izrael vstúpil medzi krajiny s kozmickým programom vypustením prvého satelitu v roku 1988. Išlo o satelit z radu OFEQ. Ďalším medzníkom bola havária raketoplánu Columbia, na ktorej palube zahynul prvý izraelský kozmonaut plukovník Ilan Ramon. V súčasnosti ISA vyvíja nový rad pozorovacích teleskopov a malých (lacných) družíc.

</doc>
<doc id="199543" url="https://sk.wikipedia.org/wiki?curid=199543" title="Brezalauspurc">
Brezalauspurc



</doc>
<doc id="199544" url="https://sk.wikipedia.org/wiki?curid=199544" title="Vynález skazy">
Vynález skazy

"O rovnomennom filme pozri Vynález zkázy."
Vynález skazy () je fantasticko-dobrodružný román Julesa Verna varujúci pred nebezpečenstvom zneužitia vedeckých objavov. Pirát Ker Karaje (alias gróf d'Artigas) unesie zo sanatória Heatful-House na americkom pobreží francúzskeho vynálezcu Thomasa Rocha a jeho ošetrovateľa Gaydona (inžiniera Simona Harta) na škuner Ebbu a potom ho prevezie do svojho úkrytu na Back-Cupe, aby sa zmocnil jeho vynálezu (bleskometu). Roch je zaujatý vynálezom a spolupracuje za peniaze s pirátmi. Neskôr Simon Hart pošle v malom súdku správu, ktorú nájdu na Bermudách. O vynález majú záujem mnohé strany, z nebezpečných situácií únoscovia vyviaznu najskôr s jeho pomocou. Vynálezca si uvedomí svoje postavenie až vtedy, keď má zbraň otočiť proti lodi so zástavou svojej vlasti. Obráti svoj vynález proti pirátom, vyhodí ostrov do povetria a sám pri výbuchu zahynie. 
Adaptácie.
Podľa románu natočil český režisér Karel Zeman film "Vynález zkázy" (1958).

</doc>
<doc id="199548" url="https://sk.wikipedia.org/wiki?curid=199548" title="Bruno Baião">
Bruno Baião

Bruno Baião (* 28. september 1985 - † 15. máj 2004) bol portugalský futbalista, kapitán jedného z mládežníckych portugalského klubu S.L. Benfica. Zomrel na zástavu srdca.

</doc>
<doc id="199550" url="https://sk.wikipedia.org/wiki?curid=199550" title="Steven Seagal">
Steven Seagal

Steven Frederic Seagal najviac známy ako Steven Seagal (* 10. apríl 1952) je americký herec, režisér, scenárista, a bluesový spevák ktorý má americké, srbské a ruské občianstvo. Do všeobecného povedomia vstúpil predovšetkým vďaka úlohám v akčných filmoch zo začiatku 90. rokov, ako napríklad "Prepadnutie v Pacifiku" alebo "Bleskový muž". Okrem kultúry sa venuje ochrane prírody a Aikidu, (7 Dan).
So spoločníkom Juliusom R. Nassom sú spoluvlastníkmi produkčnej spoločnosti Seagal/Nasso Productions.

</doc>
<doc id="199552" url="https://sk.wikipedia.org/wiki?curid=199552" title="Vexilológia">
Vexilológia

Vexilológia (z latinského "vexillum" = prápor rímskych kohort) je historická vedná disciplína, ktorá sa zaoberá výskumom vlajok, práporov, štandárd a iných podobných symbolov.

</doc>
<doc id="199554" url="https://sk.wikipedia.org/wiki?curid=199554" title="Pan European Game Information">
Pan European Game Information

Pan European Game Information (PEGI) je európsky systém hodnotenia obsahu elektronických hier. Systém vyvinula Európska federácia interaktívneho softvéru ("Interactive Software Federation of Europe", ISFE) a začal sa používať v Apríli 2003. Momentálne PEGI používa 30 krajín Európy.
Systém PEGI slúži na to, aby sa spotrebitelia nestretli s hrami, ktoré nie sú vhodné pre ich vekovú kategóriu. Systém podporujú popri najväčších výrobcoch konzol, ako sú napríklad PlayStation, Xbox a Nintendo aj vydavatelia a vývojári interaktívnych hier v celej Európe.
Hodnotenia podľa veku.
PEGI má päť vekových kategórií, v Portugalsku sa používa mierne modifikovaný štandard:
V júni 2009 sa zaviedli nové farebné značenia:
Hodnotenie obsahu.
Systém definuje osem značiek varujúcich pred nevhodným obsahom:
Kde sa používa PEGI.
PEGI sa používa v 30 krajinách.

</doc>
<doc id="199555" url="https://sk.wikipedia.org/wiki?curid=199555" title="PEGI">
PEGI



</doc>
<doc id="199558" url="https://sk.wikipedia.org/wiki?curid=199558" title="Predslav">
Predslav

Predslav alebo Preslav (9. storočie) bol pravdepodobne tretí syn veľkomoravského panovníka Svätopluka I.
Primárny zdroj, ktorý o ňom informuje je Cividalský evanjeliár. Ten ho uvádza v tvare „predezlaus“ alebo „Predeslaus“. Nepriama zmienka sa nachádza v spise byzantského cisára Konštantína VII. "O spravovaní ríše" (, ).
Predpokladá sa, že Predslav bol najstarší syn Svätopluka I. (a jeho manželky Svätožizne) a že zomrel pred rokom 894 alebo sa stal kňazom. Iná možnosť je, že meno Predslav je iba skomolenina mena Slavomír.
Predslavovo meno by sa mohlo odrážať v mene mesta Bratislava, ale tento názor nie je úplne jednoznačne prijímaný.

</doc>
<doc id="199560" url="https://sk.wikipedia.org/wiki?curid=199560" title="Sedimentačná panva">
Sedimentačná panva



</doc>
<doc id="199562" url="https://sk.wikipedia.org/wiki?curid=199562" title="Call of Duty 4">
Call of Duty 4



</doc>
<doc id="199563" url="https://sk.wikipedia.org/wiki?curid=199563" title="Enemy of the Enemy">
Enemy of the Enemy

Enemy of the Enemy je album britskej skupiny Asian Dub Foundation vydaný 3. februára 2003.

</doc>
<doc id="199565" url="https://sk.wikipedia.org/wiki?curid=199565" title="Moe Szyslak">
Moe Szyslak

Morris „Moe“ Szyslak (v českom znení „Vočko“) je fiktívna postava zo seriálu Simpsonovci. V originálnom znení postavu dabuje Hank Azaria.
Je ilegálnym prisťahovalcom z Holandska a majiteľom svojho baru (Moe's Tavern), kde pracuje ako barman. Tu zároveň často býva a diskutuje s pravidelnými zákazníkmi: Barneym Gumblom, Homerom Simpsonom, Lennym a Carlom. Je najškaredším obyvateľom Springfieldu, z čoho má komplexy a niekoľkokrát sa pokúsil o samovraždu. V prvých sériach seriálu bol často obeťou Bartových telefonátov, v ktorých si z neho robí srandu.
Povaha.
Vočko je vykreslený so všeobecne nepríjemnou povahou: má krátku, prudkú, povahu, hrubý a nediplomatický spôsob vyjadrovania a náladu, ktorá rýchlo kolíše medzi hnevom, ľahostajnosťou a samovražedným zúfalstvom (posledná z týchto vlastností sa v neskorších epizódach seriálu prejavovala výraznejšie). Má každoročnú vianočnú tradíciu pokusov o samovraždu, ale jeho pokusy sú vždy komické a končia neúspešne (napríklad pristátie na teplovzdušnom balóne po skoku z lietadla) a na samovražednú linku už volal toľkokrát, že mu zablokovali číslo.
Je ľahko podrážditeľný a často ohrozuje návštevníkov svojho baru brokovnicou, ktorú má za pultom. Je tiež dôverčivý a nekonečné množstvo Bartových úspešných žartovných telefonátov do jeho baru ho obzvlášť rozčuľuje.
Občas sa však tiež ukáže, že má sentimentálnu a starostlivú stránku osobnosti, napríklad predčíta chorým deťom a bezdomovcom, hoci je ohľadom takého správania tajnostkársky. V interakciách s rôznymi priateľkami sa u neho tiež prejavuje skutočná obetavosť a láskavosť (a tiež neobvyklé zlepšenie jeho nálady), hoci sa nevyhnutne objavujú negatívne prvky jeho osobnosti, ktoré všetko kazia.

</doc>
<doc id="199567" url="https://sk.wikipedia.org/wiki?curid=199567" title="Výpoveď">
Výpoveď

Výpoveď môže byť:

</doc>
<doc id="199568" url="https://sk.wikipedia.org/wiki?curid=199568" title="Výpoveď (zrušenie)">
Výpoveď (zrušenie)

Výpoveď je konštitutívny prejav (vyhlásenie) jednej strany v rámci pracovného pomeru, že daný pomer bude v budúcnosti zrušený (t. j. že od neho odstúpi). 
Vyskytuje sa spravidla v zmluvách na dobu neurčitú. Pre výpoveď je príznačné, že účinok výpovede (t. j. zrušenie právneho pomeru, spravidla zmluvy) nenastáva daním výpovede, ale až po uplynutí tzv. výpovednej lehoty (výpovednej doby), teda istého zákonom, zmluvou či inak predpísaného obdobia. Tým sa odlišuje najmä od okamžitého zrušenia zmluvy.
Ďalšie spôsoby skončenia pracovného pomeru.
Zákonník práce pozná základné možnosti skončenia pracovného pomeru:
Osobitná úprava je pri skončení pracovného pomeru cudzincov a osôb bez štátnej príslušnosti. A samozrejme, pracovný pomer zaniká smrťou zamestnanca.
Príklad: Výpoveď podľa slovenského pracovného práva.
Výpoveď je podľa Zákonníka práce jedna zo 4 možností ukončenia pracovného pomeru. Konkrétne je upravená takto (stav k 1.1.2013):
§ 61
Výpoveď&lt;br&gt;
(1) Výpoveďou môže skončiť pracovný pomer zamestnávateľ aj zamestnanec. Výpoveď musí byť písomná a doručená, inak je neplatná.
(2) Zamestnávateľ môže dať zamestnancovi výpoveď iba z dôvodov ustanovených v tomto zákone. Dôvod výpovede sa musí vo výpovedi skutkovo vymedziť tak, aby ho nebolo možné zameniť s iným dôvodom, inak je výpoveď neplatná. Dôvod výpovede nemožno dodatočne meniť.
(3) Ak zamestnávateľ dal zamestnancovi výpoveď podľa § 63 ods. 1 písm. b), nesmie počas dvoch mesiacov znovu utvoriť zrušené pracovné miesto a prijať po skončení pracovného pomeru na toto pracovné miesto iného zamestnanca.
(4) Výpoveď, ktorá bola doručená druhému účastníkovi, možno odvolať len s jeho súhlasom. Odvolanie výpovede, ako aj súhlas s jej odvolaním treba urobiť písomne.
§ 62
Výpovedná doba &lt;br&gt;
(1) Ak je daná výpoveď, pracovný pomer sa skončí uplynutím výpovednej doby.
(2) Výpovedná doba je najmenej jeden mesiac, ak tento zákon neustanovuje inak.
(3) Výpovedná doba zamestnanca, ktorému je daná výpoveď z dôvodov uvedených v § 63 ods. 1 písm. a) alebo písm. b) alebo z dôvodu, že zamestnanec stratil vzhľadom na svoj zdravotný stav podľa lekárskeho posudku dlhodobo spôsobilosť vykonávať doterajšiu prácu, je najmenej a) dva mesiace, ak pracovný pomer zamestnanca u zamestnávateľa ku dňu doručenia výpovede trval najmenej jeden rok a menej ako päť rokov, b) tri mesiace, ak pracovný pomer zamestnanca u zamestnávateľa ku dňu doručenia výpovede trval najmenej päť rokov.
(4) Výpovedná doba zamestnanca, ktorému je daná výpoveď z iných dôvodov ako podľa odseku 3, je najmenej dva mesiace, ak pracovný pomer zamestnanca u zamestnávateľa ku dňu doručenia výpovede trval najmenej jeden rok.
(5) Do doby trvania pracovného pomeru podľa odsekov 3 a 4 sa započítava aj doba trvania opakovane uzatvorených pracovných pomerov na určitú dobu u toho istého zamestnávateľa, ktoré na seba bezprostredne nadväzujú.
(6) Ak výpoveď dáva zamestnanec, ktorého pracovný pomer u zamestnávateľa ku dňu doručenia výpovede trval najmenej jeden rok, výpovedná doba je najmenej dva mesiace.
(7) Výpovedná doba začína plynúť od prvého dňa kalendárneho mesiaca nasledujúceho po doručení výpovede a skončí sa uplynutím posledného dňa príslušného kalendárneho mesiaca, ak tento zákon neustanovuje inak.
(8) Ak zamestnanec nezotrvá počas plynutia výpovednej doby u zamestnávateľa, zamestnávateľ má právo na peňažnú náhradu, najviac v sume, ktorá je súčinom priemerného mesačného zárobku tohto zamestnanca a dĺžky výpovednej doby, ak sa na tejto peňažnej náhrade dohodli v pracovnej zmluve; dohoda o peňažnej náhrade musí byť písomná, inak je neplatná. 
§ 63
Výpoveď daná zamestnávateľom &lt;br&gt;
(1) Zamestnávateľ môže dať zamestnancovi výpoveď iba z dôvodov, ak
a) sa zamestnávateľ alebo jeho časť
1. zrušuje alebo&lt;br&gt;
2. premiestňuje a zamestnanec nesúhlasí so zmenou dohodnutého miesta výkonu práce,
b) sa zamestnanec stane nadbytočný vzhľadom na písomné rozhodnutie zamestnávateľa alebo príslušného orgánu o zmene jeho úloh, technického vybavenia alebo o znížení stavu zamestnancov s cieľom zabezpečiť efektívnosť práce alebo o iných organizačných zmenách,
c) zamestnanec vzhľadom na svoj zdravotný stav podľa lekárskeho posudku dlhodobo stratil spôsobilosť vykonávať doterajšiu prácu, alebo ak ju nesmie vykonávať pre chorobu z povolania alebo pre ohrozenie touto chorobou, alebo ak na pracovisku dosiahol najvyššiu prípustnú expozíciu určenú rozhodnutím príslušného orgánu verejného zdravotníctva,
d) zamestnanec
1. nespĺňa predpoklady ustanovené právnymi predpismi na výkon dohodnutej práce,
2. prestal spĺňať požiadavky podľa § 42 ods. 2,
3. nespĺňa bez zavinenia zamestnávateľa požiadavky na riadny výkon dohodnutej práce určené zamestnávateľom vo vnútornom predpise alebo
4. neuspokojivo plní pracovné úlohy a zamestnávateľ ho v posledných šiestich mesiacoch písomne vyzval na odstránenie nedostatkov a zamestnanec ich v primeranom čase neodstránil,
e) sú u zamestnanca dôvody, pre ktoré by s ním zamestnávateľ mohol okamžite skončiť pracovný pomer, alebo pre menej závažné porušenie pracovnej disciplíny; pre menej závažné porušenie pracovnej disciplíny možno dať zamestnancovi výpoveď, ak bol v posledných šiestich mesiacoch v súvislosti s porušením pracovnej disciplíny písomne upozornený na možnosť výpovede.
(2) Zamestnávateľ môže dať zamestnancovi výpoveď, ak nejde o výpoveď pre neuspokojivé plnenie pracovných úloh, pre menej závažné porušenie pracovnej disciplíny alebo z dôvodu, pre ktorý možno okamžite skončiť pracovný pomer, iba vtedy, ak
a) zamestnávateľ nemá zamestnanca ďalej zamestnávať, a to ani na kratší pracovný čas v mieste, ktoré bolo dohodnuté ako miesto výkonu práce,
b) zamestnanec nie je ochotný prejsť na inú pre neho vhodnú prácu, ktorú mu zamestnávateľ ponúkol v mieste, ktoré bolo dohodnuté ako miesto výkonu práce alebo sa podrobiť predchádzajúcej príprave na túto inú prácu.
(3) V kolektívnej zmluve možno dohodnúť podmienky realizácie povinnosti zamestnávateľa podľa odseku 2.
(4) Pre porušenie pracovnej disciplíny alebo z dôvodu, pre ktorý možno okamžite skončiť pracovný pomer, môže dať zamestnávateľ zamestnancovi výpoveď iba v lehote dvoch mesiacov odo dňa, keď sa o dôvode výpovede dozvedel, a pre porušenie pracovnej disciplíny v cudzine aj do dvoch mesiacov po jeho návrate z cudziny, najneskôr vždy do jedného roka odo dňa, keď dôvod výpovede vznikol.
(5) Ak sa v priebehu lehoty dvoch mesiacov uvedenej v odseku 4 konanie zamestnanca, v ktorom možno vidieť porušenie pracovnej disciplíny, stane predmetom konania iného orgánu, možno dať výpoveď ešte do dvoch mesiacov odo dňa, keď sa zamestnávateľ dozvedel o výsledku tohto konania.
(6) Ak zamestnávateľ chce dať zamestnancovi výpoveď pre porušenie pracovnej disciplíny, je povinný oboznámiť zamestnanca s dôvodom výpovede a umožniť mu vyjadriť sa k nemu.
§ 67
Výpoveď daná zamestnancom&lt;br&gt;
Zamestnanec môže dať zamestnávateľovi výpoveď z akéhokoľvek dôvodu alebo bez uvedenia dôvodu.

</doc>
<doc id="199569" url="https://sk.wikipedia.org/wiki?curid=199569" title="Lino">
Lino

Lino môže byť:

</doc>
<doc id="199570" url="https://sk.wikipedia.org/wiki?curid=199570" title="Právny pomer">
Právny pomer



</doc>
<doc id="199571" url="https://sk.wikipedia.org/wiki?curid=199571" title="Forex">
Forex



</doc>
<doc id="199572" url="https://sk.wikipedia.org/wiki?curid=199572" title="Sklenená vata">
Sklenená vata



</doc>
<doc id="199574" url="https://sk.wikipedia.org/wiki?curid=199574" title="Sklená vlna">
Sklená vlna



</doc>
<doc id="199575" url="https://sk.wikipedia.org/wiki?curid=199575" title="Insekticíd">
Insekticíd

Insekticíd je prípravok určený na hubenie hmyzu (resp. článkonožcov všeobecne) v jeho rôznych vývojových štádiách. Insekticídy sa používajú hlavne v poľnohospodárstve na ničenie hmyzu poškodzujúceho pestované kultúrne plodiny, na ochranu ovocia pred škodcami resp. na jeho ochranu pri jeho uskladňovaní, ochranu lesov, ako prostriedok hygieny v priestoroch obývaných ľuďmi a pod. 
Insekticíd je obvykle chemická látka napadajúca nervový systém hmyzu alebo jeho dýchacie cesty a to i pri kontakte hmyzu s ním cez povrch jeho tela. Existujú tiež insekticídy na báze baktérií a vírusov. Sú tiež insekticídy narušujúce cyklus rozmnožovania hmyzu. Niektorý hmyz si však dokážu vytvoriť imunitu prenosom vlastností (alel), odolnosti. Keďže hmyz sa rozmnožuje rýchlo aj prenos týchto imunitných vlastností je rýchly. Preto je neustála potreba vyvíjania nových insekticídov.
Značná časť chemických insekticidov spadá medzi organofosfáty.
Insekticídy pôsobia na hmyz usmrtením, odpudivým účinkom, prilákaním alebo negatívnym reprodukčným účinkom.
Repelenty.
Špecifický typ insekticídov sú repelenty, látky určené na odpudzovanie škodlivého hmyzu, najčastejšie používané ako ochrana pred bodnutím komárov. Moderný typ repelentov sú odpudzovacie náplaste, napríklad Kite Mosquito Patch vyvinutý na University of California.

</doc>
<doc id="199576" url="https://sk.wikipedia.org/wiki?curid=199576" title="Piotr Klimuk">
Piotr Klimuk



</doc>
<doc id="199577" url="https://sk.wikipedia.org/wiki?curid=199577" title="Alela">
Alela

Alela alebo alelomorfa je dedičný základ znaku, jedna z viacerých alternatívnych foriem génu. 
Gén je úsek nukleovej kyseliny DNA, kódujúci určitý znak jedinca. Gén sa skladá obvykle z dvoch alel, pričom každá pochádza od jedného rodiča. Alely určujú, ako sa znak prejaví v organizme. 
Príkladom je gén farby očí, alely sú jednotlivé druhy farby (zelená, modrá, hnedá…) 
Podľa toho, aké alely sú v géne, tak sa prejaví znak, ktorý je génom kódovaný. Podnebie a vplyvy okolia nemenia genetickú informáciu. Môžu sa však uprednostniť niektoré znaky - alely - tým, že sú v určitom prostredí výhodnejšie. Tak budú jedinci s týmito alelami úspešnejší a nakoniec vytlačia tých menej úspešných. Genetická informácia je jedincovi daná pri jeho vývoji a až do jeho smrti sa nemení.
Každý jedinec dostáva v priebehu dedenia od matky i od otca pre každý znak jednu alelu. Pre jeden znak má teda jedinec dve alely. U alelového páru zodpovedného za vývin nejakej vlastnosti sú dve rozličné alely: alela A a alela B. V rámci dedenia sú možné rozličné kombinácie týchto alel. Jedinec ktorý zdedí obidve alely A, čiže AA, prevezme vlastnosť A. Jedinec, ktorý zdedí alely B, čiže BB, prevezme vlastnosť B. Jedinec, ktorý zdedil kombináciu AB, má v sebe vlastnosť A aj B, dominantnejšia vlastnosť (napr. A) sa prejaví vonkajším prejavom. Jedinec je však i nositeľom alely B, ktorá sa môže ďalej dediť. Ak sa potomok neskôr - aj o niekoľko generácií ďalej - skombinuje s jedincom, ktorý je taktiež nositeľom alely B, môže sa vyskytnúť nový jedinec, ktorý zdedí obidve alely B a prejaví sa uňho vlastnosť B. 
Gény, a tým aj alely, podliehajú genetickým mutáciám, ktoré, ak sú životaschopnejšie ako pôvodná genetická výbava, prirodzeným výberom vylepšujú vlastnosti jedincov.

</doc>
<doc id="199578" url="https://sk.wikipedia.org/wiki?curid=199578" title="Mále Atolu Dekunuburi">
Mále Atolu Dekunuburi



</doc>
<doc id="199579" url="https://sk.wikipedia.org/wiki?curid=199579" title="Južné Malé">
Južné Malé



</doc>
<doc id="199580" url="https://sk.wikipedia.org/wiki?curid=199580" title="Južný Male">
Južný Male

Južný Mále ("Mále Atolu Dekunuburi" doslova "Južný atol Mále, angl. prepis "Maale Atholhu Dhekunuburi") je prírodný atol na Maldivách v Indickom oceáne. Je súčasťou administratívneho atolu Káfu. Nachádza sa na ňom 30 ostrovov, 16 obývaných z toho 3 stálo, zvyšné ostrovy sú neobývané.
Mále Atolu Dekunuburi sa nachádza na východnej časti Maldív. Od susedného Mále Atolu Uturuburi ho oddeľuje prieliv Vádú Kandu (ang. Vaadhoo Kandu), široký . Západne sa nachádza zemepisný atol Ari, na juhu sa nachádza prírodný atol Felide.
Atol je asi dlhý (severojužným smerom) a asi široký (východo-západným smerom).
Obývané ostrovy: Guli, Guraidú, Máfusi
Externé odkazy.
Stránka Oceandots + obrázok atola z vesmíru - anglicky

</doc>
<doc id="199581" url="https://sk.wikipedia.org/wiki?curid=199581" title="Južný Malé">
Južný Malé



</doc>
<doc id="199584" url="https://sk.wikipedia.org/wiki?curid=199584" title="Jamato (bojová loď)">
Jamato (bojová loď)

Jamato (jap.:大和, ) bola bojová loď triedy Jamato japonského námorníctva. Pomenovaná bola podľa japonskej provincie Jamato. Mala štyri sesterské lode:Musaši, lietadlovú loď Šinano, Projekt 111 a Projekt 797. Celá myšlienka stavby vychádzala z požiadavky postaviť utajene takú silnú loď, aby ju priemyselne silné USA nedokázali v horizonte 3-5 rokov napodobniť. Tým by Japonsko získalo krátkodobo námornú nadvládu.
Stavba.
Kýl lode bol položený v lodenici Mitsubishi v Nagasaki 4. novembra 1937 a spustená na vodu bola 8. augusta 1940. Štandardný výtlak bol 65 027 t, pričom plne vybavená až 72 800 ton. Prevzatá námorníctvom bola 16. decembra 1941.
Pohon a pancierovanie.
Pohonná jednotka pozostávala z dvanástich kotlov Kanpon a turbín, ktoré dodávali lodi výkon až 150 000 ks čo je 110 MW, pri ktorých jednotka dosahovala maximálnu rýchlosť 27 uzlov pomocou štyroch skrutiek.
Pancierovanie bočného pásu dosahovalo hrúbku 369 sekundárny pás mal hrúbku . Pancier veže mal hrúbku barbety (veže delostrelectva) mali na čele hrúbku až , pričom hmotnosť veže hlavného delostrelectva mali hmotnosť až 2 500 ton. paluba mala len jediný pancierový pás o hrúbke .
Výzbroj.
Primárna výzbroj pozostávala z deviatich diel kalibru 45. Bol to najväčší kaliber aký bol v dejinách namontovaný na loď. A to v troch trojhlavňových vežiach, dve na prove, jedna na korme, pričom každá mala hmotnosť 2 500 t. Sekundárna výzbroj pozostávala z dvanástich (60. cal.). Bola uložená v štyroch trojhlavňových vežiach jedna nad primárnym delostrelectvom v prednej časti, druhá takisto nad primárnym delostrelectvom v zadnej časti a zvyšné dve po stranách v strede trupu (pri prestavbe odstránené a nahradené ľahkým protilietadlovým delostrelectvom). Po oboch bokoch trupu nad vežami boli tri strelištia dvojhlavňových kanónov (40 cal.).
Služba.
Po uvedení do služby sa Jamato stala vlajkovou loďou admirála Isoroku Jamamota. Spolu s bojovými loďami Mutsu, Nagato, lietadlovou loďou Hosho, krížnikom Sendai, deviatimi torpédoborcami a štyrmi podpornými loďami vyplávala na cestu k Midway v júni 1942. Ako podporná skupina bojových lodí mala podporiť inváziu na atole Midway. Bohužiaľ (pre Japonsko) sa bitka o Midway skončila neúspechom a Jamato nevystrelila jediný náboj. Od 29. augusta 1942 do 8. mája 1943 strávila všetok čas v okolí súostrovia Truk.
Prestavba.
V máji 1943, bola na jednotke prevedená rozsiahla rekonštrukcia a prezbrojenie, keď boli dve veže sekundárneho delostrelectva na bokoch plavidla odobraté a namiesto nich boli pridané kanóny. Pridaný bol radar Typ-22. Prestavba bola dokončená v decembri. Následne sa presunul na ostrov Truk, pričom po ceste bola jednotka torpédovaná ponorkou USS Skate. Rekonštrukcia následne pokračovala v apríli 1944, kedy bolo pridaných šesť stanovíšť s dvojhlavňovými kanónmi na miesto po vežiach a pridané ďalšie pritilietadlové kanóny.
Služba.
K flotile sa pripojila v júni 1944 a zúčastnila sa na bitky o Filipíny. V októbri bola súčasťou síl v bitke pri zálive Lyete, počas ktorej po prvýkrát použila svoje hlavné delostrelectvo kalibru a to ako proti lietadlám (Japonci vyvinuli protilietadlové strely kalibru ), tak i proti lodiam protivníka. Vôbec po prvýkrát, a zároveň naposledy bolo hlavné delostrelectvo použité na boj proti plavidlám protivníka. Vystrelených bolo 104 projektilov . Počas tohto delostrelecko leteckého súboja bola potopená jedna americká eskortná lietadlová loď a jeden torpédoborec. Počas útoku lietadiel zasiahli Jamato dve bomby a spôsobili menšie škody. Naproti tomu jej sesterská loď Musaši bola ťažiskom leteckého útoku z lietadlových lodí, a bola potopená. Jamato následne "degradoval" na sprievodné plavidlo, keď sprevádzal lode na Samar (Filipíny), ktoré vyvrcholilo torpédovaním americkým torpédoborcom USS Heermann. V novembri 1944 sa vrátil na prezbrojenie do Japonska, kde mu boli pridané počas zimy 19441945 ďalšie protilietadlové zbrane. 19. marca 1945 bol Jamato napadnutý vo Vnútornom mori lietadlami skupiny lietadlových lodí "Task Force 58" pri Kure, ktoré mu spôsobili menšie škody.
6. apríla 1945, Jamato vyplával na svoju poslednú plavbu pod velením admirála Seiiči Itóa k Okinave na ktorej sa vylodili sily USA. V blízkosti Okinavy sa nachádzalo približne 1 000 plavidiel, ktoré podporovali americkú inváziu. Táto plavba bola označená ako operácia Ten-Go.
Operácia Ten-Go.
Posledná misia vtedy už jedinej z najväčšej triedy bojových lodí bola operácia Ten-Go, ktorá nasledovala po invázii na Okinawe (začala 1. apríla 1945). Píše sa o nej ako o samovražednej misii, pretože plavidlo malo palivo len na cestu k Okinawe. Loď vyplávala pod vlajkou admirála Seiičiho Ita s cieľom napadnúť flotilu USA podporujúcu vylodené jednotky na západe ostrova a následne nabehnutie na breh, kde by uviazla ako nepohyblivá ale hlavne nepotopiteľná delostrelecká batéria. Jamato mal podporiť brániace sa japonské jednotky a brániť prísunu posíl Američanov prípadne ich zatlačiť do mora a zničiť invázne jednotky. V sprievode ľahkého krížnika Jahagi a ôsmich torpédoborcov opustila formácia 6. apríla prístav Tokujama.
V tej dobe už americké letectvo zablokovalo všetky možné východy z Vnútorného mora a jediný voľný (Hójo) strážili ponorky. Ešte vo večerných hodinách 6. apríla zachytila zväz bojovej lode Jamato americká ponorka. Zväz nemal žiadnu leteckú podporu. Všetci dôstojníci a mužstvo predpokladali, že ide o poslednú plavbu Jamata. Preto posádka i dôstojníci v skorých ranných hodinách 7. apríla obradne vypili saké (podobný obrad pred letom absolvovali piloti Kamikadze).
Okolo 8:30 lietadlá z lietadlových lodí chrániacich vylodené jednotky na Okinawe vyštartovali oproti zväzu Jamata. Okolo 10:00 japonský radar na Jamate zaregistroval približujúce sa lietadlá, na ktoré hneď upozornil radista Seičiho Ita. O sedem minút už boli na lodi pozatvárané všetky dvere, okná a ventilátory (opatrenie proti potopeniu v prípade prerazenia trupu), všetky bojové stanovištia boli obsadené.
Jamato začala obranu zoskupenia paľbou z diel špeciálnymi protilietadlovými projektilmi. Každý projektil sa po výstrele roztrhol na mnohotisíc kúskov čím vytvoril doslova oblak črepín letiacich rýchlosťou /s/h (úsťová rýchlosť). No tieto strely neboli efektívne proti prilietajúcim lietadlám, navyše znižovali efektivitu ostatného protilietadlového delostrelectva (otrasy lode, dym…). Pri paľbe museli byť opustené všetky palubné stanovištia pretože tlakovú vlnu pri výstrele nemohol nik prežiť. To znamenalo, že všetko protilietadlové delostrelectvo bolo nečinné. hlavne zniesli iba desať výstrelov, po tom boli tak opotrebované, že sa museli vymeniť, keďže už nezaručovali presnosť zásahu.
Lietadlá z lietadlovej lode USS Hornet sa spojili s lietadlami Curtiss SB2C-4E Helldiver bombardovacej perute VB-82 z USS Benningtonu pod vedením Hugha Wooda vo výške , kde ponad mraky a aj keď ich radar zaregistroval, boli už dosť blízko. Prenikli protileteckou clonou a zaútočili z mrakov. Boli prvými lietadlami, ktoré zaútočili na Jamato 7. apríla 1945, v deň jeho poslednej plavby. Lietadlá Avenger niesli torpéda, a spolu s Helldiver-mi zaútočili v súčinnosti na svoj hlavný cieľ, ktorým bola práve bojová loď Jamato.
Útok začal z výšky , z ktorej lietadlá nalietavali na loď a zhadzovali bomby z výšky dokonca i nižšie. Následne zaútočili torpédonosné stroje. Piloti torpédových bombardérov dostali inštrukcie, aby útočili na prednú a zadnú časť, kde bola slabšia pancierová ochrana a len z jednej strany, aby sa loď prevrátila. Jamato zasiahlo približne 8 bômb a 12 torpéd. O 14:23 sa loď prevrátila a jej muničné sklady explodovali.
Hríb po výbuchu a siahal do výšky 4 míľ a bolo ho vidno až v 125 míľovej vzdialenosti v Kagošimskej prefektúre na Kjúšu, najjužnejšom zo štyroch najväčších japonských materských ostrovov. Len 280 zo 2 778 námorníkov sa zachránilo. Pri útoku na Jamato bolo stratených 10 lietadiel s dvanástimi členmi posádky.
Sumár.
Od 12. februára 1942, keď nahradila bojovú loď Nagato do 11. februára 1943, keď ju nahradila Musaši, bola Jamato 364 dní vlajkovou loďou japonského námorníctva.
Z triedy Jamato sa ani jedna jednotka nedočkala konca vojny. Jamato a Musaši potopilo letectvo, Šinano ponorka, a štvrtá a piata jednotka nebola nikdy postavená.

</doc>
<doc id="199587" url="https://sk.wikipedia.org/wiki?curid=199587" title="Kvantová gravitácia">
Kvantová gravitácia

Kvantová gravitácia je súbor otázok vo fyzike, na vyriešenie ktorých je potrebné poznať aj správnu teóriu gravitácie (ktorou je s veľkou presnosťou všeobecná teória relativity Alberta Einsteina), aj kvantovú mechaniku. Typické javy študované v kvantovej gravitácii sú výroba kvánt gravitačných vĺn, tzv. gravitónov, ich rozptyl, vyžarovanie čiernych dier a „kvantová pena“, teda chaotický a bublajúci stav časopriestoru na najkratších vlnových dĺžkach.
Ukazuje sa, že je veľmi ťažké vytvoriť teóriu, ktorá rešpektuje aj všeobecnú relativitu, aj kvantovú mechaniku. Najnádejnejšie spôsoby, ako obe kľúčové teórie uzmieriť, sú teória strún a slučková kvantová gravitácia

</doc>
<doc id="199589" url="https://sk.wikipedia.org/wiki?curid=199589" title="Január 2008">
Január 2008



</doc>
<doc id="199610" url="https://sk.wikipedia.org/wiki?curid=199610" title="Pillersdorfova ústava">
Pillersdorfova ústava

Pillersdorfova ústava alebo aprílová oktrojovaná ústava bola ústava vyhlásená (oktrojovaná) 25. 4. 1848 (teda v rámci revolučného roka 1848) v Rakúskej monarchii okrem území Uhorska, Chorvátska a Lombardska-Benátska, ktorá však nebola nikdy realizovaná, lebo už v máji bola odvolaná. Išlo o prvú ústavu v pravom slova zmysle v Rakúskej monarchii. Dnes je pomenovaná je podľa rakúskeho ministra vnútra Pillersdorfa.
Vznikla z iniciatívy jozefínskych byrokratov, ktorí v začiatkoch revolúcie ovládli konštitučné hnutie. Bola centralistická a nereflektovala národnostnú realitu. Nespokojnosť s ňou vyvolala druhú revolučnú vlnu.

</doc>
<doc id="199614" url="https://sk.wikipedia.org/wiki?curid=199614" title="Yamato">
Yamato



</doc>
<doc id="199617" url="https://sk.wikipedia.org/wiki?curid=199617" title="Juventus FC">
Juventus FC

Juventus Football Club S.p.A. (z lat. "iuventus" – mladosť), často označovaný ako Juventus alebo skrátene Juve, je taliansky profesionálny futbalový klub sídliaci v meste Turín, v metropole regiónu Piemont na severozápade Talianska. Je tretím najstarším klubom v krajine a s výnimkou sezóny 2006/07 pôsobí počas celej svojej histórie v najvyššej súťaži (od roku 1929 známej ako Serie A).
Založený bol v roku 1897 ako "Sport Club Juventus" skupinou turínskych študentov. Medzi nimi bol aj prvý klubový prezident Eugenio Canfari a jeho brat Enrico, autor klubových memoárov. Od roku 1923 je neodmysliteľne spojený s priemyselnou rodinou Agnelliovcov. Ich spolupráca predstavuje najstaršie športové partnerstvo v Taliansku a práve vďaka nej sa stal Juventus prvým profesionálnym klubom na Apeninskom polostrove. Časom sa z neho stal symbol národnej kultúry a súčasť národnej identity. Najvyšší počet talianskych reprezentantov vzišiel práve z tohto klubu. Jeho hráči mali výrazný vplyv na víťazstvách talianskej reprezentácie na Majstrovstvách sveta v rokoch 1934, 1982 a 2006. Vzhľadom na ideologickú politiku a sociálno-ekonomický pôvod si získal veľkú popularitu doma aj v zahraničí, najmä v krajinách s vysokým počtom talianskych prisťahovalcov, medzi ktorými má viac priaznivcov ako ktorýkoľvek iný taliansky futbalový klub. Je jedným z najpopulárnejších futbalových klubov na svete.
Juventus je historicky najúspešnejším klubom v talianskom futbale a jedným z najúspešnejších a najviac oceňovaných v globálnom ponímaní. Na domácej a medzinárodnej scéne získal celkovo 53 rôznych trofejí, čo je viac než ktorýkoľvek iný taliansky klub. Na svojom konte má rekordných 36 ligových titulov, rekordných 9 Talianskych pohárov a 7 národné superpoháre. S jedenástimi medzinárodnými trofejami (2x Interkontinentálny pohár, 2x Liga majstrov UEFA, 1x Pohár víťazov pohárov UEFA, 3x Pohár UEFA, 1x Pohár Intertoto UEFA a 1x Superpohár UEFA) je momentálne na 4. mieste v Európe a na 7. mieste vo svete. V rokoch 1976 – 1986 pod vedením trénera Giovanniho Trapattoniho získal trinásť trofejí, vrátane šiestich ligových titulov a jedného víťazstva v Európskom pohári majstrov. Juventus sa stal prvým klubom v histórii európskeho futbalu, ktorý vyhral všetky tri hlavné súťaže organizované Úniou európskych futbalových zväzov: Pohár európskych majstrov, Pohár víťazov pohárov UEFA a Pohár UEFA. Po víťazstve v Interkontinentálnom pohári v roku 1985 sa stal prvým a dodnes jediným klubom, ktorý získal všetky kontinentálne a medzikontinentálne trofeje. Podľa rebríčka, ktorý zostavila v roku 2009 Medzinárodná federácia futbalových historikov a štatistikov (IFFHS) na základe výkonnosti klubov v medzinárodných súťažiach je Juventus najlepším talianskym a druhým najlepším európskym klubom 20. storočia.
História.
Juventus vznikol ako Sport Club Juventus koncom roka 1897. O jeho založenie sa zaslúžili študenti prestížneho lýcea Massima D'Azeglia v Turíne. Na Foot-Ball Club Juventus bol premenovaný o dva roky neskôr. Klub sa zapojil do Talianskych futbalových majstrovstiev v roku 1900. Počas tohto obdobia nosili hráči Juventusu na sebe ružovo-čierne dresy. Prvý titul získali v roku 1905, ich domácim štadiónom bol vtedy Velodromo Umberto I. V ďalšom období sa zmenili farby klubu na bielu a čiernu, inšpiráciou boli dresy anglického tímu Notts County.
V roku 1906 nastal v klube rozkol po tom, čo niekoľko čelných predstaviteľov uvažovalo presťahovaní Juventusu do iného mesta. Klubový prezident Alfredo Dick z toho bol nešťastný a tak s niektorými významnými hráčmi založil FBC Torino. Začala sa rivalita dvoch turínskych klubov, ktorých vzájomné zápasy sú dodnes označované ako "Derby della Mole". V ďalších rokoch pokračovala prestavba hráčskeho kádra, ktorú prerušila 1. svetová vojna.
Ligová dominancia.
V roku 1923 získal kontrolu nad klubom prezident automobilovej spoločnosti FIAT Edoardo Agnelli a začal s výstavbou nového štadióna. Táto skutočnosť dopomohla Juventusu k zisku druhého scudetta (ligový triumf) v sezóne 1925/26 po finálových víťazstvách nad Alba Roma s celkovým skóre 12:1. Výrazný podiel na ňom mal najlepší strelec mužstva Antonín Voják. V 30. rokoch sa klub z Turína definitívne zaradil medzi špičku talianskeho klubového futbalu. Stal sa zároveň prvým profesionálnym klubom na Apeninskom polostrove, vybudoval si širokú základňu priaznivcov. Výsledkom týchto udalostí bolo päť po sebe idúcich titulov majstra Talianska. Prvé štyri získal Juventus pod vedením trénera Carla Carcana. Jeho hráči vytvorili jadro národného mužstva na Majstrovstvách sveta 1934, kde získalo Taliansko vedené trénerom Vittoriom Pozzom prvý titul svetového šampióna. Hviezdami víťazného mužstva boli okrem iných Raimundo Orsi, Luigi Bertolini, Giovanni Ferrari a Luis Monti. 
V tom období už hrával Juventus svoje domáce zápasy na Stadio Comunale, ale koncom 30. rokov a ani na začiatku 40. rokov nedokázal nadviazať na predchádzajúce úspechy.
Po 2. svetovej vojne bol Gianni Agnelli vymenovaný za čestného prezidenta klubu. V tomto období pôsobili v klube aj dvaja slovenskí futbalisti Július Korostelev a Ján Arpáš. V sezónach 1949/50 a 1951/52 získal ďalšie dva ligové primáty. Trénerom tímu bol v tom období Angličan Jesse Carver.
Počas sezóny 1958/59 prišli do klubu dvaja noví útočníci. Boli nimi Walesan John Charles a Talian s argentínskymi koreňmi Omar Sivori. Spoločne s dlhoročnou oporou Giampierom Bonipertim vytvorili silné útočné trio. V tej istej sezóne získal Juventus právo nosiť na dresoch zlatú hviezdu za desať získaných ligových titulov. V nasledujúcom ročníku vyhral Seriu A aj Taliansky pohár a získal tak premiérové double. Omar Sivori sa stal v roku 1961 držiteľom ocenenia Zlatá lopta určeného pre najlepšieho hráča pôsobiaceho v Európe. V tom istom roku odišiel z klubu Boniperti, so 182 gólmi vo všetkých súťažiach najlepší strelec klubu. Jeho rekord vydržal až 45 rokov.
V tejto dekáde získal Juventus titul ešte raz a to v sezóne 1966/67. Začiatkom 70. rokov si naďalej upevňoval silnú pozíciu v talianskom futbale. Pod vedením bývalého hráča a českého rodáka Čestmíra Vycpálka vyhral scudetto v sezónach 1971/72 a 1972/73. K oporám tímu patrili Roberto Bettega, Franco Causio a José Altafini. Na konci dekády získal ešte dva tituly, hviezdou tímu bol obranca Gaetano Scirea. Na prelome desaťročí zažil klub mimoriadne úspešné obdobie pod vedením trénera Giovanniho Trapattoniho. Dominoval v domácej súťaži, jeho hráči vytvorili kostru talianskeho tímu trénera Enza Bearzota na Majstrovstvách sveta 1978 v Argentíne a pri zisku titulu na Majstrovstvách sveta 1982 v Španielsku.
Na európskej scéne.
Trapattoniho éra priniesla pre Juventus množstvo úspechov. V prvej polovici 80. rokov získal tri ligové tituly. V roku 1984 to bol už 20. titul v histórii, čo umožnilo Juventusu nosiť na dresoch aj druhú zlatú hviezdu. Dodnes je jediným talianskym klubom, ktorému sa to podarilo. Viacero hráčov dosiahlo individuálne úspechy. Paolo Rossi získal v roku 1982 Zlatú loptu, za čo vďačil najmä skvelým výkonom na Majstrovstvách sveta v Španielsku, kde sa stal najlepším hráčom i strelcom celého turnaja.
Francúz Michel Platini sa stal držiteľom Zlatej lopty tri razy za sebou v rokoch 1983, 1984 a 1985. Juventus je jediným klubom, ktorého hráči získali túto trofej štyri razy za sebou. Platini strelil rozhodujúci gól z pokutového kopu vo finále Pohára európskych majstrov 1985 proti FC Liverpool. Tento zápas bol ale poznačený obrovskou tragédiou, ktorá zmenila európsky futbal. Po incidente s fanúšikmi anglického mužstva zomrelo priamo na štadióne Heysel v Bruseli 33 priaznivcov Juventusu, ďalších 600 bolo zranených. V tom istom roku sa stal Juventus prvým klubom, ktorý vyhral všetky tri najvýznamnejšie medzinárodné klubové súťaže v Európe. Po zisku Interkontinentálneho pohára sa stal rovnako prvým a dodnes jediným klubom s víťazstvom vo všetkých medzinárodných súťažiach.
S výnimkou zisku majstrovského titulu v sezóne 1985/86 nebol zvyšok tejto dekády pre klub veľmi úspešný. Čelil silnej konkurencii milánskych klubov AC a Interu a Neapola na čele s Diegom Maradonom. V roku 1990 sa presťahoval na Stadio delle Alpi, ktorý bol vybudovaný pri príležitosti Majstrovstiev sveta 1990.
Lippiho éra.
Marcello Lippi sa stal trénerom Juventusu pred sezónou 1994/95. Hneď v premiérovom ročníku získal titul, ktorý bol pre klub prvým po deviatich rokoch. Jadro tímu tvorili Ciro Ferrara, Roberto Baggio, Gianluca Vialli a mladý Alessandro Del Piero. O rok neskôr dokázal Lippi vyhrať s Juventusom Ligu majstrov. Turínčania vo finále porazili Ajax Amsterdam až po penaltovom rozstrele, nakoľko výsledok zápasu bol aj po predĺžení nerozhodný 1:1. Gól Juventusu strelil Fabrizio Ravanelli.
Do klubu následne prišli hráči ako Zinedine Zidane, Filippo Inzaghi a Edgar Davids. Juventus vyhral Seriu A v sezónach 1996/97 a 1997/98. V roku 1996 triumfoval v Superpohári UEFA a v Interkontinentálnom pohári. V rokoch 1997 a 1998 postúpil dva razy za sebou do finále Ligy majstrov, no proti Borussii Dortmund, resp. Realu Madrid nebol úspešný.
Po ročnej prestávke sa na post trénera vrátil Marcelo Lippi. Do klubu priviedol Gianluigiho Buffona, Davida Trezegueta, Pavla Nedvěda a Liliana Thurama. Aj vďaka novým posilám získal Juventus ligový primát v sezónach 2001/02 a 2002/03. V roku 2003 hral znovu finále Ligy majstrov proti AC Miláno, ale ani tentoraz nedokázal zvíťaziť. Nasledujúci rok bol Lippi vymenovaný za trénera talianskej reprezentácie, čo znamenalo koniec jedného z najúspešnejších trénerských pôsobení v histórii talianskeho futbalu.
Škandál „Calciopoli“.
V roku 2004 sa stal trénerom Juventusu Fabio Capello, ktorý priviedol klub k ďalším dvom titulom v Serii A. Ale v máji 2006 sa stal Juventus jedným z piatich klubov, ktoré boli spájané s korupčným škandálom v talianskom futbale. Výsledkom bolo preradenie do Serie B, čo znamenalo, že Juventus po prvý raz vo svojej histórii opustí najvyššiu súťaž. Navyše, odobraté mu boli tituly z rokov 2005 a 2006.
Viacero kľúčových hráčov, vrátane Thurama, Fabia Cannavara a hviezdneho útočníka Zlatana Ibrahimovića z klubu odišlo. Ale hráči ako Buffon, Del Piero, Nedvěd zostali s cieľom vrátiť Juventus do najvyššej súťaže. Do tímu boli začlenení mladí odchovanci Claudio Marchisio a Sebastian Giovinco. „Stará dáma“ vyhrala Seriu B a po roku sa vrátila naspäť do najvyššej súťaže. Alessandro Del Piero sa stal s 21 gólmi najlepším strelcom ligy.
Návrat do Serie A.
V sezóne 2007/08 štartoval Juventus po ročnej prestávke znovu v Serii A. Trénerom tímu bol v tomto období Claudio Ranieri. „Bielo-čierni“ obsadili 3. miesto, vďaka čomu si vybojovali účasť v predkole Ligy majstrov. V skupinovej fáze Juventus dva razy porazil Real Madrid. Podarilo sa mu postúpiť zo skupiny, no v osemfinále vypadol s FC Chelsea. Po dvoch sezónach bol z pozície trénera prepustený Ranieri a za jeho nástupcu bol vymenovaný Ciro Ferrara, ktorý prišiel k tímu dve kolá pred koncom ročníka.
Juventusu sa však pod jeho vedení nedarilo. Predčasne vypadol z Ligy majstrov aj z Coppa Italia a v Serii A mu patrilo priebežné 6. miesto. V januári 2010 bol Ferrara odvolaný a nahradený Albertom Zaccheronim. Juventus obsadil v konečnej tabuľke až 7. miesto a Zaccheroni vo svojej funkcii nepokračoval. Pred sezónou 2010/11 nastali personálne zmeny vo vedení klubu. Andrea Agnelli nahradil na poste prezidenta klubu Jeana-Clauda Blanca a na pozícii športového riaditeľa nahradil Alessia Secca bývalý riaditeľ Sampdorie Janov Giuseppe Marotta. Ten priviedol do Juventusu z rovnakého klubu trénera Luigiho Del Nera. Ale ani on neuspel a po prvej sezóne bol prepustený. Jeho nástupcom sa stal tréner Sieny a bývalý hráč Juventusu Antonio Conte.
V sezóne 2011/12 sa vrátil turínsky klub na vrchol talianskeho futbalu. Pod Conteho vedením ostal celú sezónu neporazený. V tesnom súboji o scudetto uspel pred veľkým rivalom AC Miláno. Rozhodujúce momenty prišli v 37. kole. Juventus zdolal Cagliari 2:0 a Miláno prehral s Interom 2:4. V poslednom kole vyhrala „stará dáma“ nad Atalantou Bergamo 3:1 a získala svoj 28. ligový titul. Juventus sa stal zároveň prvým mužstvom, ktorý dokázal prejsť celou súťažou bez prehry odvtedy, ako v nej hrá 20 účastníkov. Za celú sezónu inkasoval len 20 gólov. Prebojoval sa aj do finále Talianskeho pohára, kde však prehral s SSC Neapol. Celú sezónu odohral na novom štadióne, ktorý stojí na mieste niekdajšieho Stadio delle Alpi.
Klubové symboly.
Dresy s bielymi a čiernymi zvislými pruhmi si hráči Juventusu obliekali po prvý raz v roku 1903. Pôvodné dresy boli ružové s čiernymi kravatami. Biela a čierna sa stali klubovými farbami náhodou. Keď už boli pôvodné dresy vyblednuté, jeden z členov klubu Angličan John Savage využil svoje kontakty a dal vyrobiť nové dresy vo svojej rodnej krajine. Jeho priateľovi, ktorý žil v Nottinghame a vyrábal dresy pre miestny tím Notts County, zároveň poslal ukážku ružových dresov. Ten si však myslel, že sú to vyblednuté bielo-čierne dresy Notts County. Od tej doby nosí Juventus práve tieto farby.
Od roku 1920 prešlo klubové logo viacerými, menšími alebo väčšími zmenami. K posledným úpravám došlo pred sezónou 2004/05. V súčasnej dobe má klubový emblém oválny tvar, v ktorom sa nachádza päť zvislých pruhov: dva biele a tri čierne. V hornej časti je umiestnený názov klubu podčiarknutý čiarou v zlatej farbe. V dolnej časti sa na čiernom pozadí nachádza biela silueta býka, ktorý je symbolom mesta Turín. Tesne nad ním je umiestnené čierna silueta murovanej koruny, ktorá je reminiscenciou na Augusta Tourinorum, staroveké mesto Rímskej ríše, ktoré bolo predchodcom Turína.
V minulosti malo pozadie, na ktorom sa nachádza býčia silueta modrú farbu (tak, ako je tomu v erbe mesta Turín). Murovaná koruna a starý francúzsky štít boli väčších rozmerov ako v súčasnosti. Isté obdobie sa nad klubovým logom vyčnievali dve zlaté hviezdy symbolizujúce viac ako 20 titulov v Serii A. V 80. rokoch bol klubový znak výrazne odlišný. Tvorila ho čierna silueta zebry, ktorá bola obklopená názvom klubu.
Počas svojej bohatej histórie získal Juventus viacero prezývok. Najpopulárnejšou z nich je La Vecchia Signora (Stará dáma), ktorá je v kontraste s názvom klubu. Prívlastok „stará“ bol odvodený na základe veku slávnych hráčov Juventusu z 30. rokoch. Pomenovaním „dáma“ nazývali klub s láskou fanúšikovia pred rokom 1930. Ďalšou z prezývok je La Fidanzata d'Italia (Priateľka Talianska). Vznikla na základe veľkej podpory fanúšikov z južného Talianska (najmä z Neapola a Palerma), ktorý prišli do Turína pracovať pre automobilovú spoločnosť FIAT. Ďalšie prezývky ako I Bianconeri (Bielo-čierni) a Le Zebre (zebry) sú odvodené od klubových farieb. La Goeba (hrbáč) sa vyskytla preto, lebo „staré dámy“ mávajú zväčša zhrbený chrbát.
Oficiálnou hymnou klubu – už piatou v histórii – je skladba s názvom "Juve storia di un grande amore" (Juve, príbeh o veľkej láske), ktorú v roku 2007 zložili Alessandra Torreová a Claudio Guidetti a naspieval Paolo Belli. Medzi ďalšie klubové hymny patria "Il cielo è bianconero", "Vecchia Signora", "Juve facci sognare" a "Magica Juve", o ktorých vznik sa postaral skladateľ Francesco De Felice. Pri stom výročí založenia klubu v roku 1997 zložil operný skladateľ Pierangelo Bertoli skladbu nazvanú "Juvecentus", ktorú naspievalo viacero popredných talianskych umelcov.
Štadióny.
Prvé dva roky existenciu klubu (1897 a 1898) hrával Juventus svoje domáce zápasy na ihriskách v Parco del Valentino a Parco Cittadella. Neskôr hrával až do roku 1908 na štadióne Piazza d'Armi. Výnimku tvorilo obdobie rokov 1905 – 1906, počas ktorého hrával na Stadio Motovelodromo Umberto I. Práve na tomto mieste oslavoval svoje prvé scudetto.
V rokoch 1909 – 1922 bol domácim stánkom Juventusu Corso Sebastopoli. Ďalším štadiónom bol až do roku 1933 Corso Marsiglia, na ktorom získal štyri ligové tituly, z toho tri po sebe idúce. Od roku 1933 až do Majstrovstiev sveta 1990 bol domácim štadiónom Juventusu Stadio Comunale. Ten bol postavený pri príležitosti Majstrovstiev sveta 1934 a pôvodne niesol meno talianskeho fašistického diktátora Benita Mussoliniho. Po 2. svetovej vojne bol na počesť trénera, ktorý získal s Talianskom dva razy titulov majstrov sveta premenovaný na Stadio Comunale Vittorio Pozzo. Od roku 1963 tu hrával svoje zápasy aj AC Turín. Jeho kapacita bola 65 000 divákov. Počas 57 rokov odohral Juventus na tomto štadióne 890 ligových zápasov.
Od roku 1990 až do konca sezóny 2005/06 bol domovom turínskeho klubu štadión Delle Alpi, ktorý bol vybudovaný pred svetovým šampionátom, ktorý sa konal v Taliansku. Stál na severozápadnom okraji Turína a poňal viac ako 69 000 ľudí. Viackrát bol dejiskom hudobných koncertov. Počas tých rokov sa vyskytli výnimočné prípady, v ktorých odohral Juventus niekoľko zápasov na iných štadiónoch napr. v Palerme, Cesene alebo Miláne.
V auguste 2006 sa vrátili "bianconeri" na zrekonštruovaný Stadio Comunale, ktorý nesie od Zimných olympijských hier 2006 názov Olympijský štadión. Jeho súčasná kapacita je 27 994 miest na sedenie. Domovom Juventus bol až do sezóny 2011/12.
Juventus Stadium.
V novembri 2008 oznámilo vedenie Juventusu, že plánuje investovať 120 miliónov eur do výstavby nového štadióna. Ten mal byť postavený na mieste, kde predtým stál štadión Delle Alpi. Na rozdiel od tohto štadióna mala na novom absentovať atletická dráha a ihrisko malo byť vzdialené od tribúny len 7,5 metra. Stavebné práce sa začali na jar roku 2009 a štadión bol otvorený 8. septembra 2011. Jeho kapacita je 41 000 divákov a vzdialenosť medzi ihriskom a najvzdialenejším miestom na tribúne je 49 metrov.
Prvý zápas na novom štadióne odohral Juventus proti Notts County, najstaršiemu profesionálnemu futbalovému klubu. Prvý gól na ňom strelil Luca Toni po tom, čo predtým nevyužil Fabio Quagliarella pokutový kop. Prvý súťažný zápas sa odohral 11. septembra 2011 v rámci Serie A. Juventus porazil FC Parma 4:1 a prvý gól strelil v 17. minúte Stephan Lichsteiner.
Štadión ponúka pre fanúšikov komfortné služby. V jeho blízkosti sa nachádza nákupné centrum, 60 obchodov, 3 reštaurácie, 2 bary a hypermarket. Priamo na štadióne je na ploche umiestnený fanshop, ktorý je najväčším v krajine. 16. mája 2012 bolo otvorené klubové múzeum, ktoré nesie názov „J Museum“. Využíva viacero moderných technológií a odlišný prístup k tradičnému poňatiu múzea, čo z neho robí jedinečný skvost.
20. marca 2012 padlo rozhodnutie, že Juventus Stadium bude dejiskom finálového zápasu Európskej ligy UEFA v roku 2014. V dňoch 12. – 14. marca 2012 sa tu uskutoční podujatie s názvom Stadium Business Awards.
Fanúšikovia.
Juventus je najpopulárnejším futbalovým klubom v Taliansku s viac ako 12 miliónmi fanúšikov po celej krajine. Toto číslo predstavuje približne 29% z celkového počtu talianskych futbalových fanúšikov, známych ako "tifosi". Podľa výskumu, ktorý uskutočnila talianska výskumná agentúra Demos &amp; Pi a ktorého výsledky bol publikované v septembri 2010, je Juventus jedným z najpopulárnejších klubov na svete s viac ako 180 miliónov fanúšikov (43 miliónov v Európe). Najviac priaznivcov mimo územia Apeninského polostrova má v najmä v stredomorských krajinách, kde žije veľké množstvo talianskych emigrantov. 
Dopyt po vstupenkách na zápasy, ktoré odohral Juventus ako domáci tím v inom meste ako Turín bol vysoký, čo svedčí o veľkej popularite klubu iných častiach krajiny. Populárny je najmä v oblasti južného Talianska, na Sicílii a na Malte.
Prvé skupiny fanúšikov Juventusu označovaných ako "ultras" vznikli v roku 1970. "Venceremos" a "Autonomia Bianconera" boli z hľadiska politických názorov ľavicovo orientované. O rok neskôr založil Beppe Rossi, ktorý bol najvýznamnejšou osobnosťou medzi priaznivcami Juventusu, skupinu s názvom "Gruppo Storico Fighters". Na začiatku 80. rokov vznikli skupiny "Gioventù Bianconera", "Area Bianconera" a "Indians". V tomto období boli založené aj dve extrémistické ultras skupiny: "Viking" a "Armato Bianconero".
V roku 1987 bola rozpustená skupina "Gruppo Storico Fighters". Jej bývalí členovia vytvorili novú skupinu, ktorej názov "Arancia Meccanica" bol inšpirovaný slávnym filmom Stanleyho Kubricka Mechanický pomaranč. Onedlho však zmenila názov na "Drughi". V rokoch 1988 – 1996 mala viac ako 10 000 členov. V roku 1990 bola založená skupina "Irrudicibili Vallette", ktorá sídlila v severnej časti štadióna. Neskôr však prebrala vedenie znovu skupina "Viking".
V súčasnosti existuje viacero fanúšikovských skupín podporujúcich Juventus. Ich miestom pôsobenia na Juventus Stadium je južná tribúna.
Rivalita.
Juventus má dvoch významných súperov. Prvým z nich je tradičný mestský rival FC Turín. Zápasy medzi týmito mužstvami sú známe ako Derby della Mole. Vzájomné súperenie sa datuje od roku 1906 keď bolo založený FC Turín. O jeho vznik sa zaslúžili bývalí hráči a zamestnanci Juventusu. Najväčším súperom pre "bianconeri" z hľadiska prestíže je Inter Miláno, slávny klub sídliaci v hlavnom meste susedného regiónu Lombardsko. Zápasy medzi Juventusom a Interom sú označované ako Derby d'Italia. Oba kluby patria nepretržite medzi taliansku špičku. Až do škandálu Calciopoli, keď bol Juventus preradený o súťaž nižšie, boli jedinými klubmi, ktoré nikdy neopustili Seriu A. Rivalita nabrala na intenzite na začiatku 90. rokov a najmä po návrate Juventusu do najvyššej súťaže v roku 2006.
Ďalšími významnými súpermi Juventusu sú AC Miláno, AS Rím, SSC Neapol a ACF Fiorentina.
Mládež.
Mládežnícky sektor Juventusu je považovaný za jeden z najlepších v Taliansku. Vychoval veľký počet úspešných futbalistov. Aj keď sa nedostanú všetci jeho absolventi do prvého tímu, mnohí sú úspešní v iných kluboch v Taliansku alebo v zahraničí. Pod vedením dlhoročného mládežníckeho trénera Vincenza Chiarenzu, zažilo mužstvo "Primavera" (hráči do 20 rokov) jedno zo svojich najúspešnejších období, keď vyhralo svoje súťaže vo všetkých vekových kategóriách v rokoch 2004 – 2006.
Mládežnícky systém turínskeho klubu prispel výchovou mladých hráčov k úspechom seniorských, ale aj juniorských reprezentačných tímov Talianska. Medzi absolventov tohto systému patria majster sveta z roku 1934 Giampiero Combi, olympijskí víťaz z roku 1936 a majster sveta z roku 1938 Pietro Rava, Giampiero Boniperti, Roberto Bettega, majster sveta z roku 1982 Paolo Rossi a taktiež súčasní reprezentanti Claudio Marchisio a Sebastian Giovinco.
Podobne ako holandský Ajax Amsterdom a mnoho klubov anglickej Premier League, Juventus prevádzkuje niekoľko satelitných klubov a futbalových škôl mimo krajiny (Spojené štáty, Kanada, Grécko, Saudská Arábia, Austrália a Švajčiarsko) a veľké množstvo futbalových táborov v Taliansku (pre chlapcov od 8 do 16 rokov). Medzi významné projekty patria "Juventus University" (futbalová univerzita riadená Turínskou univerzitou, prvá svojho druhu na svete) a "Juventus National Academy" (sieť škôl po celom Taliansku a na Malte pre deti od 6 do 12 rokov).
Významní hráči.
Za viac ako 110 rokov histórie klubu obliekalo dres Juventusu vyše 700 hráčov. Väčšinu tvorili Taliani, mnohí sa stali reprezentantmi svojich krajín. Nižšie sú spomenutí hráči, ktorí sú považovaní za najväčšie klubové legendy.
Prvou veľkou hviezdou bol na prelome dvadsiatych a tridsiatych rokov minulého storočia Carlo Bigatto. Giampiero Boniperti je považovaný za najreprezentatívnejšieho hráča v histórii klubu, Carlo Parola sa preslávil skvelým prevedením kopu, ktorý poznáme pod názvom "nožničky", brankár Dino Zoff získal s Juventusom šesť ligových titulov a v roku 1977 Pohár UEFA, v jeho bráne stál v 330 po sebe idúcich ligových zápasoch, Gaetano Scirea, Sergio Brio, Antonio Cabrini a Stefano Tacconi sú štyria z piatich hráčov, ktorí získali všetky štyri európske pohárové súťaže, Roberto Baggio je držiteľom Zlatej lopty za rok 1993 a Alessandro Del Piero získal s Juventusom šesť titulov v Serii A, v roku 1996 vyhral Ligu majstrov, stal sa kapitánom a symbolom klubu.
Medzi najvýznamnejších zahraničných hráčov, ktorí pôsobili v Juventusu, patria Omar Sivori, považovaný za predchodcu Diega Maradonu a Walesan John Charles, známy pod prezývkou "II Gigante Buono" (Nežný obor). Obaja vytvorili spoločne s Bonipertim ofenzívne trio, ktoré doviedlo Juventusom k trom ligovým titulom. V sedemdesiatych rokoch žiaril nemecký útočník Helmut Haller, v osemdesiatych rokoch zase francúzsky "le Roi" (Kráľ) Michel Platini, ktorý mal veľký podiel na víťazstve v Pohári európskych majstrov v roku 1985, v rokoch deväťdesiatych ďalší francúzsky rodák Zinedine Zidane, ktorý získal s Juventusom dve víťazstvá v Serii A, český reprezentant Pavel Nedvěd, držiteľ Zlatej lopty za rok 2003 a francúzsky útočník David Trézéguet, najlepší zahraničný strelec v histórii klubu.
Päťdesiat najväčších klubových legiend má v priestoroch Juventus Stadium umiestnené, podľa vzoru hollywoodskeho chodníku slávy, zlaté hviezdy so svojim menom.
Prezidenti a tréneri.
Prezidenti.
Od založenie Juventusu stálo na čele klubu 23 prezidentov a dva riadiace výbory. Prvým prezidentom bol Eugenio Canfari, ktorý bol zároveň jedným zo zakladajúcich členov.
Najdlhšie obdobie na tomto poste strávil Giampiero Boniperti, ktorý zastával úlohu prezidenta devätnásť rokov v období rokov 1971 – 1990. Jeho nástupca Vittorio Caissotti di Chiusano bol prezident v rokoch 1990 – 2003, dovedna 13 rokov.
Najmladším prezidentom bol Umberto Agnelli, ktorý mal v roku 1955, keď nastupoval do funkcie, 21 rokov. Za zmienku stojí predsedníctvo Švajčiarov Alfreda Dicka a Giuseppe Hessa a Francúza Jeana-Clauda Blanca, ktorí sú jedinými zahraničnými prezidentmi klubu. Počas Dickovho vládnutia získal Juventus prvé scudetto.
Súčasným prezidentom je Andrea Agnelli, ktorý bol zvolený do funkcie 28. apríla 2010 akcionármi klubu.
Tréneri.
Do dnešného dňa viedlo Juventus 43 trénerov, 10 z nich boli v tejto funkcii iba dočasne.
Do druhého desaťročia 20. storočia existoval v Taliansku podrobný systém vzdelávania v príprave na majstrovské zápasy. V praxi to znamenalo, že hráči boli zároveň študentmi aj zamestnancami klubu. Hráči Juventusu sa schádzali niekoľkokrát týždenne na štadióne Corso Re Umberto, kde trénovali vždy pod vedením tímového kapitána.
Prvým trénerom v histórii Juventusu bol Jenő Károly, ktorého si vybral do tejto pozície prezident klubu Edoardo Agnelli v roku 1923 s cieľom inovovať tím v oblasti taktiky a stratégie hry. Károly viedol mužstvo v 70 zápasoch, až do svojej smrti v roku 1926.
Giovanni Trapattoni viedol Juventus trinásť sezón, z toho v desať za sebou idúcich (1976 – 86, 1991 – 94). Desať sezón strávených na lavičke jedného tímu je talianskych klubovým rekordom. Trénerom tímu bol v celkovo 596 zápasoch a získal 14 rôznych trofejí, čo je rekord medzi talianskymi trénermi.
Na začiatku tridsiatych rokov trénoval Juventus Carlo Carcano, ktorý s ním vyhral štyri po sebe idúce ligové tituly (1931 – 1934).
Súčasný tréner Antonio Conte zastáva svoju funkciu od 31. mája 2011.
Úspechy.
Juventus je najúspešnejším talianskym klubom 20. storočia a zároveň najúspešnejším klubom v celej histórii talianskeho futbalu. Domácu ligovú súťaž, ktorá patrí k najkvalitnejším v Európe dokázal vyhrať 32-krát, čo je suverénne najviac zo všetkých klubov. Ako jediný dokázal triumfovať v piatich po sebe idúcich ročníkoch (1930/31 – 1934/35). Taliansky pohár získal rekordných 9-krát.
Celkovo má na konte 58 rozličných trofejí, viac ako ktorýkoľvek iný tím v krajine. V európskych pohároch zaznamenal 11 triumfov. V súčasnosti mu patrí 4. miesto v Európe a 7. miesto na svete v počte získaných medzinárodných trofejí konaných pod hlavičkou UEFA a FIFA.
V minulosti bol klub vyznamenaný právom nosiť na dresoch dve zlaté hviezdy za 10, resp. 20 získaných ligových titulov: prvú v roku 1958 a druhú v roku 1982. Juventus bol prvým talianskym klubom, ktorý dokázal získať double (víťazstvo v Serii A a Coppa Italia). Podarilo sa mu to v sezónach 1959/60 a 1994/95.
Juventus je jediným tímom, ktorý zvíťazil vo všetkých oficiálnych medzinárodných súťažiach a zároveň prvým tímom, ktorý vyhral všetky tri hlavné pohárové súťaže UEFA. 12. júla 1988 vďaka tomu získal ocenenie "The UEFA Plaque". Dva razy získal cenu pre "Najlepší svetový tím roka" (1993 a 1996).
1905, 1925/26, 1930/31, 1931/32, 1932/33, 1933/34, 1934/35, 1949/50, 1951/52, 1957/58, 1959/60, 1960/61, 1966/67, 1971/72, 1972/73, 1974/75, 1976/77, 1977/78, 1980/81, 1981/82, 1983/84, 1985/86, 1994/95, 1996/97, 1997/98, 2001/02, 2002/03, 2004/05, 2005/06, 2011/12, 2012/13, 2013/14,2014/15,2015/16
1937/38, 1941/42, 1958/59, 1959/60, 1964/65, 1978/79, 1982/83, 1989/90, 1994/95,2014/15,2015/16
1995, 1997, 2002, 2003, 2012, 2013,2014,
2006/07
1984/85, 1995/96
1983/94
1976/77, 1989/90, 1992/93
1984, 1996
1999
1985, 2006
Štatistiky a rekordy.
Držiteľom rekordu v počte odohraných zápasov za Juventus je Alessandro Del Piero. Celkovo má na konte 705 zápasov. So 478 zápasmi je zároveň hráčom, ktorý odohral najviac zápasov v Serii A. Tento rekord Del Piero zlomil 6. marca 2008, keď prekonal Gaetana Scireu (552 zápasov v rokoch 1974 – 1988).
Rovnaký hráč je aj najlepším klubovým strelcom histórie. Vo všetkých súťažiach nastrieľal Del Piero dovedna 290 gólov – 188 v Serii A, 20 v Serii B, 28 v Coppa Italia, 53 v európskych pohároch a 1 v Interkontinentálnom pohári. Rekord, ktorý pred ním držal Giampiero Boniperti so 182 gólmi, prekonal v januári 2006.
V sezóne 1933/34 zaznamenal Felice Placido Borel II 31 presných zásahov v 34 stretnutiach a stanovil klubové maximum v počte strelených gólov v jednej sezóne Serie A. Rekordérom v počte gólov v najvyššej súťaži je ale Maďar Ferenc Hirzer, ktorý strelil v sezóne 1925/26 35 gólov v 26 zápasoch (je zároveň spoludržiteľom talianskeho rekordu). Najvyšší počet gólov v jednom zápas je 6 a zaznamenal ich Omar Sivori v zápase proti Interu Miláno v sezóne 1960/61 (taktiež taliansky rekord).
Prvý súťažný zápas absolvoval Juventus v roku 1900 v rámci Talianskych futbalových majstrovstiev, predchodcu Serie A. S mestským rivalom AC Turín prehral 0:1. Historicky najvyššie víťazstvo sa zrodilo v sezóne 1926/27, keď "bianconeri" porazili v druhom kole Coppa Italia Cento 15:0. Najvýraznejší triumf v najvyššej súťaži sa zrodil v sezóne 1928/29. Juventus vtedy zvíťazil nad Fiorentinou, resp. Fiumanou 11:0. Najťažšie prehry prišli v sezónach 1911/12 a 1912/13 – s AC Miláno 0:8 a s FC Turín 1:8.
Prestup Zinedina Zidana z Juventusu do španielskeho Realu Madrid v roku 2001 sa uskutočnil za rekordných 46 000 000 libier. Toto maximum bolo prekonané až v roku 2009, keď rovnaký klub zaplatil Manchestru United za Cristiana Ronalda 80 miliónov libier.
Juventus odohral v Serii A 80 sezón (viac má na konte len Inter Miláno – 81). Ligový titul získal 28-krát, čo je rekord. V Coppa Italia zaznamenal rovnako rekordných 9 triumfov (rovnako ako AS Rím). V medzinárodných súťažiach vyhral 11 trofejí. Zároveň je jediným klubom, ktorý vyhral všetky medzinárodné klubové súťaže a jedným zo štyroch klubov, ktoré dosiahli víťazstvo v troch najvýznamnejších európskych pohárových súťažiach.
Talianske národné mužstvo.
Najväčší počet talianskych reprezentantov vzišiel z Juventusu. Tento klub mal zastúpenie v každom reprezentačnom výbere od Majstrovstiev sveta 1934. Juventus mal zastúpenie v každom zo štyroch tímov, ktoré získali pre Taliansko titul majstra sveta. Tieto obdobia sa zhodovali predovšetkým s dvoma zlatými vekmi turínskeho klubu: "Quinquennio d'Oro" (Zlatá päťročnica) v rokoch 1931 – 1935 a "Ciclo Leggendario" (Legendárny cyklus) v rokoch 1972 – 1986.
Nižšie je zoznam hráčov, ktorí reprezentovali Taliansko počas víťazných turnajov na Majstrovstvách sveta:
Dvaja hráči Juventusu získali ocenenie "Zlatá kopačka" pre najlepšieho strelca Majstrovstiev sveta: v roku 1982 Paolo Rossi a v roku 1990 Salvatore Schillaci. Majstri sveta z roku 1938, Alfredo Foni a Pietro Rava, získali na Olympijských hrách 1936 zlato vo futbalovom turnaji. Traja hráči starej dámy boli členmi víťazného mužstva na Majstrovstvách Európy 1968: Sandro Salvadore, Ernesto Càstano a Giancarlo Bercellino.
Klub z Turína mal podiel aj na úspechoch reprezentačných mužstiev z iných krajín. Zinedine Zidane a kapitán Didier Deschamps zvíťazili s Francúzskom na Majstrovstvách sveta 1998, vďaka čomu sa stal Juventus klubom, ktorého hráči získali najviac titulov svetového šampióna (24). Ďalší hráči vo francúzskom mužstve (Patrick Vieira, David Trézéguet a Lilian Thuram sa stali hráčmi Juventusu v ďalších rokoch). Luis Del Sol získal ako hráč Španielska titul na Majstrovstvách Európy 1964, zatiaľ čo Michel Platini a Zinedine Zidane zvíťazili na rovnakom turnaji v rokoch 1984, resp. 2000.
Ekonomické informácie.
Od 27. júna 1967 je Juventus Football Club akciovou spoločnosťou (tal. "società per azioni") a od 3. decembra 2001 súčasťou talianskej burzy ("Borsa Italiana"). V súčasnej dobe sú akcie rozdelené nasledovne: 60% patrí Exor S.p.A, ktorá je dcérskou spoločnosťou "Giovanni Agnelli &amp; C.S.a.p.a Group" (vlastní ju rodina Agnelliovcov), 7,5% patrí spoločnosti Libyan Arab Foreign Investment Co a zvyšných 32,5% ostatných akcionárom.
Spolu s Laziom a AS Rím je Juventus len jedným z trojice talianskych futbalových klubov, ktoré vstúpili na burzu. Taktiež bol jediným klubom v Taliansku, ktorý sa stal členom "STAR" (Segment of Stocks conforming to High Requirements, tal. "Segmento Titoli con Alti Requisiti"). Ale vzhľadom na neuspokojivé finančné výsledky bol v roku 2011 nútený prejsť od "STAR" k "MTA".
Vlastníkom tréningového centra bola akciová spoločnosť Campi di Vinovo S.p.A, ktorej 71,3% akcií patrilo klubu. V roku 2003 klub odkúpil pozemky od dcérskej spoločnosti, neskôr bola táto spoločnosť rozpustená. Od tej doby nemá Juventus žiadne dcérske spoločnosti.
1. júla 2008 zaviedol klub "Systém riadenia a bezpečnosti pre športovcov a zamestnancov" v súlade s požiadavkami Medzinárodnej organizácie pre normalizáciu – rad noriem ISO 9000.
Juventus je jedným zo zakladateľov Európskej asociácie klubov, ktorá vznikla po rozpade skupiny G-14. Tá bola zoskupením elitných európskych klubov a aj v tomto prípade bol Juventus zakladajúcim členom.
Podľa Deloitte Football Money League, výskumu publikovaného spoločnosťou Deloitte Touche Tohmatsu 9. februára 2012, je Juventus 13. najlepšie zarábajúcim futbalovým klubom sveta s odhadovaným príjmom 154 miliónov eur ročne. Juventus tiež obsadil 9. miesto v rebríčku Forbes, ktorý sa zameral na najcennejšie futbalové kluby na svete. Medzi talianskymi klubmi skončil druhý a dostal sa medzi 50 najhodnotnejších športových klubov v celosvetovom meradle.
Médiá.
Juventus Channel.
Juventus Channel je platený televízny kanál venujúci sa výhradne klubu. Vznikol 1. novembra 2006 pri 109. výročí založenia Juventusu. Fanúšikom ponúka exkluzívne rozhovory s hráčmi, trénermi a funkcionármi klubu, zo záznamu vysiela všetky zápasy Juventusu zo Serie A, Coppa Italia a z európskych pohárov. Taktiež prináša zápasy z histórie a mnohé ďalšie programy.
Hurrà Juventus.
Hurrà Juventus je športový časopis zaoberajúci sa výlučne témami, ktoré sa týkajú Juventusu. Po prvý raz vyšiel už v roku 1915 a jeho zakladateľom a prvým riaditeľom bol Corradino Corradini. Pôvodne vychádzal ako noviny distribuované pre hráčov, priaznivcov a fanúšikov klubu. Je najstarším periodikom svojho druhu v Taliansku. V októbri 1916 prestal vychádzať, ale jeho vydávanie bolo obnovené v rokoch 1919 – 1927. V súčasnej dobe je najpredávanejším futbalovým časopisom v krajine (60 000 výtlačkov mesačne). Súčasným vydavateľom je spoločnosť Cantelli Editore S.p.A.
Sociálna oblasť.
Juventus je aktívny aj v sociálnej a humanitárnej oblasti. Medzi sociálne projekty realizované klubom patrí "Fatti e Progetti per i Giovani", ktorého cieľom je zlepšenie kvality života a podpora prístupu k vzdelaniu pre mladých ľudí mimo Európskej únie. V spolupráci s ekonomickou fakultou Turínskej univerzity (Università di Torino) organizuje školenia pre študentov športového manažmentu.
V oblasti zdravotníctva spolupracuje s "l'Azienda Ospedaliera Regina Margherita-Sant'Anna di Torino" (fakultná nemocnica v Turíne) na projekte "Neonatologia Ospedaliera dell'ospedale “Sant'Anna”", ktorého cieľom je reštrukturalizácia oddelenia neonatológie v nemocnici Svätej Anny. Taktiež podporuje nadáciu pre výskum rakoviny.
Ďalším verejným projektom Juventusu je „prijímacie stredisko“, pomenované po Edoardovi Agnellim a realizované v spolupráci s Asociáciou dobrovoľníckych skupín, ktoré poskytuje pohostinnosť matkám v ťažkých situáciách.
V roku 2000 sa pustil Juventus do realizácie projektu "Sen pre Gasliniho" (v tal. "Un sogno per il Gaslini"), ktorý mal slúžiť ako miesto štúdia a rekreácie pre deti. Ako názov projektu napovedá, šlo o sen janovského pediatra Gianniho Gasliniho. Centrum sa začalo budovať v priestoroch opátstva sv. Hieronyma. Aby sa mohlo začať s realizáciou projektu, bolo potrebné vyzbierať 4 500 000 eur. Dva milióny darovala rodina Gasliniovcov a zvyšnú sumu Juventus, prostredníctvom darov a charitatívnych podujatí, predaja kníh s fotografiami hráčov či hudobných CD (v roku 2003 prespievali hráči pieseň Lucia Battistiho "Il mio canto libero").
Videografia.
2005 – "La grande storia della Juventus", DVD (x11), Rai Trade, LaPresse Group; La Gazzetta dello Sport, EAN 8032807021621.

</doc>
<doc id="199618" url="https://sk.wikipedia.org/wiki?curid=199618" title="Juventus Turín">
Juventus Turín



</doc>
<doc id="199620" url="https://sk.wikipedia.org/wiki?curid=199620" title="Juve">
Juve



</doc>
<doc id="199621" url="https://sk.wikipedia.org/wiki?curid=199621" title="Juventus">
Juventus



</doc>
<doc id="199622" url="https://sk.wikipedia.org/wiki?curid=199622" title="FC Juventus">
FC Juventus



</doc>
<doc id="199623" url="https://sk.wikipedia.org/wiki?curid=199623" title="E-commerce">
E-commerce

E-commerce alebo elektronické obchodovanie alebo e-komercia alebo eCommerce je nakupovanie a predávanie výrobkov alebo služieb cez elektronické systémy ako napríklad internet alebo podobné počítačové siete. 
Množstvo obchodovania cez elektronickú cestu podstatne narástlo, odkedy sa rozšíril internet. Touto cestou sa uskutočňuje veľké množstvo obchodovania, pričom sa využívajú inovácie pomocou elektronických prevodov peňažných prostriedkov na účtoch, supply chain management, internetový marketing, online spracovanie transakcií, elektronickú výmenu dát (EDI), systémy manažmentu zásob a systémy automatizovaného zberu dát. Moderné elektronické obchodovanie obyčajne využíva World Wide Web (WWW) aspoň v niektorej z fáz životného cyklu transakcie, hoci to môže byť širší pojem z technológie ako napríklad e-mail. E-commerce je nakupovanie vecí pomocou internetu, ale veľa ľudí nie je presvedčených o jeho spoľahlivosti, pretože existuje veľa neserióznych predajcov. 
Malé percento elektronického obchodovania sa vykonáva úplne elektronicky pre "virtuálne" predmety, ako napríklad prístup k prémiovému obsahu na webovej stránke, ale väčšina elektronického obchodovania zahŕňa nejakú formu prepravy fyzických predmetov. 
Elektronické obchodovanie sa obyčajne považuje za predajnú stránku širšieho pojmu e-biznis.
Dejiny.
Vznik.
Význam pojmu "elektronické obchodovanie" sa v posledných 30 rokoch menil. "Elektronické obchodovanie" znamenalo podporu elektronických obchodných transakcií prostredníctvom využívania technológie elektronickej výmeny dát (Elektronic Data Interchange – EDI) a elektronických prevodov finančných prostriedkov (Electronic Funds Transfer – EFT). Tieto technológie boli vyvinuté koncom sedemdesiatych rokov dvadsiateho storočia. Umožňujú firmám elektronicky poslať obchodné dokumenty, ako napríklad objednávky alebo faktúry. Vzrast a akceptácia kreditných kariet, bankomatov (ATM) a telefonického bankovníctva boli tiež formy elektronického obchodovania. Od 90. rokov elektronické obchodovanie navyše zahŕňalo systémy pre podnikové plánovanie zdrojov (ERP), data mining a údajových skladov (data warehousing). 
Azda prvým príkladom elektronického obchodovania fyzických tovarov medzi veľkým počtom predávajúcich a kupujúcich bolo obchodovanie cez Boston Computer Exchange, burzu použitých počítačov, ktorá vznikla v roku 1982. Prvá informačná burza, vrátanie online konzultácií, bola pravdepodobne American Information Exchange, ďalší predinternetový online systém, ktorý bol založený v roku 1991.
Súčasnosť.
Vznik E-commerce významne znížil vstupné prekážky pri predávaní rôznych typov tovarov. Drobní predajcovia sú schopní rentabilne, pomocou Internetu, predávať svoje produkty. Malí predajcovia často využívajú rôzne online aukčné stránky, ako napríklad eBay, alebo predávajú cez veľké komerčné webové stránky, ako napríklad Amazon.com, za účelom využitia výhod týchto stránok.
V roku 2007 je predpokladaných v USA $256 miliárd online transakcií, čo je 18% zvýšenie v porovnaní s predchádzajúcim rokom. Tento predpoklad je zo správy "State of Retailing Online 2007", ktorú vyhotovili organizácie National Retail Federation (NRF) a Shop.org.
Aktuálne má 67 spoločností zo zoznamu FORTUNE 1000 (zoznam 1000 najväčších korporácií USA) výnosy z e-comercie v hodnote viac ako 10 miliónov dolárov. Medzi 5 najväčších internetových predajcov patrí : Amazon, Staples, Office Depot, Dell a Hewlett Packard. Z tohoto vyplýva, že do top kategórie produktov predaných cez internet patria knihy, hudba, kancelárske potreby, počítače a iná spotrebná elektronika.
Trendy v E-commerce.
Vo veľmi veľa prípadoch spoločnosti, ktoré využívajú e-commerciu, prežijú iba vtedy, ak nie sú zamerané iba na predávanie tovaru, ale majú rýchlo sa prispôsobivý riadiaci tím, dobre navrhnutú predajnú štruktúru, kvalitnú sieťovú infraštruktúru, bezpečnú a dobre navrhnutú webovú stránku a poskytujú komplexné poštovo-predajné služby. Tieto faktory sa môžu deliť medzi technické alebo organizačné aspekty a priame služby zákazníkovi.
Technické a organizačné aspekty.
Ďalej treba dodržiavať ostatné štandardné vlastnosti firmy vrátane poskytovania úplných a pravdivých informácií o svojich produktoch a ich uplatnení, spoľahlivosti doručenia a okamžité resp. efektívne vybavovanie sťažností a reklamácií. Jedinečná vlastnosť prostredia internetu je, že samotný zákazník má prístup k oveľa viac informáciám o predajcovi, než aké má pri návšteve klasického kamenného obchodu.
Poskytovanie skúsenosti pre zákazníka.
Úspešná organizácia, ktorá využíva elektronické obchodovanie, musí poskytovať zákazníkovi príjemný a užitočný predajný zážitok.
Niekoľko faktorov ktoré umožňujú príjemný a užitočný zážitok pre zákazníka:

</doc>
<doc id="199625" url="https://sk.wikipedia.org/wiki?curid=199625" title="Juraj Halenár">
Juraj Halenár

Juraj Halenár (* 28. jún 1983, Trnava – † 29. jún 2018, Bratislava) bol slovenský futbalista a reprezentant Slovenska. Po oslave svojich 35. narodenín dňa 28. júna 2018 bol nezvestný a 30. júna 2018 bol nájdený bez známok života vo Vrakunskom lesoparku v Bratislave. Najpravdepodobnejšia verzia sa javí ako samovražda. Zanechal po sebe jedného syna.
Klubová kariéra.
Odchovanec trnavskej Lokomotívy obliekol postupne dresy troch bratislavských klubov. Prvý ligový gól strelil v drese Interu Bratislava 4. mája 2002 v stretnutí s Tatranom Prešov (3:0). S Artmediou Petržalka postúpil do skupinovej fázy Ligy majstrov 2005/2006. V 2. predkole zaznamenal v zápase s Celticom Glasgow (5:0) hetrik, čím prispel k najvyššej prehre slávneho škótskeho klubu v európskych pohároch. Majstrovské tituly získal s Artmediou Petržalka aj so Slovanom Bratislava. Po Róbertovi Semeníkovi druhý hráč, ktorý v slovenskej futbalovej lige dosiahol hranicu 100 gólov. Stý ligový gól strelil v drese Slovana 9. novembra 2011 proti Banskej Bystrici (3 : 2). Počas jesennej časti sezóny 2014/2015 sa stal so 125 gólmi historickým rekordérom slovenskej futbalovej ligy.
Reprezentačná kariéra.
Zúčastnil sa už v mládežníckych reprezentáciách, na ME hráčov do 19 rokov 2002 bol členom mužstva, ktoré získalo bronzové medaily. Na MS hráčov do 20 rokov 2003 v Spojených arabských emirátov postúpilo Slovensko do osemfinále, kde prehralo s neskorším majstrom sveta Brazíliou 1 : 2 po predĺžení. V seniorskej reprezentácii debutoval 17. novembra 2007 v Prahe v stretnutí s Českom (1 : 3).
Úspechy.
Klubové
* Majster Slovenska: 2007/08, 2008/09, 2010/11, 2012/13, 2013/14
* Víťaz Slovenského pohára: 2008, 2010, 2011, 2013
* účasť v skupinovej fáze Lige majstrov 2005/2006
Reprezentačné
* ME hráčov do 19 rokov 2002 – 3. miesto
* MS hráčov do 20 rokov 2003 – osemfinále
Individuálne
* člen Klubu ligových kanonierov (127 gólov)

</doc>
<doc id="199636" url="https://sk.wikipedia.org/wiki?curid=199636" title="S.S.C. Neapol">
S.S.C. Neapol



</doc>
<doc id="199637" url="https://sk.wikipedia.org/wiki?curid=199637" title="Alelomorfa">
Alelomorfa



</doc>
<doc id="199640" url="https://sk.wikipedia.org/wiki?curid=199640" title="Data mining">
Data mining



</doc>
<doc id="199643" url="https://sk.wikipedia.org/wiki?curid=199643" title="Dolovanie dát">
Dolovanie dát



</doc>
<doc id="199646" url="https://sk.wikipedia.org/wiki?curid=199646" title="Elektronické obchodovanie">
Elektronické obchodovanie



</doc>
<doc id="199647" url="https://sk.wikipedia.org/wiki?curid=199647" title="E-komercia">
E-komercia



</doc>
<doc id="199648" url="https://sk.wikipedia.org/wiki?curid=199648" title="ECommerce">
ECommerce



</doc>
<doc id="199655" url="https://sk.wikipedia.org/wiki?curid=199655" title="Aprílová oktrojovaná ústava">
Aprílová oktrojovaná ústava



</doc>
<doc id="199657" url="https://sk.wikipedia.org/wiki?curid=199657" title="Konštantín Porfyrogenet">
Konštantín Porfyrogenet



</doc>
<doc id="199673" url="https://sk.wikipedia.org/wiki?curid=199673" title="Osobná zóna">
Osobná zóna

Osobná zóna je vzdialenosť okolo človeka, do ktorej zásah cudzou osobou (t. j. inou než rodinný príslušník, priateľ či partner/partnerka) je danému človeku nepríjemný (horšie komunikuje, viac sa potí a podobne). Líši sa mierne od človeka k človeku a značne pre jednotlivé kultúrne/geografické oblasti.
Osobné zóny pre Slovensko (?):
015 cm: uzavretá intímna zóna
1546 cm: zóna intímneho priestoru
46120 cm: zóna osobného priestoru
120360 cm: zóna spoločenského priestoru
360 a viac cm: zóna verejného priestoru

</doc>
<doc id="199675" url="https://sk.wikipedia.org/wiki?curid=199675" title="Virtuálna komunikácia">
Virtuálna komunikácia

Virtuálna komunikácia je komunikácia, kde jedna alebo viacero strán je nereálnych. Komunikácia sa stáva domnelov, respektíve nepravdivou, vzhľadom na realitu v jednom alebo vo viacerých aspektoch. Je to komunikácia prostredníctvom internetu alebo e-mailu.

</doc>
<doc id="199682" url="https://sk.wikipedia.org/wiki?curid=199682" title="Laupheim">
Laupheim

Laupheim je mesto v krajinskom okrese Biberach v spolkovej krajine Bádensko-Württembersko v Nemecku. Mesto má 19 279 obyvateľov a rozlohu 61,78 km².
Geografia a poloha.
Mesto Laupheim leží približne 20 km severne od mesta Biberach an der Riß a 20 km na juh od mesta Ulm. Nachádza sa na spolkovej ceste B 30 ("Bundesstraße 30") (Ulm - Friedrichshafen). Cez mesto preteká malá rieka "Rottum". Laupheim je druhým najväčším mestom v krajinskom okrese Biberach.
K mestu Laupheim patria jeho časti (v minulosti samostatné obce): "Baustetten" (2 032 obyvateľov), "Bihlafingen" (689 obyvateľov), "Obersulmetingen" (1 201 obyvateľov) a "Untersulmetingen" (1 788 obyvateľov).
Kultúra a pamiatky.
Mesto Laupheim sa nachádza na švábskej barokovej ceste ("Oberschwäbischen Barockstraße")

</doc>
<doc id="199683" url="https://sk.wikipedia.org/wiki?curid=199683" title="2007 TU24">
2007 TU24

2007 TU24 je planétka, ktorá bola objavená programom Catalina Sky Survey v Arizone 11. októbra 2007. Podľa odhadov má priemer 250 metrov. 29. januára 2008 sa planétka priblížila k Zemi na vzdialenosť 1,4418-násobok polomeru obežnej dráhy Mesiaca o 8:33 svetového času. Bolo to najbližšie známe priblíženie planétky k Zemi až do roku 2027. Pri najväčšom priblížení mala zdanlivú hviezdnu veľkosť 10,3; bola teda asi 50-krát slabšia na to, aby ju bolo možné vidieť voľným okom.

</doc>
<doc id="199684" url="https://sk.wikipedia.org/wiki?curid=199684" title="TU24">
TU24



</doc>
<doc id="199685" url="https://sk.wikipedia.org/wiki?curid=199685" title="Užovka">
Užovka

Užovka môže byť:
1. Rody Pantherophis, Rhinechis, Orthriophis, Senticolis, Bogerotophis, Zamenis, Oocatochus, Oreophis, Oreocryptophis, Euprepiophis, Coelognathus, Pseudelaphe a čiastočne aj Gonyosoma sú nové (obnovené) rody vytvorené nedávno vyčlenením z rodu Elaphe. 
2. Rod Elaphe a (teda aj) všetky rody uvedené pod č. 1 sa niekedy označujú nie rodovým menom užovka, ale rodovým menom had alebo rodovým menom štíhlovka. 
3. Rod Coronella sa sa niekedy označuje nie rodovým menom užovka, ale rodovým menom štíhlovka alebo staršie rodovým menom zmijovec.

</doc>
<doc id="199686" url="https://sk.wikipedia.org/wiki?curid=199686" title="2007 WD5">
2007 WD5

2007 WD je planétka s priemerom približne 50 metrov skupiny Apollo, ktorá patrí medzi blízkozemské planétky a tiež medzi krížiče obežnej dráhy Marsu. Objavil ju 20. novembra 2007 Andrea Boattini v rámci programu Catalina Sky Survey. Prvotné pozorovania vzbudili medzi vedcami vzrušenie, keď sa zistilo, že existuje pravdepodobnosť 1:25, že 30. januára 2008 sa zrazí s Marsom. Ďalšie pozorovania z 9. januára 2008 upravili pravdepodobnosť zrážky na 1:10000.

</doc>
<doc id="199687" url="https://sk.wikipedia.org/wiki?curid=199687" title="Interaktívny film">
Interaktívny film

Interaktívny film je podžáner počítačových hier kategórie adventúry. Je zložená výlučne z plných videosekvencií animovaného alebo hraného filmu. Tento žáner postupne vyšiel z módy a takmer upadol do zabudnutia, tento termín sa občas používa v hanlivom kontexte na označenie hier, ktoré sa zameriavajú hlavne na scény na úkor samotnej hry.

</doc>
<doc id="199689" url="https://sk.wikipedia.org/wiki?curid=199689" title="Altheim">
Altheim

Altheim môžu byť miesta:

</doc>
<doc id="199691" url="https://sk.wikipedia.org/wiki?curid=199691" title="Altheim (pri Ehingene)">
Altheim (pri Ehingene)

Altheim je malá obec v krajinskom okrese Alb-Donau v spolkovej krajine Bádensko-Württembersko v Nemecku. Obec má 571 obyvateľov a rozlohu . 
Geografia a poloha.
Obec Altheim leží na okraji pohoria Švábska Jura a na okraji údolia rieky Dunaj, na juhozápad od mesta Ulm blízko mesta Ehingen. 
Obec susedí na severe s mestom Schelklingen, na východe s mestom Erbach, na juhu s mestom Ehingen a na západe s obcou Allmendingen. 
Politika.
V roku 1971 bolo dohodnuté spoločné správcovstvo obce so susednou obcou Allmendingen. Starosta Robert Rewitz je súčasne aj starosta obce Allmendingen. 

</doc>
