<doc id="630418" url="https://sk.wikipedia.org/wiki?curid=630418" title="Karína Kapúr">
Karína Kapúr

Karína Kapúr (* 21. september 1980, Bombaj, India) je indická filmová herečka. Pochádza z hereckej rodiny. Je vydatá za herca Saifa Ali Khana. Študovala na Welham Girl's Boarding School. 

</doc>
<doc id="630419" url="https://sk.wikipedia.org/wiki?curid=630419" title="Fík">
Fík

Fík môže byť:

</doc>
<doc id="630420" url="https://sk.wikipedia.org/wiki?curid=630420" title="Železničná stanica Radvaň">
Železničná stanica Radvaň

Železničná stanica Radvaň je železničná stanica v banskobystrickej mestskej časti Radvaň. Leží na trati 170 Zvolen – Vrútky. Je elektrifikovaná 25 kV striedavého prúdu.
Doprava.
Na stanici sú dve dopravné, dve manipulačné koľaje a dve vlečky. Nástupištia sú dve.

</doc>
<doc id="630421" url="https://sk.wikipedia.org/wiki?curid=630421" title="Nitril">
Nitril

Nitrily sú skupina organických zlúčenín, ktoré obsahujú funkčnú skupinu -CN. Nitrily sú priemyselne významné zlúčeniny a používajú sa napríklad na výrobu nitrilovej gumy, z ktorej sa často vyrábajú nitrilové rukavice. Ďalšími priemyselne významnými nitrilmi sú kyanoakryláty, ako napríklad metylkyanoakrylát a etylkyanoakrylát. Obe tieto zlúčeniny sa používajú ako sekundové lepidlá.
Existujú aj anorganické zlúčeniny s -CN skupinou, tieto sa však nenazývajú nitrily, ale kyanidy. Vo všeobecnosti nie sú nitrily v porovnaní s kyanidmi až tak jedovaté.
Štruktúra a vlastnosti.
Medzi atómom uhlíku a dusíku v -CN skupine je trojitá väzba, čomu zodpovedá aj krátka vzdialenosť medzi týmito atómami 1,16 Å. Nitrily sú taktiež kvôli svojim vysokým dipólovým momentom polárne.
Názvoslovie.
Názvy nitrilov sa tvoria spojením názvu uhľovodíku s príponou nitril. Pokiaľ nie je -CN skupina hlavnou funkčnou skupinou používa sa namiesto prípony nitril predpona kyano, napríklad kyselina 4-kyanobenzénkarboxylová, kde je hlavnou funkčnou skupinou karboxylová skupina (-COOH).
Uhlík v nitrilovej skupine patrí k hlavnému uhlíkovému reťazcu.
Najjednoduchším nitrilom je acetonitril (etánnitril). Aj keď by sme technicky za najjednoduchší nitril mohli považovať kyanovodík (odvodený od metánu), ten je však anorganická zlúčenina a keďže nitrily sú výhradne organické zlúčeniny za nitril ho považovať nemožno.
Výroba.
Čiastočná oxidácia za prítomnosti amoniaku.
Pri tomto spôsobe výroby sa uhľovodík čiastočne oxiduje za prítomnosti amoniaku. Táto metóda sa používa najmä pri výrobe akrylonitrilu, kedy prebieha nasledovná reakcia:
CH3-CH=CH2 + ​3⁄2 O2 + NH3 → NC-CH=CH2 + 3 H2O
Pri výrobe akrylonitrilu týmto spôsobom vzniká aj acetonitril ako vedľajší produkt. Okrem toho sa táto metóda používa aj na výrobu izobutylnitrilu a taktiež niektorých derivátov benzonitrilu. Ako katalyzátory sa používajú oxidy kovov.
Pomocou kyanovodíku.
Pri tomto spôsobe výroby sa k alkénu zavádza kyanovodík. Využívajú sa tu homogénne katalyzátory. Príklad je výroba adiponitrilu z 1,3-butadiénu, kedy reakcia prebieha podľa nasledovnej reakcie:
CH2=CH−CH=CH2 + 2 HCN → NC-(CH2)4-CN
Príprava z halogénderivátov a kyanidov.
Jedná sa vlastne o podvojnú zámenu medzi halogénom naviazaným na uhľovodíku a katiónom anorganického kyanidu. Využíva sa pri príprave malého množstva nitrilov, ako napríklad v laboratóriu.
Odvodnením amidov.
Nitrily takisto možno pripraviť odvodnením primárnych amidov. Príkladom môže byť v tomto prípade výroba benzonitrilu z benzamidu za prítomnosti katalytického etyldichlórfosfátu a diazabicykloundekánu. Okrem toho sa pri sa pri odvodňovaní ako katalyzátory taktiež často používajú oxid fosforečný a chlorid tionylu.
Sandmeyerovov reakciou.
Aromatické nitrily sa dajú pripraviť z diazóniových solí pomocou tzv. Sandmeyerovej reakcie, kedy diazóniová soľ reaguje s kyanidom prechodného kovu a vzniká tak nitril.
Reakcie.
Nitrilové skupiny v zlúčeninách môžu reagovať rôznymi spôsobmi, ktoré závisia od ostatných reaktantov a fyzikálnochemických podmienok za akých reakcia prebieha. Nitrilová skupina sa dá hydrolyzovať, zredukovať alebo odštiepiť z molekuly vo forme kyanidového iónu.
Redukcia.
Nitrily sa dajú redukovať hydrogenáciou za prítomnosti kovových katalyzátorov. Pri takejto reakcii môžu vznikať buď primárne alebo terciárne amíny. Či bude vznikať primárny alebo terciárny amín závisí od podmienok reakcie.
Okrem redukcie hydrogenáciou sa na redukciu používajú aj redukovadlá ako hydrid lítno-hlinitý (LiAlH4), hydrid lítno-boritý (LiBH4) a diborán (B2H6), kedy vzniká amín. Okrem toho sa dajú redukovať aj na aldehydy pomocou roztoku chloridu cínatého v kyseline chlorovodíkovej, pričom najprv z nitrilu vzniká imín, ktorý je následne hydrolyzovaný na aldehyd.
Nitrily sa taktiež dajú redukovať elektrochemicky.
Alkylácia.
Po odštiepení vodíku z uhlíku za nitrilovou skupinou vzniká tzv. nitrilový anión, ktorým sa dajú alkylovať mnohé elektrofilné zlúčeniny.
Reakcia s nukleofilnými činidlami.
Kvôli svojej štruktúre je uhlík v nitrilovej skupine elektrofilný a preto na ňom môžu prebiehať nukleofilné adície.
Komplexotvorné reakcie.
Z nitrilov môžu vzniknúť rôzne nitrilové komplexy prechodných kovov, tie sa používajú ako reaktanty a aj katalyzátory. Príkladom takýchto komplexov sú napríklad [Cu(CH3CN)4]+ alebo PdCl2(C6H5CN)2.
Galéria.
Príklady niektorých významných zlúčenín, ktoré obsahujú nitrilovú skupinu.

</doc>
<doc id="630422" url="https://sk.wikipedia.org/wiki?curid=630422" title="Glasgowské metro">
Glasgowské metro

Glasgowské metro (iné názvy: Metro v Glasgow, Glasgowská podzemná dráha; ) je metro v škótskom meste Glasgow. 
História.
Dráha bola otvorená 14. decembra 1896 spoločnosťou Glasgow District Subway Company. Vozne poháňalo obežné lano, ale do depa boli vozne prenášané z koľají žeriavom. 
V roku 1923 metro prevzalo mesto a v roku 1935 bol do vozidiel inštalovaný elektrický pohon vedený treťou koľajnicou. V období od marca do decembra 1935 vlaky jazdili na elektrický pohon len vo vnútornom okruhu, vo vonkajšom okruhu boli stále poháňané lanom.
Pôvodné vozne slúžili do roku 1977, kedy bola doprava vzhľadom na plánovanú modernizáciu pozastavená. Tunely boli opravené, stanice rozšírené, tiež boli aj vsadené ťažšie koľajnice a bolo vybudované nové depo v Broomloan Road. Žeriav bol odstavený, pretože bola trasa prepojená novými koľajami s depom. Nový napájací systém pochádza od firmy Westinghouse Electric Corporation, vozidlá od Metro Cammell a motory od GEC. Linku opať otvorili v roku 1980.
Trasa.
Trasu tvorí 10,4 km dlhá dvojkoľajná okružná linka. Nachádza sa na oboch brehoch rieky Clyde. Patrí medzi podzemné dráhy, ktoré svoju sieť nikdy nerozšírili. Rozchod koľají je len 1219 mm a priemer tunela je najmenší na svete - len 3,35 m. Toto metro prepraví ročne 13,3 - 14,7 miliónov cestujúcich.
Trasa je podzemná, na povrchu sa nachádza iba depo na Broomloan Road, nachádzajúce sa medzi stanicami Govan a Ibrox. V súčasnosti má 15 staníc.
Metro vlastní a prevádzkuje spoločnosť Strathclyde Partnership for Transport.
Stanice.
Zoznam staníc v smere hodinových ručičiek:
Stanica Partrick nahradila stanicu Merkland Street, ktorá sa nachádzala o niečo juhozápadnejšie od súčasnej polohy stanice. Kelvinhall sa pôvodne volala Partick Cross. Stanica Hillhead obsluhuje Glasgowskú univerzitu. Zo stanice Buchanan Street sa dá prestúpiť na železničnú stanicu Queen Street a zo stanice St Enoch na železničnú stanicu Central Station. Stanica Ibrox niesla pred modernizáciou názov Copland Road a obsluhuje Ibroxský štadión. Stanica Govan niesla meno Govan Cross.
Najvyťaženejšími stanicami sú Hillhead, Buchanan Street a St Enoch, stanica Ibrox býva vyťažená počas futbalových zápasov. Najkľudnejšími stanicami sú stanice na juhu od rieky Clyde.

</doc>
<doc id="630423" url="https://sk.wikipedia.org/wiki?curid=630423" title="Trieda Hradca Králové">
Trieda Hradca Králové

Trieda Hradca Králové je ulica v Banskej Bystrici.
Nachádza sa na severe mestskej časti Fončorda Je súčasťou sídliska Fončorda. Hradec Králové je partnerským mestom Banskej Bystrice.
Na ulici sa nachádzajú dve zastávky banskobystrickej MHD: THK - otočka a THK - rázcestie. Obsluhuje ich linka 33 Senica-THK.

</doc>
<doc id="630425" url="https://sk.wikipedia.org/wiki?curid=630425" title="Banská Bystrica (mestská časť)">
Banská Bystrica (mestská časť)

Banská Bystrica je mestská časť Banskej Bystrice. Banská Bystrica je tiež názov katastrálneho územia. Podľa údajov z roku 2008 mala 34 691 obyvateľov.
Polohopis.
Mestská časť Banská Bystrica sa nachádza v centrálnej časti mesta. Južnú hranicu mestskej časti tvorí rieka Hron, západnú riečka Bystrica, na východe siaha k oblúku trati Zvolen – Vrútky východne od železničnej stanice.
Samospráva.
Banská Bystrica - centrum tvorí volebný obvod č. 1 a v mestskom zastupiteľstve má 6 poslancov.

</doc>
<doc id="630426" url="https://sk.wikipedia.org/wiki?curid=630426" title="Kvetenstvo">
Kvetenstvo

Kvetenstvo môže byť:

</doc>
<doc id="630429" url="https://sk.wikipedia.org/wiki?curid=630429" title="Formula 2 v roku 2019">
Formula 2 v roku 2019

Sezóna 2019 Formuly 2 je tretím ročníkom šampionátu FIA Formula 2. Šampionát prebiehal počas dvanástich pretekových víkendov ako sprievodná séria Formuly 1. Všetci jazdci pretekali v identických monopostoch so šasi Dallara F2 2018 a preplňovaným šesťvalcovým vidlicovým motorom od Mecachrome. Pneumatiky dodávalo Pirelli.
Sezónu zatienila smrť pretekára Anthoina Huberta, ktorý tragicky zahynul po nehode v hlavnom závode v Spa-Francorchamps 31. augusta 2019.
Šampionát jazdcov vyhral Nyck de Vries po skončení hlavných pretekov v Soči. Šampionát tímov vyhral francúzsky tím DAMS.

</doc>
<doc id="630430" url="https://sk.wikipedia.org/wiki?curid=630430" title="Uhlisko (Banská Bystrica)">
Uhlisko (Banská Bystrica)

Uhlisko je mestská časť Banskej Bystrice.
Názov.
Názov Uhlisko pochádza zo 16. storočia a z uhliarskej činnosti vykonávanej na území mestskej časti. Latinský názov Uhliska je "Carbonaria". Osídlenie tesne pod Urpínom sa nazývalo "Fabrika" podľa obydlí robotníkov.
Polohopis.
Severnú hranicu mestskej časti tvorí južné nábrežie Hrona. Na západe a juhu susedí s mestskými časťami Radvaň a Iliaš. Na území Uhliska sa nachádza väčšia časť vrchu Urpín, Železničná zastávka Banská Bystrica mesto a Kalvária.
Dejiny.
Územie mestskej časti patrí mestu Banská Bystrica od stredoveku. Základná osa osídlenia bola tvorená cestou z Hronskej brány von z mesta v smere na Hornú Mičinú. V 19. storočí v lokalite Žltý Piesok prebiehala ťažba tejto suroviny pre miestnu teheľnu.V prvej polovici 20. storočia sa začala výstavba tehlových domov a nájomných bytoviek a na prelome 20. a 30. rokov vilová štvrť.
Samospráva.
Uhlisko tvorí spolu s Majerom, Senicou a Šalkovou volebný obvod č. 2, ktorý má v mestskom zastupiteľstve 2 poslancov.

</doc>
<doc id="630431" url="https://sk.wikipedia.org/wiki?curid=630431" title="Pršianska Terasa">
Pršianska Terasa

Pršianska Terasa je mestská časť Banskej Bystrice.
Polohopis.
Zo severu hraničí s mestskou časťou Fončorda, z východu s mestskou časťou Radvaň, z juhu s Kremničkou a zo západu s obcou Malachov.
Samospráva.
Pršianska Terasa tvorí spolu s Iliašom, Kráľovou, Kremničkou a Rakytovcami volebný obvod č. 7, ktorý má v mestskom zastupiteľstve 2 poslancov..

</doc>
<doc id="630433" url="https://sk.wikipedia.org/wiki?curid=630433" title="Podchočská brázda">
Podchočská brázda

Podchočská brázda je geomorfologická časť Oravskej vrchoviny. Rozprestiera sa v južnej časti vrchoviny, v okolí obcí Žaškov, Komjatná a Vyšný Kubín.
Vymedzenie.
Brázda zaberá pás územia na južnom okraji Oravskej vrchoviny, medzi Žaškovom na západnom okraji cez Vyšný Kubín, až po Osádku na východe. Severným smerom pokračuje Oravská vrchovina, na severozápade susedí geomorfologická časť Veličnianska kotlina. Juhozápadnú časť vymedzuje Šípska Fatra (podcelok Veľkej Fatry) a juhovýchodný okraj prechádza do podcelku Choč, zaberajúci západnú časť Chočských vrchov. V západnej časti brázdy leží údolie Žaškovského potoka, najjužnejšou časťou preteká potok Komjatná, centrálnou časťou Jasenovský potok a východnú časť zaberá údolie Leštinského potoka.
Chránené územia.
Západný okraj Podchočskej brázdy zasahuje do ochranného pásma Národného parku Malá Fatra, iné osobitne chránené územia (napr. Ostrá skala a Tupá skala, Kunovo či Choč) ležia už mimo tohto územia.
Turizmus.
Územie je v susedstve atraktívnych masívov Veľkého Choča a Šípa a patrí medzi turisticky menej navštevované oblasti. Vrchovinový terén s viacerými údoliami poskytuje vhodné podmienky na cykloturistiku a blízkosť spomínaných vrchov predurčuje tunajšie obce za východiskové miesta pre turistov.

</doc>
<doc id="630439" url="https://sk.wikipedia.org/wiki?curid=630439" title="Veličnianska kotlina">
Veličnianska kotlina

Veličnianska kotlina je geomorfologická časť Oravskej vrchoviny. Rozprestiera sa v západnej časti vrchoviny, približne medzi Párnicou a Dolným Kubínom.
Vymedzenie.
Kotlina zaberá širšie okolie údolia rieky Orava v západnej časti Oravskej vrchoviny. Z veľkej časti ju na severe, východe i juhu ohraničuje Oravská vrchovina, na juhozápade susedí geomorfologická časť Podchočská brázda. V blízkosti rieky v juhozápadnej časti krátkym úsekom susedí Šípska Fatra (podcelok Veľkej Fatry) a západným smerom sa krajina dvíha do hornatej Osnice, časti Krivánskej Malej Fatry. Hlavnú os kotliny tvorí rieka Orava, v blízkosti ktorej ležia sídla, vrátane okresného mesta Dolný Kubín. Z údolia vybiehajú zväčša úzke doliny, ktorými prúdi z okolitých pohorí voda bystrými potokmi. Medzi väčšie patrí Zázrivka, Žaškovský potok, Istebnianka či Jasenovský potok.
Chránené územia.
Západný okraj kotliny zasahuje do ochranného pásma Národného parku Malá Fatra, iné osobitne chránené územia (napr. Ostrá skala a Tupá skala) ležia už mimo tohto územia.
Osídlenie.
Vo Veličnianskej kotline ležia proti prúdu Oravy obce Párnica, Žaškov, Istebné, Veličná, Oravská Poruba a mesto Dolný Kubín.
Doprava.
Údolím rieky Orava vedú hlavné komunikácie, obsluhujúce celý región. Od Kraľovian vedie nábrežím cesta I/70 do Dolného Kubína, kde sa pripája na cestu I/59 (Európska cesta 77). Popri rieke a hlavnej ceste vedie aj železničná trať Kraľovany – Trstená, pôvodne smerujúca z Kraľovian až do poľského Nowého Targu.
Turizmus.
Územie vytvára zázemie na turistické výlety do okolitých pohorí, kam z obcí vedú aj značkované chodníky. Významné stredisko najmä zimnej turistiky sa nachádza v neďalekom stredisku na svahoch Kubínskej hole, o niečo menšie je neďaleko Párnice v lokalite Lučivná. Veličnianska kotlina patrí medzi turisticky menej navštevované oblasti, no v okrajových častiach poskytuje vhodné podmienky aj na cykloturistiku.

</doc>
<doc id="630451" url="https://sk.wikipedia.org/wiki?curid=630451" title="Martinus.sk">
Martinus.sk



</doc>
<doc id="630457" url="https://sk.wikipedia.org/wiki?curid=630457" title="Prosper Guéranger">
Prosper Guéranger

Prosper Louis Pascal Guéranger, O.S.B. (* 4. apríl 1805, Sablé-sur-Sarthe, Francúzsko† 30. január 1875, Solesmes, Francúzsko) bol katolícky kňaz a benediktínsky mních.
Takmer 40 rokov pôsobil ako opát opátstva v Solesmes. Stal sa zakladateľom Francúzskej benediktínskej kongregácie, ktorá napomohla obnove mníšskeho života vo Francúzsku po tom, ako boli kláštory zakázané a zničené počas francúzskej revolúcie (výnosom z 13. januára 1790).
Bol taktiež iniciátorom obnovy rímskej liturgie vo Francúzsku a zostavil monumentálne dielo s názvom Liturgický rok, ktoré pozostávalo z 15 zväzkov. Toto dielo sa stalo impulzom pre liturgické hnutie.

</doc>
<doc id="630460" url="https://sk.wikipedia.org/wiki?curid=630460" title="Liturgické hnutie">
Liturgické hnutie

Liturgické hnutie malo za cieľ predovšetkým dosiahnuť uvedomelú a činnú účasť veriacich na liturgii. Jeho počiatky siahajú do 19. storočia, vo väčšej miere sa však rozšírilo až počas prvej polovice 20. storočia a vyvrcholením jeho snáh bola uskutočnená liturgické reforma Druhého vatikánskeho koncilu podľa konštitúcie Sacrosanctum Concilium z roku 1963. Okrem rímskokatolíckej cirkvi zasiahlo hnutie tiež anglikánsku a niektoré protestantské cirkvi.
Prvá fáza.
Počiatky liturgického hnutia sú späté s opátstvom svätého Petra (Solesmes), obnoveného v roku 1833. Jeho opát Prosper Guéranger sa snažil vo Francúzsku, kde sa v tej dobe používal novogalský rítus, zaviesť rímsky rítus a obnoviť gregoriánsky chorál.
V roku 1848 vyšla kniha Antonia Rosminiho "Päť rán svätej Cirkvi" (taliansky "Le cinque piaghe della santa Chiesa") z roku 1832, v ktorej sa jej autor pozastavuje nad priepasťou medzi kňazom sláviacim omšu a zhromaždeným ľudom. Neskôr začínajú byť vydávané misály pre ľud, ktoré okrem originálneho znenia liturgických textov v latinčine obsahujú tiež ich súbežný preklad do príslušného národného jazyka (napríklad Schottov misál v Nemecku).
Druhá fáza.
V roku 1903 vydal pápež Pius X. motu proprio Tra le sollecitudini, v ktorom prvýkrát použil pojem činná účasť. Cielené aktivity sa však začali rozvíjať až od roku 1909, keď Lambert Beauduin na katolíckom kongrese v belgickom Mechelen vystúpil s príhovorom, v ktorom označil účasť veriacich na bohoslužbách za základnú formu prejavu ich religiozity (tzv. Mechelenská udalosť).
Široko organizované liturgické hnutie sa ale zatiaľ rozvinulo len v Nemecku, v Rakúsku a v Belgicku, neskôr potom ešte vo Francúzsku, kde bolo roku 1943 založené Centrum pre liturgickú pastoráciu (francúzsky "Centre de pastorale liturgique"). Veľký význam pre liturgické hnutie mal najmä nemecký Opátstvo Maria Laach, kde sa od roku 1921 konali omše slúženej tvárou k ľudu a kde pôsobil významný liturgista Odo Casel, ako aj rakúsky kláštor Klosterneuburg a tamojší rehoľný kanonik Pius Parsch. Objavili sa však aj obavy, a to aj zo strany episkopátu a rímskej kúrie, aby aktivity hnutia neviedli k porušovaniu liturgických predpisov.
Tretia fáza.
Všetky reformné liturgické snahy boli uznané v encyklike Mediator Dei, ktorú vydal pápež Pius XII. v roku 1947. Po druhej svetovej vojne sa tiež začal presadzovať názor, že nestačí iba dosiahnuť aktívnu účasť na tridentskej omši, ale že samotná liturgia potrebuje reformu. Prvým krokom k jej vykonaniu sa roku 1951 stalo vydanie dekrétu u Dominicae resurrectionis vigiliam, ktorým bola obnovená veľkonočná vigília. Vyvrcholením tretej fázy sa stalo prerokovanie a vydanie konštitúcie Sacrosanctum Concilium, ktorú pápež Pavol VI. vyhlásil 4. decembra 1963.
Štvrtá fáza.
Ako štvrtá fáza liturgického hnutia sa označuje realizácia liturgickej reformy v praxi.

</doc>
<doc id="630461" url="https://sk.wikipedia.org/wiki?curid=630461" title="Lambert Beauduin">
Lambert Beauduin

Lambert Beauduin (* 5. august 1873, Liége, Belgicko† 11. január 1960, Ciney, Belgicko) bol belgický mních, ktorý v roku 1925 založil opátstvo dnes známe ako opátstvo Chevetogne.
Predtým bol mníchom rádu sv. Benedikta v opátstve Mont César, a bol významným predstaviteľom liturgického hnutia v Belgicku.

</doc>
<doc id="630463" url="https://sk.wikipedia.org/wiki?curid=630463" title="Louis Bouyer">
Louis Bouyer

Louis Bouyer (* 17. február 1913, Paríž, Francúzsko† 22. október 2004, tamže) bol francúzsky luteránsky duchovný, neskôr prijatý do Katolíckej cirkvi v roku 1939. V rámci svojho teologického výskumu sa venoval témam, ktoré boli využité v rámci Druhého vatikánskeho koncilu.
Spolu s kardinálom Jozefom Ratzingerom a ďalšími, bol spoluzakladateľom medzinárodného časopisu "Communio". V roku 1969 ho pápež vybral do tímu pre prípravu Medzinárodnej teologickej komisie.
Biografia.
Narodil sa do protestantskej rodiny Luisa Bouyera v Paríži, po získaní diplomu zo Sorbonny študoval teológiu na protestantských fakultách v Paríži a neskôr v Štrasburgu. V roku 1936 bol ordinovaný a do druhej svetovej vojny slúžil ako vikár luteránskej farnosti v Paríži. Štúdium kristológie a ekleziológie sv. Atanáza z Alexandrie viedlo Bouyera ku konverzii ku katolicizmu.

</doc>
<doc id="630470" url="https://sk.wikipedia.org/wiki?curid=630470" title="Patrologia latina">
Patrologia latina

Patrologia latina, úplný názov Patrologiae latinae cursus completus, skrátene PL, je najvýznamnejšia edícia patristických spisov 19. storočia, ktorá vyšla v 221 zväzkoch v rokoch 18441864 zásluhou francúzskeho kňaza Jacquese Paula Migneho.
Tlačené vydanie.
Táto edícia latinských cirkevných otcov obsahuje spisy od Tertulliána po Inocenta III. (tj. z rokov 2001216). Vzhľadom k rozsahu textov nemohol Migne a jeho spolupracovníci pracovať s rôznymi rukopismi a porovnať ich, ako by to zodpovedalo súčasnému chápaniu kritického vydania, ale prevzal niektoré z už existujúcich tlačených vydaní.
Migneho tlačiareň v roku 1868 vyhorela a prevzalo ju nakladateľstvo "Garnier frères", ktoré realizovalo dotlač. Tieto dotlače však obsahovali podstatne viac chýb. Prvé vydanie sa však dodnes používa jednak preto, že je najrozsiahlejšie a tiež preto, že texty od viacerých menej významných autorov odvtedy neboli vydané.
Elektronické vydanie.
Migneho "Patrológia" je dostupná aj v elektronickej podobe. Nakladateľstvo Chadwyck and Healey celý text digitalizovalo spolu so zabezpečením prostriedkov pre vyhľadávanie. Databáza textov (viď. pld.chadwyck.co.uk ) je dostupná na CD, ako aj na webe, vyžaduje sa však zaplatenie licenčných poplatkov.
Úplné texty Migneho "Patrológie" a viacerých ďalších textov súvisiacich s dejinami kresťanstva a cirkvi v databáze "Documenta catholica omnia" (documentacatholicaomnia.eu). Úplné texty pôvodného Migneho vydania sú taktiež volne dostupné na Google Books (zoznam odkazov: latina.patristica.net).

</doc>
<doc id="630474" url="https://sk.wikipedia.org/wiki?curid=630474" title="Drieňov (geomorfologická časť)">
Drieňov (geomorfologická časť)

Drieňov je geomorfologickou časťou Nitrických vrchov. Zaberá najjužnejší výbežok Strážovských vrchov a najvyšším vrchom tejto časti je Drieňový vrch ().
Vymedzenie.
Územie zaberá južnú časť Nitrických vrchov, tvoriacich podcelok Strážovských vrchov. Od zvyšku pohoria je oddelený na severe Vestenickou bránou, na západe susedí Podunajská pahorkatina s časťami Stredonitrianska niva (časť Nitrianskej nivy) a Drieňovské podhorie (časť Nitrianskej pahorkatiny). Na juhu susedí Oslianska a na východe Rudnianska kotlina, obe patriace Hornonitrianskej kotline.
Ochrana územia.
Táto časť pohoria leží mimo veľkoplošnej Chránenej krajinnej oblasti Strážovské vrchy. Osobitne chránenými lokalitami sú prírodná pamiatka Brložná diera a Nitrica a prírodná rezervácia Veľký vrch.
Turizmus.
Drieňov nepatrí medzi oblasti preplnené turistami, napriek tomu ponúka zaujímavé lokality. Sieť značených chodníkov umožňuje návštevu zaujímavých miest, vrátane najvyššieho vrchu. Viaceré lokality ponúkajú zaujímavé výhľady na blízke pahorkatiny, no i okolité pohoria.

</doc>
<doc id="630476" url="https://sk.wikipedia.org/wiki?curid=630476" title="Raťafák plachta">
Raťafák plachta



</doc>
<doc id="630482" url="https://sk.wikipedia.org/wiki?curid=630482" title="Kňazský seminár sv. Františka Xaverského">
Kňazský seminár sv. Františka Xaverského

Kňazský seminár sv. Františka Xaverského bol kňazský seminár v Badíne, patriaci pod Banskobystrickú rímskokatolícku diecézu. Seminár bol súčasťou Univerzity Komenského v Bratislave.
Dejiny seminára.
Prvý seminár pre banskobystrickú diecézu vznikol kúpou budovy dnešného Diecézneho pastoračného centra sv. Jána Pavla II. v roku 1805 biskupom Gabrielom Zardahelym. Vyučovanie sa začalo 1. novembra 1807. Činnosť bola prerušená v rokoch 1919 až 1922. V marci 1950 boli zatknutí predstavení seminára a od 14. júla 1950 bol oficiálne zrušený a budova prepadla štátu. V rokoch 1950 až 1990 seminaristi študovali v Bratislave, v seminári pri Dóme sv. Martina. Seminár bol obnovený biskupom Rudolfom Balážom 15. júna 1990, od 1. júla toho roku sídlil dočasne na Ľupčianskom hrade Na jeseň 1990 sa rozhodlo o výstavbe seminára v Badíne, výstavba sa začala 1. mája 1991. Nová budova bola posvätená 4. októbra 1993, slúžila vtedy pre 80 bohoslovcov. V roku 2003 seminár navštívil pápež Ján Pavol II.
V marci 2019 bolo oznámené, že seminár svoju činnosť ukončí. Dôvodom je nízky počet bohoslovcov a vysoké náklady. Budovu s kapacitou 120 využívalo len približne dva tucty bohoslovcov. Študujúci prešli pod seminár v Nitre.
Katedry.
Seminár sa skladal z týchto katedier RKCMBF:
Vedenie.
Rektorom seminára bol od roku 2010 ThLic. Ján Viglaš. Jeho predchodcami boli: Tomáš Galis (19901999) a Vojtech Nepšinský (19992010). Seminár má tiež prefekta a špirituála.

</doc>
<doc id="630483" url="https://sk.wikipedia.org/wiki?curid=630483" title="Patrologia Latina">
Patrologia Latina



</doc>
<doc id="630485" url="https://sk.wikipedia.org/wiki?curid=630485" title="Dextrometorfán">
Dextrometorfán

Dextrometorfán (skrátene DXM) je opiátové liečivo, ktoré sa najčastejšie využíva na tlmenie kašľa. Obsahujú ho mnohé lieky, ktoré sú vo forme sirupov, tabliet, sprejov alebo cmúľacích tabliet. Vo svojej chemicky čistej podobe ide o biely prášok.
Niekedy sa taktiež zneužíva pretože pri prekročení odporúčaných terapeutických dávok má halucinogénne a euforické účinky a vyvoláva disociatívne stavy podobné, ale nie úplne zhodné so stavmi, ktoré vyvolávajú látky ako fencyklidín a ketamín.
Využitie.
Miernenie kašla.
Dextrometorfán je účinnou látkou mnohých antitusík, t.j. lieky ktoré tlmia kašel. Uľavuje od akútneho kašľa, ktorý spôsobuje mierne podráždenie hrdla a priedušiek. Takéto podráždenie môže vzniknúť ako následok nachladnutia, chrípky alebo pri vdýchnutí cudzích telies. Jeho účinnosť je však otázna, pretože pri istých kontrolovaných štúdiách sa ukázalo, že jeho účinnosť je porovnateľná s placebom.
Neuropsychiatrické poruchy.
Pri klinickom skúšaní, ktoré v roku 2013 vykonala iránska Tabrizska univerzita zdravotných vied sídliaca v meste Tabriz sa ukázalo, že dextrometorfán môže pomôcť s tlmením abstinenčných príznakov spojených s užívaním opiodných látok a taktiež skrátiť ich trvanie. Pri liečbe v kombinácii s klonidínom dokázal znížiť celkový čas kým symptómy vyvrcholia na 24 hodín, pričom tieto symptómy už neboli také závažne ako pri liečbe jedine klonidínom.
V roku 2016 Americká spoločnosť anestéziológov vydala štúdiu, podľa ktorej môže podanie dextrometorfánu v kombinácii s pregabalínom, naproxénom a paracetamolom značne znížiť pooperačnú bolesť.
Vedľajšie účinky.
U niektorých osôb sa môžu pri užívaní liekov obsahujúcich dextrometorfán vyskytnúť nasledujúce vedľajšie účinky:
Zriedkavým vedľajším účinkom je aj spomalenie dychovej frekvencia - hypoventilácia
Farmakologická aktivita.
Za jeho farmakologické účinky je zodpovedný samotný dextrometorfán aj jeho farmakologicky aktívny metabolit dextrorfán.
Pri ústnom podaní sa dextrometorfán z tráviacej sústavy vstrebáva a vstupuje do krvného obehu, ktorým sa pomocou vrátnicovej žily dostáva do pečene kde je metabolizovaný enzýmom CYP2D6 na jeho aktívny metabolit, dextrorfán. Ten prechádza spolu s nezmeneným DXM cez hematolikvorovú bariéru do mozgu. Má centrálne účinky, t.j. cieľový orgán ovplyvňuje jeho účinkom na mozog, namiesto účinku na samotný orgán.
Ďalší metabolizmus.
Za ďalší metabolizmus je zodpovedný najmä enzým UDP-glukuronozyltransferáza, ktorý priemieňa dextrorfán (aktívny metabolit DXM) na jeho glukuronid, ale taktiež aj enzým CYP3A4, ktorý dextrorfán premieňa na 3-hydroxymorfinán. Ten sa následne už predtým spomínaným enzýmom, UDP-glukuronozyltransferáza, taktiež premieňa na glukuronid.
Okrem toho sú do metabolizmu menšieho percenta DXM zapojené aj iné enzými, ako napr. CYP2B6. Toho je však priemerne v pečeni oveľa menej ako enzýmu CYP3A4 a preto je za metabolizmus DXM viacej zodpovedný enzým CYP3A4.
Dextrometorfán (stopové množstvá) a jeho metabolity sa vylučujú v moči niekoľko hodín po podaní.
Receptorová aktivita.
Pomocou výskumu na laboratórnych zvieratách sa zistilo, že dextrometorfán účinkuje na receptory nasledujúcimi spôsobmi:
Samotný dextrometorfán na NMDA receptor nepôsobí, ale jeho metabolit dextrorfán áno. Farmakologická aktivita 3-metoxymorfinánu, jedného z jeho hlavných metabolitov, zatiaľ nie je úplne známa.
Zneužívanie a predávkonie sa.
Lieky obsahujúce dextrometorfán sa niekedy zneužívajú na navodenie disociatívnych a euforických stavov tak trochu podobným ketamínu či fenylcyklidínu. Tieto halucinogénne účinky sú spôsobené jeho metabolitom, dextrorfánom, ktorý účinkuje ako antagonista NMDA receptoru. Svoju obľubu má kvôli jeho ľahkej dostupnosti oproti iným halucinogénom a minimálnemu riziku vzniku slabej psychickej závislosti. Pretože pri rôznych dávkach sa prejavujú rôzne účinky jeho užívatelia rozdelili táketo stavy rôzne úrovne od 1 až po 4 pričom pri prvej úrovni sú jeho účinky najnižšie. Okrem toho existuje aj piata úroveň, nazývaná "úroveň sigma", ktorá nastáva pri interakcii so sigma receptormi, avšak väčšina užívateľov popisuje svoje pocity z tejto úrovne ako negatívne a nepríjemné. Na Slovensku boli zneužívané najmä tablety proti kašľu Stopex, ktorých výdaj bol však kvôli ich zneužívaniu zmenený iba na lekársky predpis.
Príznaky predávkovania sa.
Pri 3 až 10-násobku odporúčanej sa začínajú objavovať nasledujúce príznaky:
Pri 15 až 75 násobku odporúčanej terapeutickej dávky sa začínajú objavovať nasledujúce príznaky:

</doc>
<doc id="630486" url="https://sk.wikipedia.org/wiki?curid=630486" title="Carlo Rovelli">
Carlo Rovelli

Carlo Rovelli (* 3. máj 1956, Verona, Taliansko) je taliansky teoretický fyzik a spisovateľ.
Životopis.
Narodil sa vo Verone. V 70. rokoch bol aktívny v študentských hnutiach na talianskych univerzitách. Spoluzaložil dve rozhlasové stanice veo Verone a v Bologni.
V roku 1981 promoval na Bolonskej univerzite a na doktorát odišiel na Padovskú univerzitu. Odmietal vojenskú službu a preto bol v roku 1987 krátko zadržiavaný. Zastával postdoktorandské pozície na univerzitách v Ríme, Terste a na Yale University. Od roku 1990 do roku 2000 pracoval na univerzite v Pittsburghu.
Od roku 2000 žije vo Francúzsku. Pôsobí na univerzitách v Marseille, v rokoch 2000 – 2011 na "Université de la Méditerranée Aix-Marseille II", od roku 2012 na "Université d'Aix-Marseille". Zastáva aj miesto pričleneného profesora na katedre histórie a filozofie vedy University of Pittsburgh.
Ťažisko jeho práce je v oblasti kvantovej gravitácie, kde patrí medzi zakladateľov teórie kvantovej gravitácie slučky.
Spolupracuje s viacerými talianskymi novinami, najmä s kultúrnymi prílohami "Corriere della Sera", "Il Sole 24 Ore" a "La Repubblica". Jeho populárna vedecká kniha "Sedem krátkych lekcií o fyzik"e bola preložená do 41 jazykov a predalo sa viac ako milión kusov po celom svete.
V roku 2019 ho zaradil časopis "Foreign Policy" na zoznam 100 najvplyvnejších globálnych mysliteľov.

</doc>
<doc id="630487" url="https://sk.wikipedia.org/wiki?curid=630487" title="Dextrometorfan">
Dextrometorfan



</doc>
<doc id="630490" url="https://sk.wikipedia.org/wiki?curid=630490" title="Skuteckého ulica (Banská Bystrica)">
Skuteckého ulica (Banská Bystrica)

Skuteckého ulica je ulica v centrálnej časti Banskej Bystrice. Spája sa s ulicami Figuša Bystrého, Rudlovská cesta, Kukučínova, Šoltésovej, Komenského a Horná. 
Ulica je pomenovaná po slovenskom maliarovi Dominikovi Skuteckom, ktorý od roku 1889 žil v Banskej Bystrici, z prostredia ktorej maľoval rôzne diela a pričiňoval sa na miestnom kultúrnom živote.

</doc>
<doc id="630492" url="https://sk.wikipedia.org/wiki?curid=630492" title="Kostol svätého Cyrila a Metoda">
Kostol svätého Cyrila a Metoda



</doc>
<doc id="630493" url="https://sk.wikipedia.org/wiki?curid=630493" title="Kauza Pezinská skládka">
Kauza Pezinská skládka

Kauza Pezinská skládka je slovenská kauza z oblasti životného prostredia. Patrí k najväčším environmentálnym kauzám v novodobej histórii Slovenska. Angažovalo sa v nej občianske združenie VIA IURIS s advokátkou Zuzanou Čaputovou. Zuzana Čaputová právne zastupovala obyvateľov mesta Pezinok a bola jednou z vedúcich osobností v občianskej iniciatíve Skládka nepatrí do mesta. Za tento svoj príspevok bola ocenená v roku 2016 Goldmanovou cenou. 
Kauza sa začala v roku 1999 v súvislosti so začatím výstavby novej jamy pre skládku odpadov v Pezinku. Jej objem bol projektovaný na 730 000 m³ odpadov. Najbližší dom sa nachádza vo vzdialenosti 280 metrov od jamy a v jej blízkosti sa nachádza aj záhradkárska oblasť. Najväčšia demonštrácia občanov sa konala vo februári 2008 a protesty pokračovali až do roku 2013, kým stavba nebola definitívne zamietnutá Najvyšším súdom Slovenskej republiky. Kauza bola znovu blízko otvorenia v roku 2017.

</doc>
<doc id="630494" url="https://sk.wikipedia.org/wiki?curid=630494" title="Bahájska viera">
Bahájska viera



</doc>
<doc id="630496" url="https://sk.wikipedia.org/wiki?curid=630496" title="Pezinská skládka">
Pezinská skládka



</doc>
<doc id="630499" url="https://sk.wikipedia.org/wiki?curid=630499" title="Prvá rakúska republika">
Prvá rakúska republika



</doc>
<doc id="630502" url="https://sk.wikipedia.org/wiki?curid=630502" title="Paulína Snopková">
Paulína Snopková

Pavlína Snopková (* 22. jún 1932, Udavské - † 3. marec 2019, Bratislava) bola slovenská paleontologička, odborníčka na palynológiu.
Život.
Narodila sa 22. júna 1932 v Udavskom pri Humennom. Jej starší brat Ján Šalát vyštudoval geológiu a pôsobil ako pedagóg na Vysokej škole technickej v Košiciach. Absolvovala Dievčenské gymnázium v Bratislave, kde maturovala v roku 1952. Následne nastúpila na štúdium biológie na Prírodovedeckej fakulte Univerzity Komenského v Bratislave, ktoré úspešne ukončila v roku 1957. V roku 1967 získala hodnosť doktora prírodných vied (RNDr.).
Po skončení štúdia geológie v roku 1957 nastúpila na Geologický ústav Dionýza Štúra, kde pre biostratigrafický výskum neogénnych, paleogénnych a starších sedimentov začala uplatňovať palynologickú metódu. Výsledky prvej etapy jej palynologického výskumu boli pozitívne. Prvýkrát stanovila základné peľové spektrá z miocénnych sedimentov z východnej časti Podunajskej nížiny (eger - panón) a z Považia (egenburg - báden). Veľkým prínosom bolo zaradenie sladkovodných a brakických sedimentov, ktoré sa inými biostratigrafickými metódami nepodarilo vekovo zaradiť. Takisto urobila rekonštrukciu paleoekologických a paleoklimatických pomerov. V roku 1978 sumarizovala svoje práce a získala hodnosť kandidáta geologických vied (CSc.).
Od roku 1961 sa zaoberala palepalynologickým, paleoekologickým a paleoklimatologickým štúdiom sedimentov centrálnokarpatského paleogénu a paleogénu karpatského flyšového pásma východného Slovenska. Získané výsledky korelovala s výsledkami rovnako starých súvrství z územia Česka, Nemecka, Poľska, Ukrajiny a Maďarska. Jej výsledky majú dodnes vysokú platnosť a presahujú regionálny rámec.
Spolu so svojim manželom L. Snopkom sa pokúsila paleopalynologické metódy aplikovať aj v paleozoických komplexoch Spišsko-gemerského rudohoria (hlavne v gelnickej skupine v gemerika). V roku 1961 sa jej podarilo zistiť v staropaleozoických, epizonálne metamorfovaných komplexoch dovtedy považovaných za bezfosílné palynomorfy veku vrchné kambrium, ordovik, silúr až spodný devón. Výsledky boli kladne hodnotené Ústredným ústavom geologickým v Prahe a boli konzultované so zahraničnými palynológmi, najmä z Leningradu, Rumunska a Bulharska. Tieto veky o niekoľko desiatok rokov neskôr potvrdili aj datovania rádiometrickými metódami. Venovala sa aj palynologickému výskumu čiernych bridlíc z vrtov podložia Viedenskej panvy, v ktorých preukázala ich prevažne vrchnotriasový (karnský) vek. Doložila vrchnokriedový (santon-kampanský) vek pre tmavé ílovce, vyskytujúce sa vo vápencoch gombaseckého lomu a tiež vek sedimentov pri Dobšinskej ľadovej jaskyni (Slovenský raj).
V neskorších rokoch začiatkom 90. rokov vypracovala na základe palynologického korelačného štúdia paleogénu Západných Karpát s paleogénom Maďarska a Česka 10 korelačných tabuliek, v ktorých sú uvedené stratigraficky významné druhy pre korelačné oblasti, a to od spodného eocénu do vrchného oligocénu.
Významné práce.
Výskumom získané výsledky publikovala vo vyše 60 odborných prácach v domácich a zahraničných časopisoch. Mnohé sú obsiahnuté (cca 150) v archívnych správach uložených v Archíve ŠGÚDŠ (geofonde) v Bratislave. Z jej významnejších prác sú to, napr.:

</doc>
<doc id="630508" url="https://sk.wikipedia.org/wiki?curid=630508" title="Systém sieťového poľa">
Systém sieťového poľa



</doc>
<doc id="630510" url="https://sk.wikipedia.org/wiki?curid=630510" title="Rokoš (geomorfologická časť)">
Rokoš (geomorfologická časť)

Rokoš je geomorfologickou časťou Nitrických vrchov. Zaberá centrálnu časť tohto podcelku Strážovských vrchov a najvyšším vrchom je rovnomenný vrch Rokoš ().
Vymedzenie.
Územie zaberá východnú polovicu centrálnej časti Nitrických vrchov, tvoriacich podcelok na juhu Strážovských vrchov. Severným okrajom Rokoš susedí s časťou Suchý, západný okraj nadväzuje na Rokošské predhorie a v južnej časti leží Vestenická brána, všetko časti Nitrických vrchov. Východným smerom susedí Rudnianska kotlina, patriaca Hornonitrianskej kotline.
Ochrana územia.
Táto časť pohoria leží mimo veľkoplošnej Chránenej krajinnej oblasti Strážovské vrchy. Osobitne chránenými lokalitami sú národná prírodná rezervácia Rokoš, prírodná rezervácia Jedlie, prírodná pamiatka Čerešňová jaskyňa, Hradná jaskyňa, Žernovská jaskyňa a Košútova jaskyňa.
Turizmus.
Rokoš patrí v rámci regiónu medzi atraktívne oblasti, vyhľadávané v zimnej i letnej sezóne. Z Uhrovca cez Jankov vŕšok vedie hlavným hrebeňom Nitrických vrchov červeno značená trasa, ktorá prechádza vrcholom Rokoša () a Košútova () a severným smerom pokračuje na Suchý vrch (). Na túto magistrálu sa pripájajú značené trasy z okolitých obcí, čím vzniká hustá sieť, umožňujúca množstvo alternatív pre turistiku. Viaceré lokality ponúkajú vďaka značnej nadmorskej výške zaujímavé výhľady na okolité kotliny i pohoria.

</doc>
<doc id="630514" url="https://sk.wikipedia.org/wiki?curid=630514" title="Béžová">
Béžová

Béžová je označenie farby, ktorá je svetlo sivá so žltými a hnedými tónmi. Pochádza z výrazu "beige", ktorý znamená vo francúzštine surovú ovčiu vlnu. Ako pomenovanie farby toto slovo pravdepodobne prvýkrát použil Edmond de Goncourt v románe "La Fille Elisa" (1877). Pôvodne bola béžová synonymom k ecru, neskôr sa začali obe farby rozlišovať. Béžová je farba púštneho piesku, ťavej srsti, kávy s mliekom alebo tmelu. Je vnímaná ako upokojujúca farba, používaná často v interiéroch, v béžových odtieňoch sa vyrába rad elektronických zariadení, preto v angličtine udomácnil výraz "beige box" ako označenie pre osobné počítač. Ako neutrálna farba ponúka v odievaní množstvo kombinácií. V angloamerickom slangu symbolizuje béžová farba nudu, priemernosť a konformitu.

</doc>
<doc id="630516" url="https://sk.wikipedia.org/wiki?curid=630516" title="Rokošské predhorie">
Rokošské predhorie

Rokošské predhorie je geomorfologickou časťou Nitrických vrchov.
Vymedzenie.
Územie zaberá západnú polovicu centrálnej časti Nitrických vrchov, tvoriacich podcelok na juhu Strážovských vrchov. Severným smerom nadväzuje pohorie Kšinianskou kotlinou a časťou Suchý, východným smerom pokračuje hornatý Rokoš a južný okraj vymedzuje Vestenická brána. Západný okraj Rokošského predhoria plynule nadväzuje na Bánovskú pahorkatinu, ktorá je severným výbežkom Podunajskej pahorkatiny. 
Ochrana územia.
Táto časť pohoria leží mimo veľkoplošnej Chránenej krajinnej oblasti Strážovské vrchy. Osobitne chránenými lokalitami sú prírodná rezervácia Jankov vŕšok a na okraji ležiace prírodné pamiatky Čerešňová a Hradná jaskyňa.
Turizmus.
Rokošské predhorie patrí medzi pokojnejšie horské oblasti, výnimku tvoria atraktívne lokality chránených jaskýň, ruina Uhroveckého hradu či Jankov vŕšok. Z Uhrovca vedie práve cez Jankov vŕšok na hlavný hrebeň Nitrických vrchov červeno značená trasa, ktorou sa dá prísť na vrchol Rokoša (). Zo Žitnej-Radiše je modrou značkou prístupný Uhrovecký hrad, z obce Miezgovce vedie zelená trasa na Jankov vŕšok.

</doc>
<doc id="630518" url="https://sk.wikipedia.org/wiki?curid=630518" title="Kšinianska kotlina">
Kšinianska kotlina

Kšinianska kotlina je geomorfologickou časťou Nitrických vrchov. 
Vymedzenie.
Územie zaberá severozápadný okraj Nitrických vrchov, tvoriacich podcelok na juhu Strážovských vrchov. Západným smerom pokračujú Strážovské vrchy časťou Kňaží stôl (podcelok Zliechovská hornatina), Nitrické vrchy nadväzujú časťou Suchý na severe a východe a Rokošské predhorie na juhu. Juhozápadným okrajom susedí s Bánovskou pahorkatinou, ktorá je výbežkom Podunajskej pahorkatiny. 
Osídlenie.
V centrálnej časti kotliny leží obec Kšinná, ktorá dala meno aj tejto časti Strážovských vrchov. Severnejšie sa nachádza bývalá samostatná obec, dnes miestna časť Závada pod Čiernym vrchom, juhovýchodne od Kšinnej je malá osada "Rakovec". Prístup do kotliny vedie cestou III/1831 z Uhrovca.
Ochrana územia.
Táto časť pohoria leží mimo veľkoplošnej Chránenej krajinnej oblasti Strážovské vrchy a neleží tu ani žiadna osobitne chránená lokalita.
Turizmus.
Kotlina a obec Kšinná je východiskovým miestom turistických trás na okolité pohoria. Západným smerom k rázcestiu Dráhy vedie žltá značka, modrá vedie severným smerom do lokality "Kajtárové", kde je okrem chaty aj lyžiarsky vlek. Zelenou trasou vedie prístup z Kšinnej východným smerom na hlavný hrebeň Nitrických vrchov na Kšiniansku poľanu, zo Závady je rovnakou farbou značený chodník na rázcestie pod Capárkou.

</doc>
<doc id="630520" url="https://sk.wikipedia.org/wiki?curid=630520" title="Hudobný dramaturg">
Hudobný dramaturg



</doc>
<doc id="630522" url="https://sk.wikipedia.org/wiki?curid=630522" title="Pavol Zelenay">
Pavol Zelenay

Pavol Zelenay (* 15. apríl 1928, Zohor† 8. júl 2024) bol slovenský hudobný skladateľ, aranžér, hudobník, redaktor, publicista, editor, hudobný dramaturg, muzikológ, dokumentarista, organizátor hudobného života a propagátor slovenskej populárnej piesne. Spolu s Jánom Siváčkom založili Medzinárodný festival tanečnej piesne Bratislavská lýra . V rôznych kapelách hrával na husle, klavíri, akordeóne, klarinete, saxofóne, gitare, zobcovej flaute, perkusie . Skomponoval stovky inštrumentálnych a vokálnych skladieb. Písal scénickú a filmovú hudbu. Jeho piesne spievali Viera Palátová, František Krištof Veselý, Bea Littmannová, Melánia Olláryová, Gabriela Hermélyová, Jozef Krištof, Zuzka Lonská, Zdeněk Kratochvíl, Karol Duchoň, Jana Kocianová, Eva Kostolányiová, Elena Martincová, Beáta Dubasová ako aj iní.
Život.
Narodil 15. apríla 1928 v Zohore. Bol prvý zo štyroch detí. Jeho otec Emil Zelenay bol notár. Matka bola Magdaléna Zelenayová rod. Križanová . Ľudovú školu (v súčasnosti základná škola) najskôr absolvoval v Zohore, potom v Bohuniciach, v Gajaroch, a vo Veľkých Kostoľanoch. Počas štúdia na ľudovej škole sa začal učiť hru na husliach. Neskôr chodil do Bratislavy na vyučovanie hry na klavír u profesorky Koňakovskej-Rojkovej.
Gymnázium absolvoval v Piešťanoch . Počas štúdia na gymnáziu vystupoval v dychovej kapele, neskôr v školskej skupine "Tiger Jazz Band" . Potom hral aj v ďalších študentských skupinách: "Luňáci", "Night Club". Začal sa venovať aranžovaiu a skladaniu skladieb.
V roku 1946 začal študovať na Stavebnej fakulte Slovenskej vysokej škole technickej v Bratislave v odbore zememeračské inžinierstvo. Neskôr popri štúdiu na vysokej škole začal študovať hru na klarinete na Hudobnom ústave hlavného mesta Bratislavy u profesora Miloša Pongráca. Štúdium klarinetu ukončil v roku 1948. V roku 1949 bol spoluzakladateľom vysokoškolského bigbandu Vysokoškolského tanečného orchestra. Začal spolupracovať so swingovou kapelou "Kolektív", s "Orchestrom Jána Siváčka" a "Dixielandom Siloša Pohanku".
V roku 1950 nahral prvú skladbu v Slovenskom rozhlase. V roku 1952 dokončil štúdium na vysokej škole, po štúdiu nastúpil na základnú vojenskú službu. Vo Vojenskom projektovom ústave, keď skončil základnú prezenčnú službu, zostal pracovať ako civilný zamestnanec. V roku 1952 mu vyšla na albume prvá nahrávka skladby. 
Skladbu, foxtrot - "Poď so mnou tancovať" interpretovala speváčka Viera Prokešová, text piesne napísala Viera Palátová.
Medzi rokmi 1958 – 1967 pôsobil v Tatra kabarete ako hudobník, aranžér a skladateľ. Potom vystupoval s "Orchestrom Juraja Berczellera".
Od roku 1967-1984 pracoval ako vedúci Redakcie malých hudobných žánrov (neskôr ju Pavol Zelenay premenoval na Redakciu populárnej hudby) v Československom rozhlase. V roku 1984 bol z politických dôvodov zosadený z funkcie, naďalej pôsobil v Redakcii populárnej hudby ako redaktor. Mladým hudobníkom umožňoval prezentáciu a nahrávanie v rozhlase. V roku 1990 odišiel do dôchodku, ale stále spolupracoval so Slovenským rozhlasom.
V 60. rokoch spolu s Jánom Siváčkom chceli slovenských autorov piesní podporiť v ich tvorbe. V zahraniči boli úspešné autorské súťaže Eurosong Contest, súťaž v San Reme - Festival di Sanremo, v Sopotoch - Sopot Festival. Podali žiadosť na Zväz skladateľov, ktorého boli členmi a po súhlase zorganizovali v roku 1966 súťaž "Medzinárodný festival tanečnej piesne Bratislavská lýra".
V rokoch 1993 – 2003 sa spoluautorsky podieľal na cykle relácií "Pesničky z pamätníka" v Slovenskom rozhlase. Relácia mapuje históriu slovenskej populárnej hudby.
Tvorba.
Antológia slovenskej populárnej hudby.
Medzi rokmi 1991 až 2008, 2018 autorsky a dramaturgicky zostavil, "Antológiu slovenskej populárnej hudby", vybral a urobil hlavné úpravy skladieb. "Antológia slovenskej populárnej hudby" mapuje slovenskú populárnu hudbu medzi rokmi 1934-1963. Čistenie a remastring skladieb vykonal Ing. Alexander Soldán. Antológiu vydali vo viacerých vydavateľstvách, Opus, Sony Music Bonton Slovakia, Hudobný fond.

</doc>
<doc id="630523" url="https://sk.wikipedia.org/wiki?curid=630523" title="Iliušin Il-112">
Iliušin Il-112

Iliušin Il-112 bol projekt vývoja ruského vojenského dopravné lietadla, prvého po páde ZSSR. Išlo o ľahké transportné lietadlo, ktoré malo nahradiť zastarané An-26. Jeho úlohou mala byť preprava vojakov, vybavenia a ľahkých vojenských vozidiel.
Podľa slov Jurija Borisova mala ruská armáda obstarať minimálne 100 lietadiel tohto typu, ktorými by do roku 2030 mohlo Rusko obmeniť všetky zastarané An-26. 
Vznik a vývoj.
Vývoj Il-112 bol spustený v roku 1994. Išlo o súkromnú iniciatívu konštrukčnej kancelárie S.V. Iliušina, ktorej cieľom bolo vytvorenie náhrady za dopravné lietadlá An-24 a An-26. Ruská vláda však nenašla pre tento projekt finančné prostriedky a tak bol ukončený.
O desať rokov neskôr, v decembri 2004, bol ruskému ministerstvu obrany predložený model lietadla a predbežný návrh projektu. Il-112 dostal druhú šancu, keď sa náklady na jeho vývoj a výrobu dostali do štátneho zbrojného programu, plánovaného do roku 2015. V auguste 2010 však ruské ministerstvo obrany pozastavilo financovanie projektu a konštrukčná kancelária S.V. Iliušina bola požiadaná, aby si našla prostriedky na vytvorenie štyroch prototypov mimo štátneho rozpočtu.
V máji 2011 sa ruský minister obrany Anatolij Serdiukov rozhodol namiesto Il-112 nakúpiť sedem ukrajinských lietadiel An-140. Dôvodom boli pravdepodobne nadmerné finančné náklady a príliš vzdialený termín spustenia sériovej výroby. Preto boli ďalšie vývojové práce a montáž prvého prototypu IL-112 zastavené.
Hlavné veliteľstvo ruského letectva však táto situácia znepokojovala, a preto v decembri 2012 informovalo nového ministra obrany Sergeja Šojgu o dôvodoch na obnovenie projektu Il-112. V lete 2013 boli práce na projekte budúceho transportného lietadla obnovené a spoločnosti Klimov bola zaslaná žiadosť o vytvorenie nového turbovrtuľového motora pre Il-112.
Dňa 23. decembra 2014 bola s Iliušinom podpísaná zmluva v hodnote 7,9 miliárd rubľov, ktorej predmetom bol vývoj Il-112V. Vtedajšie plány hovorili o nákupe 62 lietadiel, pričom dodávky sériovo vyrobených strojov mali začať v roku 2017. V máji 2015 však ruské médiá informovali, že bolo prijaté rozhodnutie, znížiť prvú objednávku Il-112V zo 62 na 35 lietadiel.
Dňa 11. júna 2015 ruské ministerstvo obrany schválilo technický návrh lietadla Il-112V, pričom jeho prototyp mal vzlietnuť v prvej polovici roku 2017. Tento termín sa však nepodarilo dodržať a lietadlo sa vznieslo k oblohe s takmer dvojročným omeškaním 30. marca 2019.
Niekoľko dní po prvom lete sa ukázalo, že prototyp má viacero nedostatkov a charakteristiky Il-112V nespravili na ruské ministerstvo obrany príliš dobrý dojem. Lietadlo trpí viacerými technickými problémami, z tých hlavných je to príliš vysoká vzletová hmotnosť a slabé motory. Boli zistené chyby v trupe lietadla, ktoré spočívajú v rozložení hmotnosti. Nos Il-112V sa ukázal byť oveľa ľahší ako chvost. Preto bude potrebné „zaťažiť nos“, aby sa predišlo možnej katastrofe. Zvýšenie hmotnosti celého lietadla však spôsobí zníženie maximálneho užitočného zaťaženia. Požadovaná nosnosť 6 ton sa tak nakoniec nezníži na deklarovaných päť, ale maximálne na 3,5 tony. Pesimistické odhady dokonca hovoria o znížení nosnosti tohto lietadla len na 1 tonu. Aby lietadlo dosiahlo požadované parametre, niektoré časti konštrukcie budú musieť byť vymenené za nové, ktoré budú vyrobené z kompozitných materiálov.
Prvý let Il-112V bol poznačený taktiež zlyhaním pravého motoru. Počas pristátia došlo k zlyhaniu automatického režimu, ktorý prešiel na záložný hydromechanický systém. V dôsledku toho pracoval motor v mierne nižšej rýchlosti, ale neviedlo to k jeho úplnému zastaveniu. Tento problém je už konštruktérom známy, pretože sa objavil aj pri pozemných skúškach prototypu.
Podľa zdroja ruskej spravodajskej agentúry Interfax malo pôvodne trvať 8 - 10 mesiacov, kým bude lietadlo prerobené a splní požiadavky ruského ministerstva obrany. Nakoniec sa však podarilo zrealizovať druhý let tohto stroja až 30. marca 2021. Okrem prvého letuschopného prototypu bol už na svete aj druhý testovací kus, na ktorom prebiehali pozemné skúšky pevnosti a životnosti. 
Prvý prototyp Il-112V následne zrealizoval ďalšie skúšobné lety, pričom do augusta 2021 vzlietol celkovo 16-krát. Dňa 17. augusta 2021 však tento prototyp havaroval pri pristávaní na letisku Kubinka, kde sa mal zúčastniť medzinárodného vojensko-technického fóra „Armia-2021“.
Po tejto nehode boli práce na ďalšom vývoji lietadla zastavené. V júni 2023 šéf ministerstva priemyslu a obchodu Denis Manturov uviedol, že konštrukcia IL-112V bude výrazne prepracovaná. Zmeny sa majú dotknúť hlavne turbovrtuľových motorov TV7-117ST, ktoré majú byť nahradené prúdovými motormi PD-8. Ďalšie technologické zmeny ovplyvnia konštrukciu krídla, palivového systému, podvozku a hydraulického systému. Svojimi charakteristikami pôjde prakticky o úplne iné lietadlo, ktoré dostalo nový názov Il-212. Podľa vyjadrenia ruského ministra obrany Sergeja Šojgu z marca 2024 má byť prvý prototyp dokončený ku koncu roka 2026. Tento termín sa však môže posunúť, pretože vývoj pohonnej jednotky PD-8 nebol ani k júlu 2024 ukončený.
Konštrukcia.
Lietadlo bolo dlhé a malo rozpätie krídiel . Pohon zabezpečovali dva turbovrtuľové motory TV7-117ST, každý s maximálnym výkonom 3 500 konských síl.
Podľa pôvodného zadania mala byť maximálna vzletová hmotnosť lietadla 21 ton a maximálna užitočná hmotnosť 5 ton. Na palube tohto dopravného lietadla malo byť možné previezť dve vozidlá typu UAZ-452 alebo 50 vojakov, prípadne 25 výsadkárov.
Počítalo sa, že Il-112V vyvinie cestovnú rýchlosť asi /h a jeho maximálny dostup mal byť . Na základe technických špecifikácií malo mať toto lietadlo s užitočným zaťažením 3,5 tony dolet .
Nehody.
Dňa 17.8.2021 sa nedaleko mesta Kubinka v Moskovskej oblasti zrútil prototyp Il-112V. Haváriu nikto neprežil. Zahynuli 3 členovia posádky. Piloti Nikolaj Kuimov, Dmitrij Komarov a palubný inžinier Nikolaj Chludejev. Stroju počas letu začal horieť pravý motor, po niekoľkých sekundách stroj prešiel do pravej vývrtky a pri dopade do lesa vybuchol. Lietal s imatrikuláciou RF-41400.

</doc>
<doc id="630528" url="https://sk.wikipedia.org/wiki?curid=630528" title="Grigorij Alexejevič Javlinskij">
Grigorij Alexejevič Javlinskij

Grigorij Alexejevič Javlinskij (; * 10. apríl 1952, Ľvov, Ukrajinská SSR, Sovietsky zväz) je ruský liberálny ekonóm a politik ukrajinského pôvodu, bývalý predseda liberálneho opozičného politického hnutia Jabloko. Ide o prozápadne orientovaného liberálneho politika.
Život.
V roku 1992 vtedajší ruský prezident Boris Jeľcin zvažoval možnosť ponúknuť Grigorijovi funkciu predsedu vlády Ruskej federácie, ale nakoniec sa predsedom vlády stal Jegor Gajdar.
V roku 1996 neúspešne kandidoval na funkciu prezidenta Ruskej federácie, vtedy získal celkovo 7,3% hlasov, čo znamenalo 5,5 mil. voličov, znova potom v roku 2000, kedy dostal 5,8% hlasov, čo je presne 4 351 450 voličov. V roku 2018 kandidoval znovu na post prezidenta a podľa oficiálnych výsledkov získal okolo 1% hlasov.
V rokoch 19932008 bol predsedom politickej strany Jabloko. Niekoľkokrát vystúpil aj na pražskej konferencii Forum 2000.

</doc>
<doc id="630532" url="https://sk.wikipedia.org/wiki?curid=630532" title="Grigorij Javlinskij">
Grigorij Javlinskij



</doc>
<doc id="630533" url="https://sk.wikipedia.org/wiki?curid=630533" title="Kostol Krista Kráľa (Prešov)">
Kostol Krista Kráľa (Prešov)

Kostol Krista Kráľa v Prešove na sídlisku Sekčov je slovenský rímskokatolícky farský kostol.
Je farským kostolom Farnosti Krista Kráľa, PrešovSekčov, ktorá patrí pod dekanát Prešovstred v Košickej arcidiecéze.
Poloha.
Umiestnenie kostola bolo plánované v strede sídliska Sekčov, nakoľko však sídlisko nebolo nikdy dostavané tak ako bolo plánované, nachádza sa teda v severnej časti sídliska, ktoré sa nachádza vo východnej časti mesta Prešov. Kostol sa rozkladá na priestrannom Námestí Krista Kráľa, na ktorom sa okrem kostola a farského úradu nachádza aj "Pastoračné centrum – Dom Jána Pavla II.", viacúčelové športové ihrisko, detské ihrisko a lezecká stena. Na zelených plochách medzi chodníkmi rastú stromy, na tráve sa s obľubou hrajú deti.
Popis.
Exteriér.
Ku kostolu smeruje päť lúčovitých chodníkov, ktoré majú symbolizovať stred sídliska a odkazovať na symboliku výroku „"Všetky cesty vedú do Ríma."“ Medzi chodníkmi rastie tráva, stromy a kry. Kostol je riešený kompiláciou centrálneho a pozdĺžneho typu. Zvonku svojou strechou vytvára dojem latinského kríža, alebo holubice či kalicha s hostiou. Zvonica je z dôvodov symbolickosti a funkčnosti umiestnená na kopci za kostolom, nie je teda súčasťou budovy kostola.
Interiér.
Presbytérium.
Kostol je klasickým centrálnym kostolom. Pôdorys presbytéria tvorí polkruh, respektíve poloelipsa. Po celom obvode kostola, okrem časti kde je presbytérium, sa tiahne chór. Oltár je zložený z dvoch travertínových blokov, medzeru medzi nimi spája mosadzná guľa s priemerom 25 centimetrov. Dva bloky symbolizujú Starý zákon a Nový zákon, mosadzná guľa symbolizuje Ježiša Krista, ktorého Starý zákon predpovedá, Nový zákon ohlasuje a na oltári sa sprítomňuje. Na vrchnej stene blokov je položená travertínová menza v tvare lichobežníka s vypuklou dlhšou základňou smerom k ľudu. Na pravej strane bohoslužobného priestoru (z pohľadu ľudu) sa nachádza kríž, na ľavej ambona. Bohostánok je vytesaný do pravého nosného piliera na hranici centrálneho kruhu. Vonkajšok bohostánku tvorí travertínová doska v tvare domčeka a mosadzná pologuľa, ktorá slúži ako dvere do bohostánku. Večné svetlo je umiestnené tesne nad bohostánkom.
Sochy.
Socha Ježiša Krista.
Kostolu dominuje viac ako dvojmetrová mosadzná socha Krista Kráľa, ktorá je umiestnená nad predsedníckym miestom. Socha Krista má zámerne zväčšené žehnajúce ruky. Vytvoril ju sochár a reštaurátor z Pezinka, Mgr. arch. Štefan Kollár, ktorý je aj autorom krstiteľnice a spolu s Mgr. art. Igorom Galuškom spoluautorom krížovej cesty.
Socha Panny Márie.
Na (z pohľadu ľudu) ľavej strane od oltára je umiestnená socha Panny Márie, ktorá pochádza z Landau pri Stuttgarte. Socha patrila sestrám z rádu Congregatio Jesu (IBMV). V roku 1938 museli sestry opustiť svoju školu a dom a sochu premiestnili do susedného kostola Panny Márie. Kostol, v ktorom bola socha počas Druhej svetovej vojny umiestená bol zbombardovaný, soche Panny Márie sa však nič nestalo a ostala nepoškodená. V roku 1965 sestry obnovili školu a socha sa vrátila do ich kaplnky. Keď v roku 2001 z Landau odišli, sochu darovali do kostola Krista Kráľa. 15. septembra 2001 pri svätej omši o 9.00 ju vdp. dekan Martin Telepun za prítomnosti predstavenej sestier IBMV slávnostne posvätil.
Bohoslužby.
Farský kostol je často využívaný, sväté omše sa v pracovné dni konajú dvakrát denne, v nedele päťkrát. Do farnosti kostola patrilo 13 690 veriacich, no od 1. júla 2019 sa toto číslo navýšilo začlenením do farnosti časti sídliska, ktoré predtým patrilo farnosti Najsvätejšej Trojice na Solivare. Okrem farského kostola sú vo farnosti aj filiálky: kostol sv. Františka Xaverského v Šalgovíku. Do farnosti patrí aj kaplnka Božieho milosrdenstva v poliklinike Procare.
Správa.
Farnosť spravuje od 1. júla 2020 farský administrátor Vdp. Pavol Kožuško. Pred ním v rokoch 2007 až 2020 farár Vdp. Marek Kreheľ, jeho predchodca Vdp. Bartolomej Salanci bol prvým farárom tejto farnosti a to v rokoch 1997 až 2007. Kaplánov sa vo farnosti vystriedalo mnoho.

</doc>
<doc id="630535" url="https://sk.wikipedia.org/wiki?curid=630535" title="Čifte chamam (Plovdiv)">
Čifte chamam (Plovdiv)

Čifte chamam (, doslova "Dvojité kúpele"), známe aj ako Čifte baňa (, doslova "Dvojité kúpele"), alebo Baňa starinna (, doslova "Staré kúpele") je jednoposchodová budova bývalých osmanských verejných kúpeľov v centrálnej časti mesta Plovdiv v Plovdivskej oblasti v južnom Bulharsku. 
Názov.
Výraz "„čifte“" znamená v preklade z turečtiny "„dvojitý“" a kúpele ho dostali z toho dôvodu, že boli rozdelené na dve – mužské a ženské – oddelenia. Výraz "„chamam“" je turecký výraz, ktorý označuje budovu verejných kúpeľov.
V minulosti sa pre túto stavbu používal aj názov Čelebi kadija ().
Poloha.
Budova bývalých kúpeľov sa nachádza v centrálnej časti mesta Plovdiv v blízkosti severného úpätia tzv. Trojpahorčia na križovatke bulváru „Šesti septemvri“ () a bulváru „Car Boris III – Obedinitel“ ().
Dejiny a súčasnosť.
Podľa väčšiny zdrojov bola budova postavená v priebehu 16. storočia ako osmanské verejné mestské kúpele Existujú však aj názory, podľa ktorých bola budova postavená už v rokoch 1461 – 1479, pričom jej autorom bol Ismail bej. V priebehu svojej existencie budova prešla niekoľkými rekonštrukciami. Budova slúžila svojmu pôvodnému účelu – teda ako verejné kúpele – až do 80. rokov 20. storočia. 
V roku 1995 sa v budove po prvýkrát uskutočnila umelecká výstava. V roku 1999 bola budova čiastočne zreštaurovaná a po tejto rekonštrukcii začala oficiálne fungovať ako centrum súčasného umenia, ktoré je známe pod názvom "Galerija na săvremenno izkustvo „Baňa starinna“" (, doslova "Galéria súčasného umenia „Staré kúpele“"), prípadne "Zala za Săvremenno izkustvo „Baňa starinna“" (, doslova "Sála pre súčasné umenie „Staré kúpele“"). Budova je pod správou plovdivskej Mestskej umeleckej galérie. Každý rok v priebehu septembra sa toto centrum stáva dejiskom výstavy "Sedmicata na săvremennoto izkustvo" (, doslova "Týždeň súčasného umenia"), ktorá prebieha s podporou plovdivskej pobočky Goetheho inštitútu.
Charakteristika.
Budova je kamenná, štvoruholníkového pôdorysu, pričom pri výstavbe boli použité kamene, ktoré už boli opracované a pochádzali z ruín rímskych budov ako aj hradieb z obdobia vlády Filipa II., ktoré sa nachádzali v okolí. Niektoré reliéfy a ornamenty pochádzajúce z obdobia antiky sú ešte aj dnes viditeľné na kameňoch vonkajšej fasády budovy. Múry budovy boli postavená technikou tzv. „bunkového murovania“, ktoré bolo typické napríklad pre byzantskú architektúru. Nad celou budovou sa nachádzajú kupoly, ktoré prostredníctvom v nich umiestnených otvorov zabezpečovali prístup svetla do budovy. Vrchol u hlavných kupol je zakončený lampášom, čo bol pomerne vzácny architektonický jav, ktorý sa zriedkavo vyskytoval u budov osmanských kúpeľov postavených v priebehu 16. storočia. Tento jav je zároveň jednou z hlavných indícií na základe, ktorých sa predpokladá, že plovdivský Čifte chamam bol postavený práve v tomto storočí. Budova je typicky osmanským typom moslimských verejných kúpeľov (ktoré boli stavané predovšetkým osmanskými a seldžuckými Turkami), ktoré sú charakteristické predovšetkým tým, že sa jedná dvojité (zdvojené) budovy (majú oddelenú mužskú a ženskú časť). Arabský typ moslimských verejných kúpeľov sa naopak obvykle vyznačoval spoločnými priestormi pre obidve pohlavia, ako aj väčšou podobnosťou kúpeľným budovám z obdobia antiky.
Vnútorné steny sú vyzdobené freskami, ktoré predstavujú florálne motívy a geometrické obrazce. V strede mužskej časti sa v minulosti nachádzala fontána kruhového pôdorysu, pričom jej základy sú dodnes viditeľné. Mramorové kúpeľné nádrže sú dekorované reliéfmi, ktoré predstavujú predovšetkým rôzne mnoholisté ružice, geometrické a stalaktitické ornamenty, ako aj špecifické arabské ozdobné mreže vyskladané z trojuholníkovitých (ale aj iných geometrických) tvarov. Zaujímavú časť dekorácie budovy predstavujú aj kresby v oddelení bývalej mužskej šatne Čifte chamam, ktoré predstavujú rôzne obrazce vzniknuté predovšetkým pospájaním rôznych geometrických tvarov (ale vyskytujú sa aj florálne a iné motívy), pričom tieto obrazce boli nakreslené grafitom pravdepodobne niekedy na začiatku 20. storočia.
Spolu s kúpeľami boli v susedstve postavené aj ďalšie dve budovy. Jednalo sa o mešitu a tzv. „ťurbe“ (osmanský výraz pre hrobku určenú na uchovanie pozostatkov vyššieho náboženského, administratívneho alebo vojenského predstaviteľa). Tieto dve budovy boli zbúrané v priebehu roku 1914. 
Štatút a dôvod pamiatkovej ochrany.
Kategória: kultúrna pamiatka miestneho významu
Stavba bola vyhlásená za kultúrnu pamiatku zastupiteľstvom okresu Plovdiv.

</doc>
<doc id="630537" url="https://sk.wikipedia.org/wiki?curid=630537" title="Vilo Rozboril">
Vilo Rozboril



</doc>
<doc id="630538" url="https://sk.wikipedia.org/wiki?curid=630538" title="Branislav Ciberej">
Branislav Ciberej



</doc>
<doc id="630540" url="https://sk.wikipedia.org/wiki?curid=630540" title="Čifte chamam">
Čifte chamam

Čifte chamam môže byť:

</doc>
<doc id="630541" url="https://sk.wikipedia.org/wiki?curid=630541" title="Stob">
Stob

Stob () je dedina na úpätí pohoria Rila v okrese Kočerinovo v oblasti Kiustendil v západnom Bulharsku.
Charakteristika.
Dedina Stob leží v západnom Bulharsku v okrese Kočerinovo v južnej časti Kiustendilskej oblasti pri hraniciach s Blagoevgradskou oblasťou. Leží v kotline, ktorú miestni nazývajú Rilsko korito () na úpätí západnej časti pohoria Rila, blízko Rilského monastiera.
Dejiny.
Prvé osídlenie miesta siaha ešte do tráckych čias, kedy na mieste dnešnej dediny Stob stálo trácke opevnené mesto, ktoré nieslo názov Stobi.
Kedy presne bola založená dnešná dedina Stob, nie je jasné, ale je spomenutá už v cirkevných listinách z rokov 1019 a 1190 ako aj oficiálnom liste od cára Ivana Šišmana do Rilského monastiera z 21. septembra 1378.
Pamiatky.
V tesnej blízkosti dediny sa nachádza unikátna prírodná pamiatka - zoskupenie skalných útvarov Stobské pyramídy. Blízko dediny leží aj Rilský monastier, ktorý je najvýznamnejším bulharským pravoslávnym kláštorom. Ďalšie blízko ležiace prírodné pamiatky sú Prírodný park Rilský monastier a prírodná rezervácia Rilomanastirska gora. Všetky tieto prírodné pamiatky ležia v hraniciach Národného parku Rila.
Okrem prírodných pamiatok sa v okolí dediny nachádzajú zvyšky budov z čias antickej Rímskej ríše a v blízkosti neďalekej dediny Kraševo sú zase ruiny bulharskej stredovekej pevnosti.
Zaujímavosť.
Podľa miestnej legendy, v tráckych časoch, keď bola dedina Stob mestom, ktoré sa volalo Stobi, bolo toto mesto zničené pri obrovskej povodni, ktorá zničila mesto, ale boli ňou vykúpené ťažké hriechy miestnych tráckych osadníkov.

</doc>
<doc id="630543" url="https://sk.wikipedia.org/wiki?curid=630543" title="Ildefons Herwegen">
Ildefons Herwegen

Ildefons Herwegen OSB (27. novembra 1874 Köln-Junkersdorf, ako "Peter Herwegen" – 2. septembra 1946 kláštor Maria Laach) bol nemecký benediktínsky kňaz, historik a liturgista, ktorý v rokoch 1913-1946 zastával funkciu opáta kláštora Maria Laach.
Zaoberal se predovšetkým dejinami rehoľného života, životom svätých rehoľníkov a liturgikou.

</doc>
<doc id="630544" url="https://sk.wikipedia.org/wiki?curid=630544" title="Suchý (geomorfologická časť)">
Suchý (geomorfologická časť)

Suchý je geomorfologickou časťou Nitrických vrchov. 
Vymedzenie.
Územie zaberá severnú časť Nitrických vrchov, tvoriacich podcelok na juhu Strážovských vrchov. Východným smerom susedí Rudnianska kotlina (podcelok Hornonitrianskej kotliny), zvyšok územia obklopujú už len časti pohoria. Na juhu pokračujú Nitrické vrchy časťou Rokoš a Rokošské predhorie, juhozápadným smerom leží Kšinianska kotlina. Západným smerom sa rozkladá už podcelok Zliechovská hornatina s časťami Kňaží stôl a Slatinská brázda a severne leží Belianska kotlina a Temešská vrchovina. 
Ochrana územia.
Táto časť pohoria leží mimo veľkoplošnej Chránenej krajinnej oblasti Strážovské vrchy a leží tu osobitne chránená prírodná rezervácia Rysia.
Turizmus.
Hlavnou magistrálou je hrebeňom vedúci červeno značený chodník, ktorý z Rokoša vedie cez Čierny vrch, Suchý vrch a Demovec do sedla pod Homôľkou. Z rázcestí vedú chodníky do obcí v podhorí, napr. modrá z Demovca a zelená z lokality pod Capárkou do Závady pod Čiernym vrchom, zelená zo Závadskej poľany do Valaskej Belej, modrá zo Suchého vrchu do Liešťan a ďalšie. Atraktívne sú najmä najvyššie vrchy, poskytujúce zaujímavé výhľady.

</doc>
<doc id="630546" url="https://sk.wikipedia.org/wiki?curid=630546" title="Medzinárodná metlobalová asociácia">
Medzinárodná metlobalová asociácia

Medzinárodná metlobalová asociácia je združenie národných metlobalových tímov, ktorá bola založená vo Vermonte v USA.

</doc>
<doc id="630547" url="https://sk.wikipedia.org/wiki?curid=630547" title="Základná škola (Močenok, Školská 1158)">
Základná škola (Močenok, Školská 1158)



</doc>
<doc id="630550" url="https://sk.wikipedia.org/wiki?curid=630550" title="FC Šerif Tiraspoľ">
FC Šerif Tiraspoľ

FC Sheriff Tiraspol je moldavský futbalový klub sídliaci v meste Tiraspol. Klub bol založený v roku 1996 ako "FC Tiras Tiraspol". Štadión Sheriff má kapacitu 12 746 divákov.
História.
Klub bol založený v roku 1996 ako FC Tiras Tiraspol a prvý krát sa predstavil v moldavskej „B“ divízii. Následne postúpil do moldavskej „A“ divízie a pod vedením Ahmada Alaskarova zvíťazil v moldavskej Divizia Națională.
Úspechy.
Je najúspešnejším moldavským futbalovým tímom (vo svojej histórií získal 20 ligových titulov).

</doc>
<doc id="630553" url="https://sk.wikipedia.org/wiki?curid=630553" title="Kňaží stôl">
Kňaží stôl

Kňaží stôl môže byť:

</doc>
<doc id="630554" url="https://sk.wikipedia.org/wiki?curid=630554" title="Vichren (chata)">
Vichren (chata)

Chata Vichren () je celoročne otvorená horská chata, ktorá leží v pohorí Pirin v juhozápadnom Bulharsku.
Poloha.
Chata sa nachádza v severnej časti pohoria Pirin v nadmorskej výške na skalnom prahu v doline rieky Bănderica na jej ľavom brehu. Chata leží medzi vrchmi Vichren a Todorin vrăh.
Dostupnosť.
Priamo ku chate vedie 16 km dlhá asfaltová cesta z mesta Bansko. Cesta pešo z Banska po turistickej trase trvá zhruba 4,5 hodny. Ku chate premáva niekoľkokrát za deň aj pravidelná minibusová linka z autobusovej stanice v meste Bansko.
Charakteristika a dejiny.
Chata Vichren bola postavená Bulharským turistickým zväzom v rokoch 1939 – 1941. Jej prvé meno bolo chata Eltepe, podľa starého názvu vrchu Vichren. V chate je zavedená voda aj elektrická energia a pri objekte sa nachádza aj parkovisko. Celý komplex pozostáva z dvoch masívnych dvojposchodových budov a niekoľkých bungalovov. Celkovo dokáže komplex ubytovať až 196 hostí. V chate sa nachádza reštaurácia s teplou kuchyňou a bufet. Vykuruje sa pevným palivom a kemping v okolí chaty je zakázaný.
Okolie.
V blízkosti chaty vedie niekoľko turistických trás. Najbližšie prírodné zaujímavosti sú Bănderické jazerá, z ktorých najdostupnejšie a najbližšie sú jazero Okoto a Ribnoto jazero. Chata tiež slúži ako východiskový bod k výstupom na vrch Vichren, najvyšší vrch pohoria Pirin a druhý najvyšší vrch Bulharska.

</doc>
<doc id="630556" url="https://sk.wikipedia.org/wiki?curid=630556" title="Toy Story 4">
Toy Story 4

Toy Story 4 je americký animovaný film z roku 2019 režiséra Josha Cooleya, produkovaný spoločnosťami Walt Disney Pictures a Pixar Animation Studios.

</doc>
<doc id="630558" url="https://sk.wikipedia.org/wiki?curid=630558" title="Aktívne riadenie portfólia">
Aktívne riadenie portfólia

Aktívne riadenie portfólia (iné názvy: aktívny manažment portfólia, aktívny portfóliový manažment, aktívne manažérstvo portfólia, aktívna správa portfólia - angl. "active portfolio management"; aktívne riadenie, aktívny manažment, aktívne manažérstvo, aktívna správa - angl. "active management"; aktívne investovanie - angl. "active investing") je stratégia manažmentu portfólia, kde správca či správcovia robia konkrétne rozhodnutia kam a ako investovať. Správcovia sa pri tomto riadení spoliehajú najmä na ich analytické štúdie, predpovede a ich vlastné uváženie, ktoré aktíva nakúpiť, predať, či naďalej držať.
Aktívne riadenie portfólia je jeden z dvoch hlavných prístupom k riadeniu investičného portfólia. Na rozdiel od pasívneho riadenia sa pokúša dosiahnuť lepšie výsledky ako konkrétne indexy, ktoré majú štandardný rast (ako napríklad S&amp;P 500 či Russell 1000 index). Úspešnosť takýchto portfólií je založená na komplexnom študovaní trhu a konzistentne správnych predpokladoch ako sa trh bude správať a reagovať na rôzne globálne trendy, ako napríklad politické zmeny, kroky konkrétnych firiem, či novú legislatívu. Následne sa tieto predpovede využijú pri načasovaní kúpy/predaja akcií alebo dlhopisov, za pokusom využiť tieto výchylky od pôvodne predpokladaného vývoja. V dnešných dňoch používajú rôzni manažéri kombináciu pasívne a aktívne riadeného portfólia, čo znamená, že niektoré časti trhu sa snažia pasívne kopírovať vývoj daného segmentu a niektoré sú aktívne riadené.

</doc>
<doc id="630561" url="https://sk.wikipedia.org/wiki?curid=630561" title="Dychová kapela">
Dychová kapela



</doc>
<doc id="630571" url="https://sk.wikipedia.org/wiki?curid=630571" title="Prezidentka Slovenskej republiky">
Prezidentka Slovenskej republiky



</doc>
<doc id="630591" url="https://sk.wikipedia.org/wiki?curid=630591" title="Kňaží stôl (geomorfologická časť)">
Kňaží stôl (geomorfologická časť)

Kňaží stôl je geomorfologickou časťou Zliechovskej hornatiny. Najvyšším vrchom je vysoký Javorník.
Vymedzenie.
Územie zaberá juhozápadnú časť Zliechovskej hornatiny, podcelku Strážovských vrchov, približne severne od mesta Bánovce nad Bebravou. Južný a západný okraj nadväzuje na Bánovskú pahorkatinu (časť Podunajskej pahorkatiny). Severný okraj vymedzuje Slatinská brázda s údolím Bebravy, východným smerom nadväzujú Nitrické vrchy s časťou Suchý a Kšinianska kotlina. 
Ochrana územia.
Táto časť pohoria nie je súčasťou Chránenej krajinnej oblasti Strážovské vrchy, no pomerne rozsiahla oblasť je osobitne chránená. Leží tu národná prírodná rezervácia Bradlo, prírodná rezervácia Kňaží stôl, Ľutovský Drieňovec, Smradľavý vrch a Udrina.
Turizmus.
Okrajová časť Strážovských vrchov je vybavená sieťou značených turistických chodníkov, vedúcich z okolitých obcí.

</doc>
<doc id="630593" url="https://sk.wikipedia.org/wiki?curid=630593" title="Hayabusa 2">
Hayabusa 2



</doc>
<doc id="630596" url="https://sk.wikipedia.org/wiki?curid=630596" title="Excelencia">
Excelencia

Excelencia (z lat. "excellentia" – prevaha, priorita, lahodnosť) je čestný titul používaný niektorými vyššími štátnymi úradníkmi, členmi kráľovských rodín a cirkevnými hierarchami. Medzi uživateľov tohoto titulu patrí hlava štátu, premiér, veľvyslanec, minister zahraničných vecí, arcibiskup a biskup.
Titul by mal byť písaný veľkými písmenami s pridaním "Jeho", "Jej" alebo "Vaša" pred titulom. Vzor: "Jeho Excelencia XY", alebo "Vaša Excelencia XY". Vynechanie zámena môže znamenať vysoký stupeň oboznámenia sa s osobnou titulatúrou. Často sa používa aj skratka J.E., prípadne v angličtine H.E.

</doc>
<doc id="630598" url="https://sk.wikipedia.org/wiki?curid=630598" title="Eminencia">
Eminencia

Eminencia (lat. eminentia) je titul a oslovenie kardinálov a veľmajstra rádu Maltézskych rytierov.
História tohoto titulu spadá do obdobia tridsaťročnej vojny, kedy jeho zavedením pápež Urban VIII. zdôraznil spoločenské a politické postavenie kardinálov. Význam tohoto kroku spočíval predovšetkým v zaradení tohoto titulu ihneď za titul panovníka, čo dlhodobo posilnilo spoločenské postavenie kardinálov, čo spolu s ďalšími opatreniami zvýšilo politický vplyv cirkvi.
Roku 1630 tento titul pridelil pápež Urban VIII. veľmajstrom rádu Maltézskych rytierov, čím sa snažil posilniť svoj (pápežov) vplyv na tento rád.
Titul sa používa s predsunutým privlastňovacím zámenom "Jeho" a obe časti titulu sa majú písať s veľkým začiatočným písmenom, napríklad Jeho Eminencia, kardinál... alebo v oslovení Vaša Eminencia, veľmajster rádu Maltézskych rytierov...

</doc>
<doc id="630604" url="https://sk.wikipedia.org/wiki?curid=630604" title="HR 3384">
HR 3384



</doc>
<doc id="630605" url="https://sk.wikipedia.org/wiki?curid=630605" title="HD 93129A">
HD 93129A



</doc>
<doc id="630607" url="https://sk.wikipedia.org/wiki?curid=630607" title="Vichren (rozlišovacia stránka)">
Vichren (rozlišovacia stránka)

Vichren () môže byť:

</doc>
<doc id="630608" url="https://sk.wikipedia.org/wiki?curid=630608" title="HD 142">
HD 142



</doc>
<doc id="630617" url="https://sk.wikipedia.org/wiki?curid=630617" title="Voľby do zastupiteľstiev obcí v Česku 2018">
Voľby do zastupiteľstiev obcí v Česku 2018

Voľby do zastupiteľstiev obcí v Česku prebehli v piatok 5. októbra a v sobotu 6. októbra 2018, ako zvyčajne sa súčasne konali aj voľby do Zastupiteľstva mesta Prahy a zastupiteľstiev pražských mestských častí. Termín týchto volieb bol spojený s prvým kolom volieb do tretiny Senátu . 
Na kandidátnych listinách bolo v celom Česku zapísaných 216 472 osôb, z toho 64 330 (29,7%) žien. Volených bolo viac ako 6   200 mestských či obecných zastupiteľstiev.&lt;br&gt; 
Pri predchádzajúcich voľbách do zastupiteľstiev v roku 2014 kandidovalo 211   450 uchádzačov do obecných samospráv a 22   232 do mestských samospráv. Podľa prieskumu v roku 2018 sa 13% súčasných starostov rozhodlo znovu nekandidovať a ďalších 9% kandidovalo iba na miesto člena obecného zastupiteľstva. Ako dôvod v prieskume uviedli nárast administratívy, vysokú zodpovednosť či časté obviňovanie starostov a sprísnenie zákona o konflikte záujmov, ktorý povoľuje anonymné nahliadnutia do majetkových pomerov zvolených zástupcov. 
V 17 obciach (Litichovice, Roblín, Kluky, Kadlín, Děkov, Němčovice, Skomelno, Horšice, Hodějice, Lipovec, Dlouhá Lhota, Střítež, Ždírec, Tatobity, Víska u Jevíčka, Kbelnice, Němčice ) voľby neprebehli, pretože do zastupiteľstva nikto nekandidoval alebo kandidoval nedostatočný počet kandidátov. Namiesto doterajších starostov budú do týchto obcí Ministerstvom vnútra dosadení správcovia. V 1606 obciach bola zostavená len jedna kandidátna listina (v roku 2014 to bolo len v 1289 obciach).
Volebný systém.
Pri voľbách do zastupiteľstiev obcí (narozdiel od volieb do Poslaneckej snemovne) nie je možné udeľovať preferenčné hlasy. Je možné zvoliť stranu, prípadne kandidátov naprieč rôznymi stranami, ale aj niekoľko samostatných kandidátov inej strany a jednu stranu, z ktorej potom je započítaná len časť hlasov. Všetky kandidujúce subjekty sú uvedené na jednom veľkom hlasovacom lístku, ktorý sa následne po označení vloží do obálky a vhodí do volebnej urny. V Prahe a územne členených štatutárnych mestách sa však volí ako do zastupiteľstva mesta, tak do zastupiteľstiev mestských častí či obvodov. V komunálnych voľbách v roku 2018 mohli po prvýkrát voliť aj občania členských krajín EÚ s prechodným bydliskom v Česku, ak o to vopred požiadali. Na rozdiel od iných volieb nie je možné voliť mimo miesta svojho bydliska s pomocou voličského preukazu . 
Volebný systém je pri voľbách do obecných zastupiteľstiev najzložitejším volebnom mechanizmom v Česku. Počet zvolených zástupcov závisí od počtu obyvateľov danej obce: 
Následne sa miesta v zastupiteľstvách rozdeľujú od prvého miesta na kandidátke. V prípade, že niektorý z kandidátov získa aspoň o 10% viac hlasov, než je priemerný počet hlasov na jedného kandidáta v rámci jeho strany, posúva sa na prvé miesto. Vo väčších mestách, kde sa volí väčší počet zástupcov, je preto veľmi ťažké posunúť sa na popredné priečky na kandidátke. 
Priebeh volieb.
Voľby prebiehali v piatok 5. a sobotu 6. októbra 2018. V severočeských mestách Bílina, Moldava a Ústí nad Labem Polícia ČR skúmala možný pokus o ovplyvňovanie výsledkov volieb. V Moldave týždeň pred voľbami razantne stúpol počet obyvateľov. V Ústí nad Labem a Bíline došlo k podozreniu, že sa tu podplácajú voliči.
Krajský súd v Českých Budějoviciach konštatoval, že pred voľbami v Strakoniciach bola narušená predvolebná kampaň, a nariadil opakovanie volieb. 
Volebná účasť.
Volebná účasť podľa krajov 
Súhrnné výsledky volieb.
Do prehľadu sú zahrnuté volebné subjekty, ktoré prekročili hranicu 0,5% hlasov. V prípade štatutárnych miest sú zahrnuté aj hlasy do zastupiteľstiev jednotlivých mestských častí, tak aj hlasy do magistrátnych zastupiteľstiev. 
Po vyhlásení výsledkov volieb začala plynúť lehota, v ktorej bolo možné spochybniť výsledky volieb na súde. V obciach, v ktorých boli voľby takto spochybnené, nebolo možné až do rozhodnutia súdu (ktoré musia byť vydané do 20 dní) zvolať ustanovujúci zastupiteľstvo. Napríklad v stredných Čechách prišlo okolo 30 sťažností, v Juhočeskom kraji boli sťažnosti podané v 13 obciach. Výsledky volieb v Strakoniciach krajský súd zrušil úplne, a voľby sa tak budú opakovať . 
Výsledky v krajských mestách.
Údaje sa týkajú volieb do zastupiteľstiev krajských miest (nie ich častí). Menovite sú uvedené volebné subjekty a združenia, ktoré získali najmenej 3% z celkových hlasov.

</doc>
<doc id="630619" url="https://sk.wikipedia.org/wiki?curid=630619" title="Spojená škola (Bratislava, Novohradská 3)">
Spojená škola (Bratislava, Novohradská 3)



</doc>
<doc id="630620" url="https://sk.wikipedia.org/wiki?curid=630620" title="Kňaží stôl (vrch)">
Kňaží stôl (vrch)

Kňaží stôl alebo Kňaží Stôl () je vrch v južnej časti Strážovských vrchov. Dosahuje výšku a patrí k najvyšším masívom rovnomennej geomorfologickej časti.
Polohopis.
Nachádza sa v najjužnejšej časti Zliechovskej hornatiny, čoby podcelku rozsiahlych Strážovských vrchov. Priamo na severnom úpätí leží v údolí Trebichavského potoka obec Trebichava. Približne východne leží obec Kšinná, rovnako ďaleko západným smerom sa nachádza Timoradza. Veľká časť masívu patrí do prírodnej rezervácie Kňaží stôl.
Prístup.
Na vrchol nevedie značený chodník, najľahší prístup je preto z obce Trebichava po zelenej turistickej trase cez Trebichavské sedlo a odtiaľ lesom na vrchol. Veľká časť masívu je osobitne chráneným územím, preto aj pohyb v tejto časti Zliechovskej hornatiny je obmedzený. Do Trebichavského sedla (cca 0,5 km západne od vrcholu) vedú i modro značené trasy z obcí Krásna Ves a Uhrovec, ako aj zelená značka z obce Podlužany.

</doc>
<doc id="630622" url="https://sk.wikipedia.org/wiki?curid=630622" title="Rebrík">
Rebrík

Rebrík je pomôcka, ktorá umožňuje prekonávať veľký výškový rozdiel – umožňuje stúpať alebo zostupovať. Sú to dve dlhé zvislo postavené stojany, medzi ktorými sú po celej ich dĺžke v pravidelných vzdialenostiach umiestnené vodorovné priečky. Pri šplhaní po rebríku lezec pokladá nohy na dolné priečky a po jednotlivých priečkach stúpa nahor. Rovnováhu udržuje tým, že sa môže držať buď priečok nad sebou, alebo sa môže držať zvislých stojanov.
Rebrík sa oprie o stenu či iný predmet pod ostrým uhlom, čím vzniká naklonená rovina, po ktorej sa dá šplhať nahor. Často sa používajú pre oberanie ovocia zo stromov, pre natieranie alebo pri záchrane ľudí z budov.
Oproti skladacím rebríkom je pri rebríku potreba, aby sa oprel o pevný predmet. Skôr sa rebríky vyrábali prevažne z dreva, ale v súčasnosti sa používajú ľahšie materiály, napríklad hliníkové zliatiny.
V niektorých častiach sveta sa verí, že prejsť pod rebríkom prináša smolu.

</doc>
<doc id="630623" url="https://sk.wikipedia.org/wiki?curid=630623" title="Poľský podzemný štát">
Poľský podzemný štát

Poľský podzemný štát existoval v rokoch 1939 až 1945 na území Poľska ktoré okupovalo Nacistické Nemecko a Sovietsky zväz. Bol fenoménom vo vojnou zničenej Európe. Jeho počiatkom bolo zriadenie Služby poľského víťazstva 27. septembra 1939 ktorá sa potom transformovala na Zväz ozbrojených síl a nakoniec do Zemskej armády. Poľský podzemný štát riadili poľské exilové úrady: prezident, vláda a najvyšší veliteľ a ich národné zastupiteľské úrady.
Podzemný parlament reprezentujúci najväčšie politické strany: Roľnícku stranu, Poľskú socialistickú stranu, Národnú stranu a Robotnícku stranu bol v rokoch 19401943 politickým koordinačným výborom, od roku 1943 do roku 1944 Národnou politickou radou a od roku 1944 až do konca vojny Radou národnej jednoty.
Dejiny.
Začiatky poľského vojenského sprisahania siahajú do začiatku invázie do Poľska. Vo Varšave bola 27. septembra 1939 zriadená Služba pre víťazstvo Poľska (SZP), ktorej predsedá generál Michał Karaszewicz-Tokarzewski. Vedúcim SZP bol plk. Stefan Rowecki. Organizácia mala pôsobiť na nemeckých a sovietskych okupovaných územiach a mobilizovať odpor spoločnosti. SZP však necítila plnú dôveru poľských úradov v exile (predovšetkým gen. Sikorskiho), ktorí verili, že sa v ňom sústreďuje príliš veľa Piłsudských ľudí. Preto v novembri 1939, predseda Výboru ministrov pre záležitosti krajiny vo Francúzsku, generál Kazimierz Sosnkowski, stál v čele novej vojenskej organizácie, ktorá prevzala názov Únia ozbrojených bojov (ZWZ). Predpokladalo sa, že ide o jednotnú organizáciu pôsobiacu v celej okupovanej krajine. Rowecki bol veliteľom na okupovaných územiach Nemcov, gen. Karaszewicz-Tokarzewski v oblasti sovietskej okupácie, ktorá bola čoskoro zatknutá NKVD. ZWZ získala vo svojich radoch 24 000 členov SZP a zlúčili sa s množstvom ďalších menších organizácií. Na jar 1940 mala ZWZ v čele s Roweckim 81 000 členov.
Počas prvého obdobia okupácie úzko súviseli politické štruktúry a vojenské podzemie. Až do konca februára 1940 boli v ZWZ zriadené Politické výbory, ktoré slúžili ako politické zastúpenie štyroch frakcií. Sikorski sa však rozhodol jasnejšie oddeliť civilné a vojenské divízie, ale nebolo to bez kompetenčných sporov. Nakoniec však bola vytvorená vládna delegácia v krajine, ktorá bola politickým zastúpením vlády v okupovanej krajine. V decembri 1940 sa prvým delegátom poľskej vlády v Poľsku stal líder robotníckej strany Cyryl Ratajski. Potom od leta 1942 až do zatknutia Nemcami vo februári 1943 bol zástupcom Jan Piekałkiewicz a neskôr do marca 1945 (keď ho zatkli Sovieti) Jan Stanisław Jankowski a nakoniec na jar 1945 bol nahradený Ludwigom Stefanom Korbonskim. Od roku 1944 bol delegát v pozícii podpredsedu vlády poľskej vlády v exile. Jeho traja poslanci sa stali ministrami a spoločne vytvorili Národnú radu ministrov.

</doc>
<doc id="630626" url="https://sk.wikipedia.org/wiki?curid=630626" title="Javorník (Strážovské vrchy)">
Javorník (Strážovské vrchy)

Javorník () je vrch v južnej časti Strážovských vrchov. Dosahuje výšku a je najvyšším vrchom geomorfologickej časti Kňaží stôl.
Polohopis.
Nachádza sa v najjužnejšej časti Zliechovskej hornatiny, čoby podcelku rozsiahlych Strážovských vrchov. V rámci časti Kňaží stôl leží v jej severnej časti, približne 1,5 km východne od obce Šípkov a severne od Trebichavy v severnej časti okresu Bánovce nad Bebravou. Západne leží údolie rieky Bebrava, južný a východný okraj masívu vymedzuje údolie Trebichavského potoka.
Prístup.
Na vrchol nevedie značený chodník, najľahší prístup je preto lesnými chodníkmi z obce Šípkov, Trebichava alebo Čierna Lehota. Táto časť Zliechovskej hornatiny nie je osobitne chráneným územím, preto nie je obmedzený ani pohyb turistov. Hustý porast zväčša neumožňuje rozsiahlejší výhľad.

</doc>
<doc id="630631" url="https://sk.wikipedia.org/wiki?curid=630631" title="Madona so svätým Jozefom">
Madona so svätým Jozefom



</doc>
<doc id="630638" url="https://sk.wikipedia.org/wiki?curid=630638" title="Šípová ruža">
Šípová ruža



</doc>
<doc id="630640" url="https://sk.wikipedia.org/wiki?curid=630640" title="Mille Petrozza">
Mille Petrozza

Miland „Mille“ Petrozza (* 18. december 1967, Essen, Nemecko) je nemecký gitarista a spevák taliansko-kalabríjskeho pôvodu, ktorý sa najviac preslávil ako člen skupiny Kreator (pôvodne Tormentor). Hrať začal v roku 1982 v školskej hudobnej skupine Tyrant.
Petrozza tiež spieval hlavné vokály v spolupráci s Tomasom Lindbergom v skladbe „Dirty Coloured Knife“ zo rovnomenného albumu z roku 2002 izraelskej metalovej skupiny Nail Within.
V roku 1994 hral na gitaru v metalovej superskupine Voodoocult, medzi umelcami ako Dave Lombardo zo skupiny Slayer a Chuck Schuldiner zo skupiny Death.
Objavil sa aj na albume skupiny Edguy z roku 2004, "Hellfire Club", kde poskytol hlavné vokály na striedavej verzii otváracej skladby albumu, „Mysteria“, ktorá bola vybraná aj ako bonusová skladba albumu. Tiež sa objavil albume skupiny Caliban z roku 2006, "The Undying Darkness", v skladbe „Moment of Clarity“. Tiež hrá samého seba vo videoklipe skladby „IchGott“ od skupiny Honigdieb.
Tiež sa objavil na albume skupiny Volbeat z roku 2010 "Beyond Hell/Above Heaven" v skladbe nazvanej „7 Shots“. Petrozza a bubeník Stefan Schwarzmann hrali pri nahrávaní albumu "Revolution" od skupiny Lacrimosa.
Petrozza je vegánom.
Hudobné vybavenie.
Petrozza má rozsiahlu zbierku gitár, ale naživo používa gitaru Jackson, hlavne modely KV2 a Jackson Randy Rhoads. Má tiež podpisovú X Series Jackson gitaru, "Mille Phobia" King V, ktorá je limitovanou edíciou vyrobenou exkluzívne pre európsky trh. Používa ENGL zosilňovače. Od roku 2016 začal Petrozza používať ESP gitary. V strede osemdesiatych rokov používal gitaru B.C. Rich Mockingbird, ktorá zdieľala fyzické podobnosti modelu Kerryho Kinga zo skupiny Slayer, na ktorú hral v rovnaký čas.

</doc>
<doc id="630644" url="https://sk.wikipedia.org/wiki?curid=630644" title="Hodinová veža (Plovdiv)">
Hodinová veža (Plovdiv)

Hodinová veža () je stavba pôvodne stredovekej osmanskej hodinovej veže nachádzajúca sa na vrchole pahorku Sachat tepe v centrálnej časti mesta Plovdiv v južnom Bulharsku. Má priznaný štatút kultúrnej pamiatky.
Poloha.
Plovdivská hodinová veža sa nachádza na vrchole pahorku Sachat tepe, známeho aj pod oficiálnym názvom Danov chălm () v centrálnej časti mesta Plovdiv západne od trojice pahorkov, nazývaných Trichălmiе (, doslova "Trojpahorčie") na ktorých sa rozprestiera najstaršia časť mesta. Lokalita vybraná na výstavbu veže slúžilo na meranie času už od dávnych vekov, čo bolo doložené tým, že na východnom svahu pahorku boli objavené pozostatky vodných a slnečných hodín z obdobia Starovekéko Ríma. Nachádza sa na severnom z dvoch vrcholov pahorku Sachat tepe, ktorému sa hovorí "Sacha" ().
Dejiny.
Už v dávnych dobách sa v lokalite dnešnej hodinovej veže meral čas. Na východnom svahu sa už v časoch Starovekého Ríma nachádzali vodné hodiny, ktoré boli súčasťou rímskeho chrámu bohyne Venuše a slnečné hodiny, ktoré boli objavené pri vykopávkach v roku 1920. Historici predpokladajú, že tieto slnečné hodiny pochádzajú z roku 161. 
Prvá hodinová veža bola postavená na vrchole pahorku Sachat tepe pravdepodobne už niekedy koncom 16. storočia, prípadne najneskôr počiatkom 17. storočia, presný dátum výstavby však nie je známy. Jedná sa tak o najstaršiu hodinovú vežu na území Bulharska. Predpokladá se, že sa dokonca v dobe vzniku jednalo o prvú mestskú hodinovú vežu na území Osmanskej ríše (minimálne však išlo o jednu z najstarších) a jednu najstarších vo východnej Európe. Okrem merania času plnila aj funkciu požiarnej hlásky. Požiare museli byť hlásené protipožiarnemu komandu, čo sa dialo pomocou zvukového signálu a to tak, že prípadný požiar ohlasoval príslušný zodpovedný človek výstrelmi z kanónu, ktorému sa v bulharčine hovorí "top" ().
Prvá zmienka o hodinovej veži pochádza z roku 1611, kedy sa o nej zmienil Francúz Le Fèvre – sekretár francúzskeho veľvyslanca v Osmanskej ríši Achilla de Harlay de Sancyho – vo svojich cestovateľských zápiskoch ako o "veži na druhom pahorku, ktorá každú hodinu odrátava čas po francúzsky". Ďalšia zmienka o hodinovej veži sa nachádza v zápiskoch Henrika Ranzovena – rytiera dánskeho kráľa Kristiána IV. – z 27. septembra 1623, kedy sa v Plovdive zastavil po ceste aj so svojou družinou a v pamätiach píše o "hodinovej veži na jednom z pahorkov nad mestom, pri ktorej sa nachádza na druhom z vrcholov pahorku ešte jedna malá vežička a okolo sú aj nejaké ruiny". O hodinovej veži sa zmienil aj turecký cestovateľ, spisovateľ a geograf Evliya Çelebi v knihe "Putovanie Evliyu Çelebiho po bulharských krajinách v strede 17. storočia", ktorá bola písaná počas jeho ciest po území dnešného Bulharska v rokoch 1651 – 1654 a v ktorej píše o pahorku pod názvom "Sachat tepe" na vrcholku ktorého sa nachádza hodinová veža, pripomínajúca minaret a o nádherných výhľadoch z tohto pahorku po meste. Ďalšia zmienka pochádza od Angličana Johna Barburyho, ktorý cez Plovdiv prechádzal v roku 1664 po ceste z Viedne do Istanbulu a vo svojich pamätiach píše o Plovdive ako o "meste v ktorom je stará veža s hodinami", čo mu prišlo "divné, pretože nikde inde v tejto veľkej a barbarskej krajine, nič podobného nevidel".
Táto pôvodná veža zhorela začiatkom 19. storočia Na jej základoch bola postavená súčasná kamenná hodinová veža s talianskym hodinovým mechanizmom, ktorý sa tiež zachoval až do súčasnosti. S výstavbou sa začalo v roku 1809, čo bolo spomenuté na nápise, ktorý sa zachoval na stene budovy a budova bola dokončená v roku 1812. Meno staviteľa súčasnej veže nie je známe. Ako vzor pre vzhľad budovy mu poslúžili morské majáky. Na budove prebehla rekonštrukcia, ktorá prebehla v roku 1909 a ktorej sa zhostili bracigovkí staviteľskí majstri. V roku 1883 bola veža vybavená z dôvodu nefunkčnosti starých hodín aj novými hodinami, vyrobenými vo Viedni. V 40. rokoch 20. storočia prestal tento hodinový mechanizmus fungovať, bol demontovaný a po nejakom čase daný do správy Etnografického múzea, kde jeho stopa končí. Následne bol v roku 2003 opravený pôvodný taliansky mechanizmus. V roku 1909 bola stavba zrekonštruovaná bracigovskými majstrami. V roku 2013 prebehla parková úprava okolia hodinovej veže.
Charakteristika.
Celková výška hodinovej veže dosahuje 17,75 metra, je postavená v tvare vysokej úzkej veže pripomínajúcej maják a budova je postavená z kameňa. Veža nemá ciferník a tak na nej nie je možné priamo vidieť presný čas. ten bol určený tak že každá celá hodina (plus prípravný úder 5 minút pred celou hodinou) a každá pol hodina bola označená odbíjaním medeného zvonu, ktorý sa nachádza vnútri veže. Zvon vo veži má hmotnosť 60 kg a vyrobili ho Georgi Limonov a Viktor Limonov (otec a syn) zo starej plovdivskej zvonolejárskej firmy "Veliganov". 
Hodinový mechanizmus.
Súčasný hodinový mechanizmus je talianskej výroby a pochádza z roku 1808. Ozubené koleso odmeriava čas tak, aby mechanizmus inicioval údery každú pol hodinu, tzv. prípravný úder päť minút pred celou hodinou a následne každú celú hodinu. Na hodinách sa nachádza ceduľka s menom výrobcu: BARBAGELATA ATONIO GENOVA. Mechanizmus hodín nebol veľmi dlho funkčný no v roku 2003 ho opravil majster "Ivan Todorov – Selskija" z Karnobatu s pomocníkom. Oprava bola urobená na objednávku okresu a trvala pomerne dlho a to predovšetkým z dvoch dôvodov. Prvým dôvodom boli chýbajúce časti hodinového mechanizmu, ktoré musel Ivan Todorov vyrobiť a druhým dôvodom bol približne mesiac, skúmania mechanizmu, kým majster pochopil princíp fungovania tohto mechanizmu, aby mohol byť správne obnovený. Okrem prvej zvláštnosti, ktorou je prípravný úder 5 minút pred celou hodinou totiž hodiny disponujú aj druhou anomáliou a tou je, že mechanizmus je konštrukčne nastavený tak, že v 12 hodín udiera dvadsaťštyrikrát namiesto očakávaných dvanásťkrát.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.221 z roku 1927 ako "národná starožitnosť", štatút kulltúrnej pamiatky bol obnovený aj v Štátnom vestníku č. 4 z roku 1995 – ako dôvody ochrany boli pridané aj architektonická a staviteľská hodnota budovy. Celý názov budovy ako je uvedený na zozname kultúrnych pamiatok národného významu je "Kulata časovnik na Sachat tepe/ot srednite vekove vărhu miastoto na antičnija časovnik" (, doslova "Hodinová veža na Sachat tepe/z obdobia stredoveku na mieste antických hodín") oficiálny skrátený názov pamiatky je "Časovnikovata kula, Sachat tepe" (, doslova "Hodinová veža, Sachat tepe").

</doc>
<doc id="630647" url="https://sk.wikipedia.org/wiki?curid=630647" title="Jane Goodallová">
Jane Goodallová

Jane Goodallová (; * 3. apríl 1934, Londýn, Spojené kráľovstvo – † 1. október 2025, Los Angeles, Kalifornia, USA) bola britská biologička zaoberajúca sa výskumom primátov, najmä šimpanzov.
Životopis.
Už v mladosti sa zaujímala o zvieratá. Po ukončení štúdií krátko pracovala na Oxfordskej univerzite a vo svojich 23 rokoch odcestovala na pozvanie svojho priateľa do Kene.
Začala tu pracovať spolu so slávnym primatológom Louisom Leakeyom; ten rozvinul jej záujem o šimpanzov a podporil ju pri jej rozhodnutí študovať tieto zvieratá vo voľnej prírode v Národnom parku Gombe v Tanzánii. Počas dlhej doby urobila mnoho objavov – zistila napríklad, že šimpanzy používajú nástroje, že dokážu prejavovať svoje emócie a že sú mäsožravce, ale tiež napr. to, že sa medzi sebou zabíjajú. Šimpanzov v Gombe študovala 45 rokov a získala si tak svetovú povesť ako odborník na správanie primátov.
Napísala niekoľko kníh a v roku 1977 založila "The Jane Goodall Institute", ktorého cieľom je výskum, vzdelávanie a ochrana divokej prírody.
Aj vo vysokom veku stále cestovala po svete a delila sa o svoje skúsenosti.

</doc>
<doc id="630648" url="https://sk.wikipedia.org/wiki?curid=630648" title="Andrzej Krawczyk">
Andrzej Krawczyk

Andrzej Krawczyk (* 22. október 1954, Ozorków, Poľsko) je poľský historik a diplomat, veľvyslanec Poľska v Česku (20012005), na Slovensku (20092012) a v Bosne a Hercegovine (20132018); štátny tajomník v Kancelárii prezidenta Poľskej republiky (20052007).
Životopis.
Andrzej Krawczyk sa narodil v roku 1954. Je fundovaným historikom. V roku 1976 ukončil štúdium histórie na Varšavskej univerzite. V roku 1982 získal titul doktora histórie. Špecializuje sa na dejiny strednej Európy v dvadsiatom storočí.
Od roku 1989 pracuje v štátnej správe. Od roku 2000 v zahraničných službách. Veľvyslanecký post v rokoch 2001 až 2005 zastával v Česku. Počas diplomatickej misie prednášal vybrané kapitoly z dejín Poľska na Karlovej univerzite v Prahe. V rokoch 2005 až 2007 bol štátnym tajomníkom v Kancelárii prezidenta Poľskej republiky. Od augusta 2008 chargé d’affaires na Slovensku. Od 22. októbra 2008 do 14. decembra 2012 bol mimoriadnom a splnomocnenom Veľvyslancom Poľska na Slovensku. Svoje poverovacie listiny doručil 9. januára 2009 prezidentovi Ivanovi Gašparovičovi. Po návrate, v rokoch 20132018, bol veľvyslancom Poľska v Bosne a Hercegovine.
Je autorom vedeckých publikácií.
Hovorí anglicky a česky.

</doc>
<doc id="630654" url="https://sk.wikipedia.org/wiki?curid=630654" title="Javorinka (geomorfologická časť)">
Javorinka (geomorfologická časť)

Javorinka je geomorfologickou časťou Zliechovskej hornatiny. Najvyšším vrchom je vysoká Homôľka nad Fačkovským sedlom.
Vymedzenie.
Územie zaberá východnú časť Zliechovskej hornatiny, podcelku Strážovských vrchov. Zo severu je Javorinka ohraničená údolím Rajčanky od geomorfologickej časti Strážov a Čičmianska kotlina, o niečo západnejšie leží Zliechovská kotlina. Západný a juhozápadný okraj vymedzuje Belianska vrchovina, južným smerom leží sedlom Obšiar oddelená Malá Magura a východne leží Prievidzská kotlina (podcelok Hornonitrianskej kotliny) a Kľak (časť Lúčanskej Malej Fatry), oddelený údolím Nitry. 
Ochrana územia.
Severná polovica časti Javorinka je súčasťou Chránenej krajinnej oblasti Strážovské vrchy. Osobitne chránené oblasti sa tu nevyskytujú.
Turizmus.
Táto časť Strážovských vrchov je turisticky atraktívna, čo platí najmä pre okolie vrchu Homôľka nad Fačkovským sedlom a okolie Čičmian. Práve tu sa nachádzajú lyžiarske strediská s vybudovaným zázemím a ubytovaním, využiteľným aj v letnej sezóne. Oblasť je vybavená sieťou značených turistických chodníkov, spájajúcich atraktívne lokality regiónu. 

</doc>
<doc id="630656" url="https://sk.wikipedia.org/wiki?curid=630656" title="Šípka">
Šípka

Šípka môže byť:
Šípky môže byť:

</doc>
<doc id="630657" url="https://sk.wikipedia.org/wiki?curid=630657" title="Šípky">
Šípky



</doc>
<doc id="630660" url="https://sk.wikipedia.org/wiki?curid=630660" title="FK Spyris">
FK Spyris



</doc>
<doc id="630661" url="https://sk.wikipedia.org/wiki?curid=630661" title="Strážov (geomorfologická časť)">
Strážov (geomorfologická časť)

Strážov je rozsiahlou geomorfologickou časťou Zliechovskej hornatiny. Najvyšším vrchom je vysoký rovnomenný vrch, ktorý je dominantou celých Strážovských vrchov.
Vymedzenie.
Územie zaberá severnú časť podcelku Zliechovská hornatina, no zároveň celých Strážovských vrchov. Zo severu je Strážov ohraničený Rajeckou a Domanižskou kotlinou, ktoré patria do Žilinskej kotliny, nasledujú Súľovské skaly (podcelok Súľovských vrchov) a Podmanínska pahorkatina (podcelok Považského podolia). Západným smerom nadväzuje Trenčianska vrchovina (podcelok Strážovských vrchov) s časťami Butkovská brázda, Teplická vrchovina a Porubská brázda. Južným smerom pokračujú časti Zliechovskej hornatiny, Belianska vrchovina, Zliechovská kotlina, Čičmianska kotlina a Javorinka. Údolie Rajčanky na východe oddeľuje geomorfologickú časť Lúčanskej Malej Fatry, Kľak. 
Ochrana územia.
Veľká časť územia Strážova je súčasťou Chránenej krajinnej oblasti Strážovské vrchy. Osobitne chránenou oblasťou je národná prírodná rezervácia Strážov.
Turizmus.
Táto časť Strážovských vrchov je turisticky atraktívna, čo platí najmä pre okolie vrchu Strážov. Oblasť je vybavená sieťou značených turistických chodníkov, spájajúcich atraktívne lokality regiónu. 

</doc>
<doc id="630663" url="https://sk.wikipedia.org/wiki?curid=630663" title="Slivka guľatoplodá ringlotová">
Slivka guľatoplodá ringlotová

Slivka guľatoplodá ringlotová (iné názvy: slivka ringlotová, slivka domáca talianska, ringlota, bluma; lat. "Prunus insititia" subsp. [alebo var. alebo convar.] "italica", "Prunus domestica" subsp. "rotunda", "Prunus domestica" subsp. "italica", "Prunus domestica" subs. "insititia" var. "italica") je taxón (najčastejšie hodnotený ako poddruh či varieta) zaraďovaný v závislosti od autora buď do druhu slivka guľatoplodá (=sliva, lat. "Prunus insititia") alebo do druhu slivka domáca ("Prunus domestica"), pričom oba druhy patria do (akokoľvek definovaného) rodu slivka ("Prunus").
Plod slivky guľatoplodej ringlotovej sa nazýva ringlota.
Systematika.
Slivka guľatoplodá ringlotová sa delí na dva taxóny:
Charakteristika.
Plody sú výborným stolovým aj konzervárenským ovocím. Sú veľké 3-5 cm. O ich sfarbení pozri vyššie pod Systematika. Stredné oplodie (mezokarp) je šťavnaté, sladké. Kôstka je oddeliteľná od stredného oplodia. Konáre sú plstnaté. Listy sú obojstranne plstnaté. Rastlina sa pestuje v záhradách v početných kultivaroch. 
Kultivary.
Zelené a žlté:
Červené a modré:

</doc>
<doc id="630664" url="https://sk.wikipedia.org/wiki?curid=630664" title="Lomná (prítok Olše)">
Lomná (prítok Olše)

Lomná () je horská rieka v Moravsko-sliezskom kraji, ľavostranný prítok rieky Olše, ktorý odvodňuje juhovýchodnú časť okresu Frýdek-Místek. Vyše 13 kilometrov dlhé horské údolie Lomnej bolo pre svoju odľahlosť a lesnatosť osídlené pomerne neskoro, až v 17. storočí.
Popis toku.
Lomná pramení v Moravsko-sliezskych Beskydách v nadmorskej výške 920 m n. m. medzi horami Malý Polom a Burkov vrch, ktorých hrebeňom prechádza zároveň štátna hranica so Slovenskom a hlavným európskym rozvodím Odra-Dunaj. Celý nasledujúci tok Lomnej smeruje zhruba k severovýchodu. Necelé dva kilometre od prameňa sa v údolí Lomnej nachádza prírodná pamiatka Kyčmol, chránená časť rašelinnej lúky. Z hornej časti údolia Lomnej sa až do začiatku 20. storočia splavovalo po vode drevo do Jablunkova. Riečka preteká obcou Horní Lomná, kde priberá okrem iných Přelačský (Jelitovský) a Úplazský potok, vysoko nad jej pravým brehem se vypína vrch Velká Polana (893 m n. m.) s národnou prírodnou rezerváciou Mionší, chrániacu rozsiahly jedľobukový prales. Pod Horní Lomnou riečka postupne priberá ďalšie drobné prítoky – zľava Tatínský potok, sprava Menší potok. Nasleduje obec Dolní Lomná, kde sprava pritekajú Jestřábí potok a Skřinovský potok. Za Dolní Lomnou cez vodný tok prechádza železničný most Košicko-bohumínskej železnice a Lomná vystupuje ze zovretého údolia a pokračuje do Jablunkovskej brázdy. Posledným významnejším prítokom je potok Ošetnice, ústiaci sprava na okraji mesta Jablunkov. V centre Jablunkova se Lomná v nadmorskej výške 380 m n. m. vlieva zľava do rieky Olše, ktorá jej vody odnáša ďalej do Odry.
Na pomedzí obcí Horní a Dolní Lomná sa na rieke nachádza "území chráněné pro akumulaci povrchových vod Horní Lomná", ktoré predstavuje územnú rezervu pre potenciálne vybudovanie vodnej nádrže. Jej účelom by bolo zásobovanie Jablunkovska pitnou vodou, ochrana proti povodniam až po Třinec a nadlepšovanie minimálnych prietokov v Lomnej a Olši.

</doc>
<doc id="630670" url="https://sk.wikipedia.org/wiki?curid=630670" title="Slivka domáca talianska">
Slivka domáca talianska



</doc>
<doc id="630671" url="https://sk.wikipedia.org/wiki?curid=630671" title="Slivka ringlotová">
Slivka ringlotová



</doc>
<doc id="630672" url="https://sk.wikipedia.org/wiki?curid=630672" title="Bluma">
Bluma



</doc>
<doc id="630673" url="https://sk.wikipedia.org/wiki?curid=630673" title="Jane Goodall">
Jane Goodall



</doc>
<doc id="630675" url="https://sk.wikipedia.org/wiki?curid=630675" title="Centrálne Beskydy">
Centrálne Beskydy



</doc>
<doc id="630676" url="https://sk.wikipedia.org/wiki?curid=630676" title="Lékythos">
Lékythos

Lékythos ("lékythos") je typ starogréckej keramickej nádoby.
Lékythos (mn. č. "lékythoi"), vysoká valcovitá nádoba na parfumovaný olej s užším hrdlom, vertikálnym uchom a nízkym podstavcom (mal aj podobné tvary ako arybalos alebo alabastrón), slúžil hlavne ako obetný dar (pri hroboch a svätyniach), ale ojedinele bol používaný tiež v kúpeľoch a palaistre.
V starovekom Grécku na výročie alebo na určité sviatky prichádzali príbuzní (alebo aj priatelia a známi) k hrobu blízkeho, ozdobili ho vlnenými stuhami, kvetmi alebo vencami a k hrobu položili aj obetný dar, ktorým bol keramický lékythos (na hroby predčasne zomrelých mladých ľudí tiež lutroforos), ozdobený väčšinou jemnými melancholickými obrázkami na bielom podklade. V Aténach sa lékythos ako obetný dar do hrobu objavuje okolo roku 600 pred Kr., ale najobľúbenejším darom pre mŕtvych sa stal v rokoch 470 až 410 pred Kr. Niektoré lékythoi mali vo vnútri falošnú nádobku, aby sa tak zmenšilo množstvo zanechaného oleja.
Tvary a typy lékythoi.
Známych je päť hlavných tvarov lékythosov: Deianeira lékythos, v tvare cylindra (typ, štandardný a sekundárny), baňatý, ramenný a lékythos v tvare žaluďa.Prvý tvar Deianeira lékythosu mal čiernofigúrovú výzdobu a používal sa až do polovice 6. stor. pred Kr., lékythos v tvare cylindra (štandardný) bol predstavený na konci 6. stor. pred Kr. a lékythos v tvare cylindra (sekundárny, zvyčajne menší s väčším priemerom na ramene) v druhej štvrtine 5. stor. pred Kr. a bol uprednostňovaný do polovice storočia (potom vymizol), baňatý lékythos bol zavedený v 1. polovici 5. stor. a táto forma sa stala štíhlejšou v neskoršej fáze. Tvar ramenného lékythosu sa objavil koncom piateho stor. pred Kr. Lékythos v tvare žaluďa sa vyrábal až koncom 5. stor. pred Kr. Je veľmi vzácny. 

</doc>
<doc id="630678" url="https://sk.wikipedia.org/wiki?curid=630678" title="Zliechovská kotlina">
Zliechovská kotlina

Zliechovská kotlina je geomorfologickou časťou Zliechovskej hornatiny. Leží v jej centrálnej časti, v blízkom okolí obce Zliechov v Ilavskom okrese.
Polohopis.
Nachádza sa na rozhraní západného a stredného Slovenska, v centrálnej časti Zliechovskej hornatiny, podcelku Strážovských vrchov. Má približne tvar trojuholníka a v jej centre leží obec Zliechov. Zo severu a východu ju ohraničuje Strážov, z juhu Javorinka a zo západu Belianska vrchovina, všetko geomorfologické časti Zliechovskej hornatiny.
Priamo nad východným okrajom kotliny leží masív vrchu Strážov (), ktorý je dominantou celého pohoria a poskytuje kruhový výhľad na široké okolie. Zaujímavosťou kotliny je jej príslušnosť k dvom povodiam; pokým severnú časť odvodňuje prítok Podhradského potoka, smerujúceho do Váhu, južnú časť odvodňuje Slávikovský potok, smerujúci južným smerom do Jaseniny a následne do Nitrice.
Územím vedie zo severozápadu (od Košece) na juhovýchod (do Valaskej Belej) cesta III/1912, na ktorú sa v sedle na východnom okraji pripája cesta III/2112 do obce Čičmany a Rajeckej kotliny.
Ochrana prírody.
Kotlina je súčasťou Chránenej krajinnej oblasti Strážovské vrchy. Osobitne chráneným územím je prírodná pamiatka Zliechovský močiar, na východnom okraji leží národná prírodná rezervácia Strážov.
Turizmus.
Kotlina s rázovitou obcou Zliechov v centrálnej časti Strážovských vrchov, poskytuje východisko túr do okolia, predovšetkým na vrch Strážov. Kotlinou naň vedie cez Zliechov Medzinárodná diaľková turistická trasa E8 a Cesta hrdinov SNP, ktorá pokračuje do Čičmian.

</doc>
<doc id="630679" url="https://sk.wikipedia.org/wiki?curid=630679" title="Teddy Vang">
Teddy Vang

Teddy Vang (* 19. november 1972, Frederiksberg, Dánsko) je dánsky gitarista, inštruktor fitness a skladateľ. V minulosti pôsobil v skupinách Post a Common Delution. Známy je hlavne ale ako bývalý člen dánskej heavy metalovej skupiny Volbeat, kde pôsobil od roku 2001 do roku 2002.
Biografia.
Vyrastal vo Frederiksbergu, obci pri Kodani. Od roku 1978 navštevoval školu Skolen på Fuglevangsvej (dnes Skolen ved Bülowsvej).
V roku 2001 sa pridal ako gitarista k novozaloženej heavy metalovej skupine Volbeat, ale už v roku 2002 z nej odišiel. Na poste gitaristu ho nahradil Franz Gottschalk. Vang so skupinou nahral len tri demonahrávky.
Študoval tiež vo Fitness Institute v Kodani. V súčasnosti je inštruktorom fitness v LOOP fitness v Herleve a žije s priateľkou a dcérou v Kodani.

</doc>
<doc id="630681" url="https://sk.wikipedia.org/wiki?curid=630681" title="Zoznam pasáží v Bratislave">
Zoznam pasáží v Bratislave

Toto je zoznam súčasných a bývalých pasáží v Bratislave.

</doc>
<doc id="630682" url="https://sk.wikipedia.org/wiki?curid=630682" title="Moneybookers">
Moneybookers



</doc>
<doc id="630683" url="https://sk.wikipedia.org/wiki?curid=630683" title="Belianska kotlina">
Belianska kotlina

Belianska kotlina je geomorfologickou časťou Zliechovskej hornatiny. Leží v jej južnej časti, v blízkom okolí obce Valaská Belá v prievidzskom okrese.
Polohopis.
Nachádza sa na rozhraní západného a stredného Slovenska, v južnej časti Zliechovskej hornatiny, podcelku Strážovských vrchov. Leží na hornom toku rieky Nitrica, má pretiahnutý tvar v smere východ-západ a v jej centre leží obec Valaská Belá. Zo severu ju vymedzuje Belianska vrchovina, z východu Temešská vrchovina, obe geomorfologické časti Zliechovskej hornatiny. Južným smerom nadväzuje podcelok Nitrické vrchy s časťou Suchý.
Kotlina leží v zovretí masívov Okrúhly vrch (), Demovec () a Čierna hora () na juhu, Veľké Humné () a Páleničky () na severe. Celé územie odvodňujú prítoky riečky Nitrica.
Územím vedie zo severozápadu (od Ilavy) na juhovýchod (do Nitrianskeho Rudna) cesta II/574, na ktorú nadväzujú miestne komunikácie.
Ochrana prírody.
Kotlina je mimo územia Chránenej krajinnej oblasti Strážovské vrchy, no v západnej časti leží osobitne chránené územie, prírodná pamiatka Prielom Nitrice.
Turizmus.
Územie s rázovitou obcou Valaská Belá v centrálnej časti Strážovských vrchov, poskytuje východisko na túry do okolia. Atraktívnym je najmä okolie Homôľky (), ktorá však už leží mimo kotliny, západným smerom, kde je lyžiarske stredisko s možnosťou ubytovania v zimnej i letnej sezóne.

</doc>
<doc id="630684" url="https://sk.wikipedia.org/wiki?curid=630684" title="Luzus">
Luzus



</doc>
<doc id="630685" url="https://sk.wikipedia.org/wiki?curid=630685" title="Šuľany">
Šuľany



</doc>
<doc id="630686" url="https://sk.wikipedia.org/wiki?curid=630686" title="Belianska vrchovina">
Belianska vrchovina

Belianska vrchovina je geomorfologickou časťou Zliechovskej hornatiny.
Vymedzenie.
Územie zaberá centrálnu a južnú časť podcelku Zliechovská hornatina. Vrchovina má približne tvar písmena C a obklopujú ju len časti Strážovských vrchov. Na západe a severe susedí Strážov, na severovýchode Zliechovská kotlina a Javorinka. Východný okraj vrchoviny sa na krátkom úseku dotýka podcelku Malá Magura, južným smerom pokračuje opäť Zliechovská hornatina s časťami Temešská vrchovina a Belianska kotlina. 
Severozápadné oblasti patria do povodia Váhu, južné a východné odvádzajú prebytkovú vodu prítokom Nitrice, ktorá pokračuje do rieky Nitry. 
Ochrana územia.
Severná časť Belianskej vrchoviny je súčasťou Chránenej krajinnej oblasti Strážovské vrchy. Osobitne chránené oblasti sa v tejto časti pohoria nenachádzajú.
Turizmus.
Táto časť Strážovských vrchov patrí medzi pokojnejšie oblasti. Je charakteristická lazníckym osídlením s množstvom chalúp a širokými možnosťami na cykloturistiku a horskú cyklistiku.

</doc>
<doc id="630693" url="https://sk.wikipedia.org/wiki?curid=630693" title="Deutschland (Rammstein)">
Deutschland (Rammstein)

„Deutschland“ je skladba nemeckej industriálno-metalovej skupiny Rammstein, vydaná ako predbežný singel z ich rovnomenného siedmeho štúdiového albumu.
Vydanie singlu.
Je to prvé vydanie singlu skupiny Rammstein s novým materiálom od skladby „Mein Land“ z roku 2011. Bol vydaný na stiahnutie 28. marca 2019. Dvojskladbový singel obsahuje okrem pôvodnej verzie aj 5:46 minút dlhý remix sólového gitaristu skupiny Rammstein Richard Kruspe.
Dňa 12. apríla 2019 bude vydaný ako CD singel, 30. apríla 2019 7″ singel.
Hudba a text.
Skladba začína dark wave hitom Anny Clarkovej „Our Darkness“ (1984) založeným na syntetizátorovej sekvencii. Vznikajúce obvinenia z plagiátorstva Anne Clarková poprela.
Text, ktorý spieval Till Lindemann, už poukazuje na rozmanité vnútorné nemecké konflikty.
Lindemann sa vracia k tejto téme v refréne:
Neskôr sa Lindemann odvoláva na otázku vlastenectva:
Hudobné video.
Súvisiace hudobné video bolo vydané 28. marca 2019 na platforme YouTube. Už dva dni predtým vydala skupina tridsaťpäťsekundovú upútavku, v ktorej boli ukázaní členovia skupiny ako väzni koncentračného tábora so slučkou okolo krku. Riaditeľ hudobného videa Eric "Spectre Berlin" Remberg paralelne publikoval niekoľko krátkych scén z videozáznamu na Instagrame.
Video ukazuje scény viac ako 2000 rokov nemeckej histórie; od kampane Germanicus po "Germania magna" v roku 16 po Kristovi, cez stredovekých rytierov, hon na čarodejnice, novembrovú revolúciu na konci 1. svetovej vojny, Hyperinfláciu v prvých rokoch Weimarskej republiky, Zlaté dvadsiate roky, Pálenie kníh v roku 1933, Hindenburskú katastrofu, 2. svetovej vojny, Holokaust, História Nemeckej demokratickej republiky, Frakcia Červenej armády, Májové nepokoje. Nakoniec, všetky časové obdobia končia násilím, ktoré beží ako niť v priebehu storočí. Čierna Germánia, sprevádzaná vlkmi, na začiatku odrezáva hlavu muža rímskej légie. Neskôr sa objavuje v rôznych roliach vo všetkých epochách, často obklopených nemeckými ovčiakmi. Opakovane je ukázaná, ako nesie hlavu s ním. Často sa zdá, že pasívne sprevádza udalosti, ale občas tiež aktívne zasahuje, napríklad rozdávaním päsťoviek dvom mužom v čase Weimarskej republiky, keď oživuje zabitých rytierov po bitke, alebo vedúca armády na koni. Príležitostne je tiež obeťou udalostí; tak, že leží ako potrava s kyslou kapustou pred jediacimi mníchmi, je vypálená rytiermi na hranici, zastrelená väzňami koncentračného tábora do tváre alebo je strašidelnou rukojemníčkou RAF. Potom, čo má mŕtvy muž hlavu pobozkanú, otehotnie a neskôr porodí niekoľkých nemeckých ovčiakov. Nakoniec, údajne mŕtva, alebo možno len spiaca Germania je poslaná do vesmíru v budúcom scenári v sklenenej rakve pripomínajúcej Snehulienku. Počas záverečných tituliek hrá klavírna verzia skladby skupiny Rammstein „Sonne“ od Clemensa Pötzscha, v tomto hudobnom videu hrala Snehulienka rovnako nejednoznačnú úlohu, nakoniec aj v rakve, ktorá sa neskôr opäť objavila naživo.
Okrem hudby skupiny Rammstein a Pötzscha sa v úvode hudobného videa nachádza aj skladba „The Beast“ od skladateľa Jóhanna Jóhannssona, ktorý vo februári 2018 zomrel, použitá z jeho soundtracku k filmu "Sicario".
Okrem členov kapely sa afrogermánska herečka Ruby Commey objavila ako Germania. Ďalšie úlohy zahŕňali mená ako Manny Marc, Frauenarzt, Olexesh, Harris a Max Max. Kameramanom bol Armin Franzen, zodpovedný za strih bol David Gesslbauer a za kostýmový dizajn bola zodpovedná Dorota Budna. Produkciu prebrala spoločnosť MMAATTCCHH Berlin a DRKNSD, produkčnou manažérkou bola Ronjou Prinzovou.
Medzi miesta natáčania patrili bývalé Záchytné centrum Keibelstraße, NDR, ľudová polícia a Citadela Spandau. V druhom z nich kapela použila stálu výstavu "Odhalenie. Berlín a jeho pamiatky", ktorá bola umiestnená v časopise Proviant Magazine citadely od apríla 2016 a ukazuje politické pamiatky, ktoré kedysi vytvárali panorámu mesta Berlín. Okrem toho, citadela patrí bašte Kronprinz, miestu pre stredoveké scény mníchov.
Hodnotenie.
Už krátko po vydaní upútavky prišlo rozhorčenie nad reklamnou kampaňou skladby. Kritiku vyvolala skutočnosť, že štyria členovia kapely vystupovali ako väzni z koncentračného tábora, identifikovaní židovskou hviezdou a ružovým uhlom na rozdelovaní väzňov. Časopis "Bild" zachytil vyhlásenia zástupcov židovských združení, politikov a historikov. Podľa Charlotte Knoblochovej „kapela prekročila líniu“, Karin Prienová hovorila o „nechutnej chuti“ a podľa Felixa Kleina bola inscenácia kapely považovaná za smrtiacu koncentráciu väzňov „prekročili červenú čiaru“ a „bez chuti vykorisťovali slobodu umenia“ za predpokladu, že „slúžili len na propagáciu nového albumu“. Hovorkyňa Yad Vashem, Iris Rosenbergová, poznamenala, že „uctivý umelecký účet“ tejto témy môže byť „legitímny, ak neuráža, nezneužíva alebo nečestuje pamiatku na holokaust“. Karl Freller, riaditeľ Stiftung Bayerische Gedenkstätten, nechcel urobiť konečný rozsudok a namiesto toho pozval skupinu na pamätné miesto koncentračného tábora Dachau.
Po vydaní celého videa o dva dni neskôr, autor časopisu SPON Arno Frank napísal, že upútavka bola len „pascou“, „lákadlom“, „čo sa týka mysliteľov“, zatiaľ čo, „ale celé video s behom v rukách“ hrá.
Autor internetového časopisu "Die Welt", Henryk M. Broder, vidí vo videu „majstrovské dielo“. Pre autorku časopisu "FAZ", Elenu Witzeckovú, je skladba „Deutschland“ „cirkusové vystúpenie“ určené špeciálne pre medzinárodný hudobný trh a „epicky preťažená, občas zahanbujúca chlapčenská fantázia“, ale aj náznak, že „s unáhlenými úsudkami jednoducho nie“ je tak jednoduché. Podľa pravicovo konzervatívneho týždenníka "Junge Freiheit", Rammstein hovorí „nič nové už“ okrem provokácie, a pretože kapela „hudobne zbavuje svojho prachu“, len „siaha až na najnižšie miesta nemeckej histórie“.

</doc>
<doc id="630699" url="https://sk.wikipedia.org/wiki?curid=630699" title="Temešská vrchovina">
Temešská vrchovina

Temešská vrchovina je geomorfologickou časťou Zliechovskej hornatiny.
Polohopis.
Územie zaberá južnú časť podcelku Zliechovská hornatina. Vrchovina má predĺžený, mierne zahnutý tvar v smere severozápad-juh a obklopujú ju väčšinou časti Strážovských vrchov. Na východe nadväzuje podcelok Malá Magura, na severe susedí Belianska vrchovina, západne leží Belianska kotlina a juhozápadným smerom nadväzujú Nitrické vrchy s časťou Suchý. Južným susedom je Rudnianska kotlina, patriaca Hornonitrianskej kotline. 
Strednou časťou Temešskej vrchoviny preteká rieka Nitrica, ktorá tu priberá zo severu tečúcu Jaseninu a niekoľko ďalších prítokov. Celá oblasť tak patrí do povodia Nitry. Údoliami riek vedú aj cestné komunikácie, pričom najdôležitejšia, cesta II/574 (Nitrianske Rudno – Valaská Belá), kopíruje tok Nitrice. 
Ochrana územia.
Severovýchodným okrajom Temešskej vrchoviny vedie hranica Chránenej krajinnej oblasti Strážovské vrchy, no inak sa na území nevyskytuje žiadna osobitne chránená lokalita.
Turizmus.
Táto časť Strážovských vrchov patrí medzi pokojnejšie oblasti. Je charakteristická lazníckym osídlením a možnosťami na cykloturistiku a horskú cyklistiku. Jedinou značenou trasou je žltý turistický chodník z obce Temeš na neďalekú Temešskú skalu ().

</doc>
<doc id="630700" url="https://sk.wikipedia.org/wiki?curid=630700" title="Pausias zo Sikyónu">
Pausias zo Sikyónu

Pausias ("Pausias") (* asi 380 pred Kr., Sikyón – † asi 330 pred Kr.) bol starogrécky maliar. 
Pausias, syn Brya zo Sikyónu, sa maliarskemu umeniu začal učiť od svojho otca a neskôr bol žiakom maliarskeho majstra Pamfila z Amfipolisu. Patrí medzi najslávnejších predstaviteľov sikyónskej maliarskej školy. Umenie chápal ako vedu a preto bol za to, aby sa mladí maliari čo najdlhšie učili. Považuje sa za objaviteľa enkaustiky, ktorý ju používal na svojich maľbách už od 1. polovice 4. stor. Kr. Techniku enkaustiky opísal rímsky historik Plínius okolo roku 70 pred Kr. Táto maliarska technika spočívala v nanášaní horúceho vosku zafarbeného práškovým pigmentom na omietku alebo drevené dosky. Pausias bol tiež prvý maliar, ktorý svojimi maľbami zdobil stropy, obzvlášť chlapčenskými postavami, alebo krásnymi kvetmi (tiež girlandami kvetov a ovocia). Ako maliar uprednostňoval jasnú glazúru farieb a tmavé okrové. Medzi jeho najslávnejšie diela patril obraz "hetéry Glykery" (ženy, ktorú v mladosti miloval) a "Obetovanie býka". 
Grécky cestovateľ Pausanias uvádza, že jeho maľby videl v budove "Tholos" (táto budova bola vybudovaná v rokoch 360 – 330 pred Kr. mladším Polykleitom, považovali ju za jednu z najkrajších gréckych stavieb) nachádzajúcej sa v posvätnom háji boha Asklépia v Epidaure, v najstaršom liečebnom stredisku Grécka: „"Neďaleko bola postavená kruhovitá stavba z bieleho mramoru zvaná Tholos. V nej je obraz Pausiov: Eros, ktorý práve odložil šípy a luk, namiesto nich si potom vzal a nesie lýru. Tam je tiež namaľovaná Methé (Opilosť), taktiež dielo Pausiovo, pijúca zo skleneného pohára. Môžeš vidieť, že maľba predstavuje nádobu zo skla a tvár ženy v nej presvitá."“

</doc>
<doc id="630702" url="https://sk.wikipedia.org/wiki?curid=630702" title="Basky">
Basky

Basky sú geomorfologickou časťou Zliechovskej hornatiny. Ležia v západnej časti podcelku a najvyšší vrch Baské dosahuje 
Polohopis.
Územie zaberá západnú časť podcelku Zliechovská hornatina a obklopujú ju len časti Strážovských vrchov. Na západe susedí podcelok Trenčianska vrchovina s časťami Teplická vrchovina a Porubská brázda, ktorá Basky obopína zo severozápadu. Severovýchodným smerom susedí Zliechovská hornatina a juhovýchodným a južným smerom leží Slatinská brázda. 
Severným okrajom tečie údolím na západ k Váhu potok Teplička, východný a južný okraj lemuje Bebrava, patriaca do povodia Nitry. Táto časť Strážovských vrchov tvorí homogénnu časť a cestné komunikácie vedú údoliami riek okrajom oblasti. 
Ochrana územia.
Basky nepatria do Chránenej krajinnej oblasti Strážovské vrchy, no na ich území sa nachádzajú osobitne chránené lokality, prírodné rezervácie Žihľavník a Žrebíky.
Turizmus.
Táto časť Strážovských vrchov patrí medzi obľúbené a vyhľadávané oblasti. Je pomerne ľahko dostupná a sieť turistických chodníkov zjednodušuje prístup najvyšších lokalít z neďalekých sídiel. Obľúbeným cieľom turistov je horská chata Baske na rovnomennom, najvyššom vrchu () tejto časti pohoria.

</doc>
<doc id="630704" url="https://sk.wikipedia.org/wiki?curid=630704" title="Klasický rock">
Klasický rock

Klasický rock alebo classic rock je rozhlasový formát, ktorý sa vyvinul z albumovo-orientovaného rockového (AOR) formátu na začiatku osemdesiatych rokoch. V Spojených štátoch obsahoval klasicko-rockový formát všeobecne obdobie rokov v rozmedzí od polovice šesťdesiatych rokov do konca osemdesiatych rokov, predovšetkým zamerané na úspešný hard rock popularizovaný v sedemdesiatych rokoch. Rozhlasový formát sa stal čoraz popularnejší s demografiou generácie baby boomerov do konca deväťdesiatych rokov.
Hoci apeloval klasický rock väčšinou na dospelých poslucháčov, hudba spojená s týmto formátom získala viac expozície aj s mladými generáciami poslucháčov s prítomnosťou internetu a digitálneho sťahovania. Niektoré klasicko-rockové stanice taktiež hrali limitované množstvo súčasných vydaní, ktoré sú štýlovo konzistentné so zvukom stanice, alebo dedičstvá, ktoré sú stále aktívne a produkujú novú hudbu.
Koncepčne bol klasický rock analyzovaný akademikmi ako úsilie kritikov, médií a hudobných organizácií, aby svätorečil rockovú hudbu a komodifikoval západnú kultúru šesťdesiatych rokov pre divákov žijúcich v post-baby boomovej ekonomike. Hudba prevažne vybraná pre tento formát bola identifikovaná ako komerčne úspešné skladby bielych mužských skupín z Anglosphere, vyjadrujúcich hodnoty romantizmu, sebaposilňovania a politicky nenáročných ideológií.
História.
Klasicko-rockový formát sa vyvinul z rozhlasových staníc AOR, ktoré sa snažili apelovať na staršie publikum zahrnutím známych skladieb z minulosti s aktuálnymi hitmi. V roku 1980 AOR rozhlasová stanica M105 v Clevelande sa začala nazývať "Cleveland's Classic Rock", ktorá hrala mix rockovej hudby od polovice šesťdesiatych rokov po súčasnosť. V roku 1981 sa podobne aj stanica WMET nazývala "Chicago's Classic Rock". V roku 1982 vyvinul rozhlasový konzultant Lee Abrams "nadčasovo-rockový" formát, ktorý kombinoval rovesnícky AOR s rockovými hitmi zo šesťdesiatych a sedemdesiatych rokov. 
KRBE, AM stanica v Houstone, bola raná klasicko-rocková rozhlasová stanica. V roku 1983 programový riaditeľ Paul Christy navrhol formát, ktorý hral len skorý albumový rock, zo šesťdesiatych a začiatku sedemdesiatych rokov, bez súčasnej hudby a bez žiadnych titulov popovej alebo dancovej strany Top 40. Ďalšia AM stanica vysielajúca klasický rock, ktorá začala v roku 1983, bola stanica KRQX v Dallas-Fort Worthe. KRQX bola spoluvlastnená albumovo-rockovou stanicou 97.9 KZEW. Manažment videl benefit v FM stanici, ktorá apelovala na mladších rockových fanúšikov a AM stanica apelovala na trochu starších. Hodnotenia oboch staníc môžu byť pridané, aby oslovili inzerentov. Klasický rock sa čoskoro stal široko používaný deskriptor pre formát, a stal sa bežne používaný termín, medzi širokou verejnosťou, pre skoré album rockovej hudby.
V polovici osemdesiatych rokov prišlo rozšírené šírenie formátu na päty úspechu rozhlasovej stanice Jacobsa Media (Fred Jacobs), WCXR, vo Washington, DC a úspechu rozhlasovej stanice Edinborougha Randa (Gary Guthrie), WZLX, v Bostone. Medzi Guthrieom a Jacobsom konvertovalo viac ako 40 veľkých trhových rozhlasových staníc na ich individuálnu značku klasického rocku v najbližších niekoľkých rokoch.
Kim Freemanová z časopisu "Billboard" predpokladá, že „kým klasicko-rockový pôvod môže byť spätne sledovaný skôr, rok 1986 sa vo všeobecnosti uvádza ako rok jeho narodenia“. Do roku 1986 viedol úspech formátu k oldies hudbe predstavujúcej 60–80% hudby hranej na albumovo-rockových staniciach. Hoci začala ako vyklenok formátu otočená od AOR, do roku 2001 prekonal klasický rock na trhu albumový rock.
Počas polovice osemdesiatych rokov bol klasicko-rockový formát prispôsobený hlavne dospelo-mužským demografickým vekovým kategóriám od 25 do 34 rokov, ktoré zostali najväčším demografickým vývojom v polovici deväťdesiatych rokov. Ako publikum formátu stárlo, jeho demografia išla šikmým smerom k starším vekovým skupinám. Do roku 2006 bola veková skupina od 35 do 44 rokov najväčším publikom vo formáte a do roku 2014 bola demografia 45 až 54-ročných väčšia.
Programovanie.
Klasicko-rockové stanice hrajú typické rockové skladby z polovice šesťdesiatych cez osemdesiate roky. Niektoré zo skladieb sa prekrývajú s tými, ktoré sa hrajú na oldies alebo klasických staniciach, ale klasický rock má tendenciu sústrediť sa viac na hard rock, zatiaľ čo oldies a classic hits stanice majú tendenciu uprednostňovať soft rock, pop, soul alebo R&amp;B hudbu. Klasicko-rockové stanice v minulosti váhali pridať rock z deväťdesiatych rokov, ako napríklad alternatívny rock a grunge k ich zoznamom skladieb, čiastočne kvôli drastickému rozdielu v štýle, ale (zrkadliac sa v podobnom trende v klasickej krajine, kde existuje aj podobné rozdelenie v rokoch éry deväťdesiatych rokov) na začiatku roka 2010 malý počet klasicko-rockových staníc začal pridávať hudbu deväťdesiatych rokov. Na rozdiel od AOR rozhlasových staníc, ktoré hrali všetky skladby z albumov, klasický rock hrá omnoho obmedzenejší zoznam skladieb singlov a populárnych skladieb albumov od umelcov a skupín.
Analýza a kritika.
Mediálny akademik Roy Shuker povedal, že klasicko-rockoví rozhlasoví programátori do značnej miery hrajú "skúsené a osvedčené" skladby z minulosti založené na ich "uznaní a identifikácii" vysokého poslucháča; identifikoval biele mužské rockové skupiny od The Beatles-"Sgt. Pepper" éry až do konca sedemdesiatych rokov ako zameranie ich playlistov. Ako Catherine Strongová pozorovala, klasicko-rockové piesne sú spravidla vykonávané bielymi mužskými skupinami buď zo Spojených štátov alebo zo Spojeného kráľovstva, „majú štvornásobný čas, veľmi zriedka presahujú časový limit štyroch minút, boli zložené od samotných hudobníkov, sú spievané v angličtine, hrajú "klasickú" rockovú formáciu (bicie, basa, gitara, klávesové nástroje) a po roku 1964 ich vydali na hlavnú značku“. 
Hudobný učeň Jon Stratton sledoval pôvod formátu k vzniku klasicko-rockového kánonu. Tento kánon vznikol čiastočne z hudobnej žurnalistiky a superlatívnych zoznamov rebríčka niektorých albumov a skladieb, ktoré sú následne posilnené v kolektívnej a verejnej pamäti. Robert Christgau povedal, že klasicko-rockový koncept sa premenil čarovným prútikom rockovú hudbu do „mýtu rocku ako umenia-ktoré-drží-skúšku-času“, a veril, že bolo nevyhnutné, že niektorí rockoví umelci boli kanonizovaní kritikmi, hlavnými médiami a hudobnými organizačnými subjektmi ako napríklad Rock and Roll Hall of Fame. Potvrdzovaním tohto hodnotenia v roku 2018, Steven Hyden pripomenul, ako sa vzhľad klasického rocku ako nadčasovej hudby preniesol na rozdiel od „inherentne nihilistického“ popu, ktorý prvýkrát počúval v rádiu ako teenager na začiatku deväťdesiatych rokov. „Zdalo sa, že som tam bol navždy,“ napísal o klasicko-rockovom formáte. „Bol tam dlho predtým, než som sa narodil, a bol som si istý, že bude ešte po tom, čo som odišiel.“ 
Myslenie, ktoré je základom klasického rocku, považoval Christgau za politicky regresívne. Povedal, že hudba v tomto formáte zanechala ironický cit v prospech intelektuálnej, konvenčnej estetiky zakorenenej v romantizme viktoriánskej éry, zatiaľ čo bagatelizovala radikálnejšie aspekty protikultúry šesťdesiatych rokov ako je politika, rasa, afroamerická hudba a pop v zmysle umenia. „Hoci klasický rock čerpá svoju inšpiráciu a väčšinu svojich hrdinov zo šesťdesiatych rokov, je to, samozrejme, stavba sedemdesiatych rokov“, napísal v roku 1991 pre časopis "Details". „Vymysleli ho prepunk/predisco rozhlasoví programátori, ktorí vedeli, že predtým, než by mohli úplne komodifikovať kultúru šesťdesiatych rokov, museli by ju prepracovať – to znamená, že ju selektívne skreslia, až kým to nikto nepokazí ... V oficiálnom rockovom panteóne sú skupiny The Doors a Led Zeppelin veľkými umelcami, zatiaľ čo Chuck Berry a Little Richard sú primitívni predkovia a James Brown a Sly Stone sú niečo iné.“ Čo sa týka vývoja klasického rocku, Christgau poukázal na kompromitovanú sociálno-ekonomickú bezpečnosť a zmenšovanie kolektívneho vedomia novej generácie poslucháčov v sedemdesiatych rokoch, ktorí uspeli v raných rokoch rocku počas baby-boomerovo-ekonomickej prosperity v Spojených štátoch. „Nie je to nič pre klasicko-rockový vrchol, ktorý sa odohral v mystagogickom priemernom eskapizme Doorsov a v búšení hrudníka Led Zepov, ktorý sa týkal megalomanských vznešeností. Rétorické sebaposudzovanie, ktoré nevyžadovalo každodenný život, bolo presne to, čo požadovali časy.“ Shuker pripísal vzostup klasicko-rockového rozhlasu k časti „spotrebiteľskej sile starnutím povojnovej generácie "baby boomov" a výzva tejto skupiny na rozhlasových inzerentov.“ V jeho stanovisku klasický rock tiež produkoval rockovú ideológiu hudby a diskusiu o hudbe, ktorá bola „silne rodová“, oslavuje „mužskú homosociálnu paradigmu hudobníctva“, že „pokračoval v dominancii následného diskurzu, a to nielen okolo rockovej hudby, ale aj všeobecnejšej populárnej hudby.“

</doc>
<doc id="630705" url="https://sk.wikipedia.org/wiki?curid=630705" title="Classic rock">
Classic rock



</doc>
<doc id="630731" url="https://sk.wikipedia.org/wiki?curid=630731" title="Slovensko-maďarská štátna hranica">
Slovensko-maďarská štátna hranica

Slovensko-maďarská štátna hranica je vnútrozemská štátna hranica, ktorá oddeľuje Slovensko a Maďarsko. So svojou dĺžkou 654,8 km je aj z pohľadu Slovenska, aj z pohľadu Maďarska najdlhšou hranicou štátu. Na západe prechádza po rieke Dunaj, nížinatým územím Malej dunajskej kotliny, pokračuje pohoriami Vnútorných Západných Karpát a na východe prechádza Veľkou dunajskou kotlinou. Dnes je možné ju voľne prekročiť, pretože je hranicou vnútri Schengenského priestoru.
Dĺžka a hraničné znaky.
Dĺžka hranice, ako ju uvádza Ministerstvo vnútra SR: 
Hraničné znaky, ako ich uvádza Ministerstvo vnútra SR: 
Hraničné dokumentárne dielo.
Územie dnešného Slovenska bolo od stredoveku súčasťou Uhorska. Prvá Československá republika vznikla 28. októbra 1918. V rokoch 1918 – 1919 sa na území Slovenska odohrala Maďarsko-česko-slovenská vojna. 
Hraničné dokumentárne dielo slovensko-maďarskej hranice vzniklo v rokoch 1921 – 1925 po Prvej svetovej vojne ako súčasť Trianonskej mierovej zmluvy podpísanej 4. júna 1920. V rovnakom období vzniklo aj hraničné dokumentárne dielo slovensko-rakúskej hranice ako účasť Saintgermainskej mierovej zmluvy podpísanej 10. septembra 1919.
V súčasnosti je hranica určená podľa "Zmluvy medzi Československou republikou a Maďarskou ľudovou republikou o úprave režimu na štátnych hraniciach" podpísanej 13. októbra 1956 v Prahe.
Hraničné dokumentárne dielo pozostáva z: 

</doc>
<doc id="630732" url="https://sk.wikipedia.org/wiki?curid=630732" title="Slatinská brázda">
Slatinská brázda

Slatinská brázda je geomorfologickou časťou Zliechovskej hornatiny. Leží v jej južnej časti, na hornom toku Bebravy a v blízkom okolí obce Slatina nad Bebravou v Bánovskom okrese.
Polohopis.
Nachádza sa na severe západného Slovenska, v juhozápadnej časti Zliechovskej hornatiny, podcelku Strážovských vrchov. Má podlhovastý tvar v smere západ-severovýchod a obopína severne ležiacu časť Basky. Na východe susedí centrálna časť Zliechovskej hornatiny a malou časťou aj Suchý (podcelok Nitrické vrchy). Na juhu nadväzuje Kňaží stôl a juhozápadným okrajom v blízkosti rieky Bebravy nadväzuje Bánovská pahorkatina, patriaca Podunajskej pahorkatine. Západným smerom susedí Teplická vrchovina, rozsiahla časť podcelku Trenčianska vrchovina.
Osou brázdy je vodný tok Bebravy, ktorá neďaleko severovýchodného okraja pramení. Na tomto území priberá množstvo prítokov, z ktorých najväčší je Trebichavský potok. Vodné toky kopírujú aj cesty, spájajúce sídla. V Slatinskej brázde sa proti toku rieky nachádzajú obce Slatinka nad Bebravou, Slatina nad Bebravou, Šípkov a Čierna Lehota, v údolí Trebichavského potoka aj obec Trebichava.
Ochrana prírody.
Táto časť pohoria nie je súčasťou Chránenej krajinnej oblasti Strážovské vrchy. Jediným osobitne chráneným územím je severným okrajom susediaca prírodná pamiatka Stará Bebrava.
Turizmus.
Kotlina na hornom toku Bebravy je východiskom pre horské túry do okolitých častí Strážovských vrchov. Z obcí vedú značené chodníky:

</doc>
<doc id="630733" url="https://sk.wikipedia.org/wiki?curid=630733" title="Československé hudobné vydavateľstvo OPUS">
Československé hudobné vydavateľstvo OPUS



</doc>
<doc id="630734" url="https://sk.wikipedia.org/wiki?curid=630734" title="Rene Krolmark">
Rene Krolmark



</doc>
<doc id="630735" url="https://sk.wikipedia.org/wiki?curid=630735" title="Anders Nielsen">
Anders Nielsen

Anders Nielsen môže byť:

</doc>
<doc id="630736" url="https://sk.wikipedia.org/wiki?curid=630736" title="Pool of Booze, Booze, Booza">
Pool of Booze, Booze, Booza

„Pool of Booze, Booze, Booza“ je piata skladba z albumu "The Strength / The Sound / The Songs" dánskej heavy metalovej skupiny Volbeat.
Skladba sa prvýkrát objavila pod názvom „Pool of Booze“ na demo albume "Beat the Meat" z roku 2003.
Text.
Skladba je, podľa Michaela Poulsena, o prostitútkach a chľaste.

</doc>
<doc id="630737" url="https://sk.wikipedia.org/wiki?curid=630737" title="Podzoskupenie">
Podzoskupenie

Podzoskupenie (resp. podskupina) môže byť:

</doc>
<doc id="630738" url="https://sk.wikipedia.org/wiki?curid=630738" title="Podskupina">
Podskupina



</doc>
<doc id="630740" url="https://sk.wikipedia.org/wiki?curid=630740" title="Zoskupenie">
Zoskupenie

Zoskupenie môže byť:

</doc>
<doc id="630742" url="https://sk.wikipedia.org/wiki?curid=630742" title="Jakob Øelund">
Jakob Øelund

Jakob Øelund (* 19. máj 1967, Kodaň, Dánsko) je dánsky rockabilly kontrabasista, basgitarista a bubeník. Je známy ako člen skupín Taggy Tones a Grumpynators.
Životopis.
Je jedným z detí Petra Mogensa Øelunda a Helle Øelundovej a bratom Emila Øelunda. Od 22. mája 1999 je ženatý s Rikke Zillmerovou a má s ňou dcéru Josefine.

</doc>
<doc id="630743" url="https://sk.wikipedia.org/wiki?curid=630743" title="Zoznam piesní Pavla Zelenaya">
Zoznam piesní Pavla Zelenaya

Toto je zoznam piesní a skladieb hudobného skladateľa, aranžéra, hudobníka, redaktora, publicistu, editora, hudobného dramaturga, muzikológa, dokumentaristu, organizátora hudobného života, propagátora slovenskej populárnej piesne Pava Zelenaya.
Zoznam.
poz. - pieseň, skladba - interpret vokálnej alebo inštrumentálnej skladby - (autor textu piesne - ak ide o vokálnu skladbu), rok - album, film
(h:/t:) - doteraz nezistený autor hudby alebo textu

</doc>
<doc id="630745" url="https://sk.wikipedia.org/wiki?curid=630745" title="Ján Vikrut">
Ján Vikrut



</doc>
<doc id="630746" url="https://sk.wikipedia.org/wiki?curid=630746" title="Joan Cornellà">
Joan Cornellà

Joan Cornellà Vázquez (* 11. január 1981, Barcelona, Španielsko) je španielsky autor komiksov a ilustrátor známy svojim surealistickým štýlom, čiernym humorom a originálnym umeleckým prevedením.

</doc>
<doc id="630747" url="https://sk.wikipedia.org/wiki?curid=630747" title="Jessie Reyez">
Jessie Reyez

Jessie Reyez (* 1991, Toronto, Kanada) je kanadská speváčka a skladateľka pôvodom narodená kolumbijskím rodičom v Toronte, známa najmä vďaka piesni „Figures“ umiestnenej na 58 mieste v rebríčku Canadian Hot 100 v roku 2017. 

</doc>
<doc id="630748" url="https://sk.wikipedia.org/wiki?curid=630748" title="Evanjelický kongregačný kostol (Plovdiv)">
Evanjelický kongregačný kostol (Plovdiv)

Evanjelický kongregačný kostol () je evanjelický kostol z prelomu 19. a 20. storočia ležiaci v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Kostol je známy aj ako Protestantský kostol (), Bulharský evanjelický kostol (), alebo len Evanjelický kostol ().
Lokalita.
Budova leží v centrálnej časti mesta Plovdiv v severnom svahu pahorku Sachat tepe na ulici "Lejdi Strangford" (, doslova "ulica „Lady Strangford“") č. 31. Lokalita pre stavbu budovy bola schválne vybraná v blízkosti hrobov manželov Meriamových, priekopníkov evanjelického hnutia v Plovdive.
Dejiny a súčasnosť.
Prvý protestantský misionár navštívil Plovdiv v priebehu roku 1857. Jednalo sa o učiteľa na istanbulskej škole Robert Lisesi, doktora Cyrusa Hamlina. V roku 1859 do mesta prišli dvaja americkí misionári William Meriam a James Clarke, ktorým sa podarilo vzbudiť záujem a vytvorili si okolo seba okruh poslucháčov. Ich pôsobenie sa tak ráta za počiatok protestantského hnutia v meste. Ich aktivity nevzbudili negatívne ohlasy u osmanských autorít a tak v rámci svojho pôsobenia založili krátko po svojom príchode aj evanjelickú školu. Evanjelická komunita v Plovdive sa rozrastala a v roku 1883 bola oficiálne uznaná miestnymi autoritami. 
Ku koncu 19. storočia sa v Plovdive objavil nový misionár, doktor filozofie a teológie a architekt, Georg Marsch. Práve s jeho veľkým prispením sa v roku 1899, potom čo bolo získané povolenie od osmanských autorít, začala na severnom svahu pahorku Sachat tepe výstavba budovy evanjelického kostola. Okrem toho, že sa doktorovi Marschovi podarilo získať povolenie, získal taktiež finančný dar zo Spojených štátov, ktorý v celej záležitosti významne pomohol. V roku 1901 bol kostol vysvätený pri príležitosti druhého generálneho zjazdu Evanjelických zborových cirkví v Plovdive. V tomto roku bol kostol aj z veľkej časti dokončený. Celkovo však výstavba trvala až do roku 1903 a na jeseň tohto roku bol kostol nakoniec oficiálne otvorený.
V súčasnosti je kostol plne funkčný a okrem domácej Bulharskej luteránskej cirkvi je využívaný aj veriacimi Arménskej evanjelickej cirkvi.
Charakteristika.
Budova bola postavená podľa projektu architekta Georgiho Fingova. Na projekte s ním spolupracoval aj misionár Georg Marsch, ktorý sa najviac zaslúžil o samotnú výstavbu a proces výstavby neskôr aj dozoroval. Samotnou stavbou boli spočiatku poverení majstri z dediny Elešnica v razložskom okrese, nakoniec však bola dokončená v tej dobe uznávanou staviteľskou čatou pod vedením majstra Slava Rajčevskeho z rodopskej dediny Slavejno. Kostol je postavený v neogotickom slohu s charakteristickou strmou strechou. Ako stavebný materiál pri výstavbe bol použitý granit v podobe opracovaných tehlových blokov, ktoré boli z veľkej časti získané priamo na mieste z materiálu, ktorý ostal po rozobratí plošiny, ktorá stála na mieste pred výstavbou. Veľké množstvo materiálu na výstavbu (cement, železo, dlaždice a tehly) bolo privezeného zo zahraničia, konkrétne z Talianska, Francúzska a Spojeného kráľovstva. Výška budovy dosahuje 25 metrov.
Evanjelický kostol je jedinou stavbou v Plovdive postavenou v neogotickom slohu. Je taktiež najväčším evanjelickým kostolom na Balkánskom poloostrove.
Štatút a dôvod pamiatkovej ochrany.
Kategória: kultúrna pamiatka miestneho významu
Ako dôvod ochrany bola uvedená architektonická hodnota budovy.

</doc>
<doc id="630750" url="https://sk.wikipedia.org/wiki?curid=630750" title="Zajac obyčajný">
Zajac obyčajný



</doc>
<doc id="630752" url="https://sk.wikipedia.org/wiki?curid=630752" title="Skapal pes fest">
Skapal pes fest

Skapal pes fest je festival alternatívnej kultúry, ktorý sa od roku 2013 koná v Trebišove. Názov festivalu odkazuje na porekadlo "skapal tu pes", čo je zo strany organizátorov ironická odpoveď tým, ktorí takto opisujú stav kultúry mimo centier väčších miest. Festival je realizovaný svojpomocne, ako projekt DIY ("Do It Yourself", slov. "urob si sám"), čím organizátori vyzývajú účastníkov k aktívnemu zapojeniu sa do priebehu a organizácie. Festival programovo funguje bez sponzorov, či grantov. Jeho cieľom je podnietiť samoorganizovanie sa, demokratické rozhodovanie a ponúknuť alternatívu ku komerčne orientovaným letným hudobným festivalom.
Organizátori festivalu v roku 2019 upozornili na stav významného diela, ktoré sa nachádza v trebišovskom verejnom priestore na stene Kultúrneho a spoločenského strediska, ktorého autorom bol Mikuláš Klimčák. V roku 2019 mesto pristúpilo k jeho renovácii. 
Program a dramaturgia Skapal pes fest býva multižánrová; v ponuke majú svoje miesto hudobné koncerty rôznych žánrov, diskusie, prednášky, workshopy, výstavy, prehliadky mesta či kvíz. 

</doc>
<doc id="630753" url="https://sk.wikipedia.org/wiki?curid=630753" title="Boa (JDM)">
Boa (JDM)

„Boa (JDM)“ je jedenásta skladba z albumu "Rock the Rebel / Metal the Devil" dánskej heavy metalovej skupiny Volbeat. Skladba sa prvýkrát objavila ako „Boa“ na demo albume "Beat the Meat" z roku 2003.
Skratka „JDM“ znamená iniciálky mena Jens De Mello, priateľa hlavného speváka Michaela Poulsena.

</doc>
<doc id="630754" url="https://sk.wikipedia.org/wiki?curid=630754" title="Danov chălm">
Danov chălm

Danov chălm (), alebo Sachat tepe () je pahorok, ktorý je jedným zo šiestich súčasných pahorkov v meste Plovdiv v Plovdivskej oblasti v južnom Bulharsku. 
Názvy.
Najčastejšie používané meno pahorku, teda "Sachat tepe" () znamená v preklade z turečtiny "Hodinový pahorok", alebo "Pahorok s hodinami" a vrch je tak nazvaný z dôvodu, že už od starých čias slúžil na meranie času, konkrétne mu tento názov dali osmanskí obyvatelia mesta z dôvodu starej hodinovej veže stojacej na jeho vrchu. Tento názov sa pre pahorok používa už od počiatkov osmanskej nadvlády v tejto oblasti. O pahorku sa pod týmto názvom zmienil aj turecký cestovateľ, spisovateľ a geograf Evliya Çelebi v knihe "Putovanie Evliyu Çelebiho po bulharských krajinách v strede 17. storočia", ktorá bola písaná počas jeho ciest po území dnešného Bulharska v rokoch 1651 – 1654 a v ktorej píše o pahorku pod názvom "Sachat tepe" na vrcholku ktorého sa nachádza hodinová veža, pripomínajúca minaret a o nádherných výhľadoch z tohto pahorku po meste. Oficiálny názov pahorku je "Danov chălm" (). Nápad na pomenovanie pahorku týmto názvom pochádza už z roku 1905 a to na pamiatku inicatívy na znovu zalesnenie plovdivských pahorkov s ktorým prišiel v roku 1881 vtedajší starosta Plovdivu Hristo Danov. Hristo G. Danov bol však s pahorkom zviazaný aj osobne, keďže na jeho severnom úpätí stála budova jeho tlačiarne. Hodinová veža na vrchole pahorku plnila okrem funkcie merania času aj funkciu požiarnej hlásky. Požiare ohlasoval príslušný zodpovedný človek výstrelmi z kanónu, ktorému sa v bulharčine hovorí "top" (). Toto zapríčinilo vznik ďalšieho názvu, akým sa v minulosti pahorku hovorilo - "Topčitepe" (). V minulostí bol pahorok na krátký čas pomenovaný aj oficiálnym názvom "Vasil Kolarov" (). Podľa niektorých autorov pahorok v minulosti niesol aj názov "Orfeev chălm" (), tento názov však nie je písomne doložený.
Lokalizácia.
Pahorok sa nachádza v centrálnej časti mesta Plovdiv zhruba 46 metrov nad úrovňou mesta a v nadmorskej výške Danov chălm sa nachádza v najviac urbanizovanej časti mesta len zhruba 60 – 70 metrov západne od hlavnej pešej zóny mesta - ulice "Kňaz Aleksandăr I". Adminištratívne patrí pod plovdivský rajón "Centralen". V tesnej blízkosti sa rozprestiera veľké množstvo ako obytných tak aj užitkových budov. Hranice pahorku sú vymedzené zo severu ulicou „Hristo G. Danov“, z východu ulicou „Kňaz Aleksandăr I“ z juhu ulicou „Dundukov“ a zo západu ulicou „Preslav“ v celej jej dĺžke až po bulvár „Ruski“ a následne samotným bulvárom do križovatky s ulicou „Hristo G. Danov“.
Opis.
Pahorok je tvorený syenitom, významná je z tohto hľadiska predovšetkým jeho vrchná časť, kde sa nachádzajú syanitové skaly vytvárajúce jedinečné morfologické formy, čo je jeden z dôvodov prečo, je vrchná časť pahorku je od roku chránená ako prírodná pamiatka pod názvom Danov chălm. Pahorok sa nachádza v centrálnej časti mesta Plovdiv zhruba 46 metrov nad úrovňou mesta a v nadmorskej výške Pahorok slúžil od dávnych čias ako miesto na meranie času, čo bolo doložené tým, že na východnom svahu pahorku boli objavené pozostatky vodných a slnečných hodín z obdobia Starovekéko Ríma. Pahorok má v skutočnosti dva vrcholy. Severnému, na ktorom stojí stará hodinová veža sa hovorí Sacha () a južnému s budovou televíznej veže sa hovorí Toplar (). Vrcholová časť pahorku je parkovo upravená a vhodná pre oddych. Poskytuje výhľady na celé mesto Plovdiv. Na najvyššom mieste pahorku na jeho severnom vrchole stojí pôvodne stredoveká osmanská hodinová veža v dnešnej podobe z roku 1812 vysoká 17,75 metra a o niečo nižšie na južnom vrchole sa nachádza stavba televíznej veže, ktorá bola dokončená 18. januára 1956. V 30. rokoch 20. storočia stála v sedle medzi severným a južným vrcholom pahorku budova reštaurácie s terasami a s fontánou pred samotnou budovou, ktorá fungovala do 60. rokoch 20. storočia. Kúsok od reštaurácie sa nachádzala aj kamenná kašna. Dnes už sa tam tieto stavby nenachádzajú a neostali po nich ani zvyšky. Nižšie časti svahov pahorku Sachat tepe sú zastavané a to predovšetkým obytnými budovami najmä z 19. a 20. storočia. Nachádzajú sa tu však aj sakrálne (evanjelický kostol) a účelové stavby ako napríklad letné kino "Orfeus". Svahy pahorku boli zastavané od dávnych čias čo dokazujú jednak vykopávky z obdobia Starovekého Ríma, ale aj písomné zápisy. Napríklad už turecký cestovateľ, spisovateľ a geograf Evliya Çelebi sa vo svojich zápiskoch zo 17. storočia zmieňoval o tom, že severné a západné svahy pahorku sú zastavané. 
Pamiatky.
"Kultúrne pamiatky"
Na území pahorku sa nachádza viacero kultúrnych pamätihodností. Sú to predovšetkým:
"Chránené územia"
Vrchná časť pahorku je od roku chránená ako prírodná pamiatka pod názvom Danov chălm.

</doc>
<doc id="630755" url="https://sk.wikipedia.org/wiki?curid=630755" title="Pool of Booze">
Pool of Booze



</doc>
<doc id="630756" url="https://sk.wikipedia.org/wiki?curid=630756" title="Pruxe">
Pruxe

Pruxe je jazero na Záhorí, v okrese Malacky, v katastroch obcí Suchohrad, Jakubov a Gajary.
Nachádza sa na toku Zohorského kanála, kde bola umelými úpravami dosiahnutá jeho terajšia podoba. Jazero zaberá rozlohu , v najhlbšom mieste je hlboké asi 1,5 metra, pri brehoch, kde má strmý spád kolmo do zeme, je hlboké 0,75 metra.
Zo Suchohradskej strany sa nad jazerom týči jelšovo-dubovo-hrabový lužný les. Z Jakubovskej a Gajarskej strany je okolo neho orná pôda, kde sa pestuje repka olejná a pšenica. V jazere je bohatý porast lekníc, a pri kraji rastú pálky a tŕstie. Jazero je zarybnené kaprom.
V blízkosti jazera sa nachádza národná prírodná rezervácia Bogdalický vrch.

</doc>
<doc id="630757" url="https://sk.wikipedia.org/wiki?curid=630757" title="Chytra">
Chytra

Chytra ("chytra") je typ starogréckej keramickej nádoby.
Chytra (hrniec), široký otvorený guľovitý džbán bez podstavca s jedným alebo dvomi uchami na okraji, bola keramická (aj bronzová ) nádoba na varenie. Niektoré z nich mali aj pokrývku. Chytra sa pred varením položila na keramickú piecku v tvare valca (piecka mala aj iné tvary) alebo okrúhlu trojnožku, pod ktorú sa založil oheň (mimo obydlia ju mohli položiť i na rozžeravené uhlíky).
Na aténskej agore sa počas archeologických vykopávok našlo takmer 500 fragmentov týchto kuchynských nádob. Mnohé rozdiely ich tvarov ale sťažujú vypracovať uspokojivý systém ich prezentácie. Väčšina z nich však bola guľatého tvaru, mala jedno ucho alebo dve uchá, ktoré boli orientované vertikálne alebo horizontálne.
V starovekých Aténach sa v mesiaci Anthestérión slávil (11. až 13. dňa) k pocte boha Dionýza sviatok "Anthestéria". Posledný deň tohto sviatku sa nazýval "Chytrai" („"Hrnce""), pretože boli Hermovi Chtioniovi (podsvetnému Hermovi) obetované hrnce obsahujúce strukoviny, aby sa tak uzmierili mŕtvi. Bol to zlovestný deň, keď sa po meste potulovali duchovia, ktorých obyvatelia mesta na konci dňa vyhnali s výkrikmi „"Preč, strašní duchovia, je koniec Anthestérií."" 

</doc>
<doc id="630759" url="https://sk.wikipedia.org/wiki?curid=630759" title="Sachat tepe">
Sachat tepe



</doc>
<doc id="630760" url="https://sk.wikipedia.org/wiki?curid=630760" title="Gara Lakatnik">
Gara Lakatnik

Gara Lakatnik () je dedina v pohorí Stará planina v okrese Svoge v Sofijskej oblasti v západnom Bulharsku.
Charakteristika a dejiny.
Dedina Gara Lakatnik leží v západnom Bulharsku v okrese Svoge v severnej časti Sofijskej oblasti pri hraniciach s Vračanskou oblasťou. Leží v murgašskej časti západnej Starej planiny v Iskărskej rokline na pravom brehu rieky Iskăr v nadmorskej výške Dedina vznikla v dôsledku vybudovania rovnomennej železničnej stanice na trati Sofia – Varna. Dedina je vzdialená 7 km severozápadne od dediny Lakatnik, 13 km sverovýchodne od dediny Gara Bov, 20 km severne od okresného mesta Svoge a približne 60 km od hlavného mesta Bulharska Sofie.
Dedina sa nachádza v jednej z najkrajších častí Iskărskej rokliny na území Prírodného parku Vračanský Balkán pod skalným masívom Lakatnické skaly.
Rozloha dediny (aj s neďalekou dedinou Lakatnik od ktorej prevzala aj meno) je približne 32 km². Gara Lakatnik susedí s chotármi dedín Bov, Gara Bov, Gabrovnica, Opletňa, Milanovo a Zanoge.
Gara Lakatnik bola založená 28. januára 1965 v súvislosti s výstavbou železničnej stanice so štatútom osídlené miesto - železničná stanica, 3. júna 1995 bol štatút oficiálne zmenený na dedinu.
Názov.
Je viac teórií ako vznikli názvy dedín Lakatnik a Gara Lakatnik. Podľa najpravdepodobnejšej z nich názov pochádza od meandru rieky Iskăr v blízkosti dediny, ktorý pripomína ohnutý lakeť.
Kultúra a občianske vybavenie.
V dedine sa nachádza Kultúrny dom „Iskărski prolom 1934“, Základná škola „Christo Botev“ a materská škola. V rámci kultúrneho domu pôsobí súbor národných tancov, súbor moderných tancov, divadelný súbor a umelecký krúžok. Miestna knižnica má viac než 16 000 titulov. Dedina leží na železničnej trati Sofia – Varna.
Pamiatky.
V tesnej blízkosti dediny sa nachádza veľké množstvo predovšetkým prírodných pamiatok:

</doc>
<doc id="630761" url="https://sk.wikipedia.org/wiki?curid=630761" title="Pamätník Septemvrijci 1923">
Pamätník Septemvrijci 1923

Pamätník Septemvrijci 1923 () je pamätník padlým v Septembrovom povstaní v roku 1923, ktorý sa nachádza na vrchole Lakatnických skál v Iskărskej rokline v pohorí Stará planina v okrese Svoge v tesnej blízkosti dediny Gara Lakatnik v nadmorskej výške 
Charakteristika a dejiny.
26. septembra 1923, tri dni po začatí Septembrového povstania fašisti zozadu napadli a zastrelili Milana Petrova, Stefana Trifonova, Jordana Kurteva a Dimităra Bojadžieva - 4 povstalcov z neďalekej dediny Osikovo (teraz Milanovo) a zhodili ich zo skaly nazývanej Nečov kamik () do priepasti. Na pamiatku týchto zahynulých bol z červeného pieskovca, ktorý má farbou pripomínať preliatu krv postavený pamätník nazvaný Septemvrijci 1923. V základoch pamätníku boli uložené ostatky zavraždených povstalcov.
Pamätník sa nachádza v nádhernej časti pohoria Stará planina na vrchole Lakatnických skál nad dedinou Gara Lakatnik. Od pamätníka sa otvára výnimočný panoramatický výhľad po okolitých vrcholových častiach pohoria a do prielomu rieky Iskăr.
V roku 1950 sa na počesť jedného z padlých Milana Petrova, zmenilo meno neďalekej dediny Osikovo na Milanovo.
V 90. rokoch 20. storočia bol pamätník poškodený, zrenovovaný bol v roku 2010.
K pamätníku sa dá dostať po pešej turistickej trase cez Lakatnické skaly, ale aj po asfaltovej ceste z dediny Gara Lakatnik do dediny Milanovo, kde ku pamätníku vedie samostatná odbočka.

</doc>
<doc id="630763" url="https://sk.wikipedia.org/wiki?curid=630763" title="Krasová vyvieračka Žitoľub">
Krasová vyvieračka Žitoľub

Krasová vyvieračka Žitoľub () je mohutná krasová vyvieračka nachádzajúca sa v západnom Bulharsku v Sofijskej oblasti pri dedine Gara Lakatnik.
Opis.
Krasová vyvieračka Žitoľub sa nachádza v spodnej časti masívu Lakatnických skál v Iskărskej rokline na ľavom brehu rieky Iskăr 8 metrov nad jej hladinou v nadmorskej výške Vyvieračka patrí medzi najväčšie v Bulharsku a vzniká z dvoch podzemných riek. Ide o rieky Petrenska () a Probojnica (), ktoré pretekajú niekoľkými kaskádami cez jaskyňu Temnata dupka a neskôr po ich spojení a po prietoku úzkym sifónom vyvierajú pod jaskyňou v spodnej časti Lakatnických skál nad korytom rieky Iskăr.
Celková dĺžka vyvieračky až do sútoku s riekou Iskăr je 59 metrov a tak sa o nej často hovorí ako o jednej z najkratších bulharských riek.
Pri silnejších dažďoch je prietok vyvieračky až 1 200 litrov za sekundu.
V roku 2008 prebehol prieskum podzemnej galérie pred vyústením vyvieračky. Zistilo sa, že sifón, ktorým preteká je dlhý 38 metrov a jeho šírka sa pohybuje medzi 1 a 1,5 metra.
Pri vyvieračke sa nachádza malá reštaurácia a umelé jazierko.

</doc>
<doc id="630764" url="https://sk.wikipedia.org/wiki?curid=630764" title="Silový rezort">
Silový rezort

Silový rezort alebo silové ministerstvo je neformálne označenie pre ministerstvo (rezort), ktorý "„z hľadiska spoločenského dosahu predstavuje silu, resp. je založený na disponovaní silou, na jej využívaní,“" na čo mu slúžia jeho ozbrojené bezpečnostné (silové) zložky.
Podľa historika Ľubomíra Liptáka tento pojem pochádza z ruského prostredia. Za silový rezort sa na Slovensku pokladá predovšetkým ministerstvo vnútra, ministerstvo obrany a ministerstvo financií, niekedy aj ministerstvo spravodlivosti a ministerstvo zahraničných vecí (a európskych záležitostí), ktoré je ale k silovým rezortom zaraďované z titulu významnosti ministerstva, nie preto, že by malo vlastné bezpečnostné zložky. Ministerstvo vnútra disponuje Policajným zborom (súčasťou ktorého je úrad pre ochranu ústavných činiteľov a diplomatických misií priamo podriadený ministrovi vnútra), ministerstvo obrany riadi a kontroluje Ozbrojené sily Slovenskej republiky, ministerstvu financií na výkon jeho kompetencií slúži finančná správa (FS), v rámci ktorej funguje aj Kriminálny úrad FS, a ministerstvu spravodlivosti je podriadený Zbor väzenskej a justičnej stráže. Spoločnou črtou týchto rezortov je zabezpečovanie základných funkcií štátu (udržiavanie vnútorného poriadku, obrana, výber daní, styk s inými štátmi).

</doc>
<doc id="630765" url="https://sk.wikipedia.org/wiki?curid=630765" title="Silové ministerstvo">
Silové ministerstvo



</doc>
<doc id="630767" url="https://sk.wikipedia.org/wiki?curid=630767" title="Štefánia Opremčáková">
Štefánia Opremčáková



</doc>
<doc id="630768" url="https://sk.wikipedia.org/wiki?curid=630768" title="Žitoľub">
Žitoľub



</doc>
<doc id="630769" url="https://sk.wikipedia.org/wiki?curid=630769" title="Asenica">
Asenica

Asenica (; do 29. júna 1942 Čaja (), do 27. apríla 1945 Asenovica (), do 25. júla 1989 Čepelarska reka ()) je rieka, nachádzajúca sa v južnom Bulharsku v Smoľanskej a v Plovdivskej oblasti. Je pravým prítokom rieky Marica.
Názov.
Rieka je známa pod viacerými názvami, keďže tieto sa v priebehu času menili. Do roku 1942 sa rieka volala Čaja, od roku 1942 do roku 1945 Asenovica (podľa mesta Asenovgrad), neskôr až do roku 1989 Čepelarska reka (keďže pramení v časti Rodop, ktorá sa nazýva Čepelarska planina) a od roku 1989 nosí meno Asenica. Bežne sa používajú všetky tieto názvy.
Okrem týchto názvov je z písomných prameňov zrejmé, že v minulosti sa pre rieku používali aj názvy Srebrica (), Zlatica (), alebo Altăn dere ().
Opis toku.
Rieka pramení v nadmorskej výške blízko horského rezortu Pamporovo v Západných Rodopách v časti zvanej Čepelarska planina a tečie severným smerom k Tráckej nížine. Na svojom toku cez pohorie Rodopy vytvorila dlhú, úzku a hlbokú roklinu, ktorá sa na dvoch miestach rozširuje (pri meste Čepelare a pri dedine Chvojna). V Rodopách rieka ďalej preteká cez dediny Narečenski bani a Bačkovo a cez mesto Asenovgarad. Po prietoku Asenovgradom sa rieka rozširuje a pokračuje Hornotráckou nížinou, preteká ešte cez dedinu Katunica a približne 2,5 km južne od dediny Rogoš v nadmorskej výške sa vlieva do rieky Marica.

</doc>
<doc id="630770" url="https://sk.wikipedia.org/wiki?curid=630770" title="Teplická vrchovina">
Teplická vrchovina

Teplická vrchovina je geomorfologická časť Trenčianskej vrchoviny. Zaberá veľkú časť podcelku v okolí Trenčína a Dubnice nad Váhom a najvyšší vrch Stráne dosahuje 
Polohopis.
Územie zaberá západnú a južnú časť podcelku Trenčianska vrchovina, v západnej časti Strážovských vrchov. Na severovýchode ju obklopuje Butkovská brázda, východným smerom susedí časť Strážov (Zliechovská hornatina), Porubská brázda a Holázne, v juhovýchodnej časti Basky a Slatinská brázda (Zliechovská hornatina). Južný okraj prechádza do Bánovskej pahorkatiny (časť Podunajskej pahorkatiny), v strednej časti pokračuje Trenčianska vrchovina Ostrým. Juhozápadným smerom susedí Trenčianska kotlina a západný a severozápadný okraj lemuje Ilavská kotlina, obe patriace do Považského podolia. 
Západným okrajom tečie údolím rieka Váh, ktorej odvádza vodu z tohto územia väčšina potokov. Výnimku tvorí južná časť, zvažujúca sa do Bánovskej pahorkatiny, ktorá leží v povodí Bebravy, patriacej do povodia Nitry. Údolím Tepličky vedie z Trenčianskej Teplej cez Trenčianske Teplice do Motešíc cesta II/516. 
Ochrana územia.
Teplická vrchovina leží mimo územia Chránenej krajinnej oblasti Strážovské vrchy, no na jej území sa nachádza osobitne chránená prírodná pamiatka Jaskyňa pod Jeleňom a Potok Machnáč.
Turizmus.
Táto časť Strážovských vrchov patrí medzi obľúbené a vyhľadávané oblasti najmä z dôvodu blízkosti k väčším mestám. Je pomerne ľahko dostupná a sieť turistických chodníkov zjednodušuje prístup cenných a atraktívnych lokalít z neďalekých sídiel. Mimo Trenčianskeho hradu, týčiaceho sa nad Trenčínom, je vyhľadávaným mesto Trenčianske Teplice a jeho okolie.

</doc>
<doc id="630775" url="https://sk.wikipedia.org/wiki?curid=630775" title="Čaja">
Čaja



</doc>
<doc id="630776" url="https://sk.wikipedia.org/wiki?curid=630776" title="Asenovica">
Asenovica



</doc>
<doc id="630778" url="https://sk.wikipedia.org/wiki?curid=630778" title="Čepelarska reka">
Čepelarska reka



</doc>
<doc id="630781" url="https://sk.wikipedia.org/wiki?curid=630781" title="Stanislav II. (Poľsko)">
Stanislav II. (Poľsko)

Stanisław August Poniatowski ako kráľ Stanislav II. August (rod Poniatowski) (* 17. január 1732, Wołczyn, Republika Poľskej koruny a Litovského veľkokniežatstva – † 12. február 1798, Petrohrad, Rusko). Bol posledným panovníkom Poľsko-litovského kráľovstva v rokoch 1764 – 1795. Za jeho vlády bolo kráľovstvo v troch deleniach (v rokoch 1772, 1793 a 1795) rozdelené medzi susedné mocnosti: Svätú ríšu rímsku národa nemeckého, Ruské impérium a Pruské kráľovstvo.
Rodina.
Bol synom magnáta Stanisława Poniatowského (1676–1762) a Konstancie Czartoryskej (1700–1759). Bol šiestym dieťaťom a ich štvrtým synom, jeho staršími bratmi boli Kazimierz Poniatowski (1721–1800), Andrzej Poniatowski (1734–1773) a Michał Jerzy Poniatowski (1736–1794). Jeho synovcom bol známy vojvodca Józef Poniatowski (1763–1813), ktorý padol v bitke pri Lipsku. 
Nikdy sa neoženil, ale mal početné milenky, s dvomi z nich splodil niekoľko nemanželských detí. Prvou bola Magdalena Agnieszka Sapieżyna (Lubomirska) (1739–1780), s ktorou mal dve deti: Konstanciu Żwanowú (1768–1810) a Michała Cichockého (1770–1828). S Elżbietou Szydłowskou (1748–1810) mal päť detí: Stanisława Konopnicy-Grabowského (1780–1845), Michała Grabowského (1773–1812), Kazimierza Grabowského (1770-?), Konstanciu Grabowskú (? - ?) a Izabelu Grabowskú (1776–1858). Je veľmi pravdepodobné, že jedno dieťa mal aj s manželkou Michala Lubomirského Annou Hadikovou (bola dcérou poľného maršala Andreja Hadika) a že jeho dcérou bola aj Anna Petrovna (1757 – 1758), druhé dieťa ruskej cárovnej Kataríny II.
Biografia.
Detstvo strávil v Gdansku a neskôr vo Varšave. Spočiatku ho vzdelávala matka, neskôr najímaní učitelia a opatrovatelia (medzi nimi bol aj ruský veľvyslanec Hermann Karl von Keyserling). Ako mladík bol veľmi usilovný a venoval sa najmä čítaniu. V roku 1748 sprevádzal ruskú armádu na nemecké bojiská a pri tejto príležitosti navštívil aj niektoré nizozemské (holandské) mestá.
V roku 1749 slúžil ako tajomník v kancelárii Michała Fryderyka Czartoryského, ktorý bol litovským kancelárom. V roku 1750 odcestoval do Berlína, kde sa stretol s britským diplomatom Charlesom Hanbury Williamsom, ktorý sa stal jeho poradcom a priateľom. Začiatkom roku 1752 sa zdržiaval na cisárskom dvore vo Viedni a na zasadnutí kráľovského snemu (sejmu) v roku 1752 získal titul starostu mesta Przemyśl. V marci 1753 opäť cestoval cez Uhorsko do Viedne, kde sa opäť stretol s Williamsom. Následne sa presunul do Nizozemska, kde sa stretol s tamojšími vládnymi a ekonomickými elitami. V auguste už bol v Paríži, kde sa opäť zoznamoval s vplyvnými politikmi a príslušníkmi aristokracie. Paríž opustil vo februári 1754 a odcestoval do Anglicka, kde strávil niekoľko mesiacov. V roku 1755 získal titul litovského stolníka. 
Stanisław August Poniatowski sa v tomto období zblížil s vplyvnou magnátskou rodinou Czartoryských, ktorá ovládala domácu politickú scénu. Práve vďaka ich podpore bol v roku 1755 vyslaný na cársky dvor do Petrohradu, kde mal ako tajomník britského vyslanca Williamsa získavať politické a diplomatické skúsenosti. V Petrohrade sa zoznámil s 26-ročnou manželkou následníka trónu, Katarínou Alexejevnou (budúca ruská cárovná Katarína II.). Podľa priznania vo jeho vlastných memoároch sa stali milencami. Hoci bol ich vzťah založený na obojstrannej náklonnosti, Stanisław August sa ním nepochybne snažil získať aj politickú podporu budúcej cárovnej. 
Poniatowski opustil Petrohrad v júli 1756 kvôli dvorským intrigám. Vďaka vplyvu Kataríny Alexejevny sa však už v januári 1757 vrátil na ruský dvor ako saský veľvyslanec (poľským kráľom bol totiž saský kurfirst August III.). Kvôli intrigám a nepriateľstvu zo strany vyslancov niektorých mocností sa napokon v polovici augusta 1758 vzdal tohto postu a vrátil sa do Poľska. 
Zúčastnil sa sejmov v rokoch 1758, 1760 a 1762, na ktorých bránil politiku rodiny Czartoryských, ktorá spočívala aj v podpore proruskej strany. V roku 1762 zomrel jeho otec a zanechal mu skôr skromné dedičstvo. V tom istom roku sa na cársky trón palácovým prevratom dostala Katarína II. Stanislav August sa nádejal, že by sa mohla stať jeho manželkou, ale cárovná tento návrh zamietla, dokonca mu v listoch zakázala návrat do Petrohradu. Cárovná mu však vyjadrila prípadnú podporu v prípade, že by uvažoval o kandidatúre na poľský trón (kráľa si poľská šľachta volila). Pokus o zvrhnutie Augusta III. dynastiou Czartoryských z poľského trónu ale cárovná odmietla podporiť.
Po smrti Augusta III. v októbri 1763 bolo zrejmé, že cárovná bude na trón podporovať Poniatowského. Jeho kandidatúru podporila aj rodina Czartoryských. Rusi na podporu jeho kandidatúry minuli značnú sumu peňazí (okolo 2,5 milióna rubľov). Ruská strana do Poľska dokonca vyslala armádu, ktorá sa usadila neďaleko lokality Wola pri Varšave, kde sa mala konať voľba kráľa. Za kráľa bol napokon zvolený 7. septembra 1764. Dostal 5584 šľachtických hlasov. Korunovaný bol až v novembri 1764 vo Varšave. 
Vláda v rokoch 1764 – 1775.
Stanislav II. August ako stúpenec osvietenstva a sám inteligentný muž inicioval niekoľko reforiem v oblasti správnej, hospodárskej vzdelávacej a kultúrnej. Snažil sa najmä reformovať málo efektívny vládny systém, ktorý spočíval najmä na rozhodnutiach snemu (sejmu). Navrhované právne normy mohli byť odmietnuté len na základe jedného jediného negatívneho šľachtického hlasu. Snažil sa tiež obmedziť vplyv tzv. hetmanov (najvyšších vojenských veliteľov) v kráľovskom vojsku a pokladníkov, ktorí zodpovedali za výber daní (ktorý bol veľmi nízky). 
Panovníkove ambiciózne reformné plány postupne začali prekážať rodine Czartoryských a najmä ruskej cárovnej Kataríne II., ktorá si neželala vnútorné posilnenie Poľsko-litovského kráľovstva. Panovník tiež podporoval náboženskú toleranciu voči protestantom, pravoslávnym veriacim a Židom, čo kritizovala ako ruská strana, tak aj Czartoryskí. Práve otázka náboženskej tolerancie sa stala spúšťačom konfliktu medzi panovníkom a jeho oponentmi, z ktorých mnohí boli podporovaní ruskou stranou (konkrétne ruskými veľvyslancami vo Varšave). Proti panovníkovým reformám a tolerancii vystúpila aj stredná a nižšia šľachta, ktorá však bola protirusky orientovaná. V roku 1768 sa príslušníci tejto skupiny dohodli v meste Bar (dnes na Ukrajine) na vytvorení povstaleckej konfederácie (spoločenstva), a otvorene vystúpili proti kráľovej politike. Ich cieľom bola najmä obrana politickej suverenity Poľsko-litovského kráľovstva (voči Rusku), zachovanie širokých slobôd pre šľachtu a zároveň aj zachovanie dominancie katolíckeho náboženstva v krajine. Krajina sa tak na viac ako štyri roky (1768 – 1772) zmietala v občianskej vojne, ktorá je nazývaná ako povstanie Barskej konfederácie. Do bojov proti konfederátom zasiahlo aj Rusko, oficiálne na žiadosť poľského panovníka. Generálna rada povstalcov v uhorskom Prešove dňa 13. októbra 1770 dokonca kráľa detronizovala a došlo aj k pokusu o jeho únos. 
K potlačeniu povstania prispela najmä ruská vojenská pomoc. Cárovná Katarína II. si za ňu nechala zaplatiť poľským územím – už v polovici roku 1771 sa cárovná rozhodla anektovať časť východných poľských území. Ruský veľvyslanec gróf Saldern ale túto informáciu dlhšie obdobie tajil. Na základe rokovaní medzi Ruskom (Katarína II.), Svätou ríšou rímskou (Mária Terézia) a Pruskom (Fridrich II.) sa mocnosti 12. septembra 1772 dohodli o odtrhnutí častí Poľsko-litovského kráľovstva a ich pripojení k týmto susedným krajinám. Rakúska monarchia Márie Terézie získala veľkú časť (región) Haliče. 
Panovník začiatkom roku 1773 proti tomuto aktu protestoval a vyslal nóty niektorým európskym panovníkom a vládam s prosbou o intervenciu. Nóty sa však nestretli s pochopením. Napokon snem zvolaný v máji 1773 do Varšavy potvrdil odstúpenie pohraničných území trom susedným mocnostiam. Na politiku kráľa mal od roku 1775 veľmi silný vplyv ruský veľvyslanec Otto Magnus von Stackelberg, ktorý ovplyvňoval a schvaľoval rozhodnutia kráľa v súlade s ruskými očakávaniami. Veľvyslanec dokonca spolurozhodoval o udeľovaní majetkov príslušníkom šľachty a tiež o nositeľoch radu Bieleho orla a radu Svätého Stanislava. Voči kráľovi, plne ovládaného ruskou stranou, sa postavili niektorí magnáti z rodiny Potockých, Stanisław Rzewuski alebo Michal Ogiński. Odporcovia kráľa boli na sneme a menších lokálnych snemoch (sejmikoch) zastrašovaní, niekedy došlo pri pacifikácii šľachtického odporu aj k použitiu vojska (napríklad na sejmiku v Ciechanowe v roku 1776).
Kráľovstvo sa stalo objektom delenia Pruska a Ruska aj v roku 1793 (Rakúska monarchia sa ho nezúčastnila). Toto rozdelenie pod nátlakom ratifikoval aj snem zvolaný v júni 1793 do mesta Grodno. Ratifikáciu ako nevyhnutný akt podpísal aj kráľ. Proti deleniu kráľovstva sa však u širokej verejnosti zodvihla vlna odporu, ktorá spela k výbuchu národného povstania ktoré viedol Tadeusz Kościuszko (oficiálne ním bolo vyhlásené dňa 24. marca 1794 na hlavnom námestí v Krakove; Kościuszko bol hlavným veliteľom). Po porážke jeho povstania však mocnosti rozhodli o definitívnom rozdelení si zvyšného územia Poľsko-litovského kráľovstva. Po treťom delení Poľsko-litovského kráľovstva, ktorým kráľovstvo prestalo reálne existovať, kráľ Stanislav II. August 25. novembra 1795 abdikoval. Po abdikácii žil v Petrohrade na dvore cára Pavla I. 
Kultúrne mecenášstvo panovníka.
V oblasti vzdelávania napríklad založil tzv. "Rytiersku školu" (Szkola rycerska), ktorá mala vychovávať najmä z príslušníkov nižšej šľachty vzdelaných a lojálnych armádnych dôstojníkov (medzi jej absolventov patril napríklad národný hrdina Tadeusz Kościuszko). V Istanbule panovník v roku 1766 založil školu orientálnych jazykov, na ktorej sa vzdelávali hlavne budúci poľskí diplomati. V roku 1773 panovník založil aj "Národnú vzdelávaciu komisiu" (Komisja edukacji narodowej) ktorá mala pripraviť súbor reforiem v oblasti školstva. Zároveň bol veľkým mecenášom kultúry a umení – povestné boli „štvrtkové obedy“, na ktoré pozýval výnimočných umelcov, literátov a učencov. Počas obedov sa nielen diskutovalo o odborných otázkach ale kráľ na podklade týchto diskusií inicioval vytvorenie niektorých umeleckých a literárnych diel. Častými hosťami na týchto obedoch boli básnik a historik Adam Naruszewicz, básnik Stanisław Trembecki, satyrik a dramatik Franciszek Zabłocki alebo zakladateľ národného divadla Wojciech Bogusławski. Dvorným maliarom kráľa bol Marcello Bacciarelli (1731 – 1818). 
Pri kráľovskom zámku v rokoch 1779 – 1783 vyrástla aj kráľovská knižnica, ktorá mala do zániku monarchie cca 20 000 zväzkov. Kráľ bol v roku 1778 prijatý do petrohradskej Akadémie vied, v roku 1791 aj do berlínskej Akadémie vied. 

</doc>
<doc id="630785" url="https://sk.wikipedia.org/wiki?curid=630785" title="Stanisław August Poniatowski">
Stanisław August Poniatowski



</doc>
<doc id="630786" url="https://sk.wikipedia.org/wiki?curid=630786" title="Stanislav II. August">
Stanislav II. August



</doc>
<doc id="630787" url="https://sk.wikipedia.org/wiki?curid=630787" title="Josiah Alan Brooks">
Josiah Alan Brooks

Josiah Alan Brooks, taktiež známy ako Jazza (* 20. apríl 1989, Viktória, Austrália) je austrálsky ilustrátor, animátor, spevák, hudobník a youtuber. Na jeho YouTube kanáli Jazza, kde sa prezentuje ako YouTube umelec, presiahol 4 milióny odberateľov.
Kariéra.
Narodil sa ako piate zo šiestich detí a vyrastal vo Viktórii. Ako 12-ročný sa začal venovať umeniu. Počas strednej školy začal kresliť a animovať v programoch Microsoft PowerPoint a Adobe Flash. V roku 2003 sa pridal k spoločnosti Newgrounds a v roku 2006 vydal jeho prvú hru, vytvorenú pomocou Adobe Flash. V 2012 si založil YouTube kanál "Draw with Jazza", kde začal vydávať tutoriály ako kresliť človeka, a podrobné štúdie anatómie človeka. K 7. aprílu má jeho kanál viac než 4 milióny odberateľov a viac než 570 miliónov zhliadnutí.
Osobný život.
Je ženatý, má dve deti: syna (* 2015) a dcéru (* 2018).

</doc>
<doc id="630789" url="https://sk.wikipedia.org/wiki?curid=630789" title="Oxid chloričitý">
Oxid chloričitý

Oxid chloričitý je anorganická zlúčenina kyslíku a chlóru. Za normálnych podmienok sa ide o žlto-zelený ostro štipľavo zapáchajúci plyn. Tuhne pri -59 °C, kedy vytvára jasnooranžové kryštály. Pri vyšších koncentráciách je v plynnom skupenstve nestabilný a rozkladá sa. Využíva sa ako oxidovadlo, na bielenie, pri úprave vody a pri dezinfekcii. Takisto sa využíva v potravinárstve pod označením E 926.
Príprava.
Kvôli jeho nestabilite sa väčšinou uprednostňujú spôsoby kde oxid chloričitý vzniká rozpustený v roztoku.
Oxidáciou chloritanov.
Oxid chloričitý môžeme v laboratóriu pripraviť chloritanu sodného pomocou chlóru:
 2 NaClO2 + Cl2 → 2 ClO2 + 2 NaCl
Okrem toho sa dá pripraviť aj reakciou s chloritanu sodného s kyselinou chlorovodíkovou:
 5 NaClO2 + 4 HCl → 5 NaCl + 4 ClO2 + 2 H2O
Pri použití aj tretieho reaktantu - chlórnanu sodného je spotreba kyseliny chlorovodíkovej nižšia:
 2 NaClO2 + 2 HCl + NaClO → 2 ClO2 + 3 NaCl + H2O
Redukciou chlorečnanov.
V laboratóriu výrobe sa zväčša na výrobu z chlorečnanov používa reakcia medzi chlorečnanom draselným s kyselinou šťaveľovou:
 2 KClO3 + 2 H2C2O4 → K2C2O4 + 2 ClO2 + 2 CO2 + H2O
Niekedy aj za prítomnosti kyseliny sírovej:
 2 KClO3 + H2C2O4 + 2 H2SO4 → 2 KHSO4 + 2 ClO2 + 2 CO2 + 2 H2O
Priemyselne sa približne 95 % oxidu chloričitého pripravuje pomcou redukcie chlorečnanu sodného. Ako redukovadlo sa v takomto prípade používajú látky ako kyselina chlorovodíková, peroxid vodíka, metanol a oxid siričitý. Moderné spôsoby priemyselnej výroby využívajú najmä metanol a peroxid vodíka, pretože pri použití týchto reaktantov nevzniká nežiadúci vedlajší produkt - chlór a takéto spôsoby výroby sú ekonomicky najvýhodnejšie.
Využitie.
Bielenie.
Oxid chloričitý sa používa na bielenie buničiny pri výrobe papieru z dreva niekedy aj v kombinácii s chlórom. Používaním oxidu chloričitého sa minimalizuje množstvo použitých organických chlórovaných zlúčenín pri výrobe papieru. Okolo 95 % bielenej kraftovej buničiny sa bieli pomocou oxidu chloričitého.
Dezinfekcia.
Používa sa aj na dezinfekciu zdravotných nástrojov.
Okrem medicínskeho prostredia sa používa aj na zaplynenie dozretého ovocia, ako napríklad maliny, jahody a čučoriedky, na ochranu pred plesňami a kvasinkami, v EÚ je však jeho používanie zakázané.
Úprava vody.
Oxid chloričitý sa v čističkách vôd používa na úpravu pitnej vody. Používa sa pred úpravou vody chlórom, pretože zničí organické nečistoty vo vode z ktorých by pôsobením chlóru mohli vzniknúť halogénderiváty, ktoré sú v pitnej vode považované za karcinogénne. Oxid chloričitý je taktiež efektívnejší než chlór na zneškodnenie baktérií z rodu legionella
Chemická stabilita.
Pri parciálnom tlaku plynného oxidu chloričitého vyššom než 10 kPa, t.j. koncentrácii vyššej než 10 % vo vzduchu pri normálnych podmienkach hrozí riziko rozkladu na kyslík a chlór, ktorý je sprevádzaný výbuchom. Spúšťačom rozkladu môže byť svetlo, teplo, náhlym zvýšením okolitého tlaku. Preto sa s ním skoro nikdy nepracuje vo forme koncentrovaného plynu, ale vo forme roztoku v koncentráciách 0,5 - 10 g/dm3.

</doc>
<doc id="630790" url="https://sk.wikipedia.org/wiki?curid=630790" title="E 926">
E 926



</doc>
<doc id="630792" url="https://sk.wikipedia.org/wiki?curid=630792" title="Jazza">
Jazza



</doc>
<doc id="630793" url="https://sk.wikipedia.org/wiki?curid=630793" title="Draw with Jazza">
Draw with Jazza



</doc>
<doc id="630814" url="https://sk.wikipedia.org/wiki?curid=630814" title="Irma Grese">
Irma Grese

Irma Ida Ilse Grese (* 7. októbra 1923, Wrechen – † 13. decembra 1945, Hameln) bola SS dozorkyňa v nacistických koncentračních táboroch Ravensbrück, Bergen-Belsen a Auschwitz.
Detstvo.
Narodila sa v rodine Greseových. Bola jedno z piatich detí. V roku 1936 matka Irmy, Berta Grese, ukončila svoj život samovraždou kvôli manželovej nevere. Jej otec, Alfred Grese, o rok neskôr vstúpil do NSDAP. Irma nedokončila základné vzdelanie a v 15 rokoch prerušila štúdium. V tejto dobe vstúpila do Bund Deutscher Mädel, (ženská verzia Hitlerjugend). Snažila sa stať zdravotnou sestrou, čo sa jej nepodarilo. Pracovala v sanatóriu a vystriedala niekoľko zamestnaní. Nakoniec vstúpila v roku 1942 do SS. 
Práca v koncentračných táboroch.
V osemnástich rokoch bola školená v tábore Ravensbrück . V polovici roku 1942 sa stala dozorkyňou. Z Ravensbrücku ju vedenie SS presunulo do Auschwitz-Birkenau . Mala na starosti 30 000 ženských, prevažne maďarských, väzňov. V druhej polovici roku 1944 bola povýšená na hodnosť - Rapportführerin, druhá najvyššia hodnosť pre ženy. Bola účastníčkou pri selekciách kde vyberala väzňov do plynových komôr . Začiatkom roku 1945 Grese sprevádzala transport väzňov z Osvienčimu do Ravensbrücku. V marci 1945 odišla spolu s veľkým počtom väzňov z Ravensbrücku do Bergen-Belsenu . Tam bola zajatá britskou armádou 17. apríla 1945, spolu s ďalšími zamestnancami SS, ktorí neutiekli.
Týranie väzňov.
Väzni čo tábor prežili, vo svojich svedectvách popisujú krutosť Irmy Greseovej. Preslávila na mieru šitou uniformou SS. Na väzňov používala emocionálne a fyzické metódy, bila väzenkyne na smrť a mala príjemný pôžitok zo sexu s väzňami. Mučila hladom svoje psy, aby ich potom poštvala na väzňov a osobne poslala stovky ľudí do plynových komôr. Grese nosila ťažké čižmy, pri sebe vždy mala okrem nabitých pištolí pletený bič potiahnutý celofánom - aby sa z neho dala lepšie zmyť ľudská krv.
Belsenský proces.
Belsenský proces iniciovaný britským vojenským tribunálom prebiehal od 17. septembra do 17. novembra 1945. Spoločne s Irmou Gressovou na tomto procese sa prejednávali prípady ďalších páchateľov - veliteľa Jozefa Kramera, dozorkyne Johanny Bormann, zdravotnej sestry Elisabeth Volkenrath. Irma Gres bola uznaná vinou a odsúdená na trest obesením.
Posledná noc pred popravou sa Grese smiala a spievala spolu so svojou kolegyňou Elisabeth Volkenrath o Katovom "remesle". Dokonca, keď jej kat nasadzoval na krk slučku neprejavila žiadnu ľútosť nad svojimi činmi. Jej posledným slovom bolo "Rýchlejšie", vykonávateľom rozsudku bol Albert Pierrepoint.

</doc>
<doc id="630836" url="https://sk.wikipedia.org/wiki?curid=630836" title="Hydrogénfosforečnan horečnatý">
Hydrogénfosforečnan horečnatý



</doc>
<doc id="630837" url="https://sk.wikipedia.org/wiki?curid=630837" title="Hydrogénfosforečnan vápenatý">
Hydrogénfosforečnan vápenatý



</doc>
<doc id="630839" url="https://sk.wikipedia.org/wiki?curid=630839" title="Hydrogénvínan draselný">
Hydrogénvínan draselný



</doc>
<doc id="630840" url="https://sk.wikipedia.org/wiki?curid=630840" title="Ostrý (geomorfologická časť)">
Ostrý (geomorfologická časť)

Ostrý je geomorfologická časť Trenčianskej vrchoviny. Zaberá juhozápadnú časť podcelku juhovýchodne od Trenčína a najvyšší Ostrý vrch dosahuje 
Polohopis.
Územie zaberá okrajovú juhozápadnú časť podcelku Trenčianska vrchovina i celých Strážovských vrchov. Severným a východným smerom pokračuje pohorie časťou Teplická vrchovina, juhovýchodným smerom krajina prechádza do zvlnenej Bánovskej pahorkatiny (časť Podunajskej pahorkatiny). Juhozápadná hranica, oddeľujúca Vysoký Inovec (podcelok Považského Inovca) vedie Jastrabským sedlom a západným smerom susedí Trenčianska kotlina, patriaca do Považského podolia. 
Západné svahy odvádzajú vody prítokmi do rieky Váh, z východnej a južnej časti tečie prebytková voda prítokmi do Bebravy, patriacej do povodia Nitry. Rozvodie medzi povodím Váhu a povodím Nitry vedie Jastrabským sedlom, ktorým zároveň vedú komunikácie nadregionálneho významu. Ide najmä o cestu E 572 v trase cesty I/9 (Drietoma – Nováky), železničnú dopravu zabezpečuje trať Trenčín – Chynorany. 
Ochrana územia.
Táto časť Strážovských vrchov leží mimo územia Chránenej krajinnej oblasti, no na jej území sa nachádzajú osobitne chránené prírodné rezervácie Bindárka, Trubárka a Ostrý vrch, okrajovo aj prírodná pamiatka Potok Machnáč.
Turizmus.
Okrajová časť Strážovských vrchov patrí medzi obľúbené a vyhľadávané oblasti najmä z dôvodu blízkosti k mestu Trenčín. Aj pre pomerne ľahkú dostupnosť a sieť turistických chodníkov je obľúbeným cieľom turistov. 

</doc>
<doc id="630844" url="https://sk.wikipedia.org/wiki?curid=630844" title="Feel Invincible">
Feel Invincible

„Feel Invincible“ je hlavný singel a prvá skladba z albumu "Unleashed" z roku 2016 americkej kresťansko-rockovej skupiny Skillet. Skladba bola vydaná 20. mája 2016. Skladba sa stala prvým singlom číslo 1 skupiny Skillet v rebríčku Hot Christian Songs.
Dňa 20. mája 2016 bola skladba „Feel Invincible“ vydaná ako hlavný singel pre deviaty album skupiny Skillet s názvom "Unleashed". Skladba je o pocite nedotknuteľnosti so silou Boha. V rozhovore s časopisom "Billboard" povedal Cooper o dôležitosti skladby pre album:
Skladba bola vybraná ako ústredná melódia E-League, osemtýždňovej živej videohernej súťaži vysielanej vo viac ako osemdesiatich krajinách, amerického TV kanálu "TBS". Dňa 7. júla WWE oznámila, že vybrala skladbu „Feel Invincible“ ako oficiálnu ústrednú melódiu pay-per-view wrestlingového podujatia Battleground v roku 2016.
Kompozícia.
Skupina Skillet v rozhovore s rozhlasovou stanicou "iHeartRadio" odhalila, že skladba „Feel Invincible“ bola o hľadaní niečoho, čo vás dostane cez ďalší deň.
Hudobné video.
Hudobné video pre skladbu „Feel Invincible“ bolo vydané 29. júna 2016. Vizuálne je skupina celá oblečená v čiernom, so všetkými čiernymi gitarami, basgitarami a bicími počas hrania v slabo osvetlenom sklade pred sivým pozadím. Vo videu sa tiež objavujú zvláštne postavy, od postáv s plynovými maskami po samurajských bojovníkov a ďalších.
Autorstvá a obsadenie.
Autorstvá sú použité z webovej stránky Genius.

</doc>
<doc id="630849" url="https://sk.wikipedia.org/wiki?curid=630849" title="Pamfilos z Amfipolisu">
Pamfilos z Amfipolisu

Pamfilos ("Pamfilos") bol grécky maliar v 4. storočí pred Kr. 
Pamfilos, maliar pochádzajúci z macedónskeho Amfipolisu, bol činný približne v rokoch 390 až 340 pred Kr. So svojim učiteľom Eupompom patril k zakladateľom slávnej sikyónskej maliarskej školy. Vďaka Pamfilovi, ktorý sa usadil v Sikyóne, sa stalo umelecké maliarstvo súčasťou helenistickej školy. Pamfilos bol mužom všestranného vzdelania, rímsky spisovateľ Plínius totiž uvádza, že dosiahol rozsiahle vedomosti aj v matematike a geometrii.
Pamfilos podľa všetkého zaujal v gréckom maliarstve to isté miesto ako Polykleitos v odbore sochárstva. Maliari jeho školy si museli osvojiť vedecké výsledky v oblasti znalostí o proporciách, optike, perspektíve, chromatizmu a tieňovania. Pamfilos bol tiež presvedčený o tom, že bez znalosti matematiky a geometrie nemožno maľovať dokonale. Podľa starovekých správ každý, kto sa chcel od neho učiť, musel absolvovať dvanásťročný kurz a zaplatiť zaň jeden talent (ekvivalent plachetnice). Aj napriek tejto vysokej sume nemal núdzu o žiakov. Jeho najpoprednejšími žiakmi boli Apelles, Melanthios a Pausias.
Medzi jeho najvýznamnejšie diela patril obraz "Bitka pri Fliunte", "Odyseus na plti", "Hérakleovci v Aténach" a "Obraz nejakej rodiny". Byzantský lexikón Suda mu pripisuje spis o maliarstve a slávnych maliaroch ("περὶ γραφικῆς καὶ ζωγράφων ἐνδόξων").

</doc>
<doc id="630853" url="https://sk.wikipedia.org/wiki?curid=630853" title="Maramurešská župa (Uhorsko)">
Maramurešská župa (Uhorsko)



</doc>
<doc id="630854" url="https://sk.wikipedia.org/wiki?curid=630854" title="Maramureš (Uhorsko)">
Maramureš (Uhorsko)



</doc>
<doc id="630856" url="https://sk.wikipedia.org/wiki?curid=630856" title="Maramurešská župa (Rumunsko)">
Maramurešská župa (Rumunsko)



</doc>
<doc id="630857" url="https://sk.wikipedia.org/wiki?curid=630857" title="Maramureš (Rumunsko)">
Maramureš (Rumunsko)



</doc>
<doc id="630858" url="https://sk.wikipedia.org/wiki?curid=630858" title="Marmaroš (Rumunsko)">
Marmaroš (Rumunsko)



</doc>
<doc id="630859" url="https://sk.wikipedia.org/wiki?curid=630859" title="Melanthios">
Melanthios

Melanthios ("Melanthios", ) môže byť:
Melanthios môže byť aj:

</doc>
<doc id="630860" url="https://sk.wikipedia.org/wiki?curid=630860" title="Holázne">
Holázne

Holázne alebo Holáne je geomorfologická časť Trenčianskej vrchoviny. Zaberá centrálnu časť podcelku, východne od Dubnice nad Váhom a najvyšší vrch Hoľazne dosahuje 
Polohopis.
Územie zaberá centrálnu časť podcelku Trenčianska vrchovina a susedí len s jej časťami. Západným smerom susedí rozsiahla Teplická vrchovina, východným smerom Holázne vymedzuje výrazná Porubská brázda. 
Vodné toky, prameniace v tejto časti pohoria, odvádzajú nadbytočnú vodu západným smerom do rieky Váh. Ide o menšie potoky, napr. Ilavka, Prejtiansky potok a Dubnický potok, časť prítokov priberá južne tečúca Teplička a severným okrajom vedúci Porubský potok. 
Ochrana územia.
Táto časť Strážovských vrchov leží mimo územia Chránenej krajinnej oblasti. V juhozápadnej časti sa nachádza osobitne chránená prírodná rezervácia Omšenská Baba, zaberajúca celý masív vysokého vrchu nad obcou Omšenie.
Turizmus.
Centrálna časť Trenčianskej vrchoviny patrí medzi obľúbené a vyhľadávané oblasti pohoria. Vysoké vrchy s bralnatými časťami poskytujú jedinečné prostredie na turistiku, lezenie i výhľady.

</doc>
<doc id="630861" url="https://sk.wikipedia.org/wiki?curid=630861" title="Hoľazne (vrch v Strážovských vrchoch)">
Hoľazne (vrch v Strážovských vrchoch)

Hoľazne je vrch v západnej časti Strážovských vrchov. Dosahuje výšku a je tak najvyšším vrchom geomorfologického podcelku Trenčianska vrchovina.
Polohopis.
Nachádza sa v geomorfologickej časti Holázne, v centrálnej oblasti Trenčianskej vrchoviny. Leží asi juhozápadne od obce Horná Poruba v ilavskom okrese. Výrazný horský hrebeň kulminuje vrchom Hoľazne, približne severne leží vysoká Jedľovina a asi západne vysoká Beňova skala. Západné svahy masívu odvodňuje Dubnický potok, južné Teplička a východné Porubský potok, všetky ústiace do Váhu.
Prístup.
Na vrchol nevedie značený chodník, najľahší prístup je preto z blízkej obce Horná Poruba. Náročný terén so skalnými útvarmi a najmä vo východnej časti strmým stúpaním vyžaduje značnú kondíciu. Južným úpätím vedie červeno značená trasa E8 a zároveň Cesta hrdinov SNP z Trenčína cez Trenčianske Teplice a sedlo pod Omšenskou Babou do Hornej Poruby a ďalej na Vápeč () a do Zliechova.

</doc>
<doc id="630862" url="https://sk.wikipedia.org/wiki?curid=630862" title="Vladimír Bilčík">
Vladimír Bilčík

Vladimír Bilčík, M.Phil., PhD. (* 27. máj 1975, Bratislava) je slovenský politik, vedec v oblasti zahraničnej a európskej politiky a pedagóg. V rokoch 20192024 bol Bilčík poslancom Európskeho parlamentu vo frakcii Európskej ľudovej strany. Kandidoval vo voľbách do Európskeho parlamentu ako líder kandidátky strany SPOLU za koalíciu Progresívne Slovensko a SPOLU – občianska demokracia. Získal 26 202 preferenčných hlasov. Pôsobil ako pedagóg na Katedre politológie Filozofickej fakulty Univerzity Komenského ako výskumný pracovník v Slovenskej spoločnosti pre zahraničnú politiku.
Životopis.
Mladosť a vzdelanie.
Vladimír Bilčík sa narodil v Bratislave. Záver stredoškolského a vysokoškolského štúdia v rokoch 19911999 strávil v zahraničí. Najprv v rokoch 19911993 absolvoval medzinárodnú strednú školu The Armand Hammer United World College v americkej Montezume, patriacu do siete United World Colleges (ukončenie s diplomom International Baccalaureate). Následne získal titul bakalára v odboroch ekonomika a politológia so zameraním na verejnú politiku a medzinárodné vzťahy na Swarthmore College v Swarthmore v USA. Magisterské štúdium absolvoval v rokoch 19971999 na University of Oxford, St Antony's College. Tu získal titul Master of Philosophy (M.Phil.) v odbore európska politika. V roku 2007 obhájil doktorát PhD. v odbore teória politiky na Katedre politológie Filozofickej fakulty Univerzity Komenského.
Pred zvolením do Európskeho parlamentu pôsobil ako pedagóg na Katedre politológie Filozofickej fakulty Univerzity Komenského v Bratislave. V rokoch 19992019 pracoval ako vedúci výskumného programu Európska únia v Slovenskej spoločnosti pre zahraničnú politiku (SFPA). Venoval sa problematike reformy a vonkajších vzťahov EÚ a komentoval európsku politiku či otázky spojené s Brexitom na Slovensku i v zahraničí.
Politická kariéra.
Politický program.
Jeho politickými prioritami sú:
Europoslanec (20192024).
Bilčík kandidoval vo voľbách do Európskeho parlamentu v máji 2019 z druhého miesta kandidátky PS-SPOLU a so ziskom 26 202 preferenčných hlasov bol zvolený zo 4. miesta poradia. V Európskom parlamente je členom frakcie Európskej ľudovej strany. Zastával tiež nasledovné funkcie:

</doc>
<doc id="630886" url="https://sk.wikipedia.org/wiki?curid=630886" title="Križevacká gréckokatolícka eparchia">
Križevacká gréckokatolícka eparchia



</doc>
<doc id="630887" url="https://sk.wikipedia.org/wiki?curid=630887" title="Mukačevská gréckokatolícka eparchia">
Mukačevská gréckokatolícka eparchia



</doc>
<doc id="630888" url="https://sk.wikipedia.org/wiki?curid=630888" title="Košická gréckokatolícka eparchia">
Košická gréckokatolícka eparchia



</doc>
<doc id="630889" url="https://sk.wikipedia.org/wiki?curid=630889" title="Munții Maramureșului">
Munții Maramureșului



</doc>
<doc id="630890" url="https://sk.wikipedia.org/wiki?curid=630890" title="Marmarošské vrchy">
Marmarošské vrchy



</doc>
<doc id="630893" url="https://sk.wikipedia.org/wiki?curid=630893" title="Bratislavská gréckokatolícka eparchia">
Bratislavská gréckokatolícka eparchia



</doc>
<doc id="630894" url="https://sk.wikipedia.org/wiki?curid=630894" title="Prešovská gréckokatolícka archieparchia">
Prešovská gréckokatolícka archieparchia



</doc>
<doc id="630904" url="https://sk.wikipedia.org/wiki?curid=630904" title="Holáne">
Holáne



</doc>
<doc id="630911" url="https://sk.wikipedia.org/wiki?curid=630911" title="Melanthios (maliar)">
Melanthios (maliar)

Melanthios ("Melanthios") bol starogrécky maliar v 4. storočí pred Kr.
Melanthios, grécky maliar zo Sikyónu, pôsobil v druhej polovici 4. storočí pred Kr. Bol žiakom Pamfila z Amfipolisu, jedného zo zakladateľov slávnej sikyónskej maliarskej školy. Rímsky spisovateľ Plínius zaznamenal, že spolu s Apellom patril medzi významných maliarov tejto školy, ktorí používali iba štyri farby a chválil jeho kompozičné zručnosti. Melanthios spolu so svojimi žiakmi (možno i s Apellom) namaľoval obraz tyrana Aristrata zo Sikyónu (súčasníka Filipa II. Macedónskeho) s bohyňou víťazstva Nike na voze so štvorzáprahom. Niektoré z jeho diel daroval v druhej polovici 3. stor. pred Kr. grécky stratég Aratos egyptskému vládcovi Ptolemaiovi III.
Niektorí znalci antického umenia mu (alebo Apellovi) pripisujú aj autorstvo pôvodného diela (fresky alebo maľby), kópiou ktorého je mozaika z Pelly znázorňujúca loveckú scénu (zrejme Alexandra Veľkého a jeho priateľa Héfaistióna pri love jeleňa). Túto mozaiku našli na podlahe domu, zvaného "Dom únosu Heleny" (zhotovil ju umelecký mozaikár Gnósis).

</doc>
<doc id="630914" url="https://sk.wikipedia.org/wiki?curid=630914" title="Porubská brázda">
Porubská brázda

Porubská brázda je geomorfologická časť Trenčianskej vrchoviny. Zaberá východný okraj centrálnej oblasti podcelku, východne od Dubnice nad Váhom. 
Polohopis.
Územie zaberá východný okraj centrálnej časti podcelku Trenčianska vrchovina, v okolí obcí Omšenie, Dolná a Horná Poruba a Košecké Podhradie. Zaberá horné toky Tepličky a Porubského potoka a na severe strednú časť Podhradského potoka. Všetky vodné toky, prameniace v tejto časti pohoria, odvádzajú nadbytočnú vodu západným smerom do rieky Váh. 
Západným smerom pokračuje Trenčianska vrchovina časťami Teplická vrchovina a Holázne, južný a východný okraj lemuje Zliechovská hornatina s geomorfologickými časťami Basky na juhu a Strážov na východe.
Ochrana územia.
Táto časť Strážovských vrchov leží na západnom okraji Chránenej krajinnej oblasti Strážovské vrchy a práve na jej okrajoch ležia viaceré osobitne chránené územia. V juhozápadnej časti je to prírodná rezervácia Omšenská Baba a Žihľavník, v strednej časti potom PR Pod Homôľkou a národná prírodná rezervácia Vápeč. Priamo na území Porubskej brázdy chránené územia neležia.
Turizmus.
Východná časť Trenčianskej vrchoviny patrí medzi obľúbené a vyhľadávané oblasti pohoria najmä pre cykloturistov. Peší turisti využívajú túto oblasť najmä ako východisko pre túry do susedných častí Strážovských vrchov. Obľúbené sú ruiny hradu Košeca nad obcou Košecké Podhradie.

</doc>
<doc id="630919" url="https://sk.wikipedia.org/wiki?curid=630919" title="Arimmas">
Arimmas

Arimmas ("Arimmas") môže byť:

</doc>
<doc id="630969" url="https://sk.wikipedia.org/wiki?curid=630969" title="Butkovská brázda">
Butkovská brázda

Butkovská brázda je geomorfologická časť Trenčianskej vrchoviny. Zaberá severnú časť podcelku, južne od Beluše a najvyšší vrch Bukovina dosahuje 
Polohopis.
Územie zaberá severný okraj podcelku Trenčianska vrchovina, pričom obopína na okraji ležiace Butkovské bradlá. Na juhozápadnom okraji leží obec Košeca, severný okraj je v blízkosti Beluše, Visolají a Slopnej. Územie odvodňuje Lúčkovský, Slatinský a Kamenický potok, odvádzajúce nadbytočnú vodu západným smerom do rieky Váh. 
Západným a severným smerom leží Považské podolie, konkrétne Ilavská kotlina na západe a Podmanínska pahorkatina na severe. Medzi nimi sa na severozápade vypínajú Butkovské bradlá, geomorfologická časť Trenčianskej vrchoviny. Tá pokračuje juhozápadným smerom Teplickou vrchovinou, východný okraj vymedzuje Zliechovská hornatina s časťou Strážov.
Ochrana územia.
Táto časť Strážovských vrchov leží na západnom okraji Chránenej krajinnej oblasti Strážovské vrchy. Na území Butkovskej brázdy sa však žiadne osobitne chránené územie nenachádza.
Turizmus.
Severná časť Trenčianskej vrchoviny patrí medzi pokojnejšie a turisticky menej atraktívne územia. Vedú ním značené chodníky do okolitých, vyšších častí Strážovských vrchov.

</doc>
<doc id="630979" url="https://sk.wikipedia.org/wiki?curid=630979" title="Martin Spano">
Martin Spano

Mgr. Martin Spano, rodným menom Martin Špaňo (* 16. máj 1985, Želiezovce), je slovenský informatik, softvérový vývojár, futurista, spisovateľ, digitálny nomád a popularizátor umelej inteligencie. Za jeho činnosť ho Ministerstvo hospodárstva nominovalo na najvyššie vedecké ocenenie „Cena za vedu a techniku“.
Detstvo a štúdium.
Martin Spano sa narodil 16. mája 1985 v Želiezovciach ako jediné dieťa do rodiny daňového účtovníka a lekárky. Celé svoje detstvo prežil v dedine Čaka na juhu Slovenska, kde aj zároveň navštevoval Základnú školu. Tu sa prvýkrát v knihe 2001: Vesmírna Odysea od Artura C. Clarka stretáva s konceptom umelej inteligencie a v televíznom seriáli Knight Rider s konceptom autonómnych áut. Obe oblasti ho podľa jeho slov okamžite fascinovali. Krátko na to začína programovať. Neskôr študoval na Bilingválnom gymnáziu Milana Hodžu v Sučanoch. Od roku 2004 do roku 2009 študoval na Matematicko-fyzikálnej fakulte Karlovej univerzite v Prahe odbor počítačová veda.
Práca a projekty.
Po skončení štúdia odchádza do Viedne, kde pracuje ako softvérový vývojár so smart technológiami. V roku 2017 zverejňuje nástroj na pokročilé hľadanie na Facebooku, ktorý rozširuje možnosti štandardného hľadania o hľadanie na základe kritérií ako bydlisko, zamestnávateľ a iné. V čase vydania sa malo jednať o jediný nástroj umožňujúci takéto hľadanie. Následne tento nástroj uvoľnil v podobe Android aplikácie SearchApp. V roku 2018 zverejnil KeywordsApp, online databázu 300 miliónov najčastejších hľadaní na Google, ktorá rozširuje Google Trends. V súčasnosti už ani jeden z nástrojov nie je k dispozícii, nakoľko Spano ukončil ich podporu a venuje sa publikačnej činnosti a syntetickým médiám ako sú deepfake videá, hologramy a virtuálne avatary.
Vydanie knihy The Artificial Intelligence in a Nutshell.
V roku 2019 Spano vydal svoju prvú knihu - The Artificial Intelligence in a Nutshell. Kniha obsahuje úvod do oblasti umelej inteligencie pre netechnické publikum. Hoci nemal žiadne praktické skúsenosti z oblasti AI, kniha sa stala bestsellerom na Amazone, v sekciách umelá inteligencia a kybernetika, kde ju bolo istý čas možné zakúpiť. Kniha bola preložená do slovenčiny pod názvom Umelá inteligencia v orechovej škrupinke. Kniha je písaná formou príbehov pre ľahšie pochopenie témy umelej inteligencie. Dôvodom pre jej napísanie bolo podľa Spana vyvrátenie mýtov a fám, ktoré sa v oblasti umelej inteligencie začali vytvárať. Spano vidí v umelej inteligencii a vyspelých technológiách nie hrozbu, ale prostriedok pre zvýšenie produktivity a pomoc pri riešení globálnych problémov ako sú klimatické zmeny, zvýšenie životnej úrovne v chudobných krajinách či liečba rakoviny. Predpokladá, že automatizácia skoncuje s ťažkou nehumánnou prácou a ľudia sa budú môcť venovať činnostiam, ktoré ich bavia a napĺňajú. Po úspechu knihy sa Spano rozhodol venovať osvetovej činnosti v oblasti programovania umelej inteligencie a počítačovej vedy. V súčasnosti pripravuje ďalšiu knihu.
Stratégia rozvoja umelej inteligencie na Slovensku.
V súvislosti s osvetovými aktivitami v oblasti umelej inteligencie na Slovensku pripravil Spano iniciatívu s názvom Slovakia.AI, v rámci ktorej predstavil svoj návrh stratégie umelej inteligencie na Slovensku. Jeho cieľom je urýchliť rozvoj umelej inteligencie. Táto iniciatíva bola po jeho pozvaní do novovznikajúceho Slovenského centra pre výskum umelej inteligencie včlenená do novej iniciatívy Slovak.AI. V novembri 2020 ho Veronika Remišová vymenovala za člena Stálej komisie pre etiku a reguláciu umelej inteligencie.
Klimatický aktivizmus.
Spano vo svojich rozhovoroch opakovane vyzýva na použitie technológii v boji proti globálnym problémom, osobitne proti klimatickým zmenám. Tvrdí, že škody, ktoré sme na planéte napáchali, dokážeme zmierniť prípadne odstrániť len pomocou vyspelých technológii. S témou boja proti klimatickým zmenám pomocou umelej inteligencie sa zúčastnil aj konferencie TEDx v Trenčíne, kde predniesol svoje tri návrhy. Konkrétne sa jedná o použitie triediacich robotov pre zvýšenie efektivity recyklovania, prediktívnych systémov umelej inteligencie na včasné predpovedanie prírodných nešťastí a kombinácie satelitných snímok a počítačového videnia na kontrolu odlesňovania. Nakoľko sa jedná o prototypové riešenia, účinnosť jeho návrhov ostáva nateraz otázna.
Virtuálny avatar M(A)RT(I)N.
Spano pracuje na vývoji vlastného avatara s názvom M(A)RT(I)N. Avatar bol prvýkrát predstavený na konferencii ITAPA. Jeho aktualizovanú verziu demonštroval vo februári 2021 v Správach RTVS.
Deepfake Zlatice Puškárovej.
Spano stál za ideou deepfake videa Zlatice Puškárovej, ktorou telekomunikačná spoločnosti O2 odštartovala v máji 2021 kampaň proti dezinformáciám. Deepfake bol vytvorený pomocou tzv. výmeny tváre. Najskôr bolo vybrané video so Zlaticou Puškárovou. Na základe tohto videa následne produkčná agentúra natočila video s Kristínou Tormovou, ktorá mala parochňu a šaty tak, aby sa podobala na Zlaticu Puškárovú. Následne boli obom pomocou umelej inteligencie vymenené tváre. Každý pohyb Kristíny Tormovej následne vyzeral, akoby ho urobila Zlatica Puškárová. Hlas bol napodobnený pomocou konkatenatívnej hlasovej syntézy. Za túto kampaň získal spolu s O2 ocenenie Férový hráč od Nadácie Pontis.
Deepfake Marcela Merčiaka.
V novembri 2021 vyrobil Spano pre RTVS Deepfake Marcela Merčiaka. Video bolo odvysielané v Správach RTVS.
Deepfake videá slovenských hokejistov.
Po tom, čo slovenskí hokejisti získali bronz na Zimných olympijských hrách 2022, zverejnil Spano deepfake video, v ktorom hokejisti "spievajú" jeho hlasom na ním skomponovanú pieseň na motívy slovenskej ľudovej piesne. Vo výrobe zábavných deepfake videí so slovenských hokejistami pokračuje v nepravidelných intervaloch ďalej, obzvlášť pri príležitosti nejakého športového úspechu slovenského športovca resp. športovcov. Najčastejšou osobou na jeho videách je vychádzajúca hviezda slovenského hokeja Juraj Slafkovský. 
Prvý virtuálny moderátor.
Spano vytvoril v novembri 2023 spolu s TV Markíza prvého virtuálneho moderátora na základe podoby populárneho televízneho hlásateľa Viktora Vinczeho. Tento počin sa stretol s rozporuplnými reakciami zo strany moderátorskej komunity. Konkrétne napríklad moderátor konkurenčnej televízie TA3 vyjadril obavy o budúcnosť jeho profesie, , ktoré bol Spano nútený vysvetľovať. 
Predpovede.
Budúcnosť práce.
Spano predpokladá zánik niektorých profesií, ako sú asistentské pozície a pozície v logistike. Budú to však podľa jeho slov ojedinelé prípady, skôr predpokladá zmenu povahy profesií kvôli ktorej bude nutná rekvalifikácia a nadobudnutie nových schopností. Obzvlášť sa zasadzuje za nutnosť výučby informatiky a programovania. V dlhodobom horizonte predpokladá, že práca bude nepovinná, nakoľko väčšinu činností budú za ľudí vykonávať automatizované systémy ako umelá inteligencia. 
Budúcnosť medicíny.
Spano vidí medicínu ako jednu z oblastí, kde by umelá inteligencia mohla pomôcť najviac. Konkrétne pri vyhodnocovaní patologických snímok, napríklad v rádiológii a dermatológii. Zároveň by podľa neho mohla byť osožná pri analýze nových poznatkov v medicínskej vede či vytváraní medicínskych chatbotov. V budúcnosti očakáva použitie nanorobotov umiestnených v tele na detekciu chorôb v ich ranných štádiách. Nemyslí si však, že umelá inteligencia nahradí lekárov, skôr že zvýši ich produktivitu.
Teória simulácie.
Nevylučuje, že raz v budúcnosti zistíme, že vesmír je počítačová simulácia, nakoľko zatiaľ neexistuje dôkaz, ktorý by to vyvrátil. Nemyslí si však, že je to pravdepodobné, nakoľko je presvedčený, že v takom prípade by existoval tvor, ktorý by prípadné chyby v simulácii využíval vo svoj prospech, podobne ako to robí umelá inteligencia v prípade jej tréningu v simulovanom prostredí.
Autonómne autá.
Spano predpovedá masové nasadenie autonómnych áut okolo roku 2030. Podľa jeho slov bráni skoršiemu nasadeniu samojazdiacich áut legislatíva a akceptácia technológie zo strany verejnosti.
Klimatické zmeny.
Spano tvrdí, že vďaka masívnym investíciám do boja proti klimatickým zmenám nájdeme do roku 2035 spôsob, ako CO2 efektívne premieňať na elektrinu či palivo. Upozorňuje však, že to vyrieši len problém s CO2 ale nie s klimatickými zmenami ako takými.
Budúcnosť ľudstva.
Ako zástanca futorologického konceptu transhumanizmus predpovedá, že ľudia sa už v nasledujúcom desaťročí začnú telesne vylepšovať, s následnou akceleráciou v ďalších desaťročiach. Vyvrcholenie má prísť po roku 2100, kedy má podľa jeho slov začať tzv. post-biologický humánny vek, kedy budú ľudia žiť iba vo forme vedomia bez biologického tela. Ako dôvody pre túto premenu uvádza technologický pokrok a údajnú nevýhodnosť a limity biologického tela, napríklad náklonnosť na choroby.
Budúcnosť reality.
Spano predpokladá do niekoľkých rokov miešanie virtuálneho a reálneho sveta. Vďaka generatívnej umelej inteligencii a technológii deepfake bude podľa neho možné tvoriť nové fiktívne reality a skutočnosti, ktoré budú ťažko identifikovateľné. Ako riešenie ponúka využiť technológiu blockchain na vytváranie neviditeľných vodoznakov pri tvorbe videa, ktoré by zabezpečovalo autenticitu materiálu. Zároveň apeluje na používanie sedliackeho rozumu pri konzumovaní audiovizuálneho obsahu.
Blahobyt.
Spano hovorí, že umelá inteligencia v budúcnosti natoľko zvýši produktivitu, že práca bude nepovinná a každý bude môcť robiť, čo ho napĺňa. Zároveň z tejto produktivity vyplynie aj praktická hodnosť materiálnych statkov pre všetkých ľudí. Ak nebude možné niektoré zážitky zabezpečiť všetkým, budú ich môcť podľa neho zažiť v kyberpriestore.
Vojna ľudí a strojov.
Spano tvrdí, že k vojne ľudí a strojov nikdy nedôjde. Ako pravdepodobnejšie vidí dva scenáre. Optimistický, kedy ľudia splynú s umelou inteligenciou a nastane doba blahobytu, alebo pesimistický, kedy dôjde ku konfliktu medzi ľuďmi, v ktorom obe strany budú využívať pokročilé systémy umelej inteligencie, čím dôjde k masívnym škodám a prípadne k vyhubeniu. Umelú inteligenciu považuje za jedno z možných vysvetlení Fermino paradoxu, kedy jej existenciálnu hrozbu zaraďuje na úroveň jadrových zbraní.
Budúcnosť politiky.
Spano si myslí, že budú politici v budúcnosti nahradení automatizovanými systémami verejnej správy. Každý občan bude mať svojho "AI-politika", čo bude systém na báze umelej inteligencie, ktorý bude poznať politický názor občana, ktorého zastupuje a na základe toho bude za neho hlasovať.
Budúcnosť mobilných telefónov.
Mobilné telefóny považuje Spano za technologický prežitok. Predpovedá ich nahradenie zariadeniami pre rozšírenú realitu.
Podnikanie.
Spano je propagátorom podnikania. V tejto súvislosti vydal v roku 2022 spolu s Marekom Policom knihu Nasleduj svoju vášeň. V knihe opistuje svoju vlastnú podnikateľskú cestu od jeho podnikateľských začiatkov až po súčasnosť. Zameriava sa hlavne na využitie sociálnych sietí ako akcelerátora podnikania v jeho začiatkoch.
Osobný život.
Spano žije ako digitálny nomád. Cestuje po Slovensku a pracuje z miesta, na ktorom sa práve nachádza. V letných mesiacoch z lesa, lúky, hory či inej prírodnej lokality. Vo voľnom čase sa zaoberá biohackingom.
Nezrovnalosti s priezviskom.
Spano je častokrát udávaný mylne ako "Špaňo". Podľa jeho vysvetlenia sa narodil ako "Špaňo" (s mäkčeňmi), ale po presťahovaní do Rakúska si dal úradne zmeniť meno na "Spano" (bez mäkčeňov), keďže mal problémy s diakritikou v poštových zásielkach. 

</doc>
<doc id="630981" url="https://sk.wikipedia.org/wiki?curid=630981" title="Ladislav Kamenický">
Ladislav Kamenický

Ing. Ladislav Kamenický (* 4. október 1970, Šaľa) je slovenský politik a súčasný minister financií Slovenskej republiky. Od roku 2012 pôsobil ako poslanec Národnej rady SR (NR SR) za stranu SMER – sociálna demokracia (SMER-SD) a od roku 2016 bol predsedom Výboru NR SR pre financie a rozpočet.
Životopis.
Absolvoval štúdium odboru ekonomika zahraničného obchodu na Obchodnej fakulte Ekonomickej univerzity v Bratislave. 
V rokoch 19931995 pôsobil ako obchodný referent a manažér v oblasti zahraničného obchodu, 19962000 ako obchodno-ekonomický riaditeľ divízie Informačných a telekomunikačných sietí v spoločnosti Siemens v Bratislave, 20012005 bol operačným riaditeľom v spoločnosti Amslico AIG Life poisťovňa a v rokoch 20052012 konateľom v spoločnostiach Eufinex, Arkturus a PoistnaKalkulacka.sk.
Za poslanca NR SR bol prvýkrát zvolený vo voľbách do NR SR v roku 2012, keď kandidoval za stranu SMER-SD. V roku 2016 bol opätovne zvolený v parlamentných voľbách, so ziskom 9 126 platných prednostných hlasov, čím sa umiestnil na 22. výslednom mieste spomedzi kandidátov strany SMER-SD. V NR SR od roku 2016 pôsobil ako predseda Výboru NR SR pre financie a rozpočet a člen Výboru NR SR pre európske záležitosti. V predčasných parlamentných voľbách v roku 2023 bol opätovne zvolený za poslanca NR SR so ziskom 85 247 prednostných hlasov voličov, čím získal 16. najvyšší počet prednostných hlasov zo všetkých zvolených poslancov do NR SR. 25. októbra 2023 si od prezidentky SR prevzal dekrét o vymenovaní za člena vlády - ministra financií SR. V strane SMER-SSD pôsobí ako podpredseda strany a je blízkym priateľom predsedu strany Roberta Fica.
Ladislav Kamenický sa vo voľnom čase venuje výtvarnému umeniu. Má za sebou už niekoľko vernisáží nielen na Slovensku, ale aj v zahraničí. 
Minister financií.
Ladislav Kamenický zastáva funkciu ministra financií už druhýkrát. Post ministra financií zastával na prelome rokov 2019 a 2020 a opätovne bol za ministra financií menovaný v októbri 2023. 
27. novembra 2018 guvernér Národnej banky Slovenska (NBS) Jozef Makúch oficiálne oznámil predsedovi vlády SR Petrovi Pellegrinimu, že sa k 1. marcu 2019 vzdá svojej funkcie guvernéra. Vláda SR vzápätí navrhla do funkcie guvernéra NBS vtedajšieho ministra financií Petra Kažimíra a 6. decembra 2018 poslanci NR SR v tajnom hlasovaní tento návrh schválili (zo 138 prítomných hlasovalo za 86, proti 40 a zdržalo sa 12 poslancov). 27. februára 2019 Prezident SR Andrej Kiska vymenoval Kažimíra za guvernéra NBS, pričom Kažimír sa tejto funkcie ujme 1. júna 2019. S účinnosťou od 11. apríla 2019 sa Kažimír vzdal funkcie ministra financií.
Podľa medializovaných kuloárnych informácií z prostredia SMERu-SD sa ako o možnom Kažimírovom nástupcovi uvažovalo o Františkovi Imreczem, ktorý do 1. októbra 2018 zastával funkciu prezidenta Finančnej správy SR a z postu odstúpil po tom, čo Európsky úrad pre boj proti podvodom (OLAF) upozornil na podozrenia z únikov na cle z dôvodu podhodnocovania dovozov tovaru z Ázie. Imreczeho za ministra údajne presadzoval najmä predseda strany Robert Fico, ktorý tvrdil, že "„pre stranu má František Imrecze obrovský odborný a politický potenciál, ktorý máme záujem využiť“".
9. apríla 2019 oznámil R. Fico na spoločnej tlačovej konferencii s P. Pellegrinim, že Kamenický bol navrhnutý predsedníctvu strany do funkcie ministra financií. Predsedníctvo 15./16. apríla 2019 návrh schválilo. 7. mája 2019 bol L. Kamenický prezidentom SR Andrejom Kiskom vymenovaný za ministra financií SR.
Vláda Petra Pellegriniho, vrátane Ladislava Kamenického, podala po februárových voľbách20. marca 2020 demisiu.

</doc>
<doc id="630982" url="https://sk.wikipedia.org/wiki?curid=630982" title="Butkovské bradlá">
Butkovské bradlá

Butkovské bradlá sú geomorfologická časť Trenčianskej vrchoviny. Zaberajú plošne neveľké územie na severnom okraji podcelku, južne od Beluše a najvyšší vrch Butkov dosahuje 
Polohopis.
Územie zaberá severný okraj podcelku Trenčianska vrchovina, východne od Ladiec a južne od Belušských Slatín. Od zvyšku Strážovských vrchov sú Butkovské bradlá oddelené Butkovskou brázdou, ktorá tvorí veniec, obopínajúci túto časť z južnej a východnej strany. Na severe leží Podmanínska pahorkatina a západný okraj vymedzuje Ilavská kotlina, oba podcelky Považského podolia. 
Horstvo rozdeľujú na tri časti Lúčkovský a Slatinský potok, ktoré odvádzajú nadbytočnú vodu západným smerom do rieky Váh. Veľkú časť západného úpätia vrchu Butkov tvorí kameňolom, ktorý je zdrojom surovín pre blízku cementáreň v Ladcoch. 
Ochrana územia.
Butkovské bradlá nepatria do Chránenej krajinnej oblasti Strážovské vrchy a na území tejto časti Strážovských vrchov nie sú ani žiadne osobitne chránené územia.
Turizmus.
Severný okraj Trenčianskej vrchoviny bol dlhé desaťročia turisticky len málo atraktívnym územím, čo spôsobila devastácia okolia miestnou cementárňou. Najvyšší vrch je desaťročia z veľkej časti súčasťou lomu a prístup naň je značne obmedzený. Hustým lesom pokryté vrchy umožňujú veľmi obmedzené výhľady. Výnimočnou lokalitou je tiesňava Belušské vráta v severovýchodnej časti územia. Žlto značený chodník vedie údolím Lúčkovského potoka z Ladiec až do Mojtína. Turisticky zaujímavým a vyhľadávaným miestom sa stáva nedávno vybudovaná krížová cesta Butkov.

</doc>
<doc id="630983" url="https://sk.wikipedia.org/wiki?curid=630983" title="Arimmas (maliar)">
Arimmas (maliar)

Arimmas alebo Arimnas ("Arimmas, Arimnas") bol grécky maliar v 5. storočí pred Kr. 
Arimmas, maliar zrejme z Atén, tvoril v 5. stor. pred Kr. Zo starovekých autorov sa o ňom zmienil len rímsky vzdelanec Varro, ktorý uvádza, že bol súčasníkom aténskeho umelca Mikóna a maliara Diórea.

</doc>
<doc id="630984" url="https://sk.wikipedia.org/wiki?curid=630984" title="Butkov">
Butkov

Butkov () je najvyšší vrch Butkovských bradiel, geomorfologickej časti Strážovských vrchov.
Polohopis.
Nachádza sa v centre Butkovských bradiel, na severnom okraji podcelku Trenčianska vrchovina a zároveň severozápadnom okraji Strážovských vrchov. Rozsiahly masív sa vypína nad Považským podolím, približne východne od Ladiec.
Západnú a juhozápadnú časť vrchu odvodňuje Lúčkovský potok, východnú časť Slatinský potok, vytvárajúci tiesňavu Belušské vráta. Celý masív spadá do povodia Váhu.
Prístup.
Na vrchol Butkova nevedie značená trasa a prístupný je tak len neznačenými chodníkmi lesom. Turisticky zaujímavým a vyhľadávaným miestom sa stáva nedávno vybudovaná krížová cesta Butkov, prístupná z Ladiec.

</doc>
<doc id="630992" url="https://sk.wikipedia.org/wiki?curid=630992" title="Motorový rušeň 710">
Motorový rušeň 710

Motorový rušeň radu 710 (pôvodne rad T 334.0) je motorový rušeň s hydrodynamickým prenosom výkonu, určený pre ľahký posun a ľahkú traťovú službu v nákladnej doprave. Vyrábala ho pražská firma ČKD (závod Sokolovo, poslednej sérii závod Tatra Smíchov 1966). Výroba potom pokračovala na Slovensku v TS Martin a SMZ Dubnica. Pre ČSD bolo dodaných 92 kusov, ďalších niekoľko sto kusov bolo vyrobených pre vlečkové prevádzky v podnikoch. Bol vyrábaný v rokoch 19611972.
Vývoj.
Zhruba v polovici päťdesiatych rokov došlo v Československu k rozhodnutiu vyskúšať pri motorových rušňoch okrem elektrického prenosu tiež prenos hydrodynamický. Vzhľadom na to že by bol vývoj príslušných komponentov príliš dlhý a zložitý, bola prerokovaná licencia na časti prevodoviek so švédskou firmou Svenska Rotor Maskiner. V spolupráci ČKD-SRM tak vzniklo niekoľko typov prevodoviek pre rôzne výkonnostné kategórie rušňov. Jednou z nich bola prevodovka H 350 Lr, určená pre pripravovaný trojnápravový rušeň pre ľahký posun. Pred sériovou výrobou rady T 334.0 (710) bolo toto konštrukčné riešenie overované na prototype označenom ako T 324.0 a vyrobenom v roku 1959. Jeho skúšky prebehli síce s problémami (najmä závady na motore), ale po úpravách požadovaných objednávateľom ČSD bola zahájená sériová výroba rušňov rady T 334.0. Samotný prototyp T 324.001 zostal osamotený a pre svoju netypickú povahu bol v depe Kolín odstavený už v roku 1974.
Konštrukcia.
Rušeň má kapotové usporiadanie s vežovou kabínou, umiestnenou v strede medzi oboma kapotami. V kabíne sú dve riadiace stanovištia rušňovodiča, každé pre jeden smer jazdy. Vstupné dvere do kabíny sú na oboch bokoch rušňa, umiestnené sú pod úrovňou okien. Pod prednou (dlhšou) kapotou je spaľovací motor, dynamoštartér, prevodovka a dva trojvalcové dvojstupňové kompresory typu W 115/80 (každý z nich nasaje vzduchu za hodinu a stlačí ho na 8 atm). Pod zadnou (kratšou) kapotou je umiestnená palivová nádrž a systém chladenia - teda bloky článkov chladiča a ventilátor chladenia.
Vznetový motor ČKD typu 12 V 170 DR má valce usporiadané do V, vŕtanie valcov 170 mm a zdvih piestov 190/197 mm (ojnice jednej rady sú pričapované k ojniciam druhej rady, preto je zdvih piesta na strane hlavnej a vedľajšej ojnice rozdielny, na kľukovom hriadeli je len šesť ojničných uložení). Atmosférický (neprepĺňaný) motor s priamym vstrekom paliva má zdvihový objem 52,6 l a menovitý výkon 300 kW pri 1 360 ot/min.
Hydrodynamická prevodovka H 350 Lr má dva meniče s automatickým ovládaním/radením; od rušňa T 334.025 bolo možné aj ručné radenie meničov prepínačom na pulte riadiaceho stanovišťa. V mechanickej časti je prevodovka vybavená reverzáciou (zmena smeru jazdy) a redukciou (pracuje v režime posun - max. alebo v traťovom režime - max. . Pri zmene smeru jazdy/reverzácii sa posúva príslušné ozubené koleso na hriadeli a jeho zuby, ktoré prenášajú hnacie sily nie sú v trvalom zábere, ale musia zapadnúť do zubov iného ozubeného kolesa, ktoré sa otáča opačným smerom. Toto riešenie je nevýhodné oproti riešeniu, v ktorom sú ozubené kolesá trvale v zábere a presúvajú sa len tzv. zubové spojky na hriadeli - tie sú odolné proti poškodeniu, ľahko sa spájajú a rozpájajú. Pretože pri posune rušeň veľmi často, opakovane mení smer jazdy, môže dôjsť - a v praxi dochádzalo - k problémom so zaradením smeru jazdy.
Rušeň má masívny rám, v ktorom sú umiestnené tri hnacie nápravy. Prvá náprava je odpružená listovou pružnicou, ďalšie dve sú okrem toho medzi sebou vzájomne prevahadlované. Kľukový hriadeľ motora je spojený s hriadeľom meničov v prevodovke a odtiaľ je potom výkon prenášaný kĺbovými hriadeľmi na trakčné prevodovky na jednotlivých nápravách. Náprava je brzdená jednostranne liatinovými brzdovými klátikmi.
Prevádzka.
V ČSD bola „Rosnička“, ako sa nazývala pre jej svetlozelený náter, nasadená na posun v depách, pri obsluhe vlečiek a na ľahkom staničnom posune. Na traťové služby boli používané najmä na pracovných a služobných vlakoch. Boli rozšírené na celom území Československa. Koncom 80. rokov boli z prevádzky odstavované a postupne rušené. Väčšina strojov rady 710 bola dodaná na vlečkové prevádzky v podnikoch, používali sa však aj na pracovných vlakoch firiem pracujúcich na údržbe tratí alebo ich elektrifikácii. Časť rušňov bola vyvezená do Maďarska a NDR. Niekoľko rušňov bolo v neskorších rokoch predaných do Srbska a jeden do Švédska.
Dnes je už väčšina rušňov zrušená a vyradená, len niekoľko rušňov prežilo na vlečkách priemyselných podnikov alebo na pracovných vlakoch, a ďalšie boli zachované ako historické (pozri zoznam). Hlavný rám a pojazd rušených rušňov bol využívaný pre prestavby na rad 711. Malý počet rušňov stále prežíva u ZSSK, ktorá ich nasadzuje na posuny po depách (napr. Bratislava Hlavná stanica) a prípadne ľahký staničný posun.

</doc>
<doc id="630998" url="https://sk.wikipedia.org/wiki?curid=630998" title="Monster (Skillet)">
Monster (Skillet)

„Monster“ je druhý singel a druhá skladba z albumu "Awake" z roku 2009 americkej kresťansko-rockovej skupiny Skillet. Singel sa stal prelomovým singlom skupiny, keď sa umiestnil na čísle 4 v rebríčku amerického časopisu "Billboard", Mainstream Rock Tracks, a na čísle 1 v rebríčku Bubbling Under Hot 100. Verzia upravená pre rozhlas sa môže nachádzať aj vo verzii deluxe, ktorá neobsahuje vrčiace časti skladby. Je tiež piatym singlom skupiny Skillet, ktorý bol vydaný pre fyzické médiá.
Hodnotenie.
Singel dosiahol číslo 1 v rádiu Christian Rock, číslo 2 v rádiu Christian Hard Rock, číslo 20 v rebríčku časopisu "Billboard", Rock Songs, číslo 7 v Top Heatseekers, číslo 4 v amerických active rockových rebríčkoch a číslo 4 v mainstream rockových rebríčkoch, čo z neho spravilo najúspešnejší singel v histórii skupiny. Je tiež prvým singlom, ktorý sa dostal do rebríčku Alternative Songs, debutoval na čísle 40 a umiestnil sa na čísle 28. Dňa 10. novembra bolo oznámené, že sa skladba dostala do súťaže "Elite 8" v programovom bloku rotácie televíznej stanice MTV. Skladba bola tiež desiatou najhranejšou skladbou Halloweenu roka 2010.
Propagácia.
V prvom týždni apríla 2010 bola skladba „Monster“ vydaná ako sťahovatelný obsah na "Rock Band 2".
Hudobné video.
Hudobné video pre skladbu „Monster“ bolo režírované bratmi Erwinovými a bolo vydané 2. septembra 2009 na Noisecreep. Obsahuje skupinu vystupujúcu v nemocničnej izbe, zatiaľ čo sú vo vedľajšej miestnosti testovaní pod pozorovaním zdravotníckeho tímu hlavný vokálista a basgitarista, John Cooper a gitaristka, Korey Cooperová. Video sa vracia ku Korey a Johnovi, ktorí sa zobúdzajú v rozdielnych častiach nemocnice, zatiaľ čo podstupujú rôzne testy. Nakoniec obaja utečú, zatiaľ čo sú prenasledovaní tímami SWAT. Video končí hlásením muža, že tu bolo "narušenie" a John s Korey vychádzajú z nemocnice do slnečnej žiary. Gitarista Ben Kasica a bubeníčka Jen Ledgerová sa objavili ako doktori na začiatku videa. V jednom zo svojich podcastov vydala skupina Skillet aj zábery zo zákulisia nakrúcania videa. Video bolo obsiahnuté na čísle 1 v relácii Fuse's number one countdown: Viewer's Choice. V apríli 2015 malo video 100 miliónov zhliadnutí na YouTube a od augusta 2017 získalo cez 200 miliónov zhliadnutí.
Ocenenia.
Skladba bola nominovaná v kategórii Krátke video roka na 41. GMA Dove Awards.

</doc>
<doc id="631000" url="https://sk.wikipedia.org/wiki?curid=631000" title="Event Horizon Telescope">
Event Horizon Telescope

Event Horizon Telescope je medzinárodný projekt, v ktorom sa vedci zameriavajú na sledovanie čiernych dier. Konkrétne ide o čiernu dieru v strede Mliečnej dráhy s názvom Sagittarius A* a čiernu dieru v strede galaxie Messier 87. 10. apríla 2019 publikovali výskumníci z tohto projektu prvú vizuálnu snímku čiernej diery, zo stredu galaxie Messier 87. 
Teleskopy.
Projekt Event Horizon Telescope zahŕňa sieť teleskopov:
Atacama Large Millimeter Array
Atacama Pathfinder Experiment
Heinrich Hertz Submillimeter Telescope
IRAM 30m telescope
James Clerk Maxwell Telescope
Large Millimeter Telescope
South Pole Telescope
Submillimeter Array
Spojením existujúcich ďalekohľadov pomocou nových systémov, EHT využíva značné globálne investície na vytvorenie zásadne nového nástroja s uhlovou rozlišovacou schopnosťou, ktorá je najvyššia možná z povrchu Zeme.

</doc>
<doc id="631001" url="https://sk.wikipedia.org/wiki?curid=631001" title="Eduard Adamčík">
Eduard Adamčík

Ing. Eduard Adamčík (* 7. január 1963) je slovenský konzervatívny politik, bývalý poslanec Národnej rady Slovenskej republiky (NR SR), ktorý kandidoval za stranu #SIEŤ, z ktorej 16. augusta 2016 spolu s ďalšími štyrmi poslancami vystúpil a ako bezpartajný politik sa stal členom poslaneckého klubu strany MOST – HÍD.
Život.
Adamčík patril k blízkym spolupracovníkom Radoslava Procházku, ktorého podporoval pri založení občianskeho združenia ALFA Slovensko ako názorovej platformy v rámci Kresťanskodemokratického hnutia, aj počas Procházkovej kampane k voľbe prezidenta SR v roku 2014. Prirodzene sa tak podieľal na zakladaní Procházkovej strany SIEŤ (od 24. septembra 2015 názov #SIEŤ), v ktorej získal funkciu podpredsedu. Strane na kampaň k voľbách do NR SR v roku 2016 poskytol pôžičku vo výške 70 000 eur. V samotných voľbách získal 6 449 platných prednostných hlasov, čím sa umiestnil na 7. výslednom mieste spomedzi kandidátov strany (na kandidátnej listine mal poradové číslo 6, predbehla ho Alena Bašistová, ktorá kandidovala z 9. miesta a získala o 2 144 hlasov viac).
Vnútrostranícka kríza v #SIETi.
Po voľbách došlo v strane #SIEŤ ku kríze, ktorá viedla k faktickému zániku strany. Predseda strany Prochádzka v rozpore so svojimi predvolebnými sľubmi rokoval s predsedom SMERu – sociálnej demokracie Robertom Ficomo vzájomnej spolupráci resp. vytvorení vlády, z čoho napokon vzišla tretia Ficova vláda. Zo #SIETe vzápätí odišli poslanci Miroslav Beblavý, Katarína Macháčková a Simona Petrík. V júni 2016 Procházka odvolal z funkcie podpredsedu strany Andreja Hrnčiara a z funkcie člena predsedníctva Martina Fedora, čo zdôvodnil tým, že Hrnčiar bez poverenia od orgánov strany informoval o dohode s Ficom. Hrnčiara a Fedora v spore s Procházkom podporili poslanci Katarína Cséfalvayová, Igor Janckulík a – napriek tomu, že patril k Procházkovým blízkym spolupracovníkom – aj Adamčík. Táto pätica vytvorila platformu Za zodpovednú politiku a spolu vyslovili nedôveru predsedovi strany Procházkovi, ktorý následne zvolal mimoriadny snem strany na 13. augusta 2016. Adamčík ohlásil kandidatúru na funkciu predsedu strany, ešte pred hlasovaním na schôdzi snemu navrhol, aby delegáti najskôr zrušili Procházkovo rozhodnutie o pozbavení funkcií Hrnčiara a ďalších kritikov, čo však nebolo schválené (57 za, 64 proti, traja sa zdržali) a preto následne spolu s Hrnčiarom, Fedorom, Janckulíkom a Cséfalvayovou schôdzu opustil (za nového predsedu strany bol zvolený Roman Brecely). 16. augusta 2016 sa táto pätica poslancov vzdala členstva v strane #SIEŤ a po rokovaniach s vedením MOSTu – HÍD sa stala členmi poslaneckého klubu tejto strany. Vnútorstranícka kríza sa však nepremietla do vládnej krízy, keďže títo poslanci naďalej pokračovali v podpore vládnej politiky. V NR SR pôsobil ako člen výboru pre nezlučiteľnosť funkcií a člen výboru pre financie a rozpočet.
Kritika a kontroverzie.
Po protestoch Za slušné Slovensko, ktoré boli reakciou vraždu novinára Jána Kuciaka a jeho snúbenice Martiny Kušnírovej, Adamčík šíril hoaxy o tom, že protesty podporuje americký finančník George Soros. Tieto konšpiračné teórie začali šíriť niektoré dezinformačné médiá a následne to prevzal vtedajší predseda vlády Fico s cieľom zdiskreditovať protivládne protesty, pričom tieto vyhlásenia kritizoval aj predseda MOSTu – HÍD Béla Bugár. Adamčík na svojej stránke na sociálnej sieti Facebook už predtým zdieľal krajne konzervatívne príspevky proti interrupciám, zamyslenia rímskokatolíckeho kňaza Mariána Kuffu a príspevky proti manželstvám homosexuálnych párov.

</doc>
<doc id="631002" url="https://sk.wikipedia.org/wiki?curid=631002" title="Jen Ledgerová">
Jen Ledgerová

Jennifer Carole Ledgerová (neprechýlene Jennifer Carole Ledger; * 8. december 1989, Coventry, Anglicko, Spojené kráľovstvo) je anglická bubeníčka a spolu speváčka americkej kresťansko-rockovej a hard rockovej skupiny Skillet. Vo svojich osemnástich rokoch sa stala bubeníčkou skupiny Skillet, keď ich pôvodná bubeníčka Lori Petersová odišla do dôchodku.
Mladosť.
Narodila sa v Coventry v Anglicku a začala hrať na bicie, keď mala 13 rokov. Ledgerová navštevovala Bluecoat school v meste Coventry, kde získala certifikáty GCSE. Hrala na bicie v miestnej skupine a bola finalistkou súťaže "United Kingdom Drummer of the Year" v roku 2006.
Vo svojich šestnástich rokoch sa presťahovala do Spojených štátov, aby mohla študovať hlavne bicie so štipendiom na Living Light School of Worship v meste Kenosha v štáte Wisconsin. Pridala sa ku skupine The Spark; keďže už skupina mala bubeníka, hrala na basgitaru.
Hudobná kariéra.
So skupinou Skillet.
Členovia skupiny Skillet objavili Ledgerovú, keď navštívili bohoslužby v meste, kde vtedy žila. Boli na turné v škole, ktorú navštevovala a požiadali Ledgerovú, aby sa zúčastnila konkurzu na voľné miesto bubeníka skupiny. Je bubeníčkou a vokalistkou skupiny Skillet od svojich osemnástich rokov, začínajúc na turné „Comatose Tour“.
So skupinou Ledger.
Ledgerová uviedla, že ona a jej spolučlenka Korey Cooperová začali písať hudbu pre jej popom-ovplyvnený sólovo-projektový album asi v roku 2012.
V marci 2018 bolo oznámené jej debutové EP s názvom "Ledger", ktoré bolo vydané 13. apríla. Uzavrela dohodu s vydavateľstvami Atlantic Records a Hear it Loud, odtlačkom spusteným Johnom a Korey Cooperovými zo skupiny Skillet a manažérom Zacharym Kelmom. Album "Ledger" bol produkovaný Korey Cooperovou v spolupráci s textárom a producentom Sethom Moseleym. Skupina Ledger bola vymenovaná ako otvárací akt pre turné skupiny Skillet s názvom Unleashed. Dňa 6. apríla vydala na YouTube oficiálne audio skladby „Not Dead Yet“.
Dňa 8. októbra 2018, bolo oznámené, že skupina Ledger bude vystupovať na Winter Jam Tour Spectacular v roku 2019, spolu so skupinami Newsboys, Danny Gokey, Mandisa a Rend Collective.
Dňa 15. februára 2019 vydala Ledgerová svoj mimoalbumový singel, „Completely“, ktorý nasledovalo hudobné video vydané 27. marca.

</doc>
<doc id="631003" url="https://sk.wikipedia.org/wiki?curid=631003" title="Jen Ledger">
Jen Ledger



</doc>
<doc id="631012" url="https://sk.wikipedia.org/wiki?curid=631012" title="Josef Škvařil">
Josef Škvařil

Josef Skvařil (* 22. január 1937, Dobové, dnes Ukrajina) je slovenský hudobník, aranžér, hráč na bicie a perkusie hudobný producent, a hudobný manažér. Jeho manželka bola speváčka Jana Kocianová.
Zo života.
Škvaril sa narodil v roku 1937 v mestečku Dubové vo vtedajšej československej Podkarpatskej Rusi. Zmaturoval v Hodoníne, následne študoval na konzervatóriu v Brne a v Bratislave. Ako hráč na bicie bol aktívny v rôznych orchestroch v Brne, neskôr sa stal významnou osobnosťou bratislavských džezových zoskupení, napríklad skupiny Academia Club alebo skupiny Laca Decziho.
V roku 1959 hral v kapele "East Coast Studio", ktorú viedol Laco Déczi. Na konci osemdesiatych a začiatkom osemdesiatych rokov pôsobil v skupine Burčiak. V posledných rokoch Hráva so skupinou "Milá spoločnosť".

</doc>
<doc id="631015" url="https://sk.wikipedia.org/wiki?curid=631015" title="Vitamin R (Leading Us Along)">
Vitamin R (Leading Us Along)

„Vitamin R (Leading Us Along)“ je singel z albumu "This Type of Thinking (Could Do Us In)" americkej alternatívno-metalovej skupiny Chevelle. Bol to ich druhý hit číslo 1 v rebríčku časopisu "Billboard", Hot Mainstream Rock Tracks, a dosiahol číslo 3 v rebríčku Hot Modern Rock Tracks. V rozhovoroch bolo uvedené, že "Vitamin R" (slov. "Vitamín R") je Ritalín. Skladba bola napísaná o priateľovi bratov Loefflerových, ktorý bol nesprávne diagnostikovaný na ADHD a vyvinula sa u neho závislosť na Ritalíne.
Hudobné video skladby sa otáča okolo snímok, ktoré sa nachádzajú v položkách boxu. Snímky sa stávajú reálnymi, krajiny v životnej veľkosti, kde je videný spevák Pete Loeffler ako je cez ne unášaný.

</doc>
<doc id="631016" url="https://sk.wikipedia.org/wiki?curid=631016" title="Vitamín R">
Vitamín R

Vitamín R môže byť:

</doc>
<doc id="631017" url="https://sk.wikipedia.org/wiki?curid=631017" title="Vitamin R">
Vitamin R

Vitamin R môže byť:

</doc>
<doc id="631018" url="https://sk.wikipedia.org/wiki?curid=631018" title="Peter Antal">
Peter Antal

Mgr. Peter Antal (* 11. júl 1972, Žiar nad Hronom) je slovenský právnik, politik, bývalý podnikateľ a manažér. Od roku 2014 pôsobí ako primátor mesta Žiar nad Hronom, od roku 2022 zároveň pôsobí ako poslanec Zastupiteľstva Banskobystrického samosprávneho kraja a od 8. septembra 2016 do roku 2020 pôsobil ako poslanec Národnej rady Slovenskej republiky (NR SR) za stranu MOST – HÍD, pričom v NR SR o. i. zastával funkciu predsedu výboru pre pôdohospodárstvo a životné prostredie.
Život.
V rokoch 19861990 absolvoval štúdium v odbore Požiarna ochrana na Strednej priemyselnej škole stavebnej v Žiline a v rokoch 19901996 vyštudoval právo na Právnickej fakulte Univerzity Komenského v Bratislave. V rokoch 19961998 vykonával koncipientskú prax v advokátskej kancelárii JUDr. Richarda Schina v Bratislave, následne v rokoch 19982003 pôsobil v spoločnosti Poľnonákup SLATINA a.s., najskôr ako právnik a organizačno-právny zástupca riaditeľa (19982001), následne ako riaditeľ (20012003) a od 10. marca 2000 do 20. mája 2004 ako podpredseda predstavenstva.
V rokoch 20012010 sa venoval podnikateľskej činnosti. Od 5. mája 2003 do 31. decembra 2009 podnikal v rámci živnostenského oprávnenia v oblasti organizačného, ekonomického a podnikateľského poradenstva. Taktiež bol spoločníkom a konateľom viacerých spoločností – AGROPRODUKT Veľké Úľany spol. s r.o. (konateľ 20. decembra 20016. júla 2004), A - P Partners, spol. s r.o. (konateľ a spoločník 8. júna 20048. novembra 2005), D.J.D., spol. s r.o. (spoločník 3. augusta 200417. septembra 2009, konateľ 16. júla 200426. augusta 2009), EXPO koliba s.r.o. (spoločník 8. apríla8. októbra 2010, konateľ 8. apríla9. septembra 2010), JADRANY s.r.o. (konateľ 18. januára 200712. január 2009, spoločník 6. júna 200813. februára 2009) a P-A Consulting s.r.o. (spoločník 5. mája 20096. októbra 2010, konateľ 5. máj 20099. septembra 2010).
Od 10. septembra 2010 do 31. marca 2011 ekonomicko-obchodným riaditeľom a prvým zástupcom generálneho riaditeľa spoločnosti VODOHOSPODÁRSKA VÝSTAVBA, ŠTÁTNY PODNIK, spadajúceho pod Ministerstvo životného prostredia SR. Ako komunálny politik sa dostal do vedenia spoločností s majetkovou účasťou mesta Žiar nad Hronom, a to TECHNICKÝCH SLUŽIEB Žiar nad Hronom, spol. s r.o. (konateľ 9. mája 20113. februára 2015), Technických služieb - Žiar nad Hronom, a.s. (prvý predseda predstavenstva 12. mája 201119. októbra 2013) a Stredoslovenskej vodárenskej spoločnosti, a.s. (člen predstavenstva 24. marca 201526. marca 2018).
Vo voľbách do orgánov samosprávy obcí v roku 2014 získal 4 253 platných hlasov ako nezávislý kandidát (NEKA) na primátora mesta Žiara nad Hronom, a zvíťazil pred kandidátom SIETe Miroslavom Grznárom (411 hlasov) a Ľudovej strany Naše Slovensko Radovanom Jakúbekom (199 hlasov). Funkciu primátora obhájil v komunálnych voľbách v roku 2018, kedy kandidoval už s podporou MOSTu – HÍD, SMERu – sociálnej demokracie a Slovenskej národnej strany a získal 3 456 platných hlasov (76,98 %), teda o 2 423 hlasov viac, než získala jeho protikandidátka Mariana Páleníková (NEKA).
Vo voľbách do NR SR v roku 2016 získal 2 825 preferenčných hlasov, čím sa umiestnil na 17. mieste spomedzi kandidátov strany (na kandidátnej listine mal poradové číslo 16).
V NR SR pôsobil ako predseda Výboru pre pôdohospodárstvo a životné prostredie, člen Osobitného kontrolného výboru na kontrolu činnosti Národného bezpečnostného úradu a náhradník stálej delegácie v Parlamentnom zhromaždení Organizácie pre bezpečnosť a spoluprácu v Európe.
Vo voľbách do NR SR v roku 2023 kandidoval za stranu Sme Rodina, získal 508 preferenčných hlasov. Do NR SR sa však nedostal keďže strana nedosiahla potrebné kvórum na vstup do NR SR (kandidoval s poradovým číslom 22).

</doc>
<doc id="631021" url="https://sk.wikipedia.org/wiki?curid=631021" title="Dióres (maliar)">
Dióres (maliar)

Dióres alebo Diórés ( – "Dióres", iný prepis: "Diórés") bol grécky maliar v 5. storočí pred Kr. 
Maliar Dióres bol činný zrejme v 5. stor. pred Kr. Správu o tomto antickom maliarovi nám zanechal len rímsky vzdelanec Varro, ktorý uvádza, že spolu s Mikónom a Arimmom patril do staršej generácie maliarov ako Apelles a Prótogenes.
Uvedená forma jeho mena nie je celkom istá. Mohol sa volať tiež "Dióros" alebo "Dionysios". V druhom prípade tu možno ide o maliara Dionysia z Kolofónu, ktorý tiež tvoril v 5. stor. pred Kr.

</doc>
<doc id="631022" url="https://sk.wikipedia.org/wiki?curid=631022" title="The Sound of Silence">
The Sound of Silence



</doc>
<doc id="631023" url="https://sk.wikipedia.org/wiki?curid=631023" title="Brančské bradlá">
Brančské bradlá

Brančské bradlá sú geomorfologická časť Myjavskej pahorkatiny. Zaberajú plošne neveľké územie na severo-západnom okraji krajinného celku, západne od Myjavy a najvyšší vrch Branč dosahuje 
Polohopis.
Územie zaberá severozápadný okraj Myjavskej pahorkatiny a je jej jedinou samostatnou časťou. Pahorkatina obklopuje Brančské bradlá zo severovýchodu, východu, juhu i západu a len severozápadný okraj lemuje údolie Myjavy. To vytvára prírodnú hranicu Žalostinskej vrchoviny, geomorfologického podcelku Bielych Karpát. 
Brančské bradlá patria do povodia Myjavy, ktoré je súčasťou povodia Moravy. Rieka lemuje severný okraj územia a odvádzajú do nej nadbytočnú vodu všetky potoky tejto oblasti Myjavskej pahorkatiny. 
Ochrana územia.
Táto časť Myjavskej pahorkatiny leží na vonkajšom, južnom okraji Chránenej krajinnej oblasti Biele Karpaty. Na okraji územia leží jediná osobitne chránená lokalita, prírodná pamiatka Rieka Myjava.
Turizmus.
Myjavská pahorkatina je z turistického hľadiska v tieni susedných Bielych Karpát s dominantnou Veľkou Javorinou (). Masív Brančských bradiel, vystupujúci z inak pomerne plochého územia pahorkatiny, poskytuje menej náročné výstupy s výhľadmi do okolia. Medzi najatraktívnejšie lokality patrí hradný vrch Branč, s výškou najvyšší bod časti. 

</doc>
<doc id="631025" url="https://sk.wikipedia.org/wiki?curid=631025" title="Autopilot Off">
Autopilot Off

Autopilot Off je americká punk rocková hudobná skupina, ktorá vznikla v Orange County v štáte New York v roku 1996. Vo štvorčlennej zostave sú Chris Hughes (gitara), Chris Johnson (spev, gitara), Phil Robinson (bicie) a Rob Kucharek (basgitara). V minulosti bola známa pod názvom Cooter. Skupina dodnes vydala dve štúdiové albumy a štyri EP. Medzi rokmi 2005 až 2010 bola skupina nečinná.
História.
Skupina Cooter (1996-2002).
Dnešná skupina Autopilot Off bola založená v roku 1996 v Orange County v štáte New York pod názvom Cooter. V deväťdesiatych rokoch si postupne získavala popularitu vystupovaním na koncertoch slávnejších skupín ako sú MxPx, Goldfinger, Sum 41, Yellowcard alebo H2O. V roku 1999 vydali svoj prvý štúdiový album s názvom "Looking Up" pod vydavateľstvom Fastmusic. V roku 2000 sa dostali do sporu so skupinou The Cooters zo štátu Mississippi, pretože tá vlastní ochrannú známku na tento názov. Spor sa dostal až k súdu, ktorý dal za pravdu skupine z Mississippi a nariadil Newyorskej skupine zmenu mena. Skupina si zvolila nové meno Autopilot Off. Vydavateľstvo Fastmusic sa s Mississippskou skupinou súdilo ďalej až k federálnemu súdu, kde samozrejme prehralo.
"Make a Sound" a obdobie nečinnosti (2002-2010).
Skupina Autopilot Off po prehranom procese podpísala zmluvu s vydavateľstvom Island Records. S ním znovu vydali svoj prvý štúdiový album pod svojim novým menom. Taktiež vydali eponymné EP v roku 2002.
V roku 2004 vydala skupina svoj druhý štúdiový album s názvom "Make a Sound". Ten sa umiestnil na 119. priečke rebríčku Billboard 200. Z albumu pochádza singel „What I Want“, na ktorom spolupracoval Tim Armstrong zo skupiny Rancid. Ďalšia skladba s názvom „Clockwork“ sa objavila v soundtracku k videohrám NHL 2004 a SSX3.
Dňa 26. augusta 2005 skupina na svojich stránkach oznámila pozastavenie činnosti na dobu neurčitú.
Obnovenie činnosti (2011-súčasnosť).
V máji 2011 sa na facebooku objavila stránka stránka, na ktorej skupina zverejnila svoju fotku so slovami „TwoTousandEleven (2011)“. Vznikli tak špekulácie, že sa skupina vracia. Tie boli potvrdené v júni 2011, keď skupina oznámila prácu na novom hudobnom materiále.

</doc>
<doc id="631026" url="https://sk.wikipedia.org/wiki?curid=631026" title="Cooter">
Cooter



</doc>
<doc id="631027" url="https://sk.wikipedia.org/wiki?curid=631027" title="Ladislav Andreánsky">
Ladislav Andreánsky

MUDr. Ladislav Andreánsky (* 31. október 1963) je slovenský lekár (gynekológ a pôrodník) a politik strany SMER – sociálna demokracia (SMER-SD), od roku 2012 do roku 2020 poslanec Národnej rady Slovenskej republiky (NR SR) a bývalý poslanec zastupiteľstva Žilinského samosprávneho kraja (20132017). Pôsobí ako predseda okresnej organizácie SMERu-SD v okrese Liptovský Mikuláš.
Za poslanca NR SR bol zvolený vo voľbách do NR SR v roku 2012, kedy kandidoval za stranu SMER-SD. Vo voľbách do orgánov samosprávnych krajov v roku 2013 bol zvolený za poslanca zastupiteľstva Žilinského samosprávneho kraja za volebný obvod č. 5 (územie okresu Liptovský Mikuláš), so ziskom 3 320 platných hlasov. V parlamentných voľbách v roku 2016 získal 662 platných prednostných hlasov, čím sa umiestnil na 69. výslednom mieste spomedzi kandidátov strany SMER-SD, pričom kandidoval s poradovým číslom 69. Mandát poslanca získal ako náhradník za neuplatňovaný mandát člena vlády. V NR SR pôsobil ako člen ústavnoprávneho výboru a výboru pre európske záležitosti.

</doc>
<doc id="631030" url="https://sk.wikipedia.org/wiki?curid=631030" title="Levočská kotlina">
Levočská kotlina

Levočská kotlina je geomorfologickou časťou Medvedích chrbtov. Leží v ich strednej časti, v okolí mesta Levoča v levočskom okrese.
Polohopis.
Nachádza sa v centrálnej časti Spiša, v severnej polovici strednej časti Hornádskej kotliny. Je jedinou časťou Medvedích chrbtov a jej veľkú časť zaberá mesto Levoča. Poloha kotliny spôsobuje, že ju obklopuje len vlastný podcelok. Zo severu južným smerom tečú vodné toky, ktoré ústia do Levočského potoka, prítoku rieky Hornád.
Kotlina leží v zovretí vrchov a najmä severne ležiace Levočské vrchy umožňujú zaujímavé a ďaleké výhľady. Výnimočný je pohľad z Mariánskej hory priamo nad mestom, ktoré je vďaka bazilike významným pútnickým miestom. Na severozápade leží Ostrá hora () a Brezová (), na západe Končistá (), Výhľadná () a Lúč (), na juhu Kačelák () a na východe Jazerec ().
Doprava.
Územím vedie zo západu (od Popradu) na východ (do Prešova) Európska cesta 50 v koridore diaľnice D1, priamo Levočou prechádza cesta I/18, na ktorú nadväzujú miestne komunikácie. Z juhu je mesto napojené privádzačom na D1, cestou II/533 s mestom Spišská Nová Ves, a rovnakým smerom vedie i železničná trať Spišská Nová Ves – Levoča.
Turizmus.
Územie s mestom Levoča v centrálnej časti patrí vďaka stredovekým stavebným pamiatkam, zapísaným na zozname svetového kultúrneho dedičstva UNESCO, k najnavštevovanejším regiónom Slovenska. Významným cieľom veriacich je Mariánska hora s bazilikou, ktorá je súčasťou Slovenskej mariánskej cesty.

</doc>
<doc id="631037" url="https://sk.wikipedia.org/wiki?curid=631037" title="Motorový rušeň 714">
Motorový rušeň 714

Motorový rušeň radu 714 je štvornápravový motorový rušeň Českých dráh, ktorý vznikol prestavbou starších rušňov radu 735. 
Popis.
Modernizácia prototypových rušňov 714.001 a 714.002 prebehla v rokoch 1992 a 1993 s využitím pôvodných kabín a kapotáže. U sériovej modernizácie (tj. od rušňa 714.003) už boli používané nové kabíny (zhodné s priemyselnými rušňami radu 709.5) a kapoty.
Popri dvoch prototypových kusov 714.001 a 714.002 bolo vyrobených 58 sériových rušňov, z toho 27 vo verzii s hmotnosťou 64 ton (714.003 až 714.029) a 31 v ľahšej verzii s hmotnosťou 60 ton (714.201 až 714.231).
Z pôvodného rušňa radu 735.0 je použitý pojazd (podvozky vrátane jednosmerných sériových trakčných elektromotorov) a hlavný rám rušňovej skrine. Ostatné je zmenené, prepracované. Pozitívnou zmenou je dobrý výhľad z novo usporiadanej kabíny rušňovodiča (presklená plocha, dôležitá pri posune).
Zásadnou zmenou je nahradenie pôvodného spaľovacieho motora a trakčného dynama za dva motorgenerátory s alternátormi.
Komôrkový dvanásťvalec Pielstick 12 PA 4 – 185 nahradili dva šesťvalce s priamym vstrekovaním paliva typu LIAZ M2 (6Z 135 T), od rušňa 714.005 potom motory LIAZ M1.2 C. Každý spaľovací motor je spojený s trakčným alternátorom. Elektrický prenos výkonu je striedavo-jednosmerný: alternátor - polovodičový usmerňovač - jednosmerné sériové trakčné elektromotory. Motor Liaz má výkon 300 kW pri 1 800 ot/min., alternátor je cudzobudený s vlastnou ventiláciou a výkonom 260 kW. Riadenie trakčných motorov je ovládané v dvoch stupňoch (zoslabenie magnetického poľa na 31 a 24%). Trakčné motory sú štvorpólové, sériovo budené jednosmerné stroje s pomocnými pólmi (k potlačeniu reakcie kotvy) a s cudzou ventiláciou. Reverzácia je zaistená prepínačom smeru (ten obracia tok prúdu v statore). Dva trakčné motory sú trvalo spojené v sérii (dve dvojice, každá na jednom podvozku). Chladiaci ventilátor (samostatný pre každý podvozok) je poháňaný elektromotorom. Trakčný motor je v podvozku uložený odpruženým závesom a dvoma klznými tlapovými ložiskami na náprave. Rušeň je vybavený elektrodynamickou brzdou, ktorú možno využívať takmer do zastavenia. Pri jej využití sa energia prenáša na odporníky, chladené ventilátorom.
Motorový rušeň radu 714 slúži najmä pri posune a v ľahkej traťovej službe. Na trati sú nasadzované najmä v ľahkej osobnej doprave a ich doménou sú neelektrifikované hlavné aj vedľajšie trate. Vozia vlaky zostavené zvyčajne z prípojných vozňov radu Btax (súprava máva 2-3 vozne radu 011, vozeň má 62 miest na sedenie, dvere pre nástup a výstup obsluhuje diaľkovo rušňovodič).
V prevádzke sa stroje radu 714 nazývajú aj "Veselá krava" (farebná kombinácia továrenského náteru na čelách rušňov pripomína tohto prežúvavca-maskota značky tavených syrov), "Vírnik" alebo "Vrtuľník" (blokové usporiadanie vrtule ventilátora a chladiča naftového motora pripomína postavenie vrtule u motorového rogala - vírnika) alebo "LEGO" (farebné a tvarové usporiadanie karosérie sa podobá detskej stavebnici Lego).
Medzi obsluhujúcim personálom tieto rušne nepatria k zvlášť obľúbeným. Inštalovaný výkon je pomerne nízky, na vlaku je nutné ho plne využívať, a tak v prípade potreby chýba rezerva výkonu (jazda a rozjazd v stúpaní trati, skrátenie jazdnej doby pri meškaní vlaku a pod.). Z rovnakého dôvodu sú možnosti ich využitia pre nákladnú dopravu veľmi obmedzené.
Vhodným uplatnením s hospodárnou prevádzkou pre tieto stroje je ľahký až stredne ťažký posun.
Poznámka.
 — len stroje s inventárnymi číslami 001 a 002

</doc>
<doc id="631038" url="https://sk.wikipedia.org/wiki?curid=631038" title="Make a Sound">
Make a Sound

Make a Sound je debutový album americkej rockovej skupiny Autopilot Off. V apríli a máji podporovala skupina Autopilot Off skupinu Rufio na ich titulnom turné v USA. Album "Make a Sound" bol vydaný 13. apríla cez Island Records a produkovaný neskôr producentom a manažérom skupiny Sum 41 Greigom Norim.
Iné verzie.
Japonská verzia albumu "Make a Sound" obsahuje bonusovú skladbu s názvom „Raise Your Rifles“. Existuje aj limitovaná edícia albumu, ktorá, rovnako ako aj japonská bonusová skladba, obsahuje dve ďalšie exkluzívne skladby.
Použitie v médiách.
Skladba „Make a Sound“ sa objavila v soundtracku pre hru ', skladba „Chromatic Fades“ v hre "NASCAR Thunder 2004", skladba „Clockwork“ v hrách "NHL 2004" (hoci je chybne uvádzaná ako „Clockworks“) a "SSX 3", a skladba „What I Want“ v hrách ' a "Cars".

</doc>
<doc id="631039" url="https://sk.wikipedia.org/wiki?curid=631039" title="Autopilot Off (EP)">
Autopilot Off (EP)

Autopilot Off je prvé hlavné vydavateľstvom vydané EP americkou punkovou skupinou Autopilot Off. Je to prvé vydanie skupiny pod vydavateľstvom Island Records a bolo produkované neskorším manažérom a producentom skupiny Sum 41 Greigom Norim. Bol to prvý album skupiny na uvedenie ich symbolu - na polovicu rozdelený visiaci zámok - na obrázku albumového obalu, ktorý bol obsiahnutý na všetkých ich budúcich obrázkoch albumových obalov.

</doc>
<doc id="631046" url="https://sk.wikipedia.org/wiki?curid=631046" title="Taksim tepe">
Taksim tepe

Taksim tepe () je jeden zo šiestich súčasných pahorkov v meste Plovdiv v Plovdivskej oblasti v južnom Bulharsku. Spolu s pahorkami Džambaz tepe () a Nebet tepe () tvoria tzv. Trojpahorčie () na ktorom sa nachádza najstaršia časť mesta, na území ktorej bola vyhlásená architektonická rezervácia Starý Plovdiv.
Názvy.
Výraz taksim je arabského pôvodu a v turečtine znamená „rozdelovateľ“. Pahorok by sme teda mohli v doslovnom preklade pomenovať výrazom "Pahorok rozdelenia", či "Rozdeľovací pahorok". Meno pochádza od toho, že v antických časoch privádzal na vrcholok pahorku vodu rímsky akvadukt z blízkej dediny Markovo a na vrchole bol vybudovaný rozdeľovací mechanizmus, ktorý potom odvádzal vodu do jednotlivých častí mesta.
V historických prameňoch sa objavujú aj názvy Saraj tepe (), odvodený od veľkého množstva hodnotných stavieb na území pahorku, alebo Evmolpiev (), ktorý pochádza od najstaršieho názvu Plovdivu, ktorý bol Evmolpija (). Mesto sa tak volalo podľa tráckeho vládcu Evmolpa, ktorého sídlo sa na pahorku nachádzalo.
V období bulharského národného obrodenia sa pahorku hovorilo aj Kesjakovo tepe () po národnom buditeľovi, ktorého meno bolo Todor Kesjakov a jeho dom stál na vrchole pahorku.
Charakteristika.
Taksim tepe sa nachádza v centrálnej najstaršej časti mesta Plovdiv v tesnej blízkosti pahorkov Džambaz tepe a Nebet tepe s ktorými tvorí tzv. Trojpahorčie v jeho juhozápadnej časti. 
Pahorok je ohraničený na východe metropolitným chrámom svätej Maríny, ulicou Cára Ivajla a ulicou Todora Samodumova, pri Žltej škole a katedrále Zosnutia Bohorodičky. Zo západu je pahorok ohraničený ulicou Otec Pajsij, potom západný okraj vedie ulicou Konstantin Ireček a ulicou Săborna.
Pamiatky.
Na území pahorku sa nachádza veľké množstvo významných plovdivských pamiatok. Patria medzi ne napríklad:
Na úpätí pahorku sa ďalej nachádzajú napríklad:

</doc>
<doc id="631048" url="https://sk.wikipedia.org/wiki?curid=631048" title="Džambaz tepe">
Džambaz tepe

Džambaz tepe () je jeden zo šiestich súčasných pahorkov v meste Plovdiv v Plovdivskej oblasti v južnom Bulharsku. Spolu s pahorkami Taksim tepe () a Nebet tepe () tvoria tzv. „Trojpahorčie“ () na ktorom sa nachádza najstaršia časť mesta, na území ktorej bola vyhlásená architektonická rezervácia Starý Plovdiv.
Názvy.
Názov pahorku Džambaz tepe v preklade z turečtiny znamená "Pahorok povrazolezcov" () a to z dôvodu, že na jeho strmých juhovýchodných stenách predvádzalo svoje umenie množstvo povrazolezcov a iných akrobatov.
Charakteristika.
Džambaz tepe sa nachádza v centrálnej najstaršej časti mesta Plovdiv v tesnej blízkosti pahorkov Taksim tepe a Nebet tepe s ktorými tvorí tzv. „Trojpahorčie“ v jeho juhovýchodnej časti.
Pamiatky.
Na území pahorku sa nachádza veľké množstvo významných plovdivských pamiatok. Patria medzi ne napríklad:
Na úpätí pahorku sa nachádza Katedrála svätého Ľudovíta.

</doc>
<doc id="631051" url="https://sk.wikipedia.org/wiki?curid=631051" title="Kluknavská kotlina">
Kluknavská kotlina

Kluknavská kotlina je geomorfologickou časťou Hornádskeho podolia. Leží v jeho východnej časti, v údolí Hornádu v gelnickom okrese.
Polohopis.
Kotlina sa nachádza vo východnom výbežku Hornádskej kotliny a jej podcelku, Hornádskeho podolia. Je zovretá okolitými horstvami a leží na oboch brehoch rieky Hornád, v okolí obcí Kluknava, Richnava a Hrišovce. Na západnom okraji v údolí Hornádu nadväzuje zvyšná časť Hornádskeho podolia, južný okraj vymedzujú Hnilecké vrchy (podcelok Volovských vrchov) a východným smerom vystupuje Roháčka (podcelok Čiernej hory). Severne leží pohorie Branisko a jeho podcelok Sľubica. 
Zo západu na juhovýchod preteká rieka Hornád, ktorá tu priberá viaceré menšie vodné toky, napr. Zlatník, Dolinský či Záhorský potok. Jej údolím vedie cesta II/547, spájajúca Krompachy a Margecany, s pokračovaním do Košíc. Rovnako údolím rieky vedie významná železničná trať Žilina – Košice.
Turizmus.
Územie Kluknavskej kotliny slúži najmä ako východisko do okolitých pohorí. Najvyšším vrchom je východne ležiaca vysoká Roháčka, na ktorú vedie i značený chodník z Kluknavy. Cyklotrasy na území kotliny a v jej okolí využívajú priaznivci cyklistiky.

</doc>
<doc id="631055" url="https://sk.wikipedia.org/wiki?curid=631055" title="Paravany">
Paravany

„Paravany“ je singel českej popovej hudobnej skupiny Slza. Hudbu vytvoril Petr Lexa, Lukáš Bundil and Oliver Som, text napísal Xindl X s Petrom Lexom a pieseň naspieval Petr Lexa. Pieseň bola vydaná 11. 4. 2019 na YouTube.
Videoklip.
Videoklip režíroval Jakub Mahdal zo spoločnosti Jakoby Film.

</doc>
<doc id="631056" url="https://sk.wikipedia.org/wiki?curid=631056" title="This Fire">
This Fire

„This Fire“ je piaty singel škótskej indie-rockovej skupiny Franz Ferdinand z ich eponymného albumu. Nebol tak úspešný ako predchádzajúce single, ale na druhú stranu se veľmi často hral v rozhlasových staniciach.
Bol vydaný ako „online singel“, t.j. že sa dal stiahnuť zo stránok skupiny, kde je dodnes k dispozícii. V americkom rebríčku United States Billboard Modern Rock Tracks sa umiestil na 17. mieste, v britskom Download Chart bodoval s 8. miestom. Austrálska stanica Triple J ho zaradila na 29. miesto najobľúbenejších skladieb roka 2004.
Skladba „This Fire“ vyšla na soundtracku k počítačovej hre "", kanadský hokejový tím Calgary Flames si ju privlastnil ako neoficiálnu hymnu - znela pri každom domácom zápase.
Americký raper Lil Wayne ju neskôr nasamploval do svojej skladby „Burn This City“.
Obal singlu vychádza z diela výtvarníka El Lisickija „Rozbitie bielej červeným klinom“.
 "This fire is out of control"
 "I'm going to burn this city"
 "Burn this city"
 "This fire is out of control"
 "I'm going to burn it, I'll burn it"
 "I, I, I'll burn it down"

</doc>
<doc id="631059" url="https://sk.wikipedia.org/wiki?curid=631059" title="Tadeáš Mikuláš Král">
Tadeáš Mikuláš Král

PhDr. ThLic. Tadeáš Mikuláš Král, OFM (vlastným menom Mikuláš Král; * 6. december 1946, Hrboltová, dnes časť Ružomberka) je slovenský rímskokatolícky kňaz, autor publikácie "Novakov demokratický kapitalizmus s ľudskou tvárou".
Štúdium a zamestnanie.
Mikuláš Král po skončení základnej školy pre kádrové neodporúčanie riaditeľom základnej školy musel odísť z SVŠ v Čadci. Zamestnal sa ako brigádnik v OSP v Ružomberku a od roku 1962 nastúpil na Stredné odborné učilište Československých státních dráh Dielňa SNP vo Vrútkach. Po záverečnej skúške pokračoval ako pracujúci na SVŠP v Martine kde zmaturoval v roku 1969. Hneď v tom istom roku sa prihlásil na štúdium na Rímskokatolíckej cyrilometodskej bohosloveckej fakulte Univerzity Komenského (RKCMBF UK) v Bratislave.
Kňazské povolanie a akademická činnosť.
Po skončení teologických štúdií bol v roku 1974 vysvätený za kňaza. Na svoje prvé pôsobisko kaplána v Spišskej diecéze nastúpil v Kežmarku (1974 — 1976), neskôr pokračoval v Poprade (1976 — 1978), kde po varovaní stratou štátneho súhlasu pre vykonávanie kňazskej činnosti odchádza za správcu farnosti do Mníška nad Popradom (1978). Po 20 mesiacoch bol preložený do Dovalova a excurrendo Malužiná (1979 — 1986). Nakoniec bol ešte správcom farnosti Chrasť nad Hornádom (1986 — 1990).
V roku 1986 tajne vstúpil do rehole františkánov — Rádu menších bratov a po roku 1990, ako tajomník provinciála odišiel za správcu farnosti Trnava — Tulipán (1990 — 1997) v Trnavskej arcidiecéze), kde v tom istom roku na sviatok sv. Františka zložil slávnostné služby a prijal rehoľné meno Tadeáš.
Keď sa v roku 1997 františkáni zriekli farnosti Trnava — Tulipán, prišiel do Prešova ako vikár domu, a zároveň pokračoval v štúdiu na RKCMBF UK v Bratislave, ktoré ukončil 17. marca 2004 licenčnou prácou "Postavenie Cirkvi v Spišskej diecéze v rokoch 1945 až 1960".
Nakoniec, od roku 2004 pôsobí ako pastoračný kňaz v kláštore františkánov v Nových Zámkoch s určením pre pastoráciu v nemocnici.
Odtiaľ, už ako dôchodca, odišiel do charitného Domu Charitas sv. Jána Bosca v Spišskej Kapitule, kde sa prihlásil na rigoróznu skúšku v študijnom programe Sociálna filozofia. Po úspešnej obhajobe rigoróznej práce "Koncepcia demokratického kapitalizmu Michaela Novaka" mu 5. októbra 2018 na Katolíckej univerzite v Ružomberku bol udelený titul doktor filozofie — PhDr.
Spoločenské dielo.
Okrem kňazského a akademického pôsobenia sa Tadeáš Mikuláš Král, OFM zaslúžil o osadenie viacerých sôch alebo reliéfov patrónky slovenských železničiarov sv. Kataríny Alexandrijskej na železničných staniciach po Slovensku, a to napr. v Nových Zámkoch či Poprade. Zároveň, duchovne doprevádza na národných púťach slovenských železničiarov, ako aj na ich púťach na Jasnú Horu v poľskom meste Čenstochová, kde táto pútnická tradícia železničiarov vznikla. Od roku 2015 duchovne vypomáha v kňazskom Dome Charitas sv. Jána Bosca v Spišskej Kapitule.
V spolupráci s Konfederáciou politických väzňov Slovenska posvätil viacero tabúľ pripomínajúcich obete komunistického režimu akou bol napr. Fidél Ambróz Jurčovič, OFM.

</doc>
<doc id="631062" url="https://sk.wikipedia.org/wiki?curid=631062" title="Novoveská kotlina">
Novoveská kotlina

Novoveská kotlina je geomorfologickou časťou Hornádskeho podolia. Leží v jeho strednej časti, v údolí Hornádu v okolí mesta Spišská Nová Ves v rovnomennom okrese.
Polohopis.
Kotlina sa nachádza v strednej časti Hornádskej kotliny, v centrálnej časti podcelku Hornádske podolie. Takmer celú jej rozlohu zaberá obec Smižany a mesto Spišská Nová Ves, situované na oboch brehoch rieky Hornád. Východný, južný aj západný okraj plynulo prechádza do vlastného Hornádskeho podolia, severne susedí podcelok Medvedie chrbty. 
Zo západu na východ preteká rieka Hornád, ktorá tu priberá viaceré menšie vodné toky, medzi nimi Holubnica, Brusník či Hlinica.
Doprava.
Spišská Nová Ves je dôležitým regionálnym centrom a dopravnou križovatkou. Mestom síce nevedú diaľnice ani cesty I. triedy, no križuje sa tu významná cesta II/536 (Spišský Štvrtok – Spišské Vlachy), skracujúca cestu do Košíc, s cestou II/533 z Levoče do Rožňavy. Obomi sídlami vedie rovinatým územím kotliny aj významná železničná trať Žilina – Košice, na ktorú sa v Spišskej Novej Vsi pripája lokálna trať do Levoče.
Turizmus.
Táto časť Hornádskej kotliny patrí medzi turisticky atraktívne najmä vďaka susednému Národnému parku Slovenský raj. Jeho ochranné pásmo zasahuje do juhozápadnej časti Novoveskej kotliny. Spišská Nová Ves i Smižany tak tvoria zázemie pre návštevníkov zaujímavých lokalít vo východnej časti Slovenského raja. Na severnom okraji kotliny ležia osobitne chránená prírodná rezervácia Čintky a Modrý vrch. Historické pamiatky ponúka tiež centrum mesta Spišská Nová Ves.

</doc>
<doc id="631063" url="https://sk.wikipedia.org/wiki?curid=631063" title="Dinos">
Dinos

Dinos ("dinos") je typ starogréckej keramickej nádoby.
Dinos (mn. č. "dinoi"), veľká keramická (aj bronzová) otvorená nádoba s guľatým dnom, bez podstavca (s podstavcom sa nazýva lebes), sa používal na miešanie vína s vodou, bola to teda alternatíva kratéra (u komických básnikov čaša na pitie) Hodil sa najmä na (aristokratických) sympóziach pri pití vína.
Jeho forma pochádza od kovových kotlov, v keramickej forme sa objavil približne od polovice 7. stor. pred Kr. a udržal sa až do konca 5. storočia pred Kr. Atický dinos Maliara Gorgony (svoj pseudonym mal od namaľovaných Gorgon), zhotovený približne v roku 580 pred Kr., je jeden z prvých keramických nádob zdobený čiernofigúrovým štýlom.

</doc>
<doc id="631064" url="https://sk.wikipedia.org/wiki?curid=631064" title="Franz Ferdinand (album)">
Franz Ferdinand (album)

Franz Ferdinand je debutový štúdiový album škótskej indie rockovej skupiny Franz Ferdinand. Bol vydaný 9. februára 2004 cez vydavateľstvo Domino Recording Company. Bol nahraný počas roka 2003 v Gula Studios v meste Malmö vo Švédsku a bol spoluprodukovaný skupinou a Torom Johanssonom. Vo februári 2004 vstúpil do albumových rebríčkov Spojeného kráľovstva na čísle 3 a obsahoval single z top 10 Spojeného kráľovstva s názvami „Take Me Out“ a „The Dark of the Matinée“, rovnako ako aj hit z top 20 Spojeného kráľovstva s názvom „Michael“.
Album "Franz Ferdinand" vyhral cenu Mercury Music Prize v roku 2004 a bol nominovaný v kategórii Najlepší alternatívny hudobný album na 47. Annual Grammy Awards. Album predal vyše 3,6 miliónov kópií celosvetovo, vyše 1,27 miliónov kópií v Spojenom kráľovstve a najmenej 1 milión kópií v Spojených štátoch (korešpondujúc na jednu platinu).
Hodnotenie.
Kritika.
Album "Franz Ferdinand" získal univerzálny ohlas kritiky, keď obdržal 87 zo 100 bodov na stránke agregátora recenzií Metacritic, označujúc "univerzálny ohlas", založený na 31 recenziách. Simon Fernand z BBC Music napísal, že album "Franz Ferdinand" "nemusí byť zvlášť dlhý album, ale je to majstrovský kúsok funky, punky, suave cool od prvej skladby až po poslednú." Anthony Thornton z časopisu "NME" citoval skupinu Franz Ferdinand ako posledný akt v línii art school rockových skupín s "absolútnym presvedčením, že rock 'n' roll je viac ako možnosť kariéry" a chválil album ako "posledný a najopojnejší príklad nádherného posúvania smerom hore medzi škaredými doskami relácie "Pop Idol", nu metalom a Britmi opičiacimi sa po amerických skupinách." Heather Phares z AllMusic povedal, že album "Franz Ferdinand" "končí tým, že odmeňuje rôznymi spôsobmi narozdiel od predchádzajúcej práce a je zjavné, že sú jednou z najzaujímavejších skupín, ktorá vyšla z garage rock/post-punk revivalu." Robert Christgau z časopisu "The Village Voice" udelil albumu trojhviezdičkové čestné uznanie a vtipkoval o skupine: "Dostatočne mladí len pracovať, keď potrebujú peniaze, za hudobnú tradíciu stojí bojovať".
Album "Franz Ferdinand" je obsiahnutý v knihe "1001 Albums You Must Hear Before You Die" a bol umiestnený na čísle 2 v Zozname najlepších albumov roka 2004 časopisu "Planet Sound". Časopis "Clash" umiestnil album "Franz Ferdinand" na čísle 14 vo svojom zozname top albumov rokov 2004-09. Internetový časopis "Pitchfork" umiestnil album "Franz Ferdinand" mieste 101 vo svojom zozname top 200 albumov nultých rokov.
Propagácia.
Album "Franz Ferdinand" mal pozitívny komerčný výkon. Album vstúpil do albumových rebríčkov Spojeného kráľovstva vo februári 2004 na čísle 3 a na čísle 12 v apríli 2004 do austrálskych albumových rebríčkoch spoločnosti ARIA. Album vstúpil do albumových rebríčkov "Billboard" 200 26. apríla 2004 a pomaly sa šplhal. V decembri 2004 sa umiestnil na čísle 32.

</doc>
<doc id="631065" url="https://sk.wikipedia.org/wiki?curid=631065" title="Mladežki chălm">
Mladežki chălm

Mladežki chălm (), alebo Džendem tepe () je jeden zo šiestich súčasných pahorkov v meste Plovdiv v Plovdivskej oblasti v južnom Bulharsku. Je najviac vzdialeným pahorkom od najstaršej časti mesta. Časť pahorku má štatút prírodnej pamiatky.
Názvy.
Najstarší dochovaný názov pahorku je Chălm na nimfite driadi (), teda v preklade do slovenčiny "Pahorok nýmf dryád" aj keď je pravdepodobné, že v minulosti sa mu hovorilo Kendrisos, či Kendrosis podľa rovnomennej tráckej osady, ktorá stála na jeho upätí. V období osmanskej nadvlády sa pahorku hovorilo Džin tepe (), alebo Chălm na duchovete (), čo v obidvoch prípadoch znamená "Pahorok duchov". Tento názov sa neskôr zmenil na Džendem tepe (), teda "Pahorok pekla" či "Pekelný pahorok". Okrem týchto názvov sa ešte používal pre pahorok názov Čigdem tepe (), čo môžeme preložiť ako "Pahorok šafranu", ktorý na území pahorku rastie. Od roku 1944 pahorok nesie oficialný názov Mladežki chălm (), teda "Pahorok mládeže".
Charakteristika.
Mladežki chălm sa nachádza na juhozápade centrálnej časti mesta Plovdiv. So svojou nadmorskou výškou 307 m.n.m. je najvyšším zo všetkých plovdivských pahorkov a leží zhruba 143 metrov nad úrovňou mesta.
Južná časť pahorku je chránená od roku 1970 ako prírodná pamiatka s výmerou 3 hektáre. Cieľom je ochrana vzácnych rastlinných spoločenstiev medzi ktorými je aj niekoľko bulharských, prípadne balkánskych endemitov, ako napríklad Hypericum setiferum, Genista rumelica, Chamaecytisus frivaldszkyanus, Astragalus physocalix a Achiliea thracica. V roku 1995 bola rozloha prírodnej pamiatky zväčšená na 36,2 hektára a zahŕňa tak v súčasnosti takmer celé územie pahorku.
Pahorok je hojne využívaný pre oddych, niektoré jeho časti sú parkovo upravené a nachádza sa tu aj detská železnica, ktorá bola otvorená v roku 1979.

</doc>
<doc id="631066" url="https://sk.wikipedia.org/wiki?curid=631066" title="Jan Komornicki">
Jan Komornicki

Jan Maria Komornicki (* 13. marec 1943, Iwonicz) je poľský lesník, horolezec, politik a diplomat; veľvyslanec Poľska na Slovensku (1997–2003) a poslanec II. funkčného obdobia Sejmu (1993–1997).
Životopis.
Komornicki sa narodil v roku 1943. Absolvoval Poľnohospodársku univerzitu Hugona Kołłątaja v Krakove.
Pôsobil ako lesník, horolezec, horský záchranár a ochranca prírody. Ako ústredný náčelník Horskej dobrovoľníckej záchrannej služby (1973–1988) úzko spolupracoval s Horskou službou na Slovensku. Bol spojený tiež s PTTK.
V rokoch 1993–1997 bol poslancom Poľskej ľudovej strany II. funkčného obdobia Sejmu. V rokoch 1997–2003 bol Veľvyslancom Poľskej republiky na Slovensku. Komornickeho zásluhou je medzi inými vznik honorárneho konzulátu Poľskej republiky so sídlom v Liptovskom Mikuláši. Po roku 2003 pôsobil ako poradca poľského ministra zahraničných vecí.
Hovorí poľsky, anglicky, rusky a slovensky.

</doc>
<doc id="631067" url="https://sk.wikipedia.org/wiki?curid=631067" title="Ritalin">
Ritalin



</doc>
<doc id="631068" url="https://sk.wikipedia.org/wiki?curid=631068" title="Činohra (žáner)">
Činohra (žáner)

Činohra alebo dráma (v užšom zmysle) je jeden zo základných žánrov drámy v širšom zmysle (ostatné sú: tragédia a komédia). Je to hra, obyčajne próza, integrujúca vážne, tragické i komediálne prvky, zďaleka najčastejšie máva vážny námet (dej), ale je – na rozdiel od tragédie – bez tragického zakončenia. 
Činohra vznikla koncom 18. storočia splynutím charakteristík tragédie (vážnosť témy a konfliktu) a komédie (všednosť témy a charakterov). Dominujú príbehy zo všedného života súdobej spoločnosti, spoločenské problémy. Herci väčšinou stvárňujú bežných ľudí. Najčastejšia súčasná podoba činohry je psychologická dráma, t.j. dôraz sa kladie na psychológiu postáv.
Významní zahraniční predstavitelia sú Denis Diderot, Gotthold Ephraim Lessing, Alexandre Dumas mladší, Henrik Ibsen a Anton Pavlovič Čechov. Významní slovenskí predstavitelia sú Jozef Gregor Tajovský (hry Statky-zmätky, Nový život, Tma, Hriech), Ján Solovič, Ivan Bukovčan, Štefan Králik.

</doc>
<doc id="631069" url="https://sk.wikipedia.org/wiki?curid=631069" title="Slovak.AI">
Slovak.AI

Slovenské centrum pre výskum umelej inteligencie, skrátene Slovak.AI, je občianske združenie združujúce slovenských partnerov v oblasti umelej inteligencie a to akademické inštitúcie, priemysel a štát. Vzniklo v roku 2019 na pôde Slovenskej technickej univerzity v Bratislave. Slávnostné otvorenie centra za účasti všetkých zainteresovaných strán a médii bolo 27. júna 2019. V tento deň bolo zároveň podpísané memorandum o spolupráci medzi členmi centra. Vzniku centra predchádzalo stretnutie odborníkov na umelú inteligenciu na Slovensku.
Pôvodne táto platforma bola založená v roku 2019 známa ako Slovak.AI sa v roku 2020 sa platforma premenovala na AIslovakIA a stala sa súčasťou Centra pre umelú inteligenciu (CAI), neziskovej organizácie registrovanej ako záujmové združenie právnických osôb.
Zakladatelia.
Zakladateľmi Slovak.AI sú Slovenská technická univerzita, IT Asociácia Slovenska (ITAS) a Americká obchodná komora (AmCham Slovakia). Medzi členov Slovak.AI patria jeho iniciátorka Mária Bieliková, bývalá dekanka Fakulty informatiky a informačných technológií (FIIT) Slovenskej technickej univerzity, Mário Lelovský, 1. viceprezident IT Asociácie Slovenska a Republikovej únie zamestnávateľov, Gabriel Galgóci, prezident Americkej obchodnej komory na Slovensku a Martin Spano, popularizátor umelej inteligencie. Výkonnou riaditeľkou je Zdenka Lenartová.
Ciele.
Cieľom Slovak.AI je stimulovať transformáciu slovenskej ekonomiky do znalostnej ekonomiky založenej na technológiách využívajúcich umelú inteligenciu. Etické zásady majú mať taktiež zásadný vplyv na tento vývoj. Slovak.AI sa chce stať uznávaným európskym hráčom a partnerom významných medzinárodných štruktúr. Centrum chce spájať a zastupovať záujmy subjektov pôsobiacich v umelej inteligencii. Taktiež by malo podľa jeho zakladateľov umožniť prispievať k definovaniu potrieb pre rozvoj umelej inteligencie na Slovensku, k rozvoju talentu a významnému posilneniu výskumu v umelej inteligencii a jeho začleneniu do praxe. Zároveň chce centrum zabrániť úniku mozgov v oblasti IT do zahraničia. Medzi prvými projektami centra bolo vypracovanie odporúčaní pre stratégiu rozvoja umelej inteligencie na Slovensku.

</doc>
<doc id="631071" url="https://sk.wikipedia.org/wiki?curid=631071" title="Vlašská kotlina">
Vlašská kotlina

Vlašská kotlina je geomorfologickou časťou Hornádskeho podolia. Leží v jeho juhovýchodnej časti, v údolí Hornádu v okolí mesta Spišské Vlachy v spišskonovoveskom okrese.
Polohopis.
Kotlina sa nachádza v juhovýchodnej časti Hornádskej kotliny, na južnom okraji podcelku Hornádske podolie. Leží v širšom okolí mesta Spišské Vlachy, na oboch brehoch rieky Hornád. Severný okraj plynulo prechádza do vlastného Hornádskeho podolia, južný okraj vymedzuje geomorfologická časť Hnilických vrchov (podcelok Volovských vrchov), Galmus. 
Zo západu na východ preteká rieka Hornád, ktorá tu priberá viaceré menšie vodné toky, medzi nimi Branisko, Klčovský potok či Peklisko.
Doprava.
Údolím Hornádu vedie regionálne významná cesta II/547, spájajúca Spišské Podhradie a Margecany, s pokračovaním do Košíc. V Spišských Vlachoch sa na ňu pripája cesta II/536 zo Spišskej Novej Vsi. Z okresného mesta vedie rovinatým územím kotliny aj významná železničná trať Žilina – Košice, na ktorú sa v Spišských Vlachoch pripája lokálna trať do Spišského Podhradia.
Turizmus.
Táto časť Hornádskej kotliny patrí medzi menej turisticky navštevované lokality a slúži najmä ako východisko do blízkych Volovských vrchov. Historické pamiatky ponúka najmä mesto Spišské Vlachy a na severnom okraji leží národná prírodná rezervácia Dreveník. Cyklotrasy na území kotliny a v jej okolí využívajú priaznivci cyklistiky.

</doc>
<doc id="631073" url="https://sk.wikipedia.org/wiki?curid=631073" title="Hydrogensíran draselný">
Hydrogensíran draselný

Hydrogensíran draselný (KHSO4) je draselná hydrogensoľ kyseliny sírovej. Používa sa na prevedenie vínanov na hydrogenvínany vo víne. V analytickej chémii sa používa k prevodu niektorých látok na rozpustnejšiu formu. Pri pridaní etanolu do vodného roztoku hydrogensíranu draselného sa vyzráža síran draselný. V prírode sa vyskytuje veľmi zriedkavo ako nerast "mercallit".
 formula_1
 formula_2
 formula_3
 formula_4
 formula_5

</doc>
<doc id="631074" url="https://sk.wikipedia.org/wiki?curid=631074" title="Hydrogénsíran draselný">
Hydrogénsíran draselný



</doc>
<doc id="631075" url="https://sk.wikipedia.org/wiki?curid=631075" title="Lunatic Gods">
Lunatic Gods

Lunatic Gods je slovenská atmospheric death black metalová kapela založená v roku 1993 v Martine. Skutočný vznik kapely je potrebné posunúť do obdobia, keď sa prvotne nazývala Bestialit. Pri vzniku stáli štyria metaloví nadšenci: "Mortis" – spev, "Psycho" – bicie, "King" – klávesy, "Hirax" – gitara. Pozornosť si získala už svojim prvým albumom Inhuman &amp; Insensible (1996), kedy ako prvá slovenská metalová skupina vydala CD nosič u zahraničného (talianskeho) vydavateľa zo Sicílie - Polyphemus records. V roku 1998 je v rámci ankety hudobného magazínu Metal Hammer CS vyhlásená za najlepšiu metalovú skupinu Česka a Slovenska. V tej dobe chlapci hrali s veľkým úspechom na metalových festivaloch: Czech Dynamo, Brutal Assault, Nuclear Storm, Noc plná hvězd, Rock fest - Teplý Vrch. Do dnešných dní kapela vydala 8 štúdiových albumov a dve EP.
Od albumu Mythus (2004) do jej tvorby postupne prenikajú  vplyvy slovenského folklóru a obohacuje svoju muziku o ľudové nástroje ako husle, viola či cimbál. Od roku 2007 s vydaním albumu Ante Portas kapela začína spievať vo svojom rodnom jazyku a jej tvorba naberá viacej progresívnejší charakter. S rodným jazykom sa emócie z extrémnej muziky ešte viac predierajú na povrch a v piesňach sa objavujú odkazy na život našich predkov a krásu krajiny, ktorú nám zanechali. Na nasledujúcom albume Vlnobytie (2012) kapela tento odkaz posúva ešte ďalej. Ako hovorí promo k albumu "“Povesti, príbehy, ťažká robota, zvyky našich predkov, to všetko je v nás, v našej krvi. Texty čerpáme z našej histórie, sme Slovania! Hory, lesy, polia, lúky, zvery, zemiaky, fazuľa, tvrdá práca, pálenka, malosť, závisť, bič i cukor, husličky, kroje - to sme MY!" Tieto témy kapela rozvíja aj na nahrávke Slnovraty (2014), ktorá je venovaná dvom najväčším Slovanským sviatkom a na zatiaľ poslednom albume Turiec (2018), ktorý je priamo o krásach rodných kopcov kapely a živote praotcov a pramatiek. Štýlovo by sa dnes kapela dala označit ako "Progressive folk black metal". Od roku 2017 je členom kapely uznávaný český hudobník, bicmen Martin "Marthus" Škaroupka (Cradle Of Filth).
Zaujímavosťou je zhudobnená poviedka od slovenského velikána, spisovateľa a folkloristu Pavla Dobšinského „Ibronka“, ktorú fans môžu nájsť na albume Vlnobytie (2012). Špecifické sú aj vydania posledných 2 nahrávok skupiny. EP "Slnovraty" (2014) vyšlo balené celé v originálnom koženom obale s vyrazeným logom kapely, s plagátom a amuletom v limitovanom 333 kusovom náklade a predposledný album "Turiec" (2018) aj ako 50 stranová kniha fotiek z pôvabnej turčianskej záhrady. Ako hovorí gitarista kapely "Luboslav" v úvodníku knižky:"A hoc veleba nášho kraja opísať slovami sa nedá, pozvánku k potulkám aspoň takto k Vám vysielame. A kým pozvanie prijmete a sami sa popod galériu skalných veží prejdete, či sa na ne i vydriapete, počúvajte a vnímajte, pozerajte a vychutnávajte. Tónov vôňu, obrazov silu, Turca divu..."
Aktuálne má kapela na konte svoj nový čerstvý album "Vresovrenie", ktorému v roku 2023 predchádzali dva video single „O sekere, čo slabosť hľadala“ a „Šialení Bohovia“.

</doc>
<doc id="631077" url="https://sk.wikipedia.org/wiki?curid=631077" title="Novobanská kotlina">
Novobanská kotlina

Novobanská kotlina je geomorfologickou časťou Župkovskej brázdy. Leží v jej južnej časti, v okolí mesta Nová Baňa v žarnovickom okrese.
Polohopis.
Kotlina sa nachádza na južnom okraji pohoria Vtáčnik, v podcelku Župkovská brázda. Leží v širšom okolí mesta Nová Baňa, na oboch brehoch Novobanského potoka. Severným a východným smerom pokračuje krajinný celok časťou Župkovská vrchovina a podcelkom Raj, južný okraj klesá do údolia Hrona, kde leží Breznické podolie, geomorfologická časť Štiavnických vrchov. Na západe susedí Pohronský Inovec podcelkami Veľký Inovec a Vojšín. 
Zo severu na juh k Hronu preteká územím kotliny Novobanský potok, ktorý tu priberá viaceré menšie vodné toky, medzi nimi Starohutský, Zajačí, Kyzový či Suchý potok.
Doprava.
Údolím Hrona vedú dôležité komunikácie nadregionálneho významu, rýchlostná cesta R1, cesta I/65 a železničná trať Nové Zámky – Zvolen. Z hlavných ciest odbočuje cesta III. triedy, obsluhujúca rozľahlé mesto a jeho laznícke usadlosti. Z centra Novej Bane vedie cesta III/2512 západným smerom cez osadu Stará Huta do obce Veľká Lehota, cesta III/2513 pokračuje severnou časťou Novobanskej kotliny a pripája sa na II/512 (Žarnovica – Oslany).
Turizmus.
Táto časť Vtáčnika patrí medzi menej turisticky navštevované lokality a často slúži ako východisko do blízkych lokalít. Návštevníkov regiónu lákajú najmä historické pamiatky starého baníckeho mesta, vrátane vodných diel, tzv. tajchov. Západne od kotliny leží prírodná rezervácia Bujakov vrch a národná prírodná pamiatka Starohutiansky vodopád. Cyklotrasy na území kotliny a v jej okolí vyhľadávajú priaznivci cyklistiky.

</doc>
<doc id="631079" url="https://sk.wikipedia.org/wiki?curid=631079" title="Peroxodisíran draselný">
Peroxodisíran draselný

Peroxodisíran draselný je anorganická zlúčenina veľmi dobre rozpustná vo vode. Táto soľ je silným oxidačným činidlom, často používaným k začatí polymerizácie. Používa sa tiež ako prídavná látka v potravinách (kód E922).
Výroba.
Peroxodisíran draselný môže byť vyrobený elektrolýzou chladného roztoku hydrogénsíranu draselného v kyseline sírovej pri vysokej hustote prúdu
 2 KHSO4 → K2S ​​2O8 + H2
Tiež ho možno získať pridaním hydrogensíranu draselného (KHSO4) do roztoku rozpustnejšieho peroxodisíranu amónneho (NH4)2S ​​2O8 a tiež oxidáciou síranu draselného fluórom.
Použitie a vlastnosti.
Peroxodisíran draselný sa používa na začatie polymerizácie rôznych alkénov, pri ktorých vznikajú významné polyméry ako sú butadiénstyrenový kaučuk a polytetrafluóretylén. V roztoku disociuje na anhydrid sírový:
 [O3SO-OSO3]2- ⇔ 2 [SO4]-
Používa sa v organickej chémii ako oxidačné činidlo, napríklad k oxidácii fenolov na "p"-difenoly alebo k Boylandovo – Simsovej oxidácii anilínov.
Keďže ide o silné ale stabilné bieliace činidlo, používa sa tiež v mnohých liekoch na bielenie a zjasňovanie vlasov. Rovnako nachádza využitie ako látka zlepšujúca vlastnosti múky, avšak v EÚ nie je schválené jeho použitie na tento účel.
Bezpečnosť.
Peroxodisíran draselný je silné oxidačné činidlo a nemalo by prísť do styku s organickými zlúčeninami. Dlhší kontakt tejto látky s pokožkou môže vyústiť v podráždenie.

</doc>
<doc id="631083" url="https://sk.wikipedia.org/wiki?curid=631083" title="Opera Divadla Jozefa Gregora Tajovského">
Opera Divadla Jozefa Gregora Tajovského



</doc>
<doc id="631084" url="https://sk.wikipedia.org/wiki?curid=631084" title="Bolsal">
Bolsal

Bolsal je typ starogréckej keramickej nádoby.
Bolsal (umelo vytvorený názov od mestských názvov Bologna a Solún) je široký plytký pohár s kolmými stenami a dvomi horizontálnymi uchami, ktorý je kópiou tvaru jeho kovového originálu.
Bolsal bol sporadicky produkovaný od 5. storočia pred Kr. až do poslednej štvrtiny 4. storočia pred Kr. Je pomerne dobre zastúpený z nálezov zo starovekých cintorínov Alexandrie, dve alebo tri boli nájdené vo "Vari" ("Varé", južného predmestia Atén, bývalej obce vo východnej Atike), jeden bol vykopaný pri hlavnej bráne starovekých Atén (pri "Dipylone") a nepatrné množstvo jeho fragmentov sa našlo v archeologickej lokalite aténskej Agory (11 kusov v helenistickej vrstve).

</doc>
<doc id="631085" url="https://sk.wikipedia.org/wiki?curid=631085" title="Župkovská vrchovina">
Župkovská vrchovina

Župkovská vrchovina je geomorfologickou časťou Župkovskej brázdy. Leží v jej severnej polovici, severne od mesta Žarnovica v žarnovickom okrese.
Polohopis.
Vrchovina zaberá severnú polovicu podcelku Župkovská brázda, v južnej časti pohoria Vtáčnik. Leží severne od Žarnovice, v širšom okolí obcí Horné Hámre, Píla, Župkov a Hrabičov. Územie Župkovskej vrchoviny odvodňujú prítoky Kľaku, medzi nimi Píľanský a Župkovský potok.
Severným smerom pokračuje krajinný celok časťou Vígľaš a Ostrogrúnska kotlina, východne pokračuje podcelok Nízky Vtáčnik a v oblasti Žarnovice susedí Žarnovické podolie, časť Žiarskej kotliny. Južne leží podcelok Raj a Novobanská kotlina (časť Župkovskej brázdy) a západný okraj vymedzuje Vojšín (podcelok Pohronského Inovca) a geomorfologická časť Tribča, Veľkopoľská vrchovina. 
Doprava.
Centrálnou časťou vrchoviny vedie údolím Kľaku a Píľanského potoka cesta II/512 (Žarnovica – Oslany), z ktorej odbočujú všetky cesty, obsluhujúce obce a ich osady v tejto oblasti. Laznícke osídlenie regiónu spôsobilo, že obce sú navzájom poprepájané poľnými i lesnými cestami, ktoré s obľubou využívajú cykloturisti.
Turizmus.
Táto časť Vtáčnika patrí medzi menej turisticky navštevované lokality a často slúži ako východisko do okolitých lokalít. Oblasť je vyhľadávaná najmä priaznivcami cyklistiky.

</doc>
<doc id="631086" url="https://sk.wikipedia.org/wiki?curid=631086" title="Lajo Slimák">
Lajo Slimák

Ľudovít Slimák (* 29. marec 1964, Modra – † 6. január 2024, Pezinok), známy pod menom Lajo Slimák, bol slovenský publicista, divadelník, hudobník, organizátor kultúrneho diania, humorista, básnik, gitarista a kreatívec. Bol tiež originálnym pezinským lingvistom známym z účinkovania v relácii "Okénko pezinčiny ze strýcem Lajem" lokálnej televízie TV Pezinok a zakladateľom umeleckej agentúry ŠOK Production a občianskeho združenia 5P. Bol zakladajúcim členom a riaditeľom Pezinského rozprávkového divadla (PRD) a dlhoročným štatutárom športového klubu 1. SK Slovkarpatia.
Životopis.
Slimák sa narodil v Modre tesárovi Ľudovítovi (* 1925 – † 1993) a vinohradníčke Jozefíne (* 1929 – † 2019). Odmalička žil v Pezinku. V rokoch 1978 až 1982 navštevoval gymnázium na Fándlyho ulici v Pezinku, kde študoval technický smer. V rovnakej budove predtým navštevoval III. ZDŠ. Po maturite a neúspešných prijímačkách na Vysokú školu múzických umení, odbor herectvo, bol jeden rok asistentom šéfa údržby spoločnosti SLOV-AIR na Letisku M. R. Štefánika v Bratislave.
V septembri 1983 nastúpil na dvojročnú základnú vojenskú službu ako spojár – radista do VÚ 9686 v Topoľčanoch a VÚ 6130 v Hraniciach na Morave.
V januári 1986 sa zamestnal ako THP pracovník v hudobnom vydavateľstve Opus, kde pôsobil až do septembra 1990.
V roku 1987 spoluzakladal festival Cibulák, za ktorým do mesta Pezinok prichádzali ľudia z celej Európy. Slimák sa po roku 1989 angažoval ako krajský koordinátor vo VPN.
Od roku 1995 bol členom punk rockovej skupiny Skydy.
V apríli 1999 založil ŠOK Production.
Zaujímal sa o umenie, veci verejné a pomenúval veci pravým menom. Venoval sa rozmanitým aktivitám.
Autonehoda.
V septembri 2001 mal Slimák autonehodu v serpentínach pri stúpaní na Bielu horu medzi Jablonicou a Trstínom, keď do jeho auta narazil idúci kamión. Nehoda mu spôsobila zranenie krčnej chrbtice a ochrnutie takmer celého tela.
Smrť.
Slimák zomrel 6. januára 2024 vo veku 59 rokov. Pohreb sa konal 11. januára v dome smútku na katolíckom cintoríne na Seneckej ulici v Pezinku.

</doc>
<doc id="631087" url="https://sk.wikipedia.org/wiki?curid=631087" title="Ľudovít Slimák">
Ľudovít Slimák



</doc>
<doc id="631093" url="https://sk.wikipedia.org/wiki?curid=631093" title="John Bercow">
John Bercow

John Simon Bercow (* 19. január 1963, Edgware, Anglicko, Spojené kráľovstvo) je britský politik, v rokoch 2009 až 2019 slúžil ako predseda Dolnej snemovne Spojeného kráľovstva, v ktorej medzi rokmi 1997 až 2019 slúžil ako poslanec za okrsok Buckingham. 
Predtým než bol zvolený za predsedu Dolnej snemovne bol členom Konzervatívnej a unionistickej strany, z ktorej musel vystúpiť, aby mohol byť nezávislý a nadstranícky predseda, tak ako si to pravidlá vyžadujú. Je prvým predsedom Dolnej snemovne od druhej svetovej vojny, ktorý bol do funkcie predsedu zvolený trikrát.
Kariéra.
Predtým než bol v roku 1997 zvolený do funkcie poslanca sa o túto pozíciu neúspešne uchádzal vo voľbách v roku 1987 a 1992. Zvolený bol za Buckingham a po roku 2001 bol nominovaný do dvoch tieňových vlád (tieňových premiérov Iaina Duncana Smitha a neskôr Michaela Howarda) a bol tieňovým ministrom medzinárodného rozvoja, neskôr tieňovým ministrom financií. V novembri 2002 rezignoval na svoju funkciu kvôli nezhodám okolo zákona o adoptovaní detí nezosobášenými pármi a pármi rovnakého pohlavia. V roku 2003 sa však vrátil do tieňovej vlády Michaela Howarda. Po sporoch s Howardom bol však odvolaný.
Potom čo dovtedajší predseda Dolnej snemovne Michael Martin oznámil svoju rezignáciu, Bercow sa rozhodol, že sa o uvoľnenú funkciu bude uchádzať vo voľbe predsedu Dolnej snemovne 22. júna 2009, ktorú vyhral. Vo voľbách do Dolnej snemovne v roku 2015 obhájil svoj mandát. Keď zasadla novozvolená snemovňa, ktorá vzišla z volieb v roku 2015, bol nečakane opäť zvolený do čela snemovne. Bercow bol opäť znovuzvolený nečakane po voľbách v roku 2017. Stal sa tak prvým predsedom Dolnej snemovne od druhej svetovej vojny, ktorý bol zvolený do funkcie trikrát.
Pred opustením Konzervatívnej strany po zvolení za predsedu Dolnej snemovne v nej pôsobil 12 rokov.
V októbri 2009 Bercow predsedal prvému výročnému zasadaniu Mládežníckeho parlamentu Spojeného kráľovstva, ktoré prebehlo v Dolnej snemovni, čím spravil z mladých poslancov jedinú skupinu okrem poslancov Dolnej snemovne, ktorí mohli v týchto priestoroch rokovať. Bercow od vtedy predsedal každému z nasledujúcich rokovaní a zúčastnil sa každej výročnej konferencie, aby podporil poslancov Mládežníckeho parlamentu naprieč Spojeným kráľovstvom.
V júli 2014 bol Bercow vymenovaný za kancelára Univerzity v Bedfordshire a v júli 2017 za kancelára Univerzity v Essexe.
Ako predseda Dolnej snemovne si získal obľubu ľudí na sociálnych sieťach pre jeho zaujímavý a často vtipný štýl riadenia schôdzí.
Dňa 9. septembra 2019 oznámil v emotívnom prejave pred plénom snemovne, že odstúpi z funkcie predsedu k 31. októbru 2019, alebo pri predčasných voľbách, ak by sa konali pred koncom októbra.
V júni 2021 oznámil, že prestupuje do Labour Party. Pre Observer povedal, že konzervatívci sú „reaktívni, populistickí, nacionalistickí a občas až xenofóbni“.

</doc>
<doc id="631104" url="https://sk.wikipedia.org/wiki?curid=631104" title="Ostrogrúnska kotlina">
Ostrogrúnska kotlina

Ostrogrúnska kotlina je geomorfologickou časťou Nízkeho Vtáčnika. Leží v jej západnej časti, približne severne od mesta Žarnovica v žarnovickom okrese.
Polohopis.
Kotlina sa nachádza v centrálnej časti pohoria Vtáčnik, v západnej polovici jeho podcelku Nízky Vtáčnik. Leží v okolí obcí Ostrý Grúň a Kľak, na oboch brehoch riečky Kľak. Ostrogrúnska kotlina susedí na západe s geomorfologickou časťou Vígľaš, východným smerom pokračuje podcelok Nízky Vtáčnik a južne nadväzuje Župkovská vrchovina, čoby časť podcelku Župkovská brázda. 
Zo severu na juhovýchod preteká územím kotliny riečka Kľak, ktorá tu priberá viaceré menšie vodné toky, medzi nimi Vicianov, Mackov a Megov potok. Údolím Kľaku vedie i jediná prístupová komunikácia do kotliny, cesta III/2523, odbočujúca pri Župkove z II/512 (Žarnovica – Oslany).
Chránené územia.
Celé územie Ostrogrúnskej kotliny patrí do Chránenej krajinnej oblasti Ponitrie. Osobitne chránenou je prírodná pamiatka Ostrovica, zaberajúca časť bralnatého masívu rovnomenného vrchu, ležiaceho na západnom okraji územia, nad obcou Kľak. Kotlinu obopína veniec hôr a priamo v jej blízkosti sú na západe ešte Klenový vrch () a Trvalcov báň (), na juhu ležiaci Ostrý grúň () a na východe Jasenov vrch (), Hlavatá () a Glesggove tále.
Turizmus.
Táto časť Vtáčnika je špecifickou lokalitou, za čo vďačí svojej minulosti. Počas SNP bola miestom jedného z najbrutálnejších masakrov civilného obyvateľstva na území Slovenska, ktorý vykonala nacistická jednotka Edelweiss. Tragickú udalosť dnes pripomínajú pamätníky, venované zavraždeným v oboch obciach a pamätná izba SNP v Kľaku. V blízkosti oboch obcí sú lyžiarske vleky a pri Ostrom Grúni i ranč.
Obce slúžia ako východisko na turistické výstupy na hrebeň pohoria Vtáčnik:

</doc>
<doc id="631105" url="https://sk.wikipedia.org/wiki?curid=631105" title="Mravčan vápenatý">
Mravčan vápenatý

Mravčan vápenatý je vápenatá soľ kyseliny mravčej. Je tiež známy ako E 238. Pod týmto E číslom sa používa ako konzervačná látka v krmivách pre zvieratá v rámci Európskej únie, ale nie v potravinách určených pre ľudí.
Mravčan vápenatý je stabilný pri izbovej teplote, je horľavý a tvorí ortorombické kryštály. Minerálna forma je veľmi zriedkavá a nazýva sa formicait a je známa z niekoľkých ložísk bóru. 
Použitie.
Mravčan vápenatý sa používa v rámci EÚ ako konzervačná látka v krmive pre zvierata. Okysľuje krmivo, čím zabraňuje rastu mikróbov a zvyšuje jeho životnosť. Približne 15 g prídavku mravčanu vápenatého na kg krmiva znižuje jeho pH o jeden stupeň. 15 g/kg je maximálna odporúčaná koncentrácia krmiva v rámci Európskej únie - táto úroveň sa považuje za bezpečnú pre ošípané, kurčatá, ryby a prežúvavce. Táto zlúčenina nie je environmentálne škodlivá pri použití v krmivách na tejto úrovni. Mravčan vápenatý zabraňuje rastu baktériám, ako sú "E. coli, Pseudomonas aeruginosa, Staphylococcus aureus" a "Enterococcus hirae" v rastových médiách. Zabraňuje tiež rastu húb, ako sú "Aspergillus niger" a "Candida albicans". Význam týchto experimentálnych pozorovaní na konzerváciu krmiva však nie je známy. 
Mravčan vápenatý sa používa ako maskovacie činidlo pri vyčiňovaní kože. V zložení s trieslovinami podporuje rýchlejšie a účinnejšie prenikanie chrómu do kože. Mravčan vápenatý môže byť tiež použitý ako náhrada kyseliny mravčej pri morení. 
Ako injektážna a cementová prísada poskytuje mravčan vápenatý v konečnom produkte množstvo požadovaných vlastností, napríklad zvýšenú tvrdosť a skrátenie času tuhnutia. Jeho pridanie je žiaduce pre prácu pri nízkej teplote a pre inhibíciu korózie kovových substrátov v cementovo-injektážnej zmesi. Je tiež účinný pri prevencii výkvetov. V sadrokartóne (sadrokartónová doska) môže mravčan vápenatý fungovať ako spomaľovač horenia. 
Mravčan vápenatý v zmesi s močovinou je účinnou odmrazovacou latkou a má tendenciu spôsobovať menšie korózie oceľových a cementových povrchov v porovnaní s niektorými inými odmrazovacími látkami. 
Výskum.
Mravčan vápenatý sa zdá byť bezpečný ako doplnok vápnika pre ľudí s jednorazovými dávkami 3,9 g (1200 kalcia) denne. Pri takýchto dávkach sa pozorovalo zvýšenie koncentrácie mravčanu v krvi, ale u zdravých jedincov sa mravčan neakumuluje a rýchlo sa metabolizuje. Ukazuje sa, že mravčan vápenatý je ľahšie absorbovaná forma vápnika ako uhličitan vápenatý a citrát vápenatý. Nepozorovali sa žiadne poškodenia optického nervu pri suplementácii mravčanom vápenatým. Spolu s formaldehydom, je mravčan vápenatý hlavným metabolickým produktom metanolu, ktorý môže po požití spôsobiť slepotu. 
Mravčan vápenatý môže byť použitý na odstránenie škodlivých oxidov síry (SOX) ako napríklad z dymu uhoľných elektrární a výfukových plynov, z motorových vozidiel. K vlhkému uhličitanu vápenatému sa pridá mravčan vápenatý, aby sa podporila tvorba sadry, keď cez ňu prechádza dym. Tento proces sa nazýva mokré odsírovanie spalín (WFGS). Sadra viaže oxidy síry, čím znižuje ich uvoľňovanie do životného prostredia prostredníctvom dymu. Mravčan vápenatý sa javí ako účinnejší alebo takmer rovnako účinný ako niektoré iné priemyselne používané činidlá WFGS. 
Výroba.
Počas výroby trimetylolpropánu sa tvorí mravčan vápenatý ako ko-produkt. Ako zdroj vápnika sa používa hydratované vápno (hydroxid vápenatý). Butyraldehyd a formaldehyd reagujú vo vodnom roztoku v prítomnosti bázického katalyzátora za vzniku nestabilného medziproduktu, dimetylol butyraldehydu. Dimetylol butyraldehyd ďalej reaguje s formaldehydom za vzniku trimetylolpropánu a mravčanu vápenatého. Z roztoku sa oddelí mravčan vápenatý, tepelne sa spracuje na odstránenie formaldehydu a potom sa vysuší.
Mravčan vápenatý môže byť tiež vyrobený z hydroxidu vápenatého a oxidu uhoľnatého pri vysokom tlaku a teplote - napr. od 180 °C a 35 atm. Môže byť tiež vyrobený z chloridu vápenatého a kyseliny mravčej.
Bezpečnosť.
Čistý práškový mravčan vápenatý vážne dráždi oči, ale nespôsobuje podráždenie pokožky. Vdýchnutie prášku môže byť nebezpečné. Zlúčenina má pichajúcu chuť. Požitie tekutín s vysokými koncentráciami mravčanu vápenatého spôsobuje vážne gastrointestinálne lézie. 

</doc>
<doc id="631106" url="https://sk.wikipedia.org/wiki?curid=631106" title="Prochotská kotlina">
Prochotská kotlina

Prochotská kotlina je geomorfologickou časťou Nízkeho Vtáčnika. Leží v jej strednej časti, približne západne od mesta Žiar nad Hronom v rovnomennom okrese.
Polohopis.
Kotlina sa nachádza vo východnej polovici pohoria Vtáčnik, v strednej časti podcelku Nízky Vtáčnik. Leží v blízkom okolí obce Prochot, na oboch brehoch Prochotského potoka. Vnútrohorská poloha spôsobuje, že táto časť susedí len s podcelkom Nízky Vtáčnik. 
Zo severozápadu na juhovýchod preteká územím kotliny Prochotský potok, ktorý tu priberá viaceré menšie vodné toky, medzi nimi Majspiakovský a Jastrabský potok. Údolím Prochotského potoka vedie i jediná prístupová komunikácia do kotliny, cesta III/2495, odbočujúca v Hliníku nad Hronom z I/65 (Žarnovica – Žiar nad Hronom).
Chránené územia.
Územie Prochotskej kotliny leží mimo Chránenej krajinnej oblasti Ponitrie a nevyskytuje sa tu ani žiadna osobitne chránená lokalita. Kotlinu obopína veniec hôr a priamo v jej blízkosti je na západe vrch Majspiak (), na severe Vlčie kúty () a na východe Pisárovo (), Jazvinská skala () a Tri kopce ().
Turizmus.
Táto časť Vtáčnika patrí medzi pokojnejšie oblasti a zväčša slúži ako východisko výstupov na hlavný hrebeň pohoria. Priamo z obce vedie žlto značený chodník údolím Prochotského potoka cez rázcestie "Prochotský potok" (možnosť odbočenia na Veľkú Kršlu alebo Tri chotáre) do lokality "Kanie studne" pod Veľkou Homôľkou (). Hrebeňom cez vrch Vtáčnik () na Jarabú skalu () vedie červeno značená Ponitrianska magistrála.

</doc>
<doc id="631108" url="https://sk.wikipedia.org/wiki?curid=631108" title="Ivan Stracimir">
Ivan Stracimir



</doc>
<doc id="631110" url="https://sk.wikipedia.org/wiki?curid=631110" title="Christopher Hitchens">
Christopher Hitchens

Christopher Eric Hitchens (* 13. apríl 1949, Portsmouth, Spojené kráľovstvo† 15. december 2011, Houston, Texas, Spojené štáty) bol anglicko-americký spisovateľ a novinár ktorého kariéra trvala viac ako štyri desaťročia. Bol stĺpkarom a literárnym kritikom pre "The Atlantic", "Vanity Fair", "Slate", "World Affairs", "The Nation" a "Free Inquiry". Bol častým hosťom talk show a prednáškových sál a v roku 2005 bol zvolený za piateho najvplyvnejšieho intelektuála v hlasovaní magazínov "Prospect"/"Foreign Policy".
Životopis.
Bol známy svojim obdivom Georgea Orwella, Thomasa Paina a Thomasa Jeffersona a kritikou matky Terezy, Billa Clintona, Hillary Clintonovej a Henryho Kissingera. Pre svoj konfrontačný štýl bol vychvaľovanou aj kontroverznou osobnosťou. Ako politický pozorovateľ, polemik a politický radikalista vydal v USA a Spojenom kráľovstve niekoľko ľavicovo orientovaných publikácií. Od zavedenej politickej ľavice sa začal vymedzovať v roku 1989 po (podľa jeho slov) "vlažnej reakciu" európskej ľavice na udelenie fatvy Rúholláhem Chomejním na Salmana Rushdieho. Teroristické útoky 11. septembra 2001 posilnili jeho kritiku "fašizmu s islamskou tvárou". Kvôli jeho podpore vojny v Iraku ho niektorí ľudia začali označovať za neokonzervatistu, ale on tvrdil, že nie je "konzervatívny v akomkoľvek zmysle".
Spolu s Richardom Dawkinsom, Samom Harrisom a Daniel Dennettom bol poprednou postavou nového ateizmu a sám seba opisoval ako antiteistu, ktorý verí vo filozofickej hodnoty osvietenstva. Hovoril, že človek "môže byť ateistom a zároveň veriť, že viera v boha je správna", ale že "antiteista je niekto, kto si myslí, že pre takýto predpoklad nie sú žiadne dôkazy." Tiež tvrdil, že myšlienka boha alebo najvyššej bytosti je totalitná viera, ktorá ničí individuálnu slobodu. O ateizme a povahe náboženstva napísal v roku 2007 knihu "God Is Not Great: How Religion Poisons Everything" (Boh nie je veľký).
13. apríla 2007, v deň svojich 58. narodenín, sa stal občanom USA, ale svoje britské občianstvo si ponechal. Jeho posledná kniha "Hitch-22: A Memoir" bola publikovaná v júni 2010. Ešte ten mesiac sa začal liečiť z novo diagnostikovanej rakoviny pažeráka, ktorej následkom nakoniec 15. decembra 2011 podľahol.

</doc>
<doc id="631112" url="https://sk.wikipedia.org/wiki?curid=631112" title="Lucia Kleštincová">
Lucia Kleštincová

Lucia Kleštincová (* 18. júl 1985, Bratislava) je expertka na európske politiky a digitalizáciu, úradníčka Európskej komisie, kariérna koučka a podporovateľka ženského líderstva, občianska aktivistka a autorka. 
Detstvo a štúdium.
Lucia sa narodila 18. júla 1985 v Bratislave. Detstvo prežila v bratislavskej Petržalke, kde navštevovala prvé ročníky základnej školy a trénovala modernú gymnastiku a synchronizované plávanie. Už počas štúdia na osemročnom Gymnáziu Ladislava Novomeského sa začala zaujímať o verejné politiky a aktivizmus. Ako predsedníčka triedy rozbiehala na škole prvé schémy na recykláciu odpadu a organizovala pre spolužiakov vzdelávacie workshopy vrátane aktivizácie prvovoličov pred voľbami.
Od roku 2003 študovala na Fakulte medzinárodných vzťahov Ekonomickej univerzity v Bratislave odbor medzinárodné vzťahy. Inžinierske štúdium ukončila v roku 2008 s cenou rektora univerzity pre najlepšieho študenta. V roku 2006 absolvovala výmenný pobyt Erasmus na Fakulte manažmentu na belgickej Ghent University a v roku 2008 pobyt Leonardo da Vinci v španielskej Granade.
Už počas štúdia na vysokej škole zbierala skúsenosti v oblasti verejnej správy a diplomacie, napríklad na Odbore protokolu a medzinárodných vzťahov v Národnej rade Slovenskej republiky, Odbore ľudských práv na Ministerstve zahraničných vecí Slovenskej republiky, či na konzulárnom oddelení Veľvyslanectva Slovenskej republiky v Londýne. V konzultačnej spoločnosti Weastra sa podieľala na poskytovaní strategického poradenstva firmám, ktorých zámerom bolo etablovať sa na stredoeurópskych trhoch. Svoje následné pôsobenie na Veľvyslanectve Tureckej republiky v Bratislave opustila kvôli ponuke na ďalšie štúdium. V akademickom roku 2009/2010 študovala na London School of Economics and Political Science, kde získala titul MSc. v odbore manažment vo verejnej správe.
Kariéra.
Po skončení štúdia v Londýne pracovala na pozícii analytičky a konzultantky v IT spoločnosti PosAm (2010-2013). Venovala sa podpore e-government a zároveň riadila pro bono projekty zamerané na prepájanie vysokých škôl s potrebami pracovného trhu a zavedenie monitoringu uplatniteľnosti absolventov v praxi.
V roku 2013 bola po výberovom procese prijatá do európskych inštitúcií. Nasledujúcu dekádu pôsobila ako poradkyňa pre politiky v oblasti podpory konkurencieschopnosti priemyslu v Európskej komisii (Generálne riaditeľstvo pre vnútorný trh, priemysel, podnikanie a malé a stredné podniky). Venovala sa politikám na podporu jednotného digitálneho trhu, využívanie technológií na modernizáciu priemyslu a verejnej správy. Pôsobila ako poradkyňa pre digitalizáciu a zručnosti na Odbore cestovného ruchu a na Odbore elektronizácie verejného obstarávania. Počas predsedníctva SR v Rade EÚ bola detašovaná na Zastúpenie SR pri európskych inštitúciách v tíme zabezpečujúcom návrhy v oblasti elektronizácie verejnej správy. Po referende o Brexite sa jej rola poradkyne senior manažmentu Európskej komisie pre politiky konkurencieschopnosti rozšírila o koordináciu príprav na vystúpenie Veľkej Británie z vnútorného trhu EÚ. 
V rámci aktivít zameraných na prinášanie novej kvality líderstva do európskych inštitúcií napríklad viedla jedenásťčlennú strategickú pracovnú skupinu zameranú na skvalitnenie práce s talentami, riadila expertnú skupinu zameranú na využívanie dát v procese tvorby verejných politík, založila niekoľko skupín na podporu osobného a profesionálneho rastu žien, vrátane Klubu Sloveniek v Európskej komisii. V nadväznosti na tieto činnosti bola zároveň nominovaná ako členka v Task force pre rovnosť komisárky Heleny Dalli a zároveň ako zástupkyňa Európskej komisie na úrovni G20 v projekte Empower zameranom na zrovnoprávnenie žien v krajinách G20.
V posledných rokoch sa venuje predovšetkým kariérnemu koučingu so špecializáciou na ženské líderstvo, prevenciu vyhorenia a celospoločenský dopad. Vystupuje aj ako moderátorka, spíkerka či facilitátorka workshopov pre organizácie sledujúce podobné ciele.
Politická činnosť.
Vo voľbách do Európskeho parlamentu 2019 kandidovala do funkcie poslankyne Európskeho parlamentu za koalíciu Progresívne Slovensko – SPOLU, občianska demokracia. Koalícia Progresívne Slovensko – SPOLU, občianska demokracia so ziskom 20,11% hlasov vo voľbách obsadila prvé miesto. Kleštincová získala 14 894 preferenčných hlasov, ktoré ju z pôvodného desiateho miesta na kandidátnej listine koalície posunuli na ôsme miesto.
V eurovoľbách 2024 kandiduje z prvého miesta za stranu Volt Slovensko, v ktorej od roku 2023 pôsobí ako spolupredsedníčka.
Projekty a prednášková činnosť.
Lucia Kleštincová sa dlhodobo venuje projektom na podporu a modernizáciu vzdelávania na Slovensku, prepájanie školstva a praxe, podporu žien uchádzajúcich sa o lepšie vyjadrenie svojho talentu a poslania vo svojich organizáciách, postup na vedúce pozície či angažovanie v IT sektore.
Lucia Kleštincová pravidelne prednáša v témach vzdelávania, novej kultúry líderstva, podpory žien a duševného zdravia na pracovisku, a modernizácie verejnej správy cez novú politiku riadenia talentu. Pravidelne sa zúčastňuje konferencií ako Profesia Days či kariérnych workshopov na školách, kde zdieľa svoje skúsenosti s budovaním kariéry v Bruseli a v európskych inštitúciách (napríklad Profesia Days 2019 Bratislava, LSESU Central European Conference). 

</doc>
<doc id="631114" url="https://sk.wikipedia.org/wiki?curid=631114" title="Vígľaš (geomorfologická časť)">
Vígľaš (geomorfologická časť)

Vígľaš je geomorfologickou časťou Nízkeho Vtáčnika. Leží v jej západnej časti, približne severne od mesta Žarnovica v žarnovickom okrese.
Polohopis.
Vrchovina sa nachádza v centrálnej časti pohoria Vtáčnik, v západnej polovici jeho podcelku Nízky Vtáčnik. Leží medzi obcami Ostrý Grúň a Kľak na východe, Župkov a Píla na juhu a Veľké Pole na západe. V rámci pohoria susedí Vígľaš na severe s podcelkom Vysoký Vtáčnik, na východe s geomorfologickou časťou Ostrogrúnska kotlina (podcelok Nízkeho Vtáčnika), na juhu s časťou Župkovská vrchovina (podcelok Župkovskej brázdy) a západne nadväzuje Veľkopoľská vrchovina, časť podcelku Rázdiel v pohorí Tribeč. 
Zo severu na juhovýchod smerujú vodné toky, odvádzajúce prebytočnú vodu z tejto časti pohoria. Prakticky celé územie je v povodí riečky Kľak, ktorá tu priberá viaceré menšie vodné toky, medzi nimi Župkovský potok, Vicianov a Čierny potok.
Chránené územia.
Severná polovica vrchoviny patrí do Chránenej krajinnej oblasti Ponitrie. Osobitne chránenou lokalitou je prírodná pamiatka Ostrovica, zaberajúca časť bralnatého masívu rovnomeného vrchu, ležiaceho na východnom okraji územia, nad obcou Kľak.
Turizmus.
Táto časť pohoria je čiastočne v tieni Vysokého Vtáčnika, ktorého atraktívny hlavný hrebeň leží severozápadne. Týmto smerom vedú aj značené chodníky zo susedných obcí Vígľaša. Na východnom okraji je zaujímavým cieľom bralnatý vrch Ostrovica s rovnomennou prírodnou pamiatkou. Okolité terény využívajú horskí cyklisti a v blízkosti obce Kľak je lyžiarsky vlek.

</doc>
<doc id="631115" url="https://sk.wikipedia.org/wiki?curid=631115" title="Askos">
Askos

Askos ("askos") je typ starovekej keramickej nádoby.
Askos (spočiatku kožený mech, neskôr malý vak z pálenej hliny), väčšinou malá keramická nádoba s nízkym telom, excentricky umiestneným hrdlom a s jedným vertikálnym uchom sférického tvaru, slúžil na nalievanie oleja tenkým pramienkom (najčastejšie do olejových lámp), na čo bolo prispôsobené jeho úzke hrdlo. Askos mal aj iné tvary (často mal zoomorfný tvar) a rozmanite sa zdobil.
Grécke slovo askos (mn. č. "askoi", mech na víno) odkazuje na vaky vyrobené z kože zvierat, ktoré slúžili na prepravu vína. Na aténskych červenofigúrových vázach sú často znázornené v náručí satyrov (sprievodcov boha vína Dionýza). Tvar tejto keramiky zrejme vznikol z podoby koženého vaku. V starovekom Grécku sa už objavujú v dobe bronzovej. Askoi na Kykladách, kde bol tvar keramiky ovplyvnený Krétou, mali často zobákovitú nálievku. 
Štandardný, dubletný askos.
Popri zvyčajných jednoramenných askoi sa používali aj dvojramenné askoi. 

</doc>
<doc id="631118" url="https://sk.wikipedia.org/wiki?curid=631118" title="Javorinka (vrch vo Vtáčniku)">
Javorinka (vrch vo Vtáčniku)

Javorinka () je najvyšší vrch podcelku Nízky Vtáčnik v pohorí Vtáčnik. Nachádza sa na severozápadnom okraji územia, v centrálnej časti pohoria. Je súčasťou Chránenej krajinnej oblasti Ponitrie.
Polohopis.
Nachádza sa na severe podcelku Nízkeho Vtáčnika, v geomorfologickej časti Vígľaš. Leží v strednej časti rázsochy, vybiehajúcej z hlavného hrebeňa pohoria Vtáčnik medzi Plešinou a Tatrou. Severné a východné svahy odvodňuje Vicianov potok, južné Klenová, oba prítoky riečky Kľak.
Západným smerom leží masív Tatry, severozápadne Plešiny a severne bočné rameno Rúbaného vrchu. Východne susedí Ostrovica, juhovýchodne pokračuje rázsocha, na ktorej konci je Klenový vrch. 
Prístup.
Na vrchol Javorinky nevedie značená trasa a prístupný je tak len neznačenými chodníkmi lesom. Juhozápadným úpätím vedie Klenovou dolinou žlto značený chodník z Ostrého Grúňa na Rúbaný vrch, z ktorého sa dá odbočiť a lesom pokračovať na vrchol. 

</doc>
<doc id="631120" url="https://sk.wikipedia.org/wiki?curid=631120" title="Branislav Grimm">
Branislav Grimm

Mgr. Branislav Grimm (* 18. apríl 1959, Senica) je slovenský učiteľ a bývalý primátor mesta Senica.
Vzdelanie.
Branislav Grimm vyštudoval Gymnázium L. Novomeského v Senici (1974 – 1978). V roku 1983 ukončil vysokoškolské štúdium na Pedagogickej fakulte UK v Trnave, učiteľ všeobecno - vzdelávacích predmetov pre roč. 5 - 12., slovenský jazyk a literatúra - hudobná výchova. V rokoch 1997 – 2005 absolvoval funkčné štúdia, získal Osvedčenia 1. (1997) i 2. kvalifikačnej o odbornej a pedagogickej spôsobilosti (2005), štúdium Príprava vedúcich pedagogických pracovníkov Modul riaditeľ (1997) pri Metodickom centre a Štátnom pedagogickom ústave Bratislava. 
Aktivizmus.
Pôsobil ako učiteľ na Základnej škole v Senici, Sadová ul. (1983 – 1988), Základnej škole Mudrochova ul. v Senici, kde pôsobil od roku 1991 vo funkcii riaditeľa školy (1988 – 2008).
Počas pedagogickej praxe viedol detský zmiešaný spevácky zbor Hviezdička, s ktorým nahral detské, ľudové piesne v moderných rytmických úpravách na CD zvukové nosiče, nahrával televízne relácie s Majstrom N, zbor mal koncerty i v Taliansku, Rakúsku, Česku. V roku 1991 založil športové hokejové stredisko, so športovými triedami so zameraním na ľadový hokej – HK 91 Senica. Škola pod jeho vedením získala v r. 1993 právnu subjektivitu (1. január 1993). Dlhoročný člen zboru pre občianke záležitosti pri MsÚ v Senici (1981 – 1991), redakcie Naša Senica, Vzdelávacej a kultúrnej komisie pri MsÚ v Senici, mestských výborov, člen širších poradných zborov ministrov školstva za vtedajšiu Školskú správu Senica. Základná škola Sološnica, zástupca riaditeľa školy (2010-2014). Primátor mesta Senica (2014 – 2018). Základná škola Sološnica (2019).
Primátor mesta Senica (2014 – 2018).
Vo funkcii primátora stabilizoval ekonomickú situáciu mesta. Dôraz kládol na rekonštrukciu, obnovu a funkčnosť majetku mesta a jeho zariadení (investovalo sa 6,8 mil. € do majetku mesta). Pri práci presadzoval všestranný rozvoj mesta, čestnosť, svedomitosť, pracovitosť, odbornosť, dodržiavanie zákonnosti, spoluprácu, hrdosť na históriu i súčasnosť Senice. Progres vývoja finančnej stability ocenil v r. 2017 Inštitút INEKO - 6. miesto v tabuľke „"Skokan roka"“ v rámci miest Slovenska. Slovenská informačná a marketingová spoločnosť udelila Pečať rozvoja obcí a miest za investovanie do rozvoja majetku v prospech občanov. Transparenty International Slovensko v hodnotení 100 najväčších miest v roku 2018 zaradili Senicu na 43. miesto. Člen Rady ZMOS a predseda Sekcie pre školstvo, kultúru a šport (2014 - 2018). Zastupoval ZMOS na rokovaniach s ministerstvom školstva, vo Výbore pre deti a mládež pri Ministerstve práce, sociálnych vecí a rodiny SR. Bol pozorovateľom za ZMOS v monitorovacom výbore pre projekty Interreg VA SR-AT 2014-2020. Členom pracovnej delegácie ZMOS na zasadnutí Európskeho parlamentu v Bruseli (2016). 
Osobný život.
Ženatý, otec dvoch samostatne zárobkových synov. Býva v Senici. Aktívny hudobník – "Senická heligónka", hudobná skupina Oáza. Hrá na hudobných nástrojov – klavír, bicie, klarinet, gitara. Záľuby – najmä kultúra - hudba, šport, história. Dorozumie sa popri českom jazyku, rusky a nemecky. Politicky nezávislý, nebol nikdy politicky organizovaný.

</doc>
<doc id="631121" url="https://sk.wikipedia.org/wiki?curid=631121" title="Delaware County">
Delaware County

Delaware County môže byť:
okres v USA:

</doc>
<doc id="631124" url="https://sk.wikipedia.org/wiki?curid=631124" title="Delaware Township">
Delaware Township

Delaware Township môže byť:
sídlo v USA

</doc>
<doc id="631127" url="https://sk.wikipedia.org/wiki?curid=631127" title="OC Korzo (Prievidza)">
OC Korzo (Prievidza)

 
OC Korzo je obchodné centrum na Hornej Nitre, ktoré sa nachádza v meste Prievidza.
Obchodné centrum bolo otvorené dňa 23. septembra 2010, pričom výstavba trvala približne pol roka. Disponuje prenajímateľnou plochou 16 500 m², na ktorej je viac ako 100 obchodov.
OC Korzo je otvorené denne od 8. do 20. hodiny.

</doc>
<doc id="631131" url="https://sk.wikipedia.org/wiki?curid=631131" title="OC Korzo">
OC Korzo



</doc>
<doc id="631137" url="https://sk.wikipedia.org/wiki?curid=631137" title="Kostol svätých Petra a Pavla (Janíkovce)">
Kostol svätých Petra a Pavla (Janíkovce)

Kostol svätých Petra a Pavla v Janíkovciach je farským kostolom Farnosti Nitra – Janíkovce. Dnešná podoba kostola pochádza z 17. storočia. Kostol je zasvätený sv. Petrovi a Pavlovi, apoštolom. Je vyhlásený za kultúrnu pamiatku. Kostol má dve lode a to hlavnú a bočnú. Taktiež má dve bočné kaplnky, kaplnku sv. Anny a kaplnku sv. Františka z Assisi.
V kostole je umiestnená pamätná tabuľa, ktorá pripomína návštevu sv. Jána Pavla II. na letisku v Janíkovciach 30. júna 1995.
História.
Koncom prvej tretiny 14. storočia prišli do Uhorska vyberači pápežských desiatkov. so súhlasom kráľa Karola Róberta prešli v rokoch 1332 1337 celú krajinu a zapisovali príjmy všetkých cirkevných inštitúcií. Okrem biskupstiev, kapitúl a kláštorov navštevovali aj dedinské fary. Zavítali aj do Veľkých Janíkoviec, kde už vtedy stál kostol sv. Petra (v novoveku Petra a Pavla). Tunajší farský kostol bol zrejme postavený z iniciatívy miestnych zemepánov najneskôr v priebehu 13. storočia. Jeho svetskými patrónmi sa stali potomkovia Sebeslava Ludanického.
Zaujímavosti.
V kostole pod hlavnou loďou sa nachádza krypta. Taktiež sa pod podlahou pred svätyňou medzi bočnými kaplnkami nachádza svätyňa pôvodného kostola.

</doc>
<doc id="631138" url="https://sk.wikipedia.org/wiki?curid=631138" title="IPhone XS">
IPhone XS

 iPhone XS a iPhone XS Max (štylizované ako iPhone Xs a iPhone Xs Max, kde X predstavuje rímske číslo "desať", vyslovuj iPhone "desať S") sú smartphony, ktoré boli navrhnuté, vyvinuté a predávané spoločnosťou Apple. V súčasnosti to sú vlajkové modely dvanástej generácie telefónov iPhone. Ide o nástupcu iPhone X. Oba modely boli oznámené spolu s lacnejším modelom iPhone XR 12. septembra 2018 v Divadle Steva Jobsa v Apple Parku výkonným riaditeľom spoločnosti Apple, Timom Cookom. Predobjednávky sa začali 14. septembra 2018 a oficiálny dátum začiatku predaja bol stanovený na 21. septembra 2018.
XS Max je prvý plus-sized iPhone v novej bezel-less, teda bezrámečkovej forme (iPhone X z roku 2017 nemal tzv. plus-sized variantu). Spolu s vydaním XS a XS Max bol predaj iPhone X ukončený, ten sa tak udržal na pultoch obchodov len krátkych 10 mesiacov, čo bolo najmenej v histórii všetkých vlajkových modelov iPhone. Štartové ceny modelov XS a XS Max boli $ 999 / $ 1099 v USA, £ 999 / £ 1099 vo Veľkej Británii a € 1149 / € 1249 v Európe.
Dizajn.
iPhone XS má takmer rovnaký dizajn, ako iPhone X, obsahuje však lepší hardvér, vrátane Apple A12 Bionic SoC čipu s technológiou 7 nanometrov. Na telefóne sa nachádzajú 5,8 palcový (149 mm) OLED displej aj duálna 12 megapixelová zadná kamera a 7 megapixelová predná.
XS Max obsahuje identický hardvér aj kamery, ale má väčší 6,5 palcový (164 mm) OLED displej a batériu (3,179 mAh). Médiá si všimli, že model XS má slabšiu batériu (2,659 mAh) ako mal iPhone X (2,716 mAh). Podľa tvrdenia spoločnosti Apple majú oba modely rýchlejšiu Face ID technológiu.
Modely XS a XS Max sú ohodnotené kódom IP68 z hľadiska odolnosti voči prachu a vode podľa normy IEC 60529, pričom samotný Apple špecifikuje maximálnu hĺbku 2 metre a dĺžku ponoru maximálne 30 minút. Modely iPhone XR, iPhone X, iPhone 8 a iPhone 7 boli hodnotené iba kódom IP67. Apple vykonával testy s rôznymi kvapalinami vrátane chlórovanej vody, vody s vysokou koncentráciou solí, čaju, vína, piva a džúsov.
Na rozdiel od iPhone XR majú XS aj XS Max optický zoom.

</doc>
<doc id="631142" url="https://sk.wikipedia.org/wiki?curid=631142" title="Hajdúdorožská archieparchia">
Hajdúdorožská archieparchia

Hajdúdorožská archieparchia je metropolitná archieparchia maďarskej gréckokatolíckej cirkvi "sui iuris" so sídlom v Debrecíne. Na jej čele stojí od roku 2015 metropolita arcibiskup Péter Fülöp Kocsis. Arcibiskupská katedrála sa nachádza v Hajdúdorogu, hoci na základe zakladajúcej buly je sídlo eparchie v Debrecíne.
História.
Eparchia bola založená 6. mája 1912 uhorským kráľom Františkom Jozefom a pápež Pius XI. ju potvrdil 8. júna 1912 bulou "Christifideles Graeci". Eparchia bola vytvorená pre uhorských veriacich byzantského obradu hovoriacich maďarským jazykom. Eparchia mala pri svojom vzniku 162 farností, ktoré predtým patrili Mukačevkej, Prešovskej, Fagarašskej, Oradejskej a Gherlskej eparchie ako aj Budapeštianska farnosť Ostrihomskej arcidiecézy.
Eparchia vznikla ako reakcia na snahy maďarských veriacich na využívanie maďarčiny ako liturgického jazyka. Túto snahu síce Svätá stolica zamietla, no povolila maďarčinu pri neliturgických aktivitách. Maďarský klérus však v krátkej dobe vytvoril druhé vydanie všetkých liturgických kníh z gréčtiny. 
Eparchia, ako prvá z gréckokatolíckych cirkví v Uhorsku, prijala gregoriánsky kalendár v roku 1916. V roku 1920 stratila eparchia v rámci Trianonskej dohody 79 svojich farností.
V roku 2011 stratila eparchia časť svojho územia aby vznikol Miškovecký exarchát (neskôr Miškovecká eparchia) a v roku 2015 bola povýšená na metropolitné arcibiskupstvo a vznikla Maďarská gréckokatolícká cirkev "sui iuris".

</doc>
<doc id="631145" url="https://sk.wikipedia.org/wiki?curid=631145" title="Shake That Bush Again">
Shake That Bush Again

„Shake That Bush Again“ je piata skladba z albumu "Alive &amp; Amplified" americkej garage rockovej skupiny The Mooney Suzuki. V roku 2004 bola vydaná ako singel.
Skladba „Shake That Bush Again“ sa objavila aj v soundtracku videohry "" z roku 2004.

</doc>
<doc id="631150" url="https://sk.wikipedia.org/wiki?curid=631150" title="Armbian">
Armbian

Armbian je operačný systém založený na Debiane a Ubuntu pre vývojové platformy ARM.

</doc>
<doc id="631152" url="https://sk.wikipedia.org/wiki?curid=631152" title="Raspberry Pi OS">
Raspberry Pi OS

Raspbian (anglická výslovnosť ) je operačný systém odvodený z Debianu pre Raspberry Pi i osobné počítače. Je oficiálne poskytovaný nadáciou Raspberry Pi Foundation ako primárny operačný systém pre jednodoskové počítače z rodiny Raspberry Pi. Raspbian bol vytvorený Mikom Thompsonom a Petrom Greenom ako nezávislý projekt. Prvé zostavenie (tzv. build) bol dokončený v júni 2012. Je aj naďalej v aktívnym vývoji, Raspbian je vysoko optimalizovaný pre ARM procesory využívané v Raspberry Pi.
Raspbian používa ako hlavné desktopové prostredie PIXEL (výslovnosť ; skratka z anglického Pi Improved Xwindows Environment, Lightweight. PIXEL sa skladá z modifikovaného prostredia LXDE a správcu okien Openbox.

</doc>
<doc id="631153" url="https://sk.wikipedia.org/wiki?curid=631153" title="Žarnovické podolie">
Žarnovické podolie

Žarnovické podolie je geomorfologickou časťou Žiarskej kotliny. Leží v jej južnej časti, v údolí Hrona a okolí mesta Žarnovica v žarnovickom a žiarskom okrese.
Polohopis.
Územie sa nachádza v južnom cípe Žiarskej kotliny, v úzkom koridore rieky Hron. Severný okraj sa nachádza v blízkosti obce Bzenica na južnom okraji žiarskeho okresu, južná hranica vedie južne od Voznice, v okrese Žarnovica. Severným smerom pokračuje Žiarska kotlina, juhovýchodne leží Hodrušská hornatina, podcelok Štiavnických vrchov. Západný okraj vymedzuje pohorie Vtáčnik s podcelkami Raj, Župkovská brázda (časť Župkovská vrchovina) a Nízky Vtáčnik. 
Osou územia je rieka Hron, smerujúca zo severu juhozápadným smerom k Slovenskej bráne. V tejto časti priberá najmä menšie vodné toky, významnejšími sú Kľak, Hodrušský potok a Richnava. V severnej časti sa nachádza chránený areál Revištský rybník.
Doprava.
Údolím Hrona vedú Žarnovickým podolím dôležité komunikácie nadregionálneho významu, rýchlostná cesta R1 (súčasť E 58), cesta I/65 a železničná trať Nové Zámky – Zvolen. Z hlavných ciest v Žarnovici odbočuje cesta II/512 (Žarnovica – Oslany).
Turizmus.
Táto časť Žiarskej kotliny slúži ako východisko do okolitých pohorí a historicky cenných baníckych lokalít. Široké okolie patrilo od stredoveku k významným baníckym oblastiam v rámci celej Európy a bohaté mestá prekvitali, čo sa prejavilo na dodnes zachovanej architektúre. Návštevníci regiónu tak vyhľadávajú neďalekú Novú Baňu, Hodrušu-Hámre či Banskú Štiavnicu. Raritou a dôkazom niekdajšej vulkanickej činnosti je okrem trosiek vulkánov aj Kamenné more pri Vyhniach.
Milovníci prírody využívajú dostupnosť zaujímavých lokalít západne ležiaceho pohoria Vtáčnik, ako aj východne sa nachádzajúcich Štiavnických vrchov, chránených v rámci rovnomennej CHKO. Priamo v severnej časti podolia leží osobitne chránené územie Revištský rybník.

</doc>
<doc id="631154" url="https://sk.wikipedia.org/wiki?curid=631154" title="Fialé">
Fialé

Fialé ("fialé") je typ starovekej rituálnej nádoby.
Fialé (mn. č. "fialai"), plochá obvykle kovová niekedy keramická (zrejme určená ako náhrada nádobky vyrobenej často z drahého kovu) miska bez úch s vyvýšeným stredom v tvare pupku (omfalos, vyvýšený stred, bol v tvare nádobky fialé charakteristický najmä v gréckom svete), slúžila hlavne ako rituálna nádobka na úlitby. Najstaršie objavené fialy (s omfalom) v Grécku, datované do 8. storočia pred Kr., pochádzali zrejme z dovozu, ich miestnu výrobu začali až v 7. storočí pred Kr.
V starovekom Grécku sa pri náboženských obradoch používali rôzne nádoby, najcharakteristickejšou z nich však bola fialé, do ktorej sa vykonávala úlitba (obetovanie tekutín) k pocte bohov, héróov alebo zosnulých. Najbežnejšou tekutinou pre úlitby bolo víno, často miešané s vodou (ako ho Gréci pili). Pri náboženských obradoch sa používala aj voda, olej, mlieko alebo med (naliali ju do nádobky uloženej na posvätnom mieste, alebo ňou pokropili oltár, skalu či zem) a olejmi, voňavkami (parfumovaným olejom) a masťami sa mazali posvätné predmety. Nádobka fialé sa často sama stávala obetným darom vo svätyniach, alebo hroboch.

</doc>
<doc id="631155" url="https://sk.wikipedia.org/wiki?curid=631155" title="Insidious (film)">
Insidious (film)

Insidious je hororový film natočený v roku 2010 režisérom Jamesom Wanom a prvá časť rovnomennej trilógie (pokračujúce filmy ', ' a "").
Dej.
Prvý diel tejto trilógie rozhoduje o príbehu rodiny učiteľa Josha Lamberta, jeho ženy Renai a ich detí. Príbeh začína v rodinnom doměle, kde sa začnú diať divné veci. Od strašidelných zjavov v detských izbách, až po neznámy hlas vo vysielačke, ktorý naznačoval, že tu nie sú rodinní príslušníci ani trochu vítaní. Jedného dňa sa jeden zo synov, Dalton Lambert, neprebudí. Doktor síce konštatoval, že je v kóme, ale médium Elise Reinerová na to má iný názor. Podľa nej sa telesná schránka malého Daltona síce nachádza v tomto svete, to sa však nedá povedať o jeho duši. Z dôvodu zvláštnych udalostí sa rodina presťahuje do iného domu, ani to však nepomôže. Médium Elise sa v noci prechádza po potemných chodbách domu Lambertovcov a hovorí s démonmi, ktorí Daltonovu dušu väznia. Počas návštevy Elise u Lambertovcov zmizne Daltonove telo, na plachte je nájdených len niekoľko krvavých odtlačkov, ktoré člověku rozhodne nepatrili. Médium sa spoločne s Lambertovcami odhodlá k vymietaniu. Počas tejto seanci sa Elise podarí spojiť s Daltonom a jeho telo sa nakoniec podarí získať späť. Otec Josh sa společně s Elise rozhodnú k činu, ktorý sa nazývá astrálne cestovanie. Počas tohto činu rodina zistí, že Daltonove telo je skrytou bránou do inej dimenzie.

</doc>
<doc id="631156" url="https://sk.wikipedia.org/wiki?curid=631156" title="Hruštínske podolie">
Hruštínske podolie

Hruštínske podolie je geomorfologickou časťou Oravskej kotliny. Zaberá jej západnú časť, juhozápadne od Námestova v námestovskom okrese.
Polohopis.
Územie sa nachádza v juhozápadnom cípe Oravskej kotliny, v údolí rieky Hruštínka a sčasti na dolnom toku Bielej Oravy. Na severovýchodnom okraji končí pri brehu Oravskej priehrady v blízkosti Námestova. V tejto časti na Hruštínske podolie nadväzuje zvyšná časť Oravskej kotliny, severne leží Podbeskydská vrchovina a zvyšok územia obklopuje Oravská Magura. Na západe je to podcelok Paráč, na juhu Kubínska hoľa a juhovýchodný okraj vymedzuje podcelok Budín. 
Osou územia je riečka Hruštínka, smerujúca z juhozápadu na severovýchod, ktorá pri Lokci ústi do Bielej Oravy. Tá pokračuje severnou časťou podolia, pri obci Oravská Jasenica priberá rieku Veselianka a východným smerom ústí do Oravskej priehrady.
Doprava.
Údolím Hruštínky vedie Hruštínskym podolím dôležitá komunikácia, cesta I/78, vedúca z Dolného Kubína do Námestova. Pri Lokci sa na hlavný ťah pripája cesta II/520 z Oravskej Lesnej, ktorá pokračuje v peáži a pri Oravskej Jasenici odbočuje do Vavrečky a Tvrdošína. V Lokci v minulosti začínala úzkorozchodná Oravská lesná železnica.
Turizmus.
Táto časť Oravskej kotliny slúži ako východisko výstupov do okolitých pohorí. Návštevníci regiónu vyhľadávajú najmä horské polohy a tiež okolie Oravskej priehrady, v zimnom období lyžiarske strediská. Územie Hruštínskeho podolia vyhľadávajú horskí cyklisti, pre ktorých je Orava atraktívnou oblasťou s viac i menej náročnými cestami. 
Severozápadný okraj lemuje Chránená krajinná oblasť Horná Orava, na územie Hruštínskeho podolia zasahuje v severnej časti v okolí ústia Bielej Oravy do Oravskej priehrady.

</doc>
<doc id="631157" url="https://sk.wikipedia.org/wiki?curid=631157" title="Verecký priesmyk">
Verecký priesmyk

Verecký priesmyk, niekedy aj Verecké sedlo (, ) je horský priesmyk na Ukrajine, jeden z najvýznamnejších priesmykov vo vnútorných Východných Karpatoch - Poloninách.
Poloha.
Priesmyk sa nachádza v hlavnom karpatskom oblúku na rozhraní Ľvovskej a Zakarpatskej oblasti v hrebeňoch severovýchodných Karpát, teda Polonín. Je ohraničený riečnymi údoliami riek Latorica a Opir, na rozvodí medzi povodiami Latorice a rieky Stryj, ktorá je pravostranným prítokom Dnestru. Priesmyk sa nachádza v nadmorskej výške Verecký priesmyk je súčasťou Zakarpatskej turistickej magistrály, ktorá od neho ďalej na východ pokračuje na vrch Pikuj ().
Dejiny.
Je zrejmé, že priesmyk bol pre migráciu a dopravu využívaný viac ako tisícročie a mal významnú rolu aj vo viacerých vojenských operáciách. V roku 895 vtrhli cez priesmyk do Karpatskej kotliny staromaďarské arpádovské kmene pri ich tzv. zaujatí vlasti, aby tu položili základy Uhorského kráľovstva. V stredoveku tvoril Verecký priesmyk východnú hranicu Uhorska, známu aj ako "Brána do Ruska", cez ktorú kráľ Belo IV. pravidelne podnikal výpady do Haliče za účelom podmanenia si tohto regiónu. Priesmyk v tomto období tiež využili pri vpáde mongolské vojská pred ich stretom s hlavnou uhorskou armádou v bitke pri rieke Slaná v roku 1241. Mongoli alebo Tatári pod vedením Batu chána vtrhli do krajiny začiatkom marca tohto roku cez priesmyk. Záseky, ktoré uhorské vojsko postavilo ako zábranu pohybu mongolskej jazdy, podpálili a pomerne malé vojsko pod vedením palatína Dionýza Tomaja, ktoré malo zadržať alebo spomaliť ich postup, úplne zničili. V roku 1703 cez priesmyk pricestoval do Karpatskej kotliny František II. Rákoci, ktorý tak ukončil svoj exil na hrade Berežany v dnešnej Ukrajine, aby započal velenie v najväčšom protihabsburskom povstaní. V roku 1914 počas prvej svetovej vojny priesmyk zažil tvrdé boje medzi rakúsko-uhorskou a ruskou cárskou armádou. Ďalšie boje sa tu odohrávali počas druhej svetovej vojny pri sovietskom postupe cez Karpaty. V oblasti je stále možné vidieť pozostatky obranných opevnení, tzv. Arpádovej línie, ktorú tu maďarský režim Miklósa Horthyho vystaval po okupácii Podkarpatskej Rusi po Viedenskej arbitráži a rozpade Druhej česko-slovenskej republiky. 
Od 80. rokov 20. storočia boli v širšom okolí Vereckého priesmyku vybudované viaceré diaľkové cesty, ktoré pôvodnú cestu cez priesmyk odsunuli do úzadia (cesty E471, národná cesta H13 Ľvov-Sambir-Užhorod, P21).
Priesmyk je v ukrajinskej histórii pamätný pre udalosti z roku 1939. Vtedy sa stal ešte pred vypuknutím druhej svetovej vojny miestom masovej vraždy približne 600 ukrajinských partizánov Karpatskej Siče (Карпа́тська Січ), polovojenskej organizácie Karpato-Ukrajiny, autonómnej oblasti Česko-slovenskej republiky. Tí tu v horách bojovali proti maďarským a poľským vojskám. 
Súčasný turizmus a pamiatky.
Turizmus je v súčasnosti významnou časťou ekonomiky Zakarpatskej oblasti. Po páde komunistických režimov vo východnej Európe a otvorení ukrajinských hraníc pre občanov krajín EÚ po Oranžovej revolúcii v roku 2004 sa zlepšila možnosť navštevovať Verecký priesmyk aj pre zahraničných turistov. V dôsledku historických udalostí má priesmyk špeciálne postavenie pre maďarských turistov, z ktorých ho navštevujú intelektuáli aj dôchodcovia, keďže pre nich predstavuje zvláštnu historickú symboliku, hoci leží za hranicami dnešného Maďarska.
V októbri 2017 vicepremiérka Ukrajiny pre európske a euroatlantické záležitosti, Ivanna Klimpuš Cincadze, otvorila v priesmyku pamätný komplex, ktorý je venovaný vojakom tzv. Karpato-Ukrajiny. Osadenie pamätníka pripomínajúceho udalosti z marca 1939 kritizovala poľská vláda, keďže poľská zodpovednosť na prípadných popravách partizánov nebola nikdy preukázaná. Otvorenie pamätníka spolu s cintorínom príslušníkov Karpatskej Siče zhoršilo bilaterálne vzťahy Ukrajiny s Maďarskom a Poľskom.
V roku 2008 získala maďarská vláda povolenie od ukrajinskej vlády na výstavbu pamätníka v priestoroch priesmyku. Ten pripomína príchod staromaďarských kmeňov do Karpatskej kotliny v roku 895. V priestoroch priesmyku už stál predtým pamätník v tvare stĺpu z roku 1896, ktorý sa nedochoval do súčasnosti. Autorom nového pamätníka je maďarský sochár Péter Matl (Петро Матл), rodák z dnešného ukrajinského mesta Mukačevo. Maďarsko v roku 2016 taktiež vyjadrilo záujem o rekonštrukciu 12 km cestného úseku z obce Alsóverecke k vrcholu priesmyku a teda staromaďarskému pamätníku. Cesta je totiž v katastrofálnom stave a na jej opravu nemá zakarpatská oblastná vláda dostatok financií. Oprava si vyžaduje minimálne 15 miliónov ukrajinských hrivien.

</doc>
<doc id="631159" url="https://sk.wikipedia.org/wiki?curid=631159" title="V zajatí démonov">
V zajatí démonov

V zajatí démonov (angl. "The Conjuring") je americký hororový film režiséra Jamesa Wana z roku 2013. Film natočený podľa skutočných udalostí, ktorý rozpráva príbeh hrôzy svetovo preslávených vyšetrovateľov paranormálnych javov Eda a Lorraine Warrenových, ktorí boli pozvaní na odľahlú farmu, aby pomohli rodine terorizovanej temnými silami. V najhrôzostrašnejšom prípade svojho života sú Warrenoví nutení sa stretnúť s mocnou démonickou bytosťou. Prípad sa týka rodiny, ktorá sa prisťahovala na farmu v Harrisville. Čoskoro však zistia, že v ich dome sa deje niečo zvláštne.
Film získal veľmi pozitívne recenzie od kritikov a bol chválený publikom.
Príjem.
Film zarobil 137,4 miliónov dolárov v Severnej Amerike a 180,6 miliónov dolárov v ostatných oblastiach, celkovo tak zarobil 318 miliónov dolárov po celom svete. Rozpočet filmu činil 20 miliónov dolárov. V Severnej Amerike bol oficiálne uvedený 19. júla 2013, spoločne s filmami "Red 2", "Turbo" a "R.I.P.D.". Za prvý víkend získal najvyššiu návštevnosť, keď zarobil 41,9 miliónov dolárov.
Film získal pozitívnu kritiku. Na recenznej stránke Rotten Tomatoes získal z 202 zarátaných recenzíí 86 percent s priemerným hodnotením 7,2 bodov z desiatich. Na serveri Metacritic získal film z 35 recenzií 68 bodov zo sto. V Česko-Slovenskej filmovej databáze získal film 81% a aktuálne si drží 206. miesto v rebríčku najobľúbenejších filmov.

</doc>
<doc id="631160" url="https://sk.wikipedia.org/wiki?curid=631160" title="Budín (vrch v Oravskej Magure)">
Budín (vrch v Oravskej Magure)

Budín () je vrch v Oravskej Magure. Leží nad obcou Lokca, približne západne od mesta Tvrdošín a je najvyšším vrchom rovnomenného geomorfologického podcelku. Lokalitou prechádza Medzinárodná diaľková turistická trasa E3. 
Poloha.
Nachádza sa vo východnej časti pohoria, v centrálnej oblasti rovnomenného geomorfologického podcelku. Vrch leží v Žilinskom kraji, v okrese Tvrdošín a zasahuje na katastrálne územie obce Nižná. Najbližšími sídlami sú severozápadne ležiaca Lokca a Ťapešovo, západne situovaný Vasiľov a Babín, juhovýchodne ležiaci Podbiel a východne Nižná a Tvrdošín.
Opis.
Budín je súčasťou mohutného horského chrbta, ktorý vedie od sedla Príslop severovýchodným smerom po brehy Oravskej priehrady. Západným smerom susedí nevýrazný Javor (), juhozápadným leží Budín II a Šubovka (), východným Kýčera () a Javorový vrch () a severovýchodným Magurka (). Severozápadné svahy odvodňuje Lokciansky a Budínsky potok do Bielej Oravy, voda z východných odteká potokom Ráztoka a z južných jej prítokom Hldočín do rieky Oravy. Na vrchol i hrebeňom vedie značený chodník.
Výhľady.
Súvislý lesný porast pokrýva vrchol i hrebeň, čím umožňuje len veľmi obmedzený rozhľad. Horské lúky sú na juhovýchodnom úbočí, odkiaľ je znamenitý výhľad východným smerom. Z vhodných miest s riedkou vegetáciou a čistín sú pozorovateľné okolité vrchy Oravskej Magury, Oravské, Kysucké a Sliezske Beskydy, Veľká Fatra, Chočské vrchy, Nízke a Vysoké Tatry.

</doc>
<doc id="631162" url="https://sk.wikipedia.org/wiki?curid=631162" title="Andrew May">
Andrew May

Andrew May (vlastným menom Andrej Mutňanský;* 10. október 1987, Ilava) je slovenský spevák a hudobný producent.
Kariéra.
Andrej sa spočiatku venoval tvorbe elektronickej muziky, ktorá bola inšpirovaná nemeckou tanečnou produkciou.
Prelomovým bol pre neho rok 2007, keď sa stal spevákom a textárom slovenskej pop-rockovej kapely "Picture Of The Day". Kapela bola aktívna 6 rokov a počas svojho pôsobenia boli vydané 2 albumy a natočené 2 videoklipy. V rokoch 2011 až 2012 dávala kapela dokopy materiál na svoj tretí album, no ten nakoniec nikdy nebol vydaný.
Po rozpade kapely roku 2012 sa Andrej vydal na sólovú dráhu a začal tvoriť svoje vlastné piesne. O pár mesiacov neskôr vychádza jeho prvý singel „No Matter Who You Are“. Jeho hudba je inšpirovaná britskou tanečnou a popovou scénou. Skladby produkuje a nahráva výlučne vo svojom vlastnom štúdiu v Dubnici nad Váhom.
Debutový album vyšiel roku 2017 a dostal názov "Freedom". Rekapituluje jeho 5 ročnú tvorbu a vyšlo z neho niekoľko úspešných singlov („Because Of You“, „The Way You Love“, „Pretty Lies“). Osobitnou skladbou na albume je „Rescue The World“, na ktorú Andrej prizval 7 mladých interpretov z českej a slovenskej hudobnej scény.
V novembri 2019 vychádza jeho druhý album "Heartbeat", z ktorého odprezentoval niekoľko singlov(„Magic“, „Dancin“ , „Just Imagine“ , "On My Knees"). Na singli „Deamons“ spolupracoval so slovenským producentom Markom Vossom. Skladba sa po týždni od nasadenia do rebríčku prestížneho vydavateľstva Spinnin' Records umiestnila na prvom mieste..

</doc>
<doc id="631172" url="https://sk.wikipedia.org/wiki?curid=631172" title="Higgsov mechanizmus">
Higgsov mechanizmus



</doc>
<doc id="631173" url="https://sk.wikipedia.org/wiki?curid=631173" title="Síran draselný">
Síran draselný

Síran draselný (K2SO4) je draselná soľ kyseliny sírovej. Jedná sa o nehorľavou bielu kryštalickú látku rozpustnú v vode. Často sa používa ako umelé hnojivo, pretože obsahuje ako draslík, tak síru.
História.
Síran draselný je známy od začiatku 14. storočia, študovali ho Johann Rudolf Glauber, Robert Boyle a Tachenius. V 17. storočí bol nazývaný "arcanuni" alebo "sal duplicatum", pretože je kombináciou kyslej a zásaditej soli.
Prírodné zdroje.
Nerastná forma síranu draselného, ​​menovite arkanit, je pomerne vzácna. Hojne sa síran draselný vyskytuje vo Stassfurtovej soli. Ide o kokrystalizáciu síranu draselného a síranov horčíka, vápnika a sodíka. Sú to:
Z niektorých z týchto minerálov, napríklad kainit, možno síran draselný oddeliť, pretože zvyšná soľ je menej rozpustná vo vode.
 formula_1
 Alebo zarážajúcou reakciou, kedy reaguje jodid draselný so síranom mednatým za vzniku síranu draselného a nerozpustného jodidu meďnatého:
 formula_2
Vlastnosti.
Kryštály anhydridu sírana draselného tvoria dvojité šesťuholníkové pyramídy, v skutočnosti sú ale klasifikované ako kosoštvorcové. Sú priehľadné, veľmi tvrdé a majú horko-slanú chuť. Soľ je rozpustná vo vode, ale nerozpustná v roztokoch hydroxidu draselného (špecifická hmotnosť 1,35) alebo v čistom etanole. Síran draselný sa topí pri teplote 1 069 °C.
Použitie.
Hlavné použitie síranu draselného je ako hnojivo. Surová soľ sa tiež niekedy používa pri výrobe skla.
Hydrogensíran draselný.
Hydrogensíran draselný KHSO4 možno ľahko vyrobiť zmiešaním síranu draselného s ekvivalentným molárnym množstvom kyseliny sírovej. Tvorí kosoštvorcové pyramídy, ktoré tajú pri 197 °C. Pri 0 °C sa rozpúšťa v troch dieloch vody. Roztok sa chová viac ako keby jeho dvaja spolutvorcovia, síran draselný a kyselina sírová, boli pohromade každý samostatne; nadbytok etanolu vyzráža síran draselný (s trochou hydrogensíranu) a zostane čistá kyselina sírová.
Správanie roztavenej suchej soli, keď sa zahreje na teplotu niekoľkých stoviek stupňov, je podobné. Chová sa podobne ako kremičitany, titaničitany a pod., Rovnako ako keď sa kyselina sírová zahreje nad svoj bod varu. Preto sa soľ využíva v analytickej chémii ako dezintegračné činidlo.
"Pre informácie o iných soliach, ktoré obsahujú sulfáty, pozri sírany."

</doc>
<doc id="631179" url="https://sk.wikipedia.org/wiki?curid=631179" title="Výročie svadby">
Výročie svadby

Výročie svadby je čas uplynulý od civilného či cirkevného sobáša, teda od uzavretia manželského zväzku. Počíta sa v ročnom intervale, často však sa oslavuje najmä takzvané okrúhle výročia (každých desať rokov) či štvrťstoročné výročia ("strieborná" a "zlatá" svadba). 
Prívlastky.
Výročia svadby sa niekedy označujú špeciálnymi prívlastkami. Najznámejšie sú pravdepodobne strieborné, zlaté a diamantové svadby. Niektoré zdroje uvádzajú tieto označenia: 

</doc>
<doc id="631180" url="https://sk.wikipedia.org/wiki?curid=631180" title="Síran draselno-hlinitý">
Síran draselno-hlinitý

Síran draselno-hlinitý (iné názvy: síran hlinito-draselný, síran hlinitodraselný) je podvojná soľ kyseliny sírovej s chemickým vzorcom AlK(SO4)2. 
Bežne sa vyskytuje ako dodekahydrát AlK(SO4)2· 12 (H2O), čiže síran draselno-hlinitý dodekahydrát, nazývaný aj kamenec draselno-hlinitý, kamenec hlinito-draselný, kamenec hlinitodraselný, kamenec hlinitý, kamenec či podvojný síran hlinitý . 
Používa sa na čistenie vody, činenie koží a črievok, v ohňovzdornom textile, v kypriacich práškoch a ako antiperspirant a adstringencium po holení.
Vlastnosti.
Síran draselno-hlinitý kryštalizuje v oktaéderi so sploštenými vrcholmi. Je veľmi dobre rozpustný vo vode. Roztok spôsobuje sčervenanie lakmusového papierika (je mierne kyslý) a má adstringenčné účinky. Pri zahrievaní do takmer červeného žiaru tvorí pórovitú, drobivú hmotu známu ako pálený kamenec. Pri 92 °C sa topí (respektíve sa rozpúšťa) vo vlastnej kryštálovej vode. Neutrálny kamenec vznikne pridaním takého množstva uhličitanu sodného do roztoku, až sa začne vylučovať oxid hlinitý. Síran draselno-hlinitý nachádza uplatnenie ako moridlo, pri príprave kúpeľa pre ručne vyrábaný papier a na čírenie zakalených kvapalín.
Minerálne formy a výskyt.
Síran draselno-hlinitý sa vyskytuje v prírode, kde typicky tvorí enkrustácie na skalách v miestach zvetrávania a pri oxidácii sulfidových a draselných minerálov. Predtým sa získaval z alunitu, nerastu ťaženého zo sírnych sopečných sedimentov. alunit sa často pridružuje k zdrojom draslíka a hliníka. Bol hlásený na Vezuve (Taliansko), na východe Springsure (Queensland), v Alum Cave (Tennessee), Alum Gulch (Arizona) v USA a na ostrove Cebu (Filipíny), kde je známy ako Tawas. Príbuznými minerálmi sú kalunit (kamenná forma) a Kalinit, vláknitý minerál so vzorcom KAl(SO4)2· 11 (H2O).
Použitie.
Síran draselno-hlinitý má adstringenčné a antiseptické účinky. Preto ho možno používať ako prírodný dezodorant, ktorý inhibuje rast baktérií zodpovedných za telesný pach. Takéto použitie nezabraňuje poteniu. Adstrigenčné vlastnosti sa často využívajú po holení a proti krvácaniu z malých rán a odrenín, pri krvácaní z nosa a z hemoroidov. Často sa používa zvonka aj vnútorne v tradičnom lekárstve, napríklad ajurvédskom, kde sa nazýva "phitkarí" alebo "sauraštrí", a v čínskom, kde sa mu hovorí 明礬 "míngfán". Používa sa aj na vytvrdzovanie fotografických emulzií (na filmoch a papieroch), obyčajne ako súčasť ustaľovača; moderné materiály sú však už z výroby dostatočne vytvrdené, a preto tento postup už nie je bežný.
Bezpečnosť.
Síran draselno-hlinitý je slabo dráždivý.

</doc>
<doc id="631183" url="https://sk.wikipedia.org/wiki?curid=631183" title="Heavy Trip">
Heavy Trip

Heavy Trip (fín. "Hevi reissu") je fínska komédia z roku 2018. Je to prvý celovečerný film režisérov Juusa Laatia a Jukku Vidgrena.
Dej.
Priatelia Turo, Lotvonen, Pasi a Jynkky žijú vo fínskej dedine Taivalkoski. Majú bezmennú hudobnú skupinu, s ktorou hrajú skladby metalových skupín v suteréne Lotvonenových rodičov už 12 rokov - nemajú vlastné skladby a nikdy vystúpili naživo. V dedine sú prezývaní ako lúzri a pri dedinskej kráske Mii plachý Turo, správca na plný úväzok v psychiatrickej inštitúcii, stojí proti pravidelne sa vyskytujúcemu džezovému spevákovi Jounimu, ktorý u nej nemá šancu.
Lotvonenovi rodičia prevádzkujú sobovisko, kde sa tiež zabíjajú soby. Zvuk blokovanej pílky inšpiruje týchto štyroch k prvej vlastnej skladbe, ktorú nahrajú na kazetu. Zákazník Lotvonenových rodičov, ktorý hľadá sobiu krv, je manažérom nórskeho metalového festivalu "Nothern Damnation". Skupina mu dá svoju demo kazetu a požiada ho o zváženie pri zostavovaní zoznamu skupín na festivale. Skupina má teraz aj názov: "Impaled rectum", po slovensky "Nabodnutý konečník". Turo, aby zapôsobil na Miiu, jej povie o možnom nadchádzajúcom vystúpení na nórskom festivale, ktorá to vyrozpráva dedine, na čo štyroch členov skupiny zrazu uctievajú ako hviezdy. Namiesto toho, aby informoval dedinčanov o tom, že ešte nemajú žiadny záväzok k festivalu, Turo, rozhodený verziou distribuovanou Miiou, prichádza a vymýšľa ďalšie podrobnosti. Prvé živé vystúpenie v dedinskej krčme ako Jouniho podporná skupina rýchlo praskne ich bublinu slávy: Turo zvracia s nervozitou do publika a ukazuje sa, že festival nemá záujem o vystúpenie skupiny. Turo sa chce vzdať svojho hudobného koníčka, ale Jynkky a Miia ho povzbudzujú, aby išli spolu s ostatnými skupinami do Nórska a aby si vynútili vystúpenie.
Jynkky ukradne vozidlo na cestu do Nórska, ale po ceste domov zahynie. Zvyšok skupiny ukradne Jouniho zájazdový autobus, vykope a naloží Jynkkyho rakvu, unesie bubeníka Oula z psychiatrickej kliniky, kde Turo pracuje, a zamieri na festival. Miin otec, ktorý je policajtom dediny Taivalkoski, spojí sily s Jounim a Miiou, aby prenasledovali autobus. Informujú nórske pohraničné orgány, že sú na úteku teroristi, ale príslušníci pohraničnej stráže si spletú skupinu s autobusom plným arabsky zamaskovaných mužov na párty. Členovia skupiny prenasledovaní fínskou políciou a nórskou armádou sa konečne dostanú na festival, kde môžu vystupovať kvôli ich očakávanej povesti bubeníka, ktorého uniesli s hrobom a ktorí takmer spôsobili vojnu medzi Fínskom a Nórskom. Na konci svojho vystúpenia sú zatknutí, ale sú šťastní, že dosiahli svoj vytúžený cieľ.
Vznik filmu.
Režiséri Juuso Laatio a Jukka Vidgren napísali scenár v spolupráci s dvomi ďalšími autormi, predtým ale pracovali predovšetkým v produkcii hudobných videí a vytváraní krátkych filmov. Vidgren pracoval pre tím pri akčnom thrilleri "Hanna" v roku 2011 ako vodič medzi fínskymi miestami nakrúcania. Pre oboch režisérov bol "Heavy Trip" prvým celovečerným filmom. Ako vplyvy uviedli filmy "This Is Spinal Tap" a "Blues Brothers", ako aj televízny seriál "Simpsonovci". S rozpočtom 3 100 000 eur bol v čase vydania najdrahšou fínskou komédiou. Pracovný názov filmu bol "Bändi nimeltä Impaled Rektum" (v slovenčine asi "Skupina s názvom Impaled Rektum"). Ten bol čiastočne nakrútený v dedine Taivalkoski na severovýchode Fínska. Soundtrack bol zložený Laurim Porrom, basgitaristom fínskej power metalovej skupiny Stratovarius.
Film "Heavy Trip" mal premiéru vo fínskych kinách 9. marca 2018. V rovnakom roku bol okrem iného uvedený na americkom filmovom festivale SXSW, na rumunskom Transilvania International Film Festivale, na Scandinavian Film Festivale, v siedmich austrálskych mestách, na nemeckom festivale Fantasy Filmfest a na nórskom hudobnom festivale Inferno Metal Festival.
Hodnotenie.
Film "Heavy Trip" získal takmer výlučne pozitívnu kritiku. Recenzná stránka "Rotten Tomatoes" agregovala 12 názorov k hodnoteniu 92 %. Časopis "Hollywood Reporter" nazval film „bujarým vychvaľovaním“, ktorého príbeh je predvídateľný, ale metalových fanúšikov nesklame. Časopis "Austin Chronicle" odkazuje na „prichádzajúcu kultovú klasiku“ filmu, ktorá so svojím zvláštnym humorom pamätá na rané dielo Taiku Waititiho a šikovne slúži svojmu cieľovému publiku, menovite metalovým fanúšikom, ale aj na vlastné tvrdenie, že je epickou prácou, ktorá zlyhá. Časopis "Slashfilm" uviedol, že nastavenie filmu sleduje klasické motívy, a to zobrazenie nečlenov, ktorí robia všetko, aby žili svoj sen. Avšak, film "Heavy Trip" je tak plný bláznivých nápadov a narážok, že je výsledkom „barbarského útoku na svaly smiechu vo vypredaných halách Valhally masou headbangujúcich divochov“. Časopis porovnal film s novozélandskou hororovou komédiou "Deathgasm" a pochválil autentickosť filmovej hudby a výkon hercov. Štátna fínska rozhlasová stanica Yleisradio porovnala príbeh fiktívnej skupiny Impaled Rectum s death metalovou skupinou Sentenced pochádzajúcou z mesta s 9000 obyvateľmi, tiež s potrebnými prelomovými rokmi. Časopis "Film-Rezensionen.de" kritizoval, že história filmu nepochádza priamo z jazdy, pretože by sa gagy opakovali alebo predlžovali a autori by vyčerpali myšlienky na pokračovanie príbehu. Je to však stále „pekný titul“, ktorý sa smerom ku koncu „otočil o niekoľko prevodových stupňov“. Hudobný časopis "Metal.de" videl vo filme "Heavy Trip" hneď na začiatku „dobrú paródiu scény“, ktorá zábaví každého metalového fanúšika, a ktorý sa tiež môže smiať sám na sebe. Dokonca aj vážne problémy, ako je nedostatok vyhliadok pre mladých ľudí na fínskom vidieku, by boli napadnuté vtipom. Časopis chválil filmovú hudbu, ale kritizoval hrboľaté a niekedy absurdné časti deja, ale nezabránili filmu „ako celku (...) vytvoril príjemný teplý pocit v žalúdku“ a dobre sprostredkoval svoje posolstvo.

</doc>
<doc id="631185" url="https://sk.wikipedia.org/wiki?curid=631185" title="Bunardžik">
Bunardžik

Bunardžik (), často vyslovované ako Bunardžika (), prípadne Chălm na osvoboditelite () (oficiálny, ale takmer nepoužívaný názov) je jeden zo šiestich súčasných pahorkov v meste Plovdiv v Plovdivskej oblasti v južnom Bulharsku. Časť pahorku bola vyhlásená ako prírodná pamiatka.
Názvy.
Najčastejšie používaným názvom pre pamätník je názov "Bunardžik" (), často vyslovované ako "Bunardžika" (). Meno pochádza z tureckého výrazu "bunar", teda v doslovnom preklade do slovenčiny "studňa", aj keď v tomto prípade preberá skôr význam slova "prameň" a pahorok tak bol pomenovaný, pretože na jeho území vyviera niekoľko prameňov a rozvádzala sa odtiaľ voda do mesta.
Najstarším používaným názvom pre pahorok bol pravdepodobne trácky výraz "Purd" () a neskôr sa používal grécky výraz "Krinis" (). Podobne ako v prípade výrazu Bunardžik, aj tieto dve slová znamenajú v preklade do slovenčiny "prameň".
V období antiky bol pahorok známy ako "Chălma na Cherkules" (), teda v preklade do slovenčiny "Herkulesov pahorok" a to z dôvodu, že na jeho vrchole stávala socha tohto antického hrdinu.
Po druhej svetovej vojne pahorok na krátky čas niesol aj oficiálne meno "Stalin" ().
Oficiálny názov pahorku, ktorý znie "Chălm na osvoboditelite" (), teda v preklade z bulharčiny "Pahorok osloboditeľov" sa v podstate nepoužíva.
Bežne a často používaným názvom pre tento pahorok je "Aľoša" (). Tento názov je odvodený, od sochy, ktorá reprezentuje Pamätník sovietskej armády a pre ktorú sa tento výraz bežne používa.
Charakteristika.
Pahorok Bunardžik leží v centrálnej časti Plovdivu západne od jeho najstaršej historickej časti. So svojou nadmorskou výškou 234 m.n.m. je druhý najvyšší z plovdivských pahorkov. Jeho vrchol leží približne 108 metrov nad úrovňou mesta.
V roku 1881 bol na vrchole postavený takzvaný Ruský pamätník (). Tento pamätník bol venovaný padlým v Rusko-tureckej osloboditeľskej vojne, ktorá prebehla v roku 1878.
V roku 1901 bola na pahorku otvorená nekrytá reštaurácia, ktorá bola medzi obyvateľmi známa tým, že podávala ako svoju špecialitu žabie stehienka.
Po druhej svetovej vojne bol na vrchole pahorku postavený Pamätník Sovietskej armády (), ktorý je známy predovšetkým pod jeho miestnym názvom Aľoša (). Tento pamätník bol postavený v roku 1957.
V období socializmu bolo na území pahorku otvorené letné kino.
Pahorok je obľúbeným miestom pre oddych a je hojne navštevovaný. Z vrcholu pahorku sa rozprestierajú krasne výhľady na všetky svetové strany. Je možné vidiet celé mesto Plovdiv, pohoria Rodopy a Stará planina ako aj pomerne veľkú časť hornotráckej nížiny.
Veľká časť pahorku je od roku 1995 chránená ako prírodná pamiatka s výmerou 22 hektárov. Predmetom ochrany je zachovanie samotného pahorku z dôvodu jeho geomorfologickej jedinečnosti (skaly tvorí intermediárna vyvretá hornina syenit) a vysokej prírodno-náučnej ako aj estetickej hodnoty.
Pamiatky.
Na pahorku sa nenachádzajú významné historické stavby. V novších obdobiach tam však bolo postavených niekoľko pamätníkov. Sú to:

</doc>
<doc id="631187" url="https://sk.wikipedia.org/wiki?curid=631187" title="Veda a výskum na Slovensku">
Veda a výskum na Slovensku



</doc>
<doc id="631192" url="https://sk.wikipedia.org/wiki?curid=631192" title="Koloman Magyary">
Koloman Magyary



</doc>
<doc id="631193" url="https://sk.wikipedia.org/wiki?curid=631193" title="Miškovecká eparchia">
Miškovecká eparchia

Miškovecká eparchia je eparchia maďarskej gréckokatolíckej cirkvi "sui iuris" so sídlom v Miškolci. Na jej čele stojí od roku 2015 eparcha Atanáz Orosz (od roku 2011 ako exarcha). Biskupská katedrála aj sídlo eparchie je v Miškolci. Eparchia je sufragánnou k Hajdúdorožskej archieparchii.
História.
Miškovecký exarchát vznikol po prvej svetovej vojne, ako reakcia na to, že na území Maďarska zostalo 21 farností Prešovskej eparchie a jedna farnosť Mukačevskej eparchie. Tieto farnosti boli zoskúpené do Miškoveckého exarchátu a jeho prvý exarcha sa stal Antal Papp, bývalý mukačevský eparcha. Potvrdený bol pápežom Piom XI. v roku 1924. Situácia sa zmenila až v roku 2015, kedy pri reorganizácii Maďarskej gréckokatolíckej cirkvi pápež František povýšil apoštolský exarchát na eparchiu a pričlenil ju do cirkvi "sui juris" (svojho práva).
Súčasnosť.
V súčasnosti sa eparchia nachádza na území žúp Borsod-Abaúj-Zemplén, Heves, Nógrád a časti župy Hajdú-Bihar.

</doc>
<doc id="631194" url="https://sk.wikipedia.org/wiki?curid=631194" title="Lesnianska planina">
Lesnianska planina

Lesnianska planina je geomorfologickou časťou Podbeskydskej vrchoviny. Zaberá jej západnú časť v námestovskom okrese.
Polohopis.
Územie sa nachádza v západnej časti Podbeskydskej vrchoviny, v údolí riek Biela Orava a Klinianka. Západný okraj vymedzuje horský hrebeň na pomedzí Oravy a Kysúc, východný okraj ohraničuje riečka Mútňanka. Východným smerom pokračuje Podbeskydská vrchovina, južne susedí Oravská Magura s podcelkom Paráč a juhozápadne nadväzuje Kysucká vrchovina s podcelkom Vojenné. Severnú hranicu vymedzujú pohraničné Oravské Beskydy s podcelkom Ošust. 
Hlavným vodným tokom územia je Biela Orava, ktorá vedie zväčša južným okrajom Lesnianskej planiny východným smerom. Priberá tu množstvo horských bystrín, medzi nimi Juríkov potok, Zásihlianku, Klinianku a Mútňanku.
Doprava.
Údolím Bielej Oravy vedie dôležitá spojnica Oravy a Kysúc, cesta II/520. Prechádza z Tvrdošína cez Lokcu, Zákamenné a Oravskú Lesnú do Novej Bystrice a Krásna nad Kysucou. Z Lokce v minulosti viedla cez Zákamenné a Oravskú Lesnú úzkorozchodná Oravská lesná železnica. Prepojením s Kysuckou lesnou železnicou cez sedlo Demänová vznikla v roku 1926 Kysucko-oravská lesná železnica, ktorá výrazne zjednodušila dopravu z Oravy na Moravu.
Turizmus.
Táto časť Hornej Oravy patrí medzi atraktívne časti regiónu a Podbeskydskej vrchoviny. Najzaujímavejšie je okolie Oravskej Lesnej, kde sa rozvíja letná i zimná turistika a existuje sieť ubytovaní s komplexom služieb. Cykloturisti i horskí cyklisti využívajú prepojenie na Kysuce i Poľsko a množstvo ciest, lyžiari zasa vhodné podmienky v lyžiarskom stredisku. Veľkou atrakciou je zachovalý úsek úzkorozchodnej železničky, premávajúcej do skanzenu vo Vychylovke.
Veľká časť územia (okrem východnej časti v okolí Zákamenného) pokrýva Chránená krajinná oblasť Horná Orava, na západnom okraji nadväzuje Chránená krajinná oblasť Kysuce. Osobitne chránené lokality sa tu nevyskytujú.

</doc>
<doc id="631202" url="https://sk.wikipedia.org/wiki?curid=631202" title="Užocký priesmyk">
Užocký priesmyk

Užocký priesmyk, niekedy aj Užocké sedlo (, , ) je horský priesmyk na pomedzí Zakarpatskej a Ľvovskej oblasti Ukrajiny, spájajúci údolie Dnestru s údolím Uhu. Nachádza sa blízko ukrajinskej hranice s Poľskom, v nadmorskej výške 853 m.
Polohopis a geografia.
Priesmyk sa nachádza na hlavnom hrebeni Východných Karpát, v časti známej ako Poloniny a Bukovské vrchy, predstavené aj poľským pomenovaním Západné Bieszczady a ukrajinským názvom Užanský masív. Severne od priesmyku sa nachádza prameň rieky San, prítoku Visly, južne zase prameň rieky Uh. Oblasť priesmyku je súčasťou Užanského národného parku.
Dejiny.
Počas prvej svetovej vojny bol priesmyk dejiskom krvavých bojov, ktoré pripomína vojenský cintorín. Podobne ako pri Vereckom priesmyku, aj tu sa nachádza pamätník partizánom, Sičským strelcom, avšak nie z obdobia roku 1939, ale z obdobia konca prvej svetovej vojny (1917-1919). Na prelome rokov 1914 a 1915 priesmyk s niekoľkými prerušeniami držali ruské vojská, následne bol znovu obsadený rakúsko-uhorskou armádou. V novembri 1914 ním prenikli ruské vojská pri ich ofenzíve do východného Zemplínu. 
Po skončení prvej svetovej vojny sa v priesmyku nachádzala česko-slovensko-poľská štátna hranica a v roku 1930 bola v priesmyku postavená nová budova československého colného úradu. Po maďarskej anexii Podkarpatskej Rusi sa v priesmyku nachádzala hranica maďarsko-poľská. Dva dni po tejto anexii sa tu 20. marca 1939 konala oslava znovuobnovenia spoločnej hranice oboch týchto štátov.
O priesmyk sa viedli prudké boje aj v dobe druhej svetovej vojny. Tie pripomína pamätník padlým sovietskym vojakom z dôb bojov v roku 1944. Už v čase karpatsko-duklianskej operácie a ďalej aj po skončení vojny priesmyk spolu s celou Podkarpatskou Rusou okupovali sovietske vojská. Československo sa de iure územia vzdalo podpisom Medzištátnej zmluvy o odstúpení Zakarpatskej Ukrajiny Sovietskemu zväzu 29. júna 1945 v Moskve. Po rozpade Sovietskeho zväzu koncom roka 1991 sa priesmyk stal súčasťou územia Ukrajiny. Dnes tvorí hranicu medzi Zakarpatskou a Ľvovskou oblasťou Ukrajiny.
Doprava.
Cez priesmyk vedie štátna cesta H13 (regionálna cesta R 39), spájajúca Ľvov s Užhorodom cez Sambir. V roku 1872 tu bola položená tiež strategicky dôležitá železnica, spájajúca Budapešť s východnou Haličou (priesmyk ležal na zemskej hranici Uhorska a Haliči v rámci Rakúska-Uhorska). Železnica, dnes vedúca z Čopu do Ľvova, prekonáva na trati prevýšenie 362 metrov cez sústavu viaduktov a tunelov. Táto železničná trať s mnohými romantickými scenériami v priestoroch Užanského národného parku býva ľudovo označovaná ako Ukrajinský Semmering (tiež Zakarpatský či v minulosti Podkarpatský Semmering). Je prísne vojensky strážená z dôvodu blízkosti poľských a schengenských hraníc, vojaci hliadkujú väčšinu vstupov do tunelov v priesmyku.

</doc>
<doc id="631203" url="https://sk.wikipedia.org/wiki?curid=631203" title="Síran hlinitodraselný">
Síran hlinitodraselný



</doc>
<doc id="631204" url="https://sk.wikipedia.org/wiki?curid=631204" title="Óon">
Óon

Óon () je typ starogréckej nádoby.
Óon, nádoba v tvare vajca s menším otvorom, s podstavcom alebo bez neho, sa používal hlavne ako pohrebný dar. Zvyčajne mal menšie rozmery (cca 5 až 10 cm) a bol zdobený jednoduchými figurálnymi scénami (čiernofigúrovými alebo červenofigúrovými) alebo ornamentami. Okrem týchto malých keramických váz (datovaných od začiatku 5. stor. pred Kr.) sa v hroboch našli ojedinele aj mramorové, terakotové alebo i skutočné vajcia. V starovekom Grécku óon nebol nikdy veľmi rozšírený. 
Zaujímavým je aténsky "červenofigúrový" óon so zobrazením (dnes uložený Metropolitnom múzeu umenia v New Yorku), ktoré sa interpretuje ako únos Heleny trójskym princom Paridom. Tvar tejto nádoby je veľmi vhodný, pretože sa Helena podľa jednej verzie spolu Klytaimnéstrou a bratmi Kastorom a Polydeukom zrodili z vajca uloženého na brehu mora.

</doc>
<doc id="631206" url="https://sk.wikipedia.org/wiki?curid=631206" title="Teória VSEPR">
Teória VSEPR

Teória VSEPR je chemická teória, ktorá umožňuje predpovedať tvar molekúl podľa počtu elektrónových párov, ktoré obklopujú centrálny atóm zlúčeniny.
VSEPR je skratka odvodená od čo by sa do slovenčiny dalo preložiť ako (teória) odpudzovania elektrónových párov valenčnej vrstvy. Zriedkavejšie sa dá stretnúť aj s jej alternatívnym názvom Gillespieho-Nyholmova teória. Tento názov pochádza z mien jej dvoch hlavných tvorcov – Ronalda Gillespieho a Ronalda Nyholma.
Teória VSEPR hovorí o tom, že valenčné elektróny sa kvôli ich rovnakému náboju navzájom odpudzujú a preto nadobudnú tvar pri ktorom je toto vzájomné odpudzovanie čo najmenšie, čím sa teda mení aj celkový tvar molekuly.
Teória VSEPR je na rozdiel od orbitálovej hybridizácie, ktorá je založená na vlnovej funkcii, založená na pozorovateľnej hustote elektrónov a preto, aj keď obidve teórie hovoria o tvare molekúl, nie sú navzájom prepojené.
Určenie tvaru.
VSEPR sa používa na určenie tvaru najmä jednoduchých a symetrických molekúl. 
Počet elektrónových párov sa určuje po nakreslení elektrónového štruktúrneho vzorca
Metóda AXE.
Pri teórii VSEPR sa na určovanie tvaru molekuly často používa tzv. „metóda AXE“. Presnejšie ide o zápis AXnEm, kde A je centrálny atóm (vždy 1), X sú jeho ligandy (atómy, ktoré sa naň viažu), n vyjadruje ich počet a E sú neväzbové elektrónové páry a m vyjadruje ich počet. Súčet Xn a Em nazývame stérické číslo - napríklad molekula zapísaná ako AX4E2 by mala stérické číslo 6.
Na základe stérického čísla, počtu ligandov a počtu neväzbových elektrónových párov sa dá podľa nasledujúcich tabuliek predpokladať tvar molekuly.
Molekuly vymykajúce sa predpokladanému tvaru.
Niektoré AX2E0 molekuly.
Štruktúra v plynnej fáze trojatómových halogenidov kovov alkalických zemín (napríklad halogenidy vápnika, stroncia alebo bária; MX2) nemajú lineárny tvar ako sa dá podľa teórie VSEPR predpokladať, ale lomený. Podľa Ronalda Gillepsieho je to spôsobené interakciou medzi ligandmi a nevalenčnými elektrómni centrálneho atómu.
Niektoré AX2E2 molekuly.
Príkladom iného tvaru AX2E2 molekuly je oxid lítny (Li2O), ktorý aj keď by mal mať lomený tvar má lineárny. Toto sa dá vysvetliť kvôli iónovým väzbám v molekule, kvôli ktorým sa atómy lítia navzájom silno odpudzujú. Ďalším príkladom je molekula H3Si-O-SiH3, kde je uhol medzi atómami kremíka a kyslíka 144,1 ° (pre porovnanie s ostatnými podobnými molekulami, Cl2O - 110,9 °; CH3-O-H3C - 111,7 °). Podľa Gillepsieho je uhol medzi týmito atómami práve taký kvôli vzájomnému odpudzovaniu relatívne veľkých -SiH3 ligandov. 
Niektoré AX6E1 molekuly.
AX6E1 molekuly ako napríklad fluorid xenónový (XeF6) a štvormocné katióny telúru a trojmocné katióny bizmutu, ako napríklad TeCl62-, TeBr62-, BiCl63-, BiBr63-, BiI63- sú namiesto tvaru pentagonálnej pyramídy, predpokladaného teóriou VSEPR, v tvare osemstenu, pretože neväzbové elektrónové páry neovplyvňujú tvar molekuly v takej miere ako predpokladá teória VSEPR.

</doc>
<doc id="631207" url="https://sk.wikipedia.org/wiki?curid=631207" title="Sinister (film)">
Sinister (film)

Sinister je americký hororový film z roku 2012. Film režíroval Scott Derrickson a mal premiéru 11. marca 2012. Dňa 21. augusta malo premiéru pokračovanie filmu s názvom "Sinister 2".
Dej.
Do nového domu sa prisťahujú manželia Elliot a Tracy Oswaltoví. V podkroví objaví Elliot, autor detektívnych románov, krabicu s páskami, ktoré si postpune púšťa. V dome sa dejú nevysvetliteľné javy a trápia celú rodinu. Stále viac sa stupňujú. Elliot je beznádejný a postupom času prichádza na temnú minulosť tohto domu. Elliot prichádza na stopu démonickej bytosti, ktorá zničí celú ich rodinu okrem malej dcéry Ashley.

</doc>
<doc id="631210" url="https://sk.wikipedia.org/wiki?curid=631210" title="Kamenec draselno-hlinitý">
Kamenec draselno-hlinitý



</doc>
<doc id="631211" url="https://sk.wikipedia.org/wiki?curid=631211" title="Síran hlinito-draselný">
Síran hlinito-draselný



</doc>
<doc id="631212" url="https://sk.wikipedia.org/wiki?curid=631212" title="Síran draselno-hlinitý dodekahydrát">
Síran draselno-hlinitý dodekahydrát



</doc>
<doc id="631213" url="https://sk.wikipedia.org/wiki?curid=631213" title="Kamenec hlinito-draselný">
Kamenec hlinito-draselný



</doc>
<doc id="631214" url="https://sk.wikipedia.org/wiki?curid=631214" title="Kamenec hlinitý">
Kamenec hlinitý



</doc>
<doc id="631215" url="https://sk.wikipedia.org/wiki?curid=631215" title="Podvojný síran hlinitý">
Podvojný síran hlinitý



</doc>
<doc id="631216" url="https://sk.wikipedia.org/wiki?curid=631216" title="Kamenec hlinitodraselný">
Kamenec hlinitodraselný



</doc>
<doc id="631217" url="https://sk.wikipedia.org/wiki?curid=631217" title="Pálený kamenec">
Pálený kamenec



</doc>
<doc id="631218" url="https://sk.wikipedia.org/wiki?curid=631218" title="Neutrálny kamenec">
Neutrálny kamenec



</doc>
<doc id="631220" url="https://sk.wikipedia.org/wiki?curid=631220" title="Orechovo (Čepelare)">
Orechovo (Čepelare)

Orechovo () je dedina v pohorí Rodopy v okrese Čepelare v Smoľanskej oblasti v južnom Bulharsku.
Poloha.
Dedina Orechovo sa nachádza v južnom Bulharsku v Smoľanskej oblasti v západnej časti pohoria Rodopy. Miesto sa nachádza v povodí rieky Orešica na jej ľavom strmom brehu v nadmorskej výške od 700 do 999 m.n.m. na severovýchodných svahoch vrchu Persenk (), ktorý je najvyšším vrchom tejto časti pohoria Rodopy, ktorá sa nazývá Čepnatica ().
Deina leží približne 60 km juhozápadne od Plovdivu, 60 km severne od Smoľanu, 10 km západne od dediny Chvojna a približne 25 km severne od okresného mesta Čepelare. Od hlavného mesta Sofie je dedina vzdialená približne 200 km a od Asenovgradu približne 40 km juhozápadne. Do dediny vedie asfaltová cesta z 10 km vzdialenej dediny Chvojna, ktorá leží na hlavnej ceste spájajúcej Asenovgrad so Smoľanom. 
Charakteristika a dejiny.
V období antiky na území dnešného Orechova stávala rímska osada, ale na základe archeologických nálezov sa predpokladá, že územia bolo už predtým obývané tráckymi kmeňmi, ktoré sa tu zaoberali ťažbou medi a striebra a ich zpracovaním. Najstarším zachovným nájdeným predmetom je trácka minca z 1. storočia.
Dnešná dedina je stará niekoľko stoviek rokov, ale nie je presne jasné, kedy bola založená. Prvýkrát je spomenutá v osmanských registroch z roku 1576.
V Orechove pôsobí miestny folklórny súbor.
Služby.
V dedine sa nachádza niekoľko menších obchodov so základným tovarom a v mnohých domoch sa ponúka možnosť ubytovania. Celkovo sa môže v Orechove ubytovať približne 100 návštevníkov. V dedine sa nachádza aj turistické informačné centrum.
Pamiatky.
Najvyznamnejšou pamiatkou v obci je chrám Sv. Nedele () postavený v roku 1882, ktorý má, rovnako ako viacero stavieb v dedine, priznaný štatút kultúrnej pamiatky.
Stavby dedine sú z veľkej časti typické pôvodné rodopské kamenné domy z 19. storočia, čo dáva Orechovu jedinečný historický ráz.
V okolí dediny sa nachádza pomerne veľké množstvo kaplniek, je ich celkovo viac ako 20.
Prírodné pamiatky v okolí.
Okolie dediny je vďaka svojej polohe v srdci pohoria Rodopy bohaté na prírodné pamiatky. Medzi najdôležitejšie z nich patria napríklad:
V okolí dediny, alebo priamo cez ňu prechádza aj pomerne veľké množstvo turistických trás.

</doc>
<doc id="631222" url="https://sk.wikipedia.org/wiki?curid=631222" title="Požiar katedrály Notre-Dame v Paríži">
Požiar katedrály Notre-Dame v Paríži

Požiar katedrály Notre-Dame v Paríži vo Francúzsku bol požiar, ktorý vypukol v priestoroch strechy katedrály 15. apríla 2019. Požiar bol zistený okolo 18.50 SELČ. Na záchrane katedrály Notre-Dame pracovalo približne 400 hasičov, požiar sa podarilo celkovo uhasiť o 3.30 SELČ nasledujúceho dňa.
Požiar.
Príčina požiaru.
Príčina požiaru zatiaľ nebola určená. Predpokladá sa, že by mohla súvisieť s prebiehajúcou rekonštrukciou budovy po mimoriadnom rozhodnutí v roku 2018, že katedrála potrebuje údržbu a obnovu. Ostrov Île de la Cité, na ktorom stojí katedrála, bol evakuovaný.
Parížska prokuratúra požiar vyšetruje ako nedbanlivostný čin, nie ako úmyselné podpálenie.
Už v roku 2016 špecialisti pri kontrole upozorňovali na možnosť vzniku požiaru kvôli veľkému množstvu prachu, tiež kvôli starým presušeným trámom, starému elektrickému vedeniu a nedostatočnému protipožiarnemu zabezpečeniu. Špecialisti vyhodnotili situáciu ako kritickú a život ohrozujúcu.
Obete.
Pri požiari nikto nezomrel, dvaja policajti a jeden hasič utrpeli ľahké zranenia.
Škody.
Počas požiaru bola zničená strecha celej lode a niektoré stredoveké okenné vitráže. Pri požiari sa však poškodili aj vnútorné časti kostola, najmä po tom ako sa zrútila veža sanktusník, ktorá prerazila celé jedno pole krížovej klenby a časť klenieb v zadnej časti chrámu.
Reakcie.
Francúzsko.
Prezident Emmanuel Macron po vypuknutí požiaru zrušil svoj plánovaný televízny prejav k národu a rozhodol sa prísť na miesto požiaru, kde vyhlásil: „Spoločne znovu postavíme Notre-Dame!“, vyzval na medzinárodnú pomoc a tiež vyzval „najväčšie talenty“ sveta, aby pomohli pri obnove katedrály. Zároveň poďakoval hasičom za ich odvahu a profesionalitu pri hasení.
Starostka Paríža Anne Hidalgová opísala požiar ako „hrozný“ a požiadala obyvateľov, aby sa zdržiavali mimo oblasti, ktorú vytýčili hasiči.
V okolí chrámu sa zhromaždili davy ľudí, ktorí sa až do noci modlili a spievali hymnusy.
Zbierky.
Dvanásť hodín po začiatku požiaru bolo na opravu katedrály prisľúbených viac ako 900 miliónov eur od množstva ľudí, spoločností a inštitúcií, uvádzame len niektoré.

</doc>
<doc id="631223" url="https://sk.wikipedia.org/wiki?curid=631223" title="Chmúra (dolina)">
Chmúra (dolina)

Chmúra je horská dolina na východnom okraji Kysuckej vrchoviny v okrese Čadca. Tvorí vetvu Bystrickej doliny a preteká ňou rovnomenný potok. Dolina je dlhá asi .
Polohopis.
Dolina Chmúra tvorí rameno doliny Vychylovského potoka, odbočujúcej severovýchodným smerom z Bystrickej doliny. Leží na severovýchodnom okraji Vojenného, podcelku Kysuckej vrchoviny. V strednej časti sa nachádza osada Novej Bystrice, Chmúrovci, neďaleko ktorej je vybudované Múzeum kysuckej dediny. 
Doprava.
Prístup do doliny je miestnou komunikáciou, odbočujúcou z cesty III/2036 do Vychylovky, južným okrajom stúpa spojnica Kysúc a Oravy, cesta II/520. V minulosti viedla do údolia z Krásna nad Kysucou úzkorozchodná Kysucká lesná železnica, ktorá bola v roku 1926 spojená cez sedlo Demänová s oravskou traťou, čím vznikla Kysucko-oravská lesná železnica s dĺžkou 
Chránené územia.
Dolina patrí do Chránenej krajinnej oblasti Kysuce a v jej hornej časti leží osobitne chránené územie, chránený areál Chmúra.
Turizmus.
Veľmi turisticky atraktívna lokalita Kysúc patrí medzi obľúbené ciele návštevníkov. Milovníkov histórie láka Múzeum kysuckej dediny, v ktorého areáli je stanica Kysucko-oravskej lesnej železničky. Rovnako zaujímavým je územie pre cykloturistov a horských cyklistov, využívajúcich Kysuckú cyklomagistrálu, okruh okolo vodárenskej nádrže Nová Bystrica a množstvo lesných ciest. Dolinou vedie červeno značený chodník z Vychylovky-Rycierky do sedla Demänová ().

</doc>
<doc id="631224" url="https://sk.wikipedia.org/wiki?curid=631224" title="Zelenay">
Zelenay

Zelenay je priezvisko. Na Slovensku sa vyskytuje najčastejšie v Hlohovci, Piešťanoch a Trnave. V Česku je s najväčším výskytom v okrese Tachov.

</doc>
<doc id="631229" url="https://sk.wikipedia.org/wiki?curid=631229" title="Pasívne riadenie portfólia">
Pasívne riadenie portfólia

Pasívne riadenie portfólia (iné názvy: pasívny manažment portfólia, pasívny portfóliový manažment, pasívne manažérstvo portfólia, pasívna správa portfólia - angl. "passive portfolio management"; pasívne riadenie, pasívny manažment, pasívne manažérstvo, pasívna správa - angl. "passive management"; pasívne investovanie - angl. "passive investing") je manažment portfólia, pri ktorom sa úmyselne kopíruje trhový index či trhové portfólio. Opakom je pojem aktívne riadenie portfólia.
Najpopulárnejšou metódou pasívneho investovania je kopírovanie externého indexu, nákupom indexových fondov. Výhodou takého prístupu je zvyčajne veľká diverzifikácia, nízke transakčné poplatky a poplatky za manažment. Pasívne riadenie portfólia je typické na burzách s akciami, no v poslednom čase sa začína viac využívať aj na burzách s dlhopismi, komoditami, či s hedžovými fondami. 
Koncept pasívneho riadenia portfólia spočíva v niekoľkých základných princípoch finančnej ekonómie:
Dlhodobý pozitívny vývoj trhov v 90. rokoch 20. storočia motivoval trh k tvorbe mnohých indexov. Investori boli schopní zarábať len s jednoduchým plošným investovaním do veľkej časti trhu cez indexy, ako napríklad S&amp;P 500, Russell 3000 a Wilshire 5000. V Spojených štátoch indexové fondy prekonávajú výraznú väčšinu aktívne riadených portfólií.

</doc>
<doc id="631230" url="https://sk.wikipedia.org/wiki?curid=631230" title="Jablonický priesmyk">
Jablonický priesmyk

Jablonický priesmyk môže byť:

</doc>
<doc id="631231" url="https://sk.wikipedia.org/wiki?curid=631231" title="John Simon Bercow">
John Simon Bercow



</doc>
<doc id="631232" url="https://sk.wikipedia.org/wiki?curid=631232" title="Kyathos">
Kyathos

Kyathos () je typ starogréckej nádoby.
Kyathos (mn. č. "kyathoi"), menšia nádoba (cca 10 až 15 cm) v tvare šálky na nízkom podstavci s jedným dlhým vertikálnym uchom, sa používal ako naberačka či šálka.. Naberalo sa ním napr. víno z kratéra a nalievalo do krčahov oinochoé.
V starovekom Grécku boli prvé známe nádoby (čiernofigúrové) tohto tvaru vyrobené okolo roku 530 pred Kr. v dielni hrnčiara Nikosthena, ktorý sa inšpiroval podobnou formou etruskej keramiky Bucchero. Od druhej polovice 5. stor. pred Kr. bola ich výroba menej rozšírená. Jeho tvar bol odvodený od nádoby, ktorá bola pôvodne bronzová.
Kyathos bol aj objemovou mierou. "6 kyathoi = kotylé (cca 0,27 litra), 12 kotylai = chous a 12 choes = metretes" (čo bol objem cca panathenajskej amfory)

</doc>
<doc id="631233" url="https://sk.wikipedia.org/wiki?curid=631233" title="Nikosthenes">
Nikosthenes

Nikosthenes ("Nikosthenés") môže byť:

</doc>
<doc id="631234" url="https://sk.wikipedia.org/wiki?curid=631234" title="Ruská kotlina">
Ruská kotlina

Ruská kotlina je geomorfologickou časťou Bukovcov. Leží v ich severnej časti, približne severovýchodne od mesta Snina v rovnomennom okrese.
Polohopis.
Kotlina sa nachádza v severozápadnej časti Bukovských vrchov, v západnej časti podcelku Bukovce. Vnútrohorskú kotlinu obkolesuje len materský podcelok. 
Leží v povodí rieky Cirocha, pričom okrem jej horného toku zaberá i stredný tok Smolníka a Stružnice. V údoliach sa nachádzali sídla, ktoré však počas výstavby vodárenskej nádrže Starina boli z dôvodu ochrany vodného zdroja vysťahované. Takto zanikli obce Ruské a Veľká Poľana v údolí Cirochy, obec Smolník na strednom toku rovnomenného potoka a obec Zvala na strednom toku Stružnice. Územie je prístupné cestou popri nádrži Starina odbočením z cesty II/558 pri obci Jalová.
Chránené územia.
Územie Ruskej kotliny leží v centrálnej časti Národného parku Poloniny a nachádzajú sa tu osobitne chránené územia; národná prírodná rezervácia Pod Ruským, prírodná rezervácia Ruské a (okrajovo) Stružnická dolina.
Turizmus.
Táto časť Bukovských vrchov patrí vďaka odľahlej polohe, obmedzenému prístupu, no najmä chýbajúcim službám medzi pokojnejšie oblasti. Na druhej strane práve pre tieto „obmedzenia“ oblasť vyhľadávajú praví dobrodruhovia a milovníci prírody, ktorá v Ruskej kotline vykazuje čoraz menej známok zásahu človeka. Desaťročia po vysťahovaní tunajších sídiel sa do týchto dolín postupne vrátili šelmy. Pre návštevníkov tu je len niekoľko málo prístreškov a horární a z celej oblasti je najdostupnejšia časť v okolí bývalej obce Ruské, kde nadšenci udržujú niekoľko chát a vojenské cintoríny.
Východnou časťou kotliny vedie modro značený chodník z obce Runina cez Ruské do Ruského sedla, kde sa pripája na červeno značenú Medzinárodnú diaľkovú turistickú trasu E8 a Východokarpatskú magistrálu.

</doc>
<doc id="631237" url="https://sk.wikipedia.org/wiki?curid=631237" title="Jablonický priesmyk (Ukrajina)">
Jablonický priesmyk (Ukrajina)

Jablonický priesmyk (staršie tiež Tatársky priesmyk; , ) je horský priesmyk vo Východných Karpatoch na Ukrajine, na hranici Ivano-Frankivskej a Zakarpatskej oblasti.
Polohopis a geografia.
Priesmyk sa nachádza vo Východných Karpatoch. Prechádza ním hrebeň pohoria Horhany (tiež nazývané Gorgany), ktoré je celkom spadajúcim pod Východné Karpaty. Horhany sa prevažne rozprestierajú v bývalej Haliči, no ich bočné hrebene zasahujú aj na bývalú Podkarpatskú Rus. S výnimkou turistických usadlostí je pohorie takmer neobývané, je charakteristické dlhými a hlbokými údoliami, ktoré sa vinú na obe strany od Jablonického priesmyku. Krajina v oblasti priesmyku má charakter roztratených obydlí, značná časť hôr je odlesnená, viac zalesnené sú západné svahy priesmyku smerom na stranu Zakarpatskej oblasti. Priesmyk sa nachádza neďaleko podhorského mestečka Jasiňa, tvorí hranicu medzi Zakarpatskou a Ivanofrankovskou oblasťou. Je to jeden z viacerých priesmykov, ktoré spájajú Zakarpatsko so zvyškom krajiny. Na severných svahoch priesmyku pramení rieka Prut, na južných svahoch začína údolie rieky Tisa (Čierna Tisa).
Dejiny.
Priesmyk tvoril stáročia zemskú severovýchodnú hranicu Uhorska. Počas prvej svetovej vojny bol dejiskom ťažkých bojov, kedy sa ruská armáda snažila preraziť do uhorskej nížiny. Medzi rokmi 1918-1939 tvoril štátnu hranicu medzi Česko-Slovenskom a Poľskom. Po anexii Podkarpatskej Rusi v marci 1939 Maďarským kráľovstvom na krátke obdobie tiež hranicu medzi Poľskom a Maďarskom a pred operáciou Barbarossa aj maďarsko-sovietsku hranicu.
Jablonický priesmyk bol dôležitým dejiskom bojov počas druhej svetovej vojny. Použili ho zvyšky poľskej 10. jazdeckej brigády (asi 1500 mužov), aby unikli postupujúcej Červenej armáde. Väčšina z nich bola internovaná v Maďarsku. Cez priesmyk podnikol 1. júla 1941 zo sektoru Jasine útok horský prápor Maďarskej kráľovskej armády na ZSSR, smerom na obec Jablonica na severovýchodnej strane sedla. Od roku 1941 do roku 1944 boli cezeň tiež zásobované maďarské vojská na východnom fronte a bol súčasťou obrannej Arpádovej línie, pričom dôležité dopravné tepny boli opevňované. Tzv. Tatársky priesmyk a údolie Čiernej Tisy po Jasiňu, ako aj Verecký priesmyk s údolím okolo Volovca, Užocký priesmyk s údolím Uhu a údolie Strihaľne s Torunským priesmykom boli hlavné oporné body maďarskej obrany počas bojov v roku 1944 v čase sovietskej ofenzívy. Velenie nad obranu Jablonického priesmyku prevzal 15. júla 1944 generálmajor István Kozma, ktorému sa podarilo odvážnym velením 28. júla 1944 odraziť ofenzívu Červenej armády. Priesmyk sovietske vojská obsadili až 27. septembra 1944 na úkor vážnych strát, a to nie pre úspešný prielom obrany, ale kvôli strategickému sa stiahnutiu maďarských obrancov v snahe vyhnúť sa obkľúčeniu, nakoľko na iných frontoch už sovieti postúpili oveľa ďalej a ohrozovali už Debrecín. Sovieti územie okupovali do roku 1945, kedy sa Československo sa de iure územia vzdalo podpisom Medzištátnej zmluvy o odstúpení Zakarpatskej Ukrajiny Sovietskemu zväzu 29. júna 1945 v Moskve.
Doprava a turistický ruch.
Priamo cez priesmyk dnes vedie významná ukrajinská štátna cesta H-09 (N-09), ktorá vedie zo severu z Ľvova cez Ivano-Frankivsk cez Karpatský oblúk smerom k rumunským hraniciam, aby sa stočila na západ do Mukačeva. Taktiež železničná trať z rumunského mesta Sighetu Marmației do Ivano-Frankivsku prekonáva karpatský oblúk v priestoroch priesmyku, asi 6 km juhovýchodne od cesty H-09.
Na rozdiel od podobných priesmykoch v ukrajinských Karpatoch, ako je Užocký či Verecký priesmyk, v Jablonickom je oveľa rozvinutejší turistický ruch. Priamo v sedle sa nachádza trhovisko, ktoré býva častou zastávkou prechádzajúcich turistov – v stánkoch je možné nakúpiť rôzny tovar, predovšetkým keramické a drevené suveníry. Okolo trhoviska, na mieste pôvodných drevených huculských usadlostí, vyrástli viaceré ubytovacie kapacity.

</doc>
<doc id="631238" url="https://sk.wikipedia.org/wiki?curid=631238" title="Runinská kotlina">
Runinská kotlina

Runinská kotlina je geomorfologickou časťou Bukovcov. Leží v ich severnej časti, približne severovýchodne od mesta Snina v rovnomennom okrese.
Polohopis.
Kotlina sa nachádza v strednej časti Bukovských vrchov, rovnako tak v strednej časti podcelku Bukovce. Vnútrohorskú kotlinu oválneho tvaru obkolesuje len materský podcelok a v jej centre leží obec Runina. 
Leží v povodí riečky Ulička, ktorá síce tečie južným okrajom na západ, no onedlho sa stáča juhovýchodným smerom a vedie na Ukrajinu k rieke Uh. Na území Runinskej kotliny priberá niekoľko menších prítokov, z nich najvýznamnejší je Poloninský a Runinský potok. Prístup do kotliny vedie údolím Uličky cez Topoľu po ceste III/3848, odbočujúcej z II/558 (Stakčín – Ulič).
Chránené územia.
Runinská kotlina leží na území Národného parku Poloniny, hoci práve kotlina s okolím obce Runina je z chránenej oblasti vyňatá. Severne od kotliny sa v pohraničnom pásme nachádza národná prírodná rezervácia Jarabá skala a Pľaša.
Turizmus.
Táto časť Bukovských vrchov patrí medzi pokojnejšie oblasti. Z Runiny vedie modro značený chodník cez Ruské do Ruského sedla, kde sa pripája na červeno značenú Medzinárodnú diaľkovú turistickú trasu E8 a Východokarpatskú magistrálu. Severovýchodným smerom vedie z obce do "sedla pod Ďurkovcom" (1 120,0 m n. m) na pohraničím vedúcu Východokarpatskú magistrálu aj zeleno značený chodník.

</doc>
<doc id="631243" url="https://sk.wikipedia.org/wiki?curid=631243" title="Hexametyléntetraamín">
Hexametyléntetraamín

Hexametyléntetraamín (iné názvy: urotropín, hexamín, meténamín; E číslo: E 239) je, za normálnych podmienok, tuhá biela kryštalická heterocyklická organická zlúčenina. Je dobre rozpustná vo vode a polárnych organických rozpúšťadlách. 
Jeho chemická štruktúra je podobná adamantánu, pričom uhlíky, ktoré sa viažu s ďalšími troma uhlíkmi (uhlíky na kraji) sú v tejto zlúčenine nahradené za dusíky a uhlíky, ktoré sa viažu s ďalšími dvomi (metylénové mostíky) zostávajú nezmenené.
Výroba.
Za objaviteľa tejto zlúčeniny sa považuje ruský chemik Alexandr Michajlovič Butlerov v roku 1859.
Priemyselne sa vyrába reakciou medzi amoniakom a formaldehydom
Využitie.
V medicíne.
V medicíne sa jeho soľ kyseliny mandľovej využíva na liečbu infekcií močovej sústavy, pretože pri kyslom pH sa rozkladá na amoniak a formaldehyd. Formaldehyd je bakteriocídny, pričom pričom tento účinok je zosilnený kyselinou mandľovou. Kyslosť v močovej sústave sa zabezpečuje podaním spolu s vitamínom C (kyselina askorbová). Okrem liečby je vhodný aj na dlhodobú profylaxiu, pretože baktérie si voči formaldehydu, na rozdiel od antibiotík, nedokážu vytvoriť odolnosť. Nemal by sa však používať pri poškodení obličiek.
Ako tuhé palivo.
Hexamín sa spolu s 1,3,5-trioxánom používajú ako tuhé palivo, napríklad na ohrev jedla pri stanovaní atď. Výhodou je, že pri horení nevzniká dym ani popol a taktiež vysoká výhrevnosť tejto látky - 30 MJ/kg. Nevýhodou sú však jeho jedovaté výpary.
Ako potravinárska prídavná látka.
Pod E číslom E 239 sa používa ako potravinárska prídavná latka v EÚ. V USA, Rusku, Novom Zélande ani Austrálii však jeho používanie nie je povolené.
Výbušniny.
Urotropín sa používa na výrobu výbušnín ako RDX, C4, oktogén, hexamín dinitrát a HMTD.

</doc>
<doc id="631244" url="https://sk.wikipedia.org/wiki?curid=631244" title="Urotropín">
Urotropín



</doc>
<doc id="631245" url="https://sk.wikipedia.org/wiki?curid=631245" title="Hexamín">
Hexamín



</doc>
<doc id="631246" url="https://sk.wikipedia.org/wiki?curid=631246" title="Meténamín">
Meténamín



</doc>
<doc id="631247" url="https://sk.wikipedia.org/wiki?curid=631247" title="E 239">
E 239



</doc>
<doc id="631248" url="https://sk.wikipedia.org/wiki?curid=631248" title="Níreďházska eparchia">
Níreďházska eparchia

Níreďházska eparchia je eparchia maďarskej gréckokatolíckej cirkvi "sui iuris" so sídlom v Níreďháze. Na jej čele stojí od roku 2018 eparcha Ábel Szocska (od roku 2015 ako apoštolský administrátor). Biskupská katedrála aj sídlo eparchie je v Níreďháze. Eparchia je sufragánnou k Hajdúdorožskej archieparchii.
História.
Eparchia bola založená pápežom Františkom 20. marca 2015 apoštolskou konštitúciou "In hac suprema" pri reorganizácii gréckokatolíckej cirkvi v Maďarsku a vytváraní metropolie. Za prvého správcu - apoštolského administrátora, bol vymenovaný miškovecký eparcha Atanáz Orosz. Eparchia vznikla na vtedajšom území Hajdúdorožskej archieparchie, pričom farnosti ako aj kňazi, ktorí spravovali dané farnosti, prešli pod správu novej eparchie. 
Súčasnosť.
Územie eparchie sa zhoduje s administratívnou jednotkou Sabolčsko-satmársko-berežskou župou. Na území eparchie sa nachádza významné gréckokatolícke pútnické miesto Máriapócs, v ktorom sa nachádza kópia ikony, ktorá slzila v 17. storočí. 

</doc>
<doc id="631249" url="https://sk.wikipedia.org/wiki?curid=631249" title="Biologické pohlavie">
Biologické pohlavie



</doc>
<doc id="631252" url="https://sk.wikipedia.org/wiki?curid=631252" title="Iliušin Il-28">
Iliušin Il-28

Iliušin Il-28 (; v kóde NATO: „Beagle“; USAF/DoD reporting name: „Type 27“) bolo sovietske prúdové bombardovacie lietadlo, ktoré vzniklo v povojnovom období. Išlo o prvé sovietske lietadlo tohto typu, ktoré bolo vyrábané vo väčších počtoch. 
Pôvodne určené pre sovietske letectvo. Neskôr bolo licenčne vyrábané v Číne ako Harbin H-5. Celková produkcia v ZSSR dosiahla počet 6 316 lietadiel a 319 ks v Číne ako H-5. Cvičnej verzie HJ-5 bolo vyrobených 187 ks. Ešte v 90. rokoch, päťdesiat rokov po jeho vzniku, boli stovky lietadiel v službe v rôznych letectvách po celom svete. Cvičná verzia Il-28U niesla v rámci USAF/DoD označenie „Type 30“ a v kóde NATO „Mascot.“
Il-28 sa v 50. rokoch 20. storočia stal jadrom sovietskeho frontového bombardovacieho letectva, ale už od roku 1960 ho v ZSSR nahrádzal v úlohe frontového bombardéru modernejší Jak-28 a niektoré pluky boli prezbrojené na strategické bombardéry Tu-16. V niektorých krajinách však slúžil až do 90. rokov.
Vývoj.
Hoci oficiálne pripadla úloha vyvinúť nový prúdový bombardér konštrukčnej kancelárii A.N. Tupoleva, Sergej Iliušin začal v roku 1947 iniciatívne pracovať na konštrukcii vlastného lietadla a 12. januára 1948 schválil návrh tohto projektu. Bol hlboko presvedčený o výhodách jeho technických riešení, ktoré zahrnul do projektu Il-28. Rada ministrov oficiálne umožnila stavbu prototypu Il-28 len mesiac pred jeho prvým letom, dňa 12. júna 1948.
Tento prototyp vzlietol 8. júla 1948 a bol poháňaný motormi Rolls-Royce Nene. Sovietsky zväz získal 40 týchto motorov od Veľkej Británie pod podmienkou, že nebudú použité na bojových lietadlách. Došlo k tomu v roku 1946 za éry labouristickej vlády pod vedením Clementa Attleeho, ešte pred vypuknutím studenej vojny. Konštrukčná kancelária V. Klimova začala pod označením RD-45 vyrábať kópie týchto britských motorov.
RD-45 bol prúdový motor s radiálnym kompresorom, ktorý sa od originálu líšil väčšou spaľovacou komorou a väčšou turbínou. Dňa 30. decembra 1948 začali továrenské skúšky Il-28 s vyvíjanými motormi RD-45F. 
Súbežne so skúškami Il-28 prebiehalo aj testovanie dvoch bombardérov z konkurenčnej kancelárie Tupolev: Tu-73 a Tu-78. Rozhodnutie konštruktérov zachovať koncept obrannej výzbroje ako u Tu-2 však viedlo k neúmernému navýšeniu počtu otočných streleckých veží a následne k nárastu posádky, zväčšeniu rozmerov lietadla ako aj zvýšeniu jeho hmotnosti.
Vo februári až apríli 1949 prešiel Il-28 štátnymi skúškami s pozitívnym hodnotením. Budúcnosť lietadla však nebolo jednoznačná. Názory predstaviteľov armády boli rozpoltené. Niektorí boli za spustenie sériovej výroby bombardéru Tu-14 (projekt Tu-78), ktorý mal o niečo dlhší dolet, ale bol oveľa náročnejší na výrobu a prevádzku. Iní zas obhajovali jednoduchší Il-28. Konečné rozhodnutie však nebolo prijaté ani ministrom obrany Nikolajom Bulganinom a v polovici mája 1949 sa táto otázka posudzovala na osobitnom stretnutí s Josifom Stalinom. Ten si vypočul názory armády, podrobne preskúmal prezentované údaje a nakoniec sa rozhodol pre zavedenie Il-28. Sériová výroba Il-28 s motormi RD-45F bola spustená v troch najväčších leteckých závodoch: v závode č. 30 v Moskve, v závode č. 64 vo Voroneži a v závode č. 166 v Omsku.
Dňa 14. mája 1949 rozhodla Rada ministrov o zvýšení požadovanej maximálnej rýchlosti na /h, ktorá mala byť dosiahnutá inštaláciou výkonnejších motorov. Išlo o vylepšenú verziu RD-45F, ktorá sa začala sériovo vyrábať pod označením VK-1. Vybavený týmito motormi, inštalovanými v nových gondolách, vzlietol 8. augusta 1949 vylepšený prototyp Il-28. Popri inštalácii nových pohonných jednotiek došlo aj k zmene umiestnenia radaru PSBN. Ten sa pôvodne nachádza v zadnej časti, ale z dôvodu zlepšenia podmienok pre jeho fungovanie bol premiestnený dopredu. Zmeny sa dotkli aj hydraulického systému a mechanizmu vysunutia podvozku. Letové skúšky prebehli v auguste až septembri 1949 a vylepšený bombardér získal doporučenie na spustenie sériovej výroby. 
Il-28 začal byť dodávaný bojovým jednotkám sovietskeho letectva a námorníctva, kde nahradil zastarané vrtuľové bombardéry Tu-2. Od roku 1950 bol Il-28 oficiálne zavedený do služby a stal sa tak prvým sovietskym frontovým bombardérom s prúdovým pohonom.
Konštrukcia.
Trup lietadla mal dĺžku a výšku . Bol vyrobený z duralu D16, ktorý mal vysokú pevnosť a relatívne nízku hmotnosť. Il-28 bol hornoplošník s priamymi krídlami, ktoré mali rozpätie . 
Il-28 poháňali dva prúdové motory VK-1, umiestnené v špeciálnych gondolách pod krídlom. Umožňovali lietadlu dosiahnuť maximálnu rýchlosť /h a výšku . Pre skrátenie vzletu bolo možné inštalovať pomocné raketové motory na tuhé palivo POR-1500-15. Tie poskytovali lietadlu prídavný ťah po dobu 13 sekúnd a po použití sa odhadzovali. 
Lietadlo bolo vybavené autopilotom AP-5, rádiokompasom ARK-5, rádiovým výškomerom a systémom pristávania na slepo OSP-48 (neskôr SP-50).
Kabína Il-28 bola pretlaková a zvukotesná. Posádku tvoril pilot, navigátor-bombometčík a strelec-radista. Koncept bombardéra s jedným pilotom zvolil Iliušin z toho dôvodu, že dĺžka letu mala trvať v priemere 2 - 2,5 hodiny a nemala prekročiť 4 hodiny. Pri lete cestovnou rýchlosťou bola práca pilota uľahčená použitím autopilota. Sedadlo pilota bolo pod krytom stíhačkovitého typu a pracovisko navigátora sa nachádzalo v presklenom nose lietadla. Pilot aj navigátor sedeli na vystreľovacích sedadlách. Kabína strelca sa nachádzala v zadnej časti Il-28 a nebola vybavená vystreľovacím sedadlom. V prípade núdze musel strelec použiť spodný poklop, ktorý ho po otvorení chránil pred pôsobením prúdenia vzduchu v momente, keď opúšťal lietadlo voľným zoskokom.
Skúsenosti z 2. svetovej vojny jasne potvrdili, že frontové bombardéry je potrebné vybaviť systémom proti námraze, aby nebola obmedzená ich prevádzka v nepriaznivých poveternostných podmienkach. Potreba takéhoto systému v Il-28 bola o to väčšia, že ukladanie ľadu na nábežných hranách jeho relatívne tenkých krídel sa ukázalo byť oveľa nebezpečnejšie ako námraza na hrubých krídlach pomalšie letiacich strojov. Vytvorenie efektívneho systému proti námraze síce nebola pre konštruktérov jednoduchá úloha, ale použitie prúdových motorov ju uľahčilo. Pomerne rýchlo sa im podarilo vyvinúť efektívny a spoľahlivý systém bez vyčnievajúcich častí. Systém používal horúci vzduch čerpaný z kompresorov motorov, ktorý bol cez potrubia hnaný do predných okrajov krídla, stabilizátora a kýlu. Systém bol automatizovaný a regulácia dodávky vzduchu nevyžadovala zásah posádky. Stačilo, aby pilot systém zapol, keď sa lietadlo blížilo do oblasti, kde hrozila námraza. Systém bol na svoju dobu skutočne efektívny, čo sa potvrdilo 9. marca 1953. Ukázalo sa, že IL-28 bolo v tento mrazivý deň jediné lietadlo sovietskych vzdušných síl, ktoré sa preletom nad Červeným námestím dokázalo rozlúčiť so Stalinom.
Il-28 štandardne niesol bômb, jeho maximálna nosnosť však bola až . Stroj mohol niesť konvenčné bomby (napr. FAB-100, FAB-250), ale mohol byť vyzbrojený aj taktickou jadrovou bombou RDS-4 "Tatiana".
Bombardovanie zabezpečoval navigátor pomocou optického zameriavača OPB-5. Ten umožňoval pri horizontálnom lete automatické zameranie stacionárnych aj mobilných cieľov. Aby sa eliminoval vplyv vibrácií lietadla na presnosť bombardovania, bol zameriavač stabilizovaný gyroskopom. V ťažkých meteorologických podmienkach, ktoré spôsobovali zlú viditeľnosť, sa vyhľadávanie, identifikácia a ničenie pozemných cieľov uskutočňovali pomocou radaru PSBN. Ten sa nachádzal za prednou podvozkovou nohou pod oválnym krytom.
Obranná výzbroj Il-28 pozostávala zo štyroch kanónov NR-23 kalibru . Dva z nich boli pevne namontované na bokoch lietadla v prednej časti trupu (s celkovým počtom 200 nábojov). Streľbu z týchto kanónov viedol veliteľu lietadla. Ochranu zadnej polosféry zabezpečovala otočná strelecká veža Il-K6 s ďalšou dvojicou kanónov NR-23 a palebným priemerom 225 nábojov. Strelecká veža sa mohla otáčať o 70 stupňov horizontálne, 40 stupňov dolu a 60 stupňov hore. Len pre porovnanie, vtedajšie strategické bombardéry B-29 a Tu-4 boli vybavené streleckými vežami, ktoré mohli strieľať pod výrazne menšími uhlami.
Lietadlo sa hneď po zavedení stalo dosť obľúbeným, pretože bolo ľahko ovládateľné a pilotovi "odpustilo" veľa chýb. To nakoniec potvrdil aj nízky počet havárií za celú dobu prevádzky Il-28. Stroj mal však aj niekoľko nedostatkov. Hlavnou nevýhodou bombardéra bolo, že keď sa dostal počas letu do dažďa, bolo sklo kabíny pokryté vrstvou vody, čo vážne komplikovalo výhľad pilota. Taktiež počas vzletu a pristátia boli okná zahmlené , čo spôsobovalo ďalšie nepríjemnosti. Ďalšou nevýhodou IL-28 bolo, že pri mínusových teplotách bola rádiová anténa vystavená námraze, čo viedlo k zlyhaniu rádiovej komunikácie. V kabíne pilota a navigátora bývali veľké teplotné rozdiely (+35 stupňov v lete a až -30 v zime). Nestabilita ovládania lietadla pomocou autopilota pri vysokých rýchlostiach viedla k výraznému zníženiu presnosti priblíženia k cieľu a v dôsledku toho aj k zníženiu presnosti bombardovania.
Verzie.
Kvôli výcviku radových letcov a absolventov bol potrebný cvičný variant bombardéra, ktorý dostal označenie Il-28U. Úvodný projekt bol Iliušinom potvrdený 14. októbra 1949 a už 18. marca 1950, teda o päť mesiacov neskôr, s týmto lietadlom V. K. Kokkinaki vzlietol. Kabína inštruktora bola na mieste kabíny navigátora. Kabína žiaka bola kópiou kabíny pilota bojového lietadla s výnimkou malých zmien na prístrojovej doske, na ktorej bol výrez kvôli vizuálnemu kontaktu s inštruktorom. Riadenie lietadla ako aj ovládanie agregátov a systémov bolo zdvojené a inštruktor mal plnú kontrolu nad činnosťou žiaka. Výzbroj aj RL PSBN na stroji chýbala, ale výcvik strelcov-radistov bol zabezpečený zodpovedajúcou aparatúrou. Skúšky Il-28U ukázali, že jeho letové vlastnosti sa s výnimkou lepšej stúpavosti neodlišujú od letových vlastností bojových strojov. Stroj bol stabilný v celom rozsahu rýchlostí, ľahko vykonával všetky manévre nutné pre daný druh bombardéra. V bojovej zatáčke dovoľoval náklon 70-80 stupňov a nabral výšku 2 000 m . Dňa 30. marca 1950 prvý Il-28U odovzdali leteckému pluku pod velením Hrdinu Sovietskeho zväzu pplk. A. A. Anpilova na vojskové skúšky. Po ich úspešnom vykonaní v “Záveroch…” bolo uvedené, že na ukončenie výcviku pilota, ktorý má nálet 350-400 hodín na lietadlách U-2 až Tu-2, je pre samostatný let na Il-28 potrebné vykonať 2-4 tréningových letov na Il-28U. Vďaka Il-28U si tento pluk rýchlo osvojil pilotáž Il-28 a prvé posádky tohto pluku predviedli tento stroj počas leteckej prehliadky 1. mája 1950 v Moskve. Dňa 12. mája 1950 začali štátne skúšky stroja, ktoré trvali len dva týždne. Lietadlo bolo prijaté do výzbroje sovietskych VVS a vyrábalo sa sériovo v závode No.30 v Moskve. Vo výzbroji leteckých škôl boli Il-28U takmer do konca 20. storočia. Boli využívané aj pri výcviku civilných posádok pre prvé prúdové dopravné Tu-104.
19. apríla 1950, teda mesiac po vzlete Il-28U, V. Kokkinaki prvýkrát vzlietol s prieskumným Il-28R. Lietadlo bolo určené na vykonávanie taktického a operačného leteckého prieskumu pre fronty, flotily a letecké armády. V súlade so svojim určením mal rôznu aparatúru pre denný aj nočný fotoprieskum. Na denný prieskum boli určené tri letecké fotoaparáty AFA-33 s ohniskom 100, 75 a 20 cm a jednoho fotoaparátu AFA-RB pre perspektívne, plánovacie snímky alebo náčrt letu. Pre nočné fotografovanie sa používali dva letecké fotoaparáty NAFA-3s alebo NAFA-MK spolu s kompletom 12 osvetľovacích bômb ( FOTAB-100-60, FOTAB-50-35, SAB-100-55 alebo SAB-100-35 ). Aparatúra bola umiestnená v bombovom úseku na automaticky sa otáčajúcom zariadení AKAFU a v zadnej časti trupu. Kontajnery s fotoaparátmi boli ohrievané teplým vzduchom odoberaným zo vzduchu pre hermetické kabíny osádky. Konštrukcia umožňovala rýchlu výmenu fotografického vybavenia v závislosti od požadovanej úlohy aj v poľných podmienkach. Kvôli zvýšeniu doletu inštalovali doplnkovú palivovú nádrž v bombovom úseku aj dve odhadzovateľné na konci krídel s objemom 900 l. Celkový objem palivového systému tým vzrástol o 1 560 l na 2 660 l, čo umožnilo zväčšiť dolet Il-28R na 3 150 km. Kvôli maximálnej vzletovej hmotnosti, ktorá stúpla na 22 720 kg, bol zväčšený rozmer kolies hlavného podvozka. Namiesto pneumatického systému ovládania podvozku inštalovaného na sériových bombardovacích strojoch sa na prieskumnom Il-28R používal hydraulický systém, ktorý skrátil čas zatiahnutia alebo vysunutia podvozku na 8 sekúnd. Kolesá hlavného podvozka boli pred pristátím roztáčané prúdom vzduchu. Z dvoch predných kanónov bol ponechaný len ten na ľavej strane. V prípade letu nad morom mohol byť v strednej časti trupu Il-28R umiestnený záchranný čln LAS-3, ktorého ovládanie zhadzovania bolo možné z pilotnej kabíny aj kabíny zadného strelca. Podľa hodnotení V. Kokkinakiho sa Il-28R v hlavných charakteristikách málo odlišoval od sériového bombardovacieho stroja. Technika pilotáže, výhľad ani správanie lietadla vo vzduchu sa nezmenili. Prítomnosť prídavných palivových nádrží na konzolách krídla nepriniesla podstatné zmeny v správaní stroja okrem malého sťaženia priečneho riadenia. Hermetické kabíny s ohrevom vzduchu a autopilot dovolili posádke ľahko, bez zbytočnej únavy, prekonávať dlhší pobyt (asi 5 hodín) vo vzduchu. Závodné skúšky skončili koncom júna 1950 a po ich skončení bol stroj odoslaný na úpravy, ktoré mali odstrániť objavené nedostatky a inštalovanie ďalšieho vybavenia (napríklad modernizovaného RL PSBN-M). Štátne skúšky začali 18. októbra a po úspešnom ukončení 26. decembra 1950 bol stroj prijatý do výzbroje VVS s tým, že komisia požadovala od hlavného konštruktéra ďalšie zvýšenie doletu a dostupu. Sériová výroba začala v závode No.30 v Moskve, ale od roku 1953 bola presunutá do závodu No.39 v Irkutsku, ktorý dovtedy vyrábal torpédové nosiče Tu-14.
Práce na zdokonaľovaní Il-28R boli vykonávané na základe nariadenia vlády z 3. augusta 1951 a mali zabezpečiť zvýšenie doletu na 3 250 km a dostupu na 13 000 m. Kvôli tomu na jenom sériovom Il-28R inštalovali nové výkonnejšie a úspornejšie motory VK-5 skonštruované pod vedením V. Ja. Klimova. VK-5 boli zdokonalením motorov VK-1, líšili sa predovšetkým vyšším ťahom pri vzletovom režime na 3100 kgs a menšou spotrebou paliva pri cestovnej rýchlosti. Ich rozmery boli takmer identické s VK-1 a tak ich inštalácia nevyžadovala podstatné zmeny motorových gondol. Kvôli zvýšeniu doletu inštalovali na koncoch krídel palivové nádrže, objem ktorých vzrástol na 1 100 l a kvôli spoľahlivejšej a kvalitnejšej činnosti leteckých fotoaparátov ich umiestnili do špeciálnych kontajnerov, ktorých systém ohrevu vybavili prachovými filtrami. Závodné skúšky Il-28MR, pilotovaného V. K. Kokkinakim, začali 19. februára 1952, no kvôli problémom s motorom (zlomené koleso kompresora) trvali až do začiatku júna. Po úpravách motorov bol stroj odoslaný na štátne skúšky. Tie začali 22. júna a boli ukončené 5. septembra 1952. Hlavným skúšobným pilotom bol mjr. F. M. Sobolevskij. Skúšky ukázali, že v porovnaní so sériovými Il-28R sa letové charakteristiky zlepšili len minimálne: dolet vo výške 10 000 m len o 160 km a praktický dostup len o 120-200 m. Vojenskí skúšobní letci uviedli, že lietadlo je vhodné na prijatie do výzbroje VVS, ale kvôli chýbajúcim motorom VK-5 nebolo lietadlo Il-28RM sériovo vyrábané. Motory VK-5 neboli ani po zdĺhavých skúškach na iných lietadlách doladené do potrebnej spoľahlivosti.
Ďalším vývojom Il-28R boli lietadlá rádio-elektronického prieskumu Il-28RTR, na ktorých boli letecké fotoaparáty nahradené špeciálnou rádio-aparatúrou. Rozlišovacím znakom týchto strojov boli aerodynamické prekryty antén pod centrálnou časťou trupu.
Vývoj rádiolokačnej techniky si vyžiadal zahrnutie lietadiel REB do bojových zostáv bombardovacích lietadiel. Zo sériových Il-28 boli takéto stroje prestavané umiestnením zariadenia na zhadzovanie dipólových odrážačov alebo vysielačov aktívneho rádiolokačného rušenia v bombovom úseku. Úpravy lietadiel boli vykonávané v opravárenských závodoch.
Skúšobný nosič torpéd Il-28T bol v OKB skonštruovaný, postavený a odskúšaný v rokoch 1950 - 1951 na základe nariadenia vlády z 10. júna 1950. Bol určený na torpédovanie z malých aj veľkých výšok paroplynovými torpédami typu 45-36 používanými ešte počas 2. svetovej vojny a novšími typu T AB a TOZ. Od bombardovacieho stroja sa odlišoval hlavne predĺžením bombového úseku z 4 270 mm na 6 430 mm, čo umožnilo niesť po jednom sériovom torpéde typu 45-36ANU, 45-36AV, TAS, RAT alebo po jednej míne. Mohli byť používané ešte nekontaktné dnové míny z druhej svetovej vojny AMD-500 a AMD-1000 s indukčnou rozbuškou aj povojnové typy míny “Desna”, “Lira” alebo “Sarpej”. Okrem toho kvôli centráži odľahčili chvostové plochy a odinštalovali pravý predný kanón. Zameriavanie pri torpédovaní z malej výšky sa vykonávalo zameriavačom PTN-45, ktorého spodná časť vystupovala z obrysov trupu a mala sférický priehľadný prekryt. Torpédovanie z veľkých výšok bolo vykonávané pomocou zameriavača PP-1. Použitie zameriavača PTN-45 s automatom smeru umožnilo vypracovať novú taktiku torpédovania z malých výšok. Nosič torpéd mohol zhadzovať torpéda v bezpečnej vzdialenosti od streľby lodných kanónov a mohol zhadzovať dve torpéda naraz s odchýlkou kurzu asi jeden stupeň čo zvyšovalo pravdepodobnosť zásahu námorného cieľa. Výsledky torpédovania sa zaznamenávali fotoaparátmi umiestnenými v zadnej časti stroja. S menšími úpravami mohol byť Il-28T používaný ako bombardér s bežným nákladom bômb. Predĺženie bombového úseku a umiestnenie nafukovacieho záchranného člna LAS-3 si vynútilo zmenšenie vnútorných palivových nádrží a kvôli zachovaniu doletu inštalovanie prídavných palivových nádrží na koncoch krídel. Prvý skúšobný Il-28T vzlietol 9. januára 1951, kedy skúšobný pilot V. K. Kokkinaki a vedúci inžinier A. P. Vinogradov ako navigátor prelietli stroj z Centrálneho letiska v Moskve na letisko LII. Lety podľa programu závodných skúšok začali 25. januára 1951 a o tri mesiace neskôr sa k prvému stroju pripojil aj druhý skúšobný Il-28T-1. Normálna letová hmotnosť stroja bola 18 670 kg a maximálna 21 620 kg. Pri použití urýchľovačov P SR-15-1500 narástla vzletová hmotnosť na 22 100 kg. Maximálna rýchlosť mierne klesla na 874 km/h vo výške 5 000 m. 21. apríla 1951 S. V. Iliušin potvrdil výsledky závodných skúšok Il-28T a stroj bol odovzdaný na štátne skúšky v NII-15 Vojenských námorných síl vo Feodosii. Tie boli vykonávané v máji až júli 1951. Ako hlavný nedostatok uvádzali vojenskí skúšobní letci silné vibrácie stroja počas letu s otvoreným bombovým úsekom pri rýchlosti 500 - 700 km/h, ktoré vyvolávali chvenie ručičiek prístrojov a zameriavača a sťažovali tak zameriavanie. Tieto vibrácie boli odstránené namontovaním špeciálnych štítkov na prednú časť otvorených dverí bombového úseku čo preukázali kontrolné skúšky, ktoré začali 25. októbra 1951. 21. novembra 1951 veliteľ námorného letectva generálplukovník letectva Je. N. Preobraženskij potvrdil výsledky štátnych skúšok Il-28T v súlade s ktorými nosič torpéd a mín Il-28T s motormi VK-1 mal byť prijatý do výzbroje. Stroj sa však sériovo nevyrábal. Príčinou bolo zdĺhavé doladenie torpéda 45-36MAN, ktoré bolo do výzbroje prijaté až v roku 1956 ako 45-56NT. Taktiež ani predlženie bombového úseku Il-28T nedovolilo zväčšiť počet torpéd RAT-52 vo vnútornom priestore. Il-28T sa pokúšali vylepšiť inštalovaním motorov VK-5. Prvý let takého stroja bol vykonaný 22. júna 1953. Závodné skúšky trvali len 5 dní a boli ukončené 27. júna po vykonaní 14 letov. Rovnako ako v prípade Il-28RM však zlepšenie bolo príliš malé. Maximálna rýchlosť vzrástla len o 24 km/h a dolet o 177 km. Podstatne sa skrátil len rozbeh a to o 305 m. Štátne skúšky Il-28T s motormi VK-5 nedokončil kvôli problémom s novými motormi ako napríklad nestále otáčky motora v rôznych režimoch letu alebo vysokej teplote spalín. Lietadlo bolo odoslané na odstránenie nedostatkov, ale táto práca nebola dokončená pretože sa objavila nová munícia v podobe reaktívnych torpéd RAT-52 (A-2). Il-28T však mohol, napriek predĺženiu bombového úseku, niesť len jedno torpédo RAT-52 a nemal teda žiadne opodstatnenie voči klasickým bombardovacím Il-28. Od leta 1951 prichádzali Il-28 aj do výzbroje plukov námorného letectva. Spočiatku to boli “čisté” bombardovacie stroje, ale neskôr bolo Radou Ministrov ZSSR rozhodnuté o ich úprave na nosiče reaktívnych leteckých torpéd RAT-52. Táto munícia bola vyvinutá v NII-2 (teraz GosNII AS) pod vedením G. Ja. Dillona a prijatá do výzbroje vo februári 1953. Torpéda mali pri celkovej hmotnosti 627 kg bojovú nálož s hmotnosťou 243 kg a boli poháňané prachovým raketovým motorom, ktorý im umožňoval dosiahnuť vo vode rýchlosť 58-68 uzlov. Podstatné tiež bolo, že mohli byť zhadzované z výšky 1 500 m až do praktického dostupu Il-28 pri rýchlosti do 800 km/h. V prvej etape vývoja tejto verzie boli vykonané len minimálne úpravy sériového Il-28 a v druhej sa pracovalo na zvýšení počtu nesených torpéd. 28. marca 1953 boli dva stroje Il-28 prispôsobené na umiestnenie torpéda RAT-52 v bombovom úseku odovzdané na štátne skúšky a 14. decembra 1953 sa začala ich sériová výroba.   Od roku 1953 sa začalo osvojovanie novej zbrane letectva flotíl. Bola vypracovaná taktika spoločnej činnosti nosičov torpéd Il-28 a Tu-14 s prieskumnými Il-28R pri odhaľovaní a ničení námorných cieľov ako samostatnými lietadlami, tak aj v skupinách do veľkosti letky. Posádky vykonávali zhadzovanie torpéd salvou na povel vedúceho. V zložitých meteorologických podmienkach sa na zameriavanie a zhodenie RAT-52 používali rádiolokačné zameriavače PSBN-M. Okrem RAT-52 boli v tom čase vo výzbroji sovietskeho mínonosného a torpédonosného letectva aj paroplynové torpéda vyrobené ešte pred Veľkou vlasteneckou vojnou. Predpokladalo sa, že pri torpédovaní z malej výšky bude pravdepodobnosť zničenia námorného cieľa vyššia ako pri použití RAT-52, ktoré na polygónoch dosahovalo pravdepodobnosť zničenia cieľa od 17% do 38%. Avšak vysoká rýchlosť Il-28 vylučovala jeho použitie ako nosiča starých torpéd 45-36MAN (torpédo kalibru 450 mm vz.36) pri torpédovaní z malých výšok. Podarilo sa ich modernizovať tak, že bolo možné torpédovanie z výšky 120-230 m pri rýchlosti 550-600 km/h. Súčasne boli modernizované aj paroplynové torpéda 45-36MAB pre torpédovanie z veľkých výšok. Adaptácia Il-28 pre torpédovanie paroplynových torpéd z malých aj veľkých výšok bola vykonávaná dvomi hlavnými smermi: vývoj špecializovaného Il-28T s vnútorným podvesením torpéd typu 45-36 a úprava lietadla pre vonkajšie podvesenie torpéd typu RAT-52 a 45-36 na bokoch trupu. V bombovom úseku Il-28 bolo umiestnené jedno torpédo RAT-52. Metodika činnosti pri zhadzovaní torpéda sa len málo líšila od obyčajného bombardovania. Na zamerivanie sa používal zameriavač OPB-6. Počas útoku navigátor zadával hĺbku činnosti torpéda, navádzal lietadlo na bojový kurz a zameriaval ako pri obyčajnom bombardovaní. Vo vypočítanom bode zameriavač automaticky vykonal všetky operácie pri zhadzovaní torpéda. To po opustení bombového úseku padalo ako obyčajná letecká bomba a až vo výške 500 m sa otváral padák, ktorý bol v čase vniknutia do vody odstreľovaný. Po aktivácii prachového motora torpédo rýchlosťou 130 km/h smerovalo k cieľu. Od momentu zhodu do zničenia cieľa prešlo najviac 35 sekúnd. Vojenské velenie však chcelo zvýšiť počet torpéd RAT-52 nesených na Il-28. Preto 29. júla 1953 začali závodné skúšky dvoch skúšobných Il-28T s motormi VK-1, ktoré mohli v bombovom úseku niesť dve torpéda RAT-52. To bolo dosiahnuté rozšírením tohto úseku. Skúšky s novým tvarom trupu v oblasti úseku ukázali len nepodstatné zhoršenie letových chrakteristík. Pri hmotnosti lietadla 21 215 kg s dvomi torpédami RAT-52 mal Il-28 dolet 2 306 km a maximálna rýchlosť vo výške 4 000 m klesla na 854 km/h. Napriek kladnému hodnoteniu skúšajúcich nebola táto verzia sériovo vyrábaná. Bolo rozhodnuté vybaviť Il-28 námorného letectva vonkajšími trámovými držiakmi BD-4 na bokoch trupu. S nimi Il-28 ( tiež dostal index “T” ) mohol niesť až tri torpéda RAT-52: jedno v bombovom úseku a dve zvonku. Pri použití paroplynových torpéd mohlo lietadlo niesť dve torpéda 45-56NT na vonkajších držiakoch. Na vonkajších držiakoch bolo taktiež možné niesť míny AMD-500. Stroj, niekedy označovaný ako Il-28-118  taktiež vykonal skúšky v roku 1955, ale podvesenie takýchto ťažkých torpéd a mín viedlo k tomu, že sa predné koleso len ťažko zdvíhalo pri štarte, pri veľkých rýchlostiach dochádzalo k chveniu ( “bafting” ), pri pristávacom manévri s jedným torpédom na vonkajšom podvese bolo možné zatáčať len na stranu podveseného torpéda. Na tento variant sa mal prestavať istý počet Il-28 pre námorné letectvo, ale nedošlo k tomu, pretože torpédonosné Il-28 už prestali od druhej polovice 50tych rokov spĺňať požiadavky flotily a v roku 1956 bolo rozhodnuté o prezbrojení torpédonosného letectva na Tu-16. 
Keď sa služba Il-28 v námornom letectve chýlila ku koncu, v Baltickej flotile lietadlá 769. míno-torpédonosného pluku  prestavali na použitie protiponorkového torpéda AT-1 a označili Il-28PL. Túto prestavbu nemožno nazvať úspešnou, pretože lietadlo malo nedostatočnú vytrvalosť letu pre boj proti ponorkám. Preto sa mali tieto lietadlá využívať na základe výzvy hliadkových lietadiel Be-6. Návrh na analogické prestavby lietadiel ešte dvoch baltických plukov už nebol realizovaný. 
Pre ničenie pozemných a námorných cieľov silno bránených protivzdušnou obranou sa mali používať verzie Il-28 upravené ako nosiče riadených striel  “Ščuka A” a “Čajka”. V roku 1952 bol jeden stroj prispôsobený pre odpálenie námornej riadenej strely “Ščuka-A” skonštruovanej pod vedením M. V. Orlova. Táto strela mala raketový motor na tekuté palivo a po pristátí na vodu sa od nej vo vzdialenosti 15-30 km od cieľa oddeľovala bojová hlavica, ktorá zasiahla cieľ  pod čiarou ponoru. Skúšky stroj tejto verzie absolvoval na jeseň 1952 vo Feodosii a na jar 1954 bolo rozhodnuté o prestavbe 12 strojov Il-28 na nosiče tejto strely. Rovnko na jar 1954 začali skúšky Il-28 upraveného na odpálenie riadenej strely “Čajka” skonštruovanej pod vedením A. D. Nadiradze, ktorá bola diaľkovo riadená z paluby lietadla. Tento systém nebol prijatý do výzbroje kvôli nutnosti zdokonalenia ovládania tejto riadenej strely. 
Počas vývoja Il-28 sa nepredpokladalo, že bude niesť jadrovú bombu. No nárast konfrontácie medzi dvomi spoločensko-politickými systémami si vyžiadal aj túto možnosť. Vyriešiť tento problém pomohlo rýchle zdokonaľovanie sovietskej jadrovej výzbroje, vďaka ktorému sa objavila jadrová munícia s pomerne nízkou hmotnosťou. Úprava Il-28 spočívala vo vybavení bombového úseku systémom ohrevu, inštalovaní nevyhnutnej špeciálnej aparatúry a ochranných tieniacich žalúzií v kabíne osádky.
Zo spomienok zástupcu Hlavného konštruktéra V. N. Bugajského:
“Raz ma pozval S. V. Iliušin k sebe do kancelárie a povedal, že čoskoro k nám majú prísť predstavitelia Prvej hlavnej správy Rady ministrov ZSSR, že telefonoval minister aby sme ich prijali. O nejaký čas sa objavili dvaja súdruhovia v sprievode ochranky. Bol to Ju. B. Chariton a N. L. Duchov. Zoznámili sme sa a začal rozhovor. Oznámili nám, že je nutné aby sa lietadlá Il-28 stali nosičmi jadrovej výzbroje a preto je nutné ich vybaviť systémami pre transport a chránenie jadrovej munície.  Vypočuli sme si tieto ďalšie požiadavky na lietadlo Il-28 a súhlasili sme s vykonaním prác. Boli vyčlenené dva sériové stroje Il-28, vypracovaná technická dokumentácia na ich úpravu a pripravené nutné systémy ktoré boli inštalované najprv do jedného a potom do druhého lietadla. Po úprave a vykonaní skúšok všetkých nových systémov som ako vedúci prác žiadal dodanie makety atómovej bomby kvôli skúške a previerke zhodenia. A tu sa všetko zastavilo. Maketu nám nechceli dodať odvolávajúc sa na utajenie. A ja som zasa bez makety nemohol odovzdať lietadlá na skúšky bez kontroly uchytenia a zhodenia makety bomby. Po dlhých hádkach bola makety dodaná a prispôsobenie a zhodenie boli úspešne vyskúšané. Lietadlá boli odovzdané na polygon.”
Lietadlá Il-28 boli prispôsobené pre taktickú atómovú bombu RDS-4 (“реактивный двигатель специальный” - reaktívny motor špeciálny), ale existoval aj iný preklad tejto šifry…legendárne “реактивный двигатель Сталина”. Tieto stroje boli vybavené aparatúrou kontroly režimu letu s bombou, teplotného režimu v bombovom úseku, aparatúrou merania parametrov ničivých faktorov výbuchu a ich pôsobenia na lietadlo (tlakovej vlny, intenzity svetelného žiarenia, deformácie uzlov lietadla) a tiež kamerovým systémom na záznam výbuchu. Na zasklení kabín osádky boli namontované nepriehľadné rolety. “Atómové” Il-28 sa svojim výzorom nijak neodlišovali od sériových strojov. Skúšky boli vykonávané v prvej polovici roka 1953. Boli skúšané systémy zabezpečujúce schopnosti atómovej bomby pri jej doprave v lietadle, vypočítala sa balistika a automatika bomby RDS-4, ktorej rozmerové makety sa opakovane zhadzovali z lietadla. Získané výsledky dovolili pripraviť lietadlo na skúšky s ostrou jadrovou bombou. Okrem “atómových” Il-28 boli na skúšky pripravené aj dve lietadlá, ktoré boli určené na odber rádioaktívnych vzoriek z oblaku výbuchu. Kvôli zvýšeniu bezpečnosti posádky boli okrem filtrov na rádioaktívny materiál v bombovom úseku vybavené fľašami na stlačený vzduch čo dovolilo pred vstupom do rádioaktívneho mraku zvýšiť pretlak v kabínach osádky a tým vylúčiť ich zamorenie zamoreným vzduchom. Okrem toho boli stroje čiastočne obložené olovenými plátmi a vybavené aparatúrou merania dávky ožiarenia. Menované Il-28 boli prvýkrát použité pri skúškach prvej sovietskej termojadrovej nálože 12. augusta 1953. Toho dňa vzlietli z letiska blízko Semipalatinska odštartovali štyri Il-28. Dve lietadlá-nosiče mali počas preletu nad polygónom zapnúť signálom zo svojej aparatúry “na výbuch” aparatúru termojadrovej bomby inštalovanej na zemi na špeciálnej veži a tiež zaznamenať silu a proces výbuchu, zmerať hodnotu ničivých účinkov výbuchu a tiež účinky ničivých faktorov výbuchu na lietadlo. Druhá dvojica lietadiel s filtrami mala vojsť do rádioaktívneho mraku a odobrať vzorky materiálu po výbuchu. Vo vedúcom lietadle-nosiči bola posádka pod velením B. I. Šapovalova, veliteľom “lietadla-dabléra” bol M. I. Lošakov. Lietadlá najprv vykonali skúšobný nálet na vežu s bombou a z výšky 11 000 m vyslali impulzy na nastavenie automatiky polygóna a násldne vedúci skúšok I. V. Kurčatov vydal povel na ostrý nálet. Vedúce lietadlo vyslalo sériu impulzov, na základe ktorých sa začal nevratný proces činnosti automatiky termojadrovej nálože. Výbuch ohromil všetkých zúčastnených svojou mohutnosťou. Letci oznámili, že počas prechodu tlakovej vlny  pocítili prudký náraz akoby do lietadla udreli kladivom.  Odber vzoriek z rádioaktívneho mraku vykonávali Il-28, ktorých osádkm velili A. V. Ognev a S. I. Panfilov. Let vykonávali vo výškach 8 a 10 km. Skúškou 12. augusta 1953 bol ukončený monopol USA v ovládaní termojadrovej reakcie pri výbuchu. Il-28, ktoré sa zúčastnili týchto skúšok, umožnili získanie cennej informácie, ktorá bola neskôr využitá pri vývoji a zdokonaľovaní nových typov sovietskej jadrovej výzbroje. 23. augusta 1953 bola z lietadla Il-28 prvýkrát zhodená malá atómová bomba RDS-4. Osádky boli rovnaké ako pri skúškach 12. augusta. Bomba bola zhodená z výšky 11 000 m a výsledky zodpovedali vypočítaným údajom. V roku 1953 tak bola do sériovej výroby zavedená RDS-4 a rovnako sa objavili Il-28 ako nosiče atómovej výzbroje. Na jeseň 1962 bolo 42 modernizovaných nosičov taktických atómových bômb dopravených na Kubu, len 90 míľ od pobrežia Floridy, čo bolo jednou z príčin Karibskej krízy. 
OKB Iliušina pracovalo aj na bitevnej verzii Il-28. Koncom 50-tych rokov sa skúmal variant s umiestnením guľometnej a raketovej výzbroje v bombovom úseku. Také umiestnenie výzbroje dovolilo zachovať vysoké letové charakteristiky lietadla. Odpaľovacie zariadenie pre 20 neriadených rakiet bolo umiestnené takmer vertikálne a streľba rakiet bola vedená dole-dozadu. Použitie rakiet s kumulatívnou bojovou náložou z malej výšky by dovolilo efektívne bojovať s pancierovou technikou. No účinok prachových plynov 20 rakiet vyvolával takú záťaž na konštrukciu, že sa lietadlo stalo neovládateľným. Preto sa tohto systému salvového odpálenia museli vzdať.
Pomerne malý bojový náklad stíhacích bombardérov toho obdobia prinútil vojenských špecialistov znova sa vrátiť k myšlienke útočného lietadla na báze Il-28. Bolo rozhodnuté umiestniť výzbroj na pylónoch pod krídlom napriek zhoršeniu letových charakteristík. Na jar 1967, ešte pred “šesťdňovou vojnou” na Blízkom Východe, boli určené takticko-technické požiadavky na tento variant Il-28. Podľa nich malo mať upravené lietadlo približne rovnaký rozsah bojovej činnosti ako Su-7 pri dvojnásobnom až trojnásobnom zvýšení počtu prostriedkov ničenia.
Il-28, vybavený podkrídelnými pylónmi pre podvesenie rôznorodej výzbroje bol určený pre bojovú činnosť z malej výšky proti zoskupeniam živej sily a techniky protivníka a tiež proti jednotlivým malorozmerným cieľom ako raketové odpaľovacie zariadenia, tanky a podobne. Pod krídlom tohto stroja bolo 12 pylónov (šesť pod každým krídlom), na ktorých mohol niesť: 12 blokov UB-16-57 alebo 6 ťažkých neriadených rakiet S-24, prípadne gondoly s kanónmi, kazetovú muníciu alebo letecké bomby. Doplnkové vybavenie v kabíne pilota zabezpečovalo riadenie streľby salvou z dvoch, štyroch… pylónov podľa charakteristiky cieľa. Mierené bombardovanie z vonkajších aj vnútorných držiakov bômb vykonával navigátor.
Štátne skúšky tejto verzie Il-28Š začali na jeseň 1967. Podľa hodnotenia skúšobných letcov mohlo byť lietadlo vhodné na útočnú bojovú činnosť z malých a veľmi malých výšok. Nehľadiac na pomerne blízke umiestnenie pylónov pri lapačoch vzduchu motorov, streľba salvou 192 neriadených rakiet S-5 alebo šiestimi S-24 vo všetkých preverovaných režimoch letu počas skúšok nemala vplyv na činnosť pohonnej jednotky. Napríklad pri MiG-27 a Su-25 vyvolávalo odpálenie S-24 nestabilnú činnosť motora s osovým kompresorom až do zastavenia, čo svojho času obmedzovalo bojové možnosti týchto lietadiel. Bolo uvedené, že streľba aj bombardovanie z malých a veľmi malých výšok (nad 60 m) boli po získaní potrebných návykov možné pre radových pilotov bojových útvarov. Lety vo výškach pod 60 m si už vyžadovali zvýšenú pozornosť pilotov, zodpovedajúci tréning a získanie návykov.
Výhodou lietadla bol dobrý výhľad z kabín členov osádky a možnosť bojovej činnosti z poľných letísk. Rýchlosť Il-28Š pod 200 m bola obmedzená na 660 km/h a spotreba paliva počas prízemného letu stúpla o 30-50%. Taktický akčný rádius s nákladom dvanástich UB-16 dosahoval 295 km. Príprava lietadla na bojový let bola kratšia ako 4 hodiny. Celkovo to bolo dobré bojové lietadlo pre bojovú činnosť v lokálnych konfliktoch a mohlo byť dodávané rôznym štátom. No kvôli nedostatočnej pancierovej ochrane osádky a životne dôležitých systémov a tiež preto, lebo záchranné prostriedky nedokázali zabezpečiť núdzové opustenie stroja pri nízkom lete, bolo rozhodnuté, že lietadlo nezodpovedá v plnej miere požiadavkám kladeným na bitevné lietadlo a práce na tejto verzii v OKB zastavili. No v opravárenských závodoch bol malý počet bombardovacích Il-28 upravených na bitevné a podľa svedectva očitých svedkov niekoľko takýchto strojov bolo na základniach Ďalekovýchodného a Zabajkalského vojenského okruhu.
Il-28 boli často vo vojenskom letectve používané na vlek vzdušných terčov. Špeciálne vlečné zariadenie s navijakom v bombovom úseku dovoľovali na lane s dĺžkou od 5 do 2 500 m vliecť špeciálne terče 7BM-2M konštruktéra G. I. Bakšajeva, na ktoré cvičili streľbu kanónmi  stíhači aj obsluhy protilietadlových kanónov. Čas letu s terčom bol maximálne 2,5 hodiny. Súčasne mohli byť na týchto strojoch pod krídlami podvesené odhadzovateľné voľne padajúce terče PM-ZŽ vybavené padákmi. 
Lietadlá Il-28 sa používali aj ako lietajúce laboratória. V roku 1952 počas záverečných prác na vývoji radiolokačnej stanice “Sokol” určenej pre perspektívne dvojmiestne prepadové stíhacie lietadlá, na ktorej pracovali v NII-17 hlavní konštruktéri A. B. Slepuškin a G. M. Kunjakovskij, vznikla potreba jej doladenia v reálnom lietadle. 
Spomína M. L. Galaj, ktorý vykonával skúšobné lety s RLS “Sokol”: “Spočiatku bola RLS skúšaná na bombardovacom B-17, umiestnená po oddelených blokoch tak ako v pozemnom laboratóriu na stoloch v priestrannom trupe tohto lietadla. Potom mala byť inštalovaná v stíhacom lietadle La-200B, pre ktoré bola vyvíjaná (pôvodne mala byť určená pre Jak-120, ktorý bol neskôr ako Jak-25 touto RLS pod označením RP-6 vybavený). Kým bol La-200 upravovaný do podoby La-200B, teda pre umiestnenie RLS, S. A. Lavočkin navrhoval pokračovať v ladení “Sokola” v normálnom prevedení na stroji strednej triedy, ktorý má vyššiu rýchlosť aj manévrovateľnosť ako bombardovací B-17. Výber padol na Il-28, ktorý zodpovedal všetkým požiadavkám. Kvôli umiestneniu RLS a operátora odrezali celú prednú časť trupu po kabínu navigátora a jej konštrukciu museli zosilniť pretože RLS mala hmotnosť takmer 500 kg.
Všetky úpravy boli vykonávané pod kontrolou OKB Iliušina ( ktorý túto prácu v podstate nepotreboval ) ale silami OKB Lavočkina ( ktorý túto prácu naopak veľmi potreboval ). Skúšobné lety začali v roku 1952 a prebiehali bez osobitných ťažkostí, v každom prípade na lietadlo neboli sťažnosti. Ťažko bolo operátorovi skúšobnému-inžinierovi R. A. Razumovovi v stiesnenom a tmavom priestore, ale aj on sa s úlohou popasoval výborne. Úlohou nebolo len doladenie RLS v lietadle v normálnom umiestnení a skompletovaní, ale aj vypracovanie metodiky jej použitia  čo zahŕňalo odhalenie cieľa aj útok naň mierenou paľbou so záznamom fotoguľometom. Celkovo bolo vykonaných 33 letov, ktoré úspešne ukončili v decembri 1952. Týmto Il-28LL splnil svoju funkciu.”
V rokoch 1953-1957 bol Il-28 v LII využívaný na letové skúšky a doladenie reaktívnych motorov na tekuté palivo S-155 a RU-013 konštruktéra L. S. Duškina. Doladenie na tomto Il-28 pomohla zabezpečiť ich závodné a štátne skúšky. Motor S-155 bol neskôr použitý na skúšobných stíhacom Je-50 a bombardovacom Jak-27V.
Na jednom z Il-28 boli v LII vykonávané v rokoch 1953-1978 skúšky katapultovacích kresiel a padákových systémov. Osobitosťou lietadla boli dve pokusné kabíny pre katapultovanie. Jedna bola v centrálnej časti trupu na mieste prednej palivovej nádrže a druhá v zadnej predĺženej časti trupu za kabínou strelca. Ich konštrukcia umožňovala katapultovanie smerom hore aj dole. Katapultovanie bolo zaznamenávané kamerami umiestnenými na koncoch krídel. Na lietadle boli skúšané katapultovacie kreslá K-2, K-22, KT-1, KJa-1, kreslá kozmonauta kozmickej lode “Vostok”. Na základe skúšok kresla KT-1 boli vypracované požiadavky na padákový systém súčasného moderného kresla K-36. Tento Il-28LL bol využívaný 25 rokov. Na iných Il-28LL boli vykonávané skúšky rádiolokačnej stanice “Sokol” (1952), automatického systému zachytenia cieľa “Uragan” (1956-1957), vybavenie na tankovanie počas letu, odpálenia experimentálnych rakiet ER-3 určených pre aerodynamický výskum pri rýchlostiach dosahujúcich M=3 (1954), systém automatického pristávania (1957) a iné systémy.
V roku 1950 bol riaditeľ Špeciálnej kancelárie No.1  P. N. Kuksenko (koncom 20tych rokov pracoval spolu s S. V. Iliušinom v NTK UVVS) predvolaný k Stalinovi. Zaoberali sa otázkou vývoja a postavenia systému PVO Moskvy, ktorý by bol schopný aj pri masívnom leteckom nálete neprepustiť ani jedno lietadlo nad metropolu. Tento systém dostal označenie S-25 “Berkut” a mal byť postavený na základe spojenia riadených rakiet “zem-vzduch” a radiolokačných prostriedkov odhalenia cieľov a ich navádzania na cieľ. Vývoj protilietadlovej rakety V-300 pre tento systém bol pridelený Hlavnému konštruktérovi OKB-301 S. A. Lavočkinovi. Od systému “Berkut” bolo požadované odhalenie a zničenie vzdušných cieľov s efektívnou odraznou plochou zodpovedajúcou diaľkovému bombardéru Tu-4 a frontovému bombardéru Il-28. Kvôli doladeniu systému S-25 “Berkut” a hlavne rakety V-300 bolo rozhodnuté na jeseň 1952 postaviť bezpilotné terče práve na základe bombardérov Tu-4 a Il-28. Povinnosti vedúcej organizácie zodpovednej za vývoj lietadiel-terčov boli určené LII. Letové skúšky Il-28 vybaveného programovateľným autopilotom a aparatúrou rádiového riadenia sa začali v januári 1953. V OKB bol ako hlavný inžinier pre dané práce určený V. I. Smirnov. Z lietadla boli odinštalované strelacká a bombová výzbroj, priezračné pancierové sklo v kabíne strelca, radiolokačné a fotografické vybavenie časť radiolokačného a navigačného aj elektrického vybavenia. Keďže lietadlu chýbal systém núdzového odhodenia prekrytu kabíny, museli byť lety vykonávané s odobratou odhadzovateľnou časťou prekrytu. Predpokladalo sa, že pred vstupom lietadla do zóny odpálenia rakiet sa pilot katapultuje. Preto tieto skúšobné lety prvého lietadla-terča Il-28 vykonával radový pilot por. F. P. Bogdanov, ktorý mal skúsenosti s katapultovaním. Skúšky ukázali, že aparatúra diaľkového riadenia zabezpečuje let pomocou rádiových povelov zo zeme vrátane stúpania do výšky 8 000 až 12 000 m, horizontálny let vo výške 12 000 m s otáčkami doprava aj doľava, vypnutie motorov aj kĺzavý let. Spoľahlivé ovládanie lietadla pomocou povelov zo zeme bolo zabezpečené do vzdialenosti 150 km. Maximálna rýchlosť vo výške 12 000 m dosahovala s odkrytým prekrytom pilotnej kabíny 700 km/h. Na základe hodnotenia pilota bol kvôli uľahčeniu jeho práce inštalovaný odhadzovateľný prekryt pilotnej kabíny. Skúšky s týmto prekrytom vykonával vo februári 1953 pilot LII V. F. Chapov, ktorý túto úpravu hodnotil pozitívne. Na tieto lietadlá-terče prestavali asi desať sériových bombardérov Il-28. Vznikla však potreba postaviť čo najskôr lietadlo-terč s plne autonómnym diaľkovým rádiovým riadením. Bolo teda nutné vyriešiť problém bezpilotného vzletu vzletu. Skúšky systému zabezpečujúceho bezpilotný vzlet boli vykonávané v LII na jar 1954 a zúčastnili sa ich skúšobní piloti G. M. Šijanov a A. I. Gracianskij. Na základe skúšok bol tento stroj odporúčaný ako lietadlo-terč pri vykonávaní  protilietadlových strelieb. Celkovo bolo na lietadlo-terč prestavaný veľký počet bombardovacích Il-28, ktoré boli využívané na zdokonaľovanie rôznych druhov rakiet triedy “zem-vzduch” a “vzduch-vzduch”. Skúsenosti s vývojom a ladením aparatúry riadenia lietadla-terča Il-28 boli využité pri vývoji rýchlejších a manévrovateľnejších terčov na základe bojových lietadiel Jak-25, MiG-19, MiG-21 a iných.
V roku 1955 začalo OKB Lavočkina vývoj protilietadlovej rakety “400”, ktorá mala zabezpečiť PVO veľkých priemyselných centier a ničiť ciele s efektívnou odrazovou plochou podobnou ako má Il-28. Kvôli doladeniu zameriavacích systémov rakety bolo rozhodnuté postaviť bezpilotný terč na základe Il-28. V rokoch 1955-1956 na lietadlo umiestnili systém zabezpečujúci bezpilotný vzlet, výstup do stanovenej výšky, horizontálny let, vykonanie niektorých manévrov a pristátie na určenom letisku. Vďaka tomu, že Il-28 mal dobrú stabilitu a riaditeľnosť počas letu, boli jeho bezpilotné verzie so stabilnými charakteristikami letu postavené v najkratších termínoch. Rakety “400” pri prvých odpáleniach nezostrelili ani jedno lietadlo-terč Il-28. Následne boli tieto stroje intenzívne využívané na podobné účely.
Na vykonanie meteorologického výskumu v atmosfére boli používané IL-28ZA (“zondirovščik atmosfery”). Na špeciálne vybavených Il-28 vykonali rozsiahle skúšky systémov a výstroja pre prvý let človeka do vesmíru. Na Il-28U vykonali letové skúšky katapultu a záchranného systému pre kozmonautov v kozmickej lodi “Vostok”.
Koncom 50tych rokov dva Il-28R vojenského letectva NDR prestavali v leteckom závode v Drážďanoch na lietajúce laboratória pre doladenie prúdového motora “014”, ktorými mali vybaviť nemecké dopravné lietadlo VEB-152. Zo strojov sňali komplet výzbroje a aparatúru zameriavania vrátane PSBN, pracovné miesto navigátora premiestnili do kabíny zadného strelca a v prednej kabíne umiestnili skúšobného inžiniera s nevyhnutnou aparatúrou. Stroje dostali civilnú imatrikuláciu DM-ZZI a DM-ZZK. Po vykonaní skúšok boli stroje vrátené vojenskému letectvu, kde sa používali na vlek terčov. Nevyzbrojili ich, ale vrátili rozmiestnenie osádky.
Podobné lietajúce laboratórium existovalo aj v ČSSR. Na lietadle s číslom “6915” bol skúšaný československý motor M-701 a upravený AI-25V. Skúšané motory boli inštalované v zadnej časti trupu namiesto demontovanej Il-K6 a lapač vzduchu bol umiestnený na mieste prekrytu strelca. Po vykonaní prác na motoroch bol stroj používaný na skúšky nových padákov. Do bombového úseku boli umiestnené figuríny, ktoré boli potom počas letu zhadzované na skúšaných padákoch.
V ZSSR bola časť Il-28 vyčlenená pre potreby civilného letectva. Na týchto strojoch bola demontovaná výzbroj a zameriavacia aparatúra okrem PSBN. Lietadlá boli označené Il-20 alebo Il-28P. Bola na nich vykonávaná príprava leteckého, technického personálu aj pozemnej obsluhy pre použitie prúdových lietadiel. Koncom roka 1954 začali osádky Aeroflotu pravidelnú prepravu pošty a iného nákladu týmito lietadlami.
Kvôli rozšíreniu prevádzkových možností bombardovacieho Il-28 bol preň skonštruovaný, vyrobený a na zemi v pohybe odskúšaný pásový podvozok. Ním vybavené sériové lietadlo preukázalo značné zlepšenie priechodnosti na poľných letiskách s plochou pokrytou blatom, vodou, topiacim sa snehom alebo inými nečistotami. No kvôli zložitosti konštrukcie a veľkej hmotnosti tento podvozok  nenašiel uplatnenie a skúšobný stroj potom dlhý čas slúžil ako učebná pomôcka v jednom z laboratórií MAI. Druhým pokusom o zvýšenie prevádzkových možností Il-28 bol vývoj a skúšky odhadzovateľných prídavných kolies hlavného podvozka. Tento systém prešiel úspešne skúškami ale do praxe nebol zavedený. Neskôr bol v LII sériový Il-28 využívaný pri vývoji a skúškach kolesovo-lyžového podvozku stíhacieho bombardéra Su-7B.
Práce na modernizácii Il-28 pokračovali a v OKB vypracovali projekt Il-28S s motormi VK-5 a šípovým krídlom. No ukázalo sa, že toto  nemá podstatný vplyv na zlepšenie letových a taktických charakteristík a tieto práce boli ukončené. Správnosť tohto rozhodnutia bola potvrdená skúškami radu frontových bombardérov so šípovým krídlom, ktoré nedokázali preukázať podstatné výhody v letovo-technických charakteristikách oproti Il-28 (napríklad Tupolev Tu-82 ).[6]
Bojové nasadenie.
Po zhoršení vzťahov medzi ZSSR a Čínou bol v leteckom závode v meste Charbin pripravený opravárenský závod ktorý spočiatku vyrábal náhradné diely  pre Il-28 a od roku 1964 bola pripravovaná aj sériová výroba bombardéra, ktorý v Číne dostal označenie H-5 (Charbin-5). Prvý sériový stroj vzlietol v apríli roka 1967. V septembri toho istého roka bol postavený variant H-5 nosič taktickej jadrovej munície. Jeho prvé skúšky boli vykonané 27. decembra 1968. Boli vyrábané aj cvičné a fotoprieskumné verzie H-5. Čína bola po ZSSR druhá v počte vlastnených Il-28. Všetky varianty H-5 v Číne boli vo výzbroji do konca 90.tych rokov. Čína tieto stroje aktívne exportovala do iných štátov.
Prvýkrát sú Il-28 v zóne bojových perácií spomínané v súvislosti s vojnou v Kórei v rokoch 1950-1953. Podľa západných zdrojov bolo v prihraničných oblastiach s KĽDR na čínskych letiskách dislokovaných asi 70 bombardérov Il-28 so sovietskymi osádkami. Predpokladalo sa, že by boli použité v prípade ak by vojská OSN znova prekročili 38. rovnobežku no oficiálne informácie o ich použití chýbajú. Američania však diplomatickými kanálmi informovali Číňanov, že v prípade ich použitia proti cieľom na území Južnej Kórey budú ako odpoveď napadnuté letiská na severovýchode ČĽR, kde boli dislokované jednotky 64. ИАК. 
V ozbrojených silách Maďarska v roku 1956 bol jeden pluk vyzbrojený 37 strojmi Il-28. Západná tlač zverejnila, že letci prešli na stranu povstalcov a uskutočnili niekoľko útokov na kolóny Sovietskej armády pri preprave cez Tisu štartujúc z letiska Kunmandaras. No rýchle obsadenie maďarských letísk túto aktivitu Maďarov ukončilo. 
V roku 1956 sa Il-28 ešte ukázali aj v Suezskej kríze. Rok predtým kúpil Egypt v ČSSR asi 50 kusov Il-28. Na jeseň 1956 mal Egypt k dispozícii len jednu bojaschopnú peruť s 12 strojmi Il-28. Do začiatku bojových akcií boli sformované ešte dve jednotky ale ich osádky si nestihli osvojiť novú techniku. Lietadlá boli dislokované na základni Cairo West. Na začiatku krízy egyptskí letci vykonali niekoľko náletov.  31. októbra napríklad zhodili bomby na kibuc Gezer. Nočný stíhač Meteor N.F.13, ktorý vzlietol proti nim ich nedokázal v tme nájsť. V ten istý deň niekoľko Il-28 malo vykonať nálet na leteckú základňu  Lod, ale bomby spadli blízko sídla Ramat Rachel.
Veleniu vojenského letectva Egypta bolo od začiatku bojov jasné, že bombardéry bez dobre pripravených osádok budú len terčom pre letectvo protivníka. Preto bolo rozhodnuté umiestniť Il-28 na bezpečnejšie letecké základne. Dvadsať strojov prelietli sovietske a československé osádky do Saudskej Arábie na leteckú základňu Rijad a zvyšné stroje (20-24 podľa rôznych zdrojov)  do Luxoru…na najjužnejšiu leteckú základňu Egypta. Predpokladalo sa, že tam na ne letectvo protivníka nedosiahne. No už 4. novembra túto leteckú základňu napadli britské “Canberry” a preto bolo ďalších 8 strojov prelietnutých do Saudskej Arábie. V rovnaký deň napadli základňu francúzske F-84F Thunderjet a Francúzi hlásili úplné zničenie všetkých tam sa nachádzajúcich lietadiel. Egypťania priznali stratu len ôsmych Il-28. V decembri 1958 vykonali egyptské Il-28 niekoľko prieskumných nočných letov v oblasti izraelského prístavu Ejlat.
V roku 1962 sa Il-28 objavili na oblohe Jemenu, keď tam bola zvrhnutá monarchia a na pomoc republikánom v občianskej vojne prišiel egyptský vojenský kontingent, do ktorého patrila aj peruť Il-28. Súčasne získali vzdušné sily Jemenu získali priamo zo ZSSR niekoľko Il-28, na ktorých podľa západných zdrojov lietali aj sovietske osádky. Ich činnosťou bolo bombardovanie oporných bodov, komunikácií a miest dislokácie monarchistov a prieskumné lety. Boli zaznamenané prípady bombardovania saudských pohraničných miest Zachran a Najran. V júni 1966 bol uskutočnený nálet jedného Il-28 v sprievode niekoľkých MiG-17 vzdušných síl Egypta na saudskú leteckú základňu Khamis Mushait a prieskumné lety v oblasti prístavu Jizan. Po vypuknutí arabsko-izraelskej vojny v júni 1967 všetky egyptské jednotky boli nútené opustiť Jemen.
Pred začiatkom Šesťdňovej vojny mali arabské štáty, zúčastniace sa konfliktu, nasledovný počet Il-28 vo výzbroji: Egypt 35 až 40 strojov v štyroch bombardovacích a jednej prieskumnej peruti, Sýria 4 až 6 strojov a Irak 10 strojov. Izraelci považovali egyptské Il-28 a Tu-16 za hlavnú hrozbu pre svoj štát a preto letiská na ktorých boli tieto stroje dislokované určili ako prioritné ciele plánovaných leteckých útokov. Takto 5. júna izraelské letectvo na letiskách Ras Banas a Luxor. Jeden Il-28 a jeho sprievodný stíhač boli zostrelené izraeslskými stíhačmi ( “Mirage”) 7. júna pri pokuse bombardovať Arish. Letectvo Sýrie prišlo o dva Il-28 na zemi. Počas “pozičnej vojny” (1967-1970) osádky egyptských Il-28 vykonávali nálety na oporné body Izraelcov na Sinaji a prieskumné lety v stredných výškach čo robilo lietadlá veľmi zraniteľnými. Podľa izraelských údajov od 10. júla do 1. augusta boli zostrelené dva tieto bombardéry. Il-28 mali straty aj pri nebojových letoch. V marci 1970 bol jeden Il-28, vykonávajúci vlek terčov, zostrelený PLRK S-125 so sovietskou obsluhou pod velením N. M. Kutynceva. Situácia bola o to zložitejšia kvôli tomu, že v osádke zostreleného Il-28 bol aj člen jednej z arabských kráľovských rodín a sovietskemu dôstojníkovi hrozili vážne následky. Ten však mal k dispozícii údaje objektívnej kontroly, na základe ktorých bolo evidentné že stroj vletel do zóny bez ohlásenia “rakeťákom” s nefunkčným (podľa iných údajov nenainštalovaným) systémom rozpoznávania “svoj-cudzí”. Okrem toho sa k stroju pripojila štvorica izraelských “Phantomov” spoza Suezského kanála, ktorá potom klesla do prízemných výšok a odletela na svoje územie. Výsledkom bolo, že sovietska obsluha RLS považovali egyptský Il-28 za vedúceho skupiny a obsluha PLRK začala streľbu. Irak svoje Il-28 použil koncom 60tych rokov a v prvej polovici roka 1974 počas bojov v irackom Kurdistane. Podľa hlásenia kurdských povstalcov sa im jeden Il-28 podarilo v apríli 1974 zostreliť. 
Čínske H-5 boli použité pri potlačení povstania v Tibete v roku 1959 a pri mnohopočetných incidentoch s prívržencami Čankajška hlavne v oblasti Taiwanského prielivu. Existujú svedectvá, podľa ktorých osádky HZ-5 vykonávali prieskumné lety priamo nad Taiwanom a niekoľko strojov bolo zostrelených PLRK MIM-3 “Nike Ajax”. Stroj, na ktorom 11. novembra 1965 dezertoval pilot z ČĽR na Taiwan bol neskôr používaný na prieskumné lety nad pevninskou ČĽR. Čínska osádka na H-5 uletela aj 24. augusta 1985 do Južnej Kórey. Pri núdzovom pristátí na pole bol stroj úplne zničený a zahynul jeden juhokórejský farmár. 
Vo Vietname boli tri Il-28 prvýkrát zaznamenané americkým leteckým prieskumom vo februári 1968 na leteckej základni Fukien 30 km severozápadne od Hanoja. V tlači sa objavili špekulácie, že majú byť použité v prípade vhodných podmienok na podporu masívneho útoku Vietkongu na Južný Vietnam. Celkovo disponovalo severovietnamské letectvo asi desiatimi strojmi Il-28 dislokovanými na území Číny alebo na základniach v pohraničných oblastiach s Čínou. V prípade ich objavenia v iných oblastiach boli dané základne okamžite podrobené bombardovaniu. V roku 1971 boli severovietnamské stroje použité v Laose na podporu oddielov hnutia “Patet Lao” a severovietnamských vojsk počas bojov v Doline Džbánov. Zaujímavé je, že rad týchto náletov vykonali sovietske osádky. Napríklad pilot Berkutov a navigátor Chačemizov za tieto nálety získali titul Hrdina Vietnamu. Niekoľko H-5 získalo letectvo polpotovej Kambodže pričom na nich pôsobili čínske alebo severokórejské osádky. Tieto bombardéry pôsobili proti povstalcom vedeným budúcim predsedom parlamentu Heng Samrinom. V tlači sa objavili správy, že sa povstalcom jeden Il-28 podarilo zostreliť. Keď vietnamské sily 7. januára 1979 obsadili leteckú základňu Pochentong (teraz Phnom Pénh), stali sa ich korisťou dva stroje Il-28. Federálna vláda v Nigérii získala šesť strojov Il-28. Oficiálne všetky zo ZSSR ale podľa britských zdrojov štyri v Egypte a dva v ZSSR. Od roku 1969 boli používané v občianskej vojne (1967-1970) hlavne z letísk Enugu a Kalabar. Kvôli chýbajúcim pripraveným osádkam na nich lietali kubánske osádky, ktoré neskôr vystriedali osádky z NDR. Bombardovali dislokácie vojsk a vojenské objekty separatistov z Biafry. Bombardovali napríklad aj letisko Uli, jediné v držaní separatistov na ktoré mohli pristávať ťažké transportné lietadlá. Kvôli chýbajúcej presnej línii frontu a zlej súčinnosti letectva a pozemných síl nastali prípady úderov na vlastné pozície. Vládne letectvo nemalo vo vzduchu protivníka a najväčším nebezpečenstvom preň boli nájomní letci na lietadlách SAAB MFI-9 “Minicorn”, ktorým velil švédsky gróf Carl Gustav von Rosen. Počas jednoho z náletov na leteckú základňu Enugu zničili títo letci dva z troch tam dislokovaných Il-28. Následne boli všetky zvyšné Il-28 dislokované mimo priestor pôsobnosti “Minicornov”. Koncom vojny hlásili nájomní piloti na “Minicornoch”, že zničili tri I-28, čo je celkom možné, pretože po skončení bojov malo letectvo Nigérie už len tri bojaschopné Il-28. Najmenej jednu peruť Il-28 malo v decembri 1971 aj letectvo Pakistánu. Keďže si jeho piloti nestihli osvojiť túto techniku tak v nasledujúcej vojne s Indiou neboli použité. Na konci svojej bojovej kariéry bojovali Il-28 aj v Afganistane. Ako spomínal generál Gromov, tak tieto lietadlá nehľadiac na svoj vek sa prejavili v tej najlepšej stránke. Preukázali vysokú spoľahlivosť a životaschopnosť. Prejavil sa úžitok vtedy už archaickej a zdalo by sa nepotrebnej zadnej streleckej veže. Strelec-radista Il-28 dokázal paľbou z nej pri odlete stroja z útoku zabrániť operátorom prenosných protilietadlových kompletov zaujať postavenie vhodné na odpálenie rakety a obsluhám protilietadlových kanónových prostriedkov efektívne zamieriť. Nakoľko to bolo efektívne možno posúdiť podľa toho, že počas bojovej činnosti nebol stratený ani jeden afgánsky Il-28. Nebezpečenstvo na tieto stroje však číhalo z úplne iného zdroja. V januári 1985 v noci personál leteckej základne Shindand, podplatený “dušmanmi” vykonal diverzný útok, výsledkom ktorého podpálil 11 strojov Il-28. Oheň zachvátil ostatné stroje a pluk Il-28 prakticky prestal existovať.
Havárie na území ČSSR.
Dňa 26. augusta 1958 došlo na území obce Poličná k leteckej nehode, keď havaroval vojenský bombardér Iľjušin Il-28 zo 46. bombardovacej divízie z Přerova. Pri tejto nehode zahynuli kpt. Stanislav Havlíček a kpt. Oldřich Losert. Ďalšia nehoda tohto lietadla sa stala 28. januára 1965 okolo 22. hodiny, havaroval po vzlete z letiska Boží dar v Miloviciach Il-28, posádka (pilot kpt. Bohuš Ambros, navigátor kpt. Ján Hronec a strelec NRTM. Štěpán Ansorge) zahynula. 
Používatelia.
 Afganistan
 Albánsko
 Alžírsko
 Bulharsko
 Česko-Slovensko
 Čína
 Egypt
 Fínsko
 Indonézia
 Irak
 Južný Jemen
 Kuba
 Kórejská ľudovodemokratická republika
 Maďarsko
 Maroko
 Nemecká demokratická republika
 Nigéria
 Pakistan
 Poľsko
 Rumunsko
 Severný Jemen
 Somálsko
 Sovietsky zväz
 Sýria
 Vietnam

</doc>
<doc id="631253" url="https://sk.wikipedia.org/wiki?curid=631253" title="Dolen (Blagoevgrad)">
Dolen (Blagoevgrad)

Dolen () je dedina a zároveň architektonicko-kultúrna rezervácia v pohorí Rodopy v okrese Satovča v Blagoevgradskej oblasti v južnom Bulharsku.
Názov.
Názov dediny je odvodený od faktu, že Dolen leží v horskej doline pohoria Rodopy.
Poloha.
Deina leží v okrese Satovča západne od okresného centra v západnej časti pohoria Rodopy v doline rieky Satovča, približně 26 km východne od mesta Goce Delčev. Od oblastného centra Blagoevgrad je dedina vzdialená približne 128 km. Od Plovdivu je Dolen vzdialený približne 140 km a hlavné mesto Sofia sa nachádza približne 204 km ďaleko. Nadmorská výška v ktorej Dolen leží sa pohybuje od približne 950 m.n.m. v nižších častiach dediny až po 1200 m.n.m. v najvyššie položených častiach.
Charakteristika a dejiny.
Na základe vykopávok sa zistilo, že už v období doby medenej stávala v oblasti dnešnej dediny trácka osada.
Dedina bola založená v priebehu 15. storočia Bulharmi, ktorí v tých časoch hľadali na usídlenie ťažšie prístupné horské miesta z dôvodu väčšej ochrany pred osmanskými nájazdníkmi a násilným poturčovaním. Na počiatku stálo 8 do týchto miest sa prisťahovaných rodín, ktoré založili 8 osád, ktoré sa neskôr spojili. Podľa tabule pri miestnom chráme bola dedina založená v roku 1460.
Najväčšieho rozmachu Dolen dosihol v priebehu 18. a 19. storočia v období bulharského národného obrodenia. Obyvateľstvo sa v tomto období venovalo predovšetkým miestnym tradičným remeslám ako pestovanie tabaku, chov dobytka a zlatníctvo. Časť obyvateľov sa venovalo aj preprave tovaru. V období najväčšieho rozmachu dosahoval počet obyvateľov obce až 2800 ľudí a a chovalo sa tu viac ako 50 000 ovcí.
Väčšina stavieb v dedine je staršia ako 150 rokov. Typický dolenský obytný dom je postavený z kameňa, má 2 - 3 poschodia a priestornú terasu, ktorej sa hovorí "čardak" (). Prízemná časť domov sa v minulosti používala na ustajnenie domácich zvierat, ale dnes môžeme tento spôsob využitia prízemia vidieť len u niekoľkých domov. Ako pokryv strechy sa používaly typické kamenné dosky. Niektoré z domov majú stropné časti zdobené typickou ozdobnou drevorezbou. Vrchné poschodia, ktoré slúžili na ubytovanie ľudí nie sú rozdelené na jednotlivé miestnosti, keďže bývalo zvykom, že celá rodina bývala dokopy v jednej izbe. Steny domov sú široké 60 - 80 cm. Domy boli vystavané tărnovskými majstrami.
V druhej polovici 20. storočia bola dedina spolu s neďalekými dedinami Kovačevica () a Lešten () vyhlásená za architektonickú a kultúrnu rezerváciu. Všetky tri dediny sú postavené v rovnakom architektonickom štýle a vytvárajú tak dokopy jedinečný súbor. Samotná dedina Dolen bola vyhlásená architektonicko-historickou rezerváciou v roku 1977 a v rámci rezervácie bol až 70 stavbám priznaný štatút kultúrnej pamiatky. 
Dedina Dolen sa narozdiel od Kovačevice a Leštenu nestala natoľko známou a tak si na jednej strane zachovala v oveľa väčšej miere svoju pôvodnú atmosféru a nestala sa natoľko zkomercializovanou, na druhej strane tento fakt spôsobil, že mnohé hodnotné stavby nie sú zrenovované a taktiež turistická vybavenosť je na oveľa nižšej úrovni. 
Dedina je vyhľadávaným miestom pre turistov, ktorí uprednostňujú kľud a tesný kontakt s prírodou.
V dnešných časoch sa dedina delí na starú a novú časť.
Služby.
Mnohé z historických obrodeneckých domov v dedine ponúkajú možnosť ubytovania. V dedine sa nachádza niekoľko obchodov a reštaurácií, v starej časti dediny je fungujúci pravoslávny kostol a v novej časti dediny stojí aj mešita, ktorú využívajú miestni moslimskí veriaci.
Pamiatky.
Veľká časť dediny si zachovala atmosféru z obdobia bulharského národného obrodenia a bola vyhlásená ako architektonicko-historická rezervácia. Približne 70 domov v dedine má priznaný štatút kultúrnej pamiatky. Vzhľad úzkych kamenných uličiek sa od založenia dediny prakticky nezmenil. Celkový počet domov v dedine, postavených v duchu tradičnej rodopskej architektúry presahuje počet 100 jednotiek.
Medzi najvýznamnejšie z pamiatok patria predovšetkým Chrám svätého Mikuláša z roku 1837 spolu s pivničnou školou ako aj tzv. Mikulášskou kašnou ().

</doc>
<doc id="631254" url="https://sk.wikipedia.org/wiki?curid=631254" title="Chrám svätého Mikuláša (Dolen)">
Chrám svätého Mikuláša (Dolen)

Chrám svätého Mikuláša () je pravoslávny chrám z prvej polovice 19. storočia nachádzajúci sa v dedine Dolen v Blagoevgradskej oblasti v južnom Bulharsku. Má priznaný štatút kultúrnej pamiatky.
Charakteristika a dejiny.
Chrám svätého Mikuláša bol postavaný v období bulharského národného obrodenia v rokoch 1834 - 1837. Zvonica bola úplne dokončená až o 100 rokov neskôr. V roku 1977 bola dedina Dolen vyhlásená za architektonicko-historickú rezerváciu a budove chrámu bol spolu s ďalšími 70 stavbami v dedine priznaný štatút kultúrnej pamiatky.
Budova je zvnútra bohato vyzdobená stenomaľbami a stropná drevená časť je taktiež farebne zdobená. Raritou sú fresky znázorňujúce diabla a jeho pomocníkov, ktoré sa nachádzajú napravo od vchodu do budovy chrámu. Okrem stenomalieb a zdobeného stropu sa v chráme nachadza aj veľké množstvo vzácnych ikon, ktoré boli podarované z rôznych častí sveta. Časť ikon, ktoré sa nachádzajú vo vrchnej časti ikonostasu, vyhotovil známy stenopisec Georgi Filipov. 
Súčasťou chrámu bola aj škola, ktorá sa nachádza v podzemnej miestnosti.
Chrámový zvon bol počas histórie chrámu dvakrát ukradnutý, ale v obidvoch prípadoch sa znovu našiel. Po druhej krádeži bol zvon upravený tak, aby bol ťažší a tým viac zabezpečený proti ďalšiemu prípadnému odcudzeniu. Tohto sa dosiahlo tak, že miestni obyvatelia roztopili medené sudy a vzniknutá kovová hmota, spolu s kovovou hmotou, ktorá vznikla roztavením zlata, ktoré na tento účel bolo darované z Ruska bola pritavená na zvon.

</doc>
<doc id="631256" url="https://sk.wikipedia.org/wiki?curid=631256" title="Turisas">
Turisas

Turisas je folk metalová skupina z fínského mesta Hämeenlinna. Skupina bola pod názvom "Köyliö" založená v roku 1997 Mathiasom Nygårdom a Jussiom Wickströmom a o rok neskôr bola premenovaná na Turisas podľa starodávneho fínskeho boha vojny.
Turisas vo svojej hudbe mieša prvky power metalu, viking metalu a folk metalu. Sami svôj štýl označujú ako battle metal (battle = boj, bitka).
Po dvoch demonahrávkach a jednom EP nahrali v roku 2004 svoj debutový album "Battle Metal", ktorý prinesol prvý veľký úspech.
Dňa 29. októbra 2005 bol gitarista Georg Laakso ťažko zranený pri autonehode a kvôli poranenej mieche bol donútený ukončiť spoluprácu so skupinou. V roku 2006 mali spoločné turné so skupinou Lordi. V roku 2007 vytvorili další album "The Varangian Way" (podle Vikingov, ktorí v 9.–10. storočí tiahli zo Škandinávie južne až do Konštantinopolu a skladby z albumu práve túto púť popisujú). Celý gitarový part na ňom zahrál Jussi Wickström sám. Na jeseň 2008 vyšlo DVD obsahujúce kompiláciu živých vystúpení zo zatiaľ nejväčšieho turné skupiny po rodnom Fínsku a dokument o tomto turné.
Ich vzhľad stojí za zmienku – nosia vikinské dobové kostýmy a tváre majú natrené červeno-čierno. Sami to komentujú takto: „Áno, ľudia si myslia, že je to šialené, ale máme dôvod prečo to robiť. Nie sme druhí Lordi."

</doc>
<doc id="631257" url="https://sk.wikipedia.org/wiki?curid=631257" title="Iljušin Il-28">
Iljušin Il-28

__STATICKÉPŘESMĚROVÁNÍ__

</doc>
<doc id="631258" url="https://sk.wikipedia.org/wiki?curid=631258" title="Lopas">
Lopas

Lopas () je typ starogréckej nádoby.
Lopas, plytká okrúhla panvica (alebo miska) rôznych veľkostí s dvomi horizontálnymi uchami, s pokrievkou alebo bez nej, bola kuchynská nádoba. V starovekom Grécku sa väčšina pokrmov varila v kotlíkoch zavesených nad žeravými uhlíkmi či nad ohňom v otvorenom krbe, alebo v nádobách ako lopas alebo chytra (od 5. stor. pred Kr. základnými kuchynskými nádobami gréckeho kuchára) postavených na keramickej piecke, rošte alebo trojnožke s okrúhlym otvorom. Jedlo sa v nich mohlo variť alebo smažiť. Varilo sa vonku (hlavne v lete) alebo v kuchyniach, kde dym z ohňa unikal vetracím otvorom v streche či stene. 

</doc>
<doc id="631263" url="https://sk.wikipedia.org/wiki?curid=631263" title="Lemmy (film)">
Lemmy (film)

Lemmy (podtitul „49% motherf**ker. 51% son of a bitch“) je dokumentárny film z roku 2010 o anglickom rockovom hudobníkovi Ianovi „Lemmy“ Kilmisterovi, zakladateľovi, basgitaristovi a hlavnom spevákovi britskej rokenrolovej skupiny Motörhead.
Dej.
Film "Lemmy" režírovali a produkovali Greg Olliver a Wes Orshoski a ponúka rozhovory s priateľmi, rovesníkmi a obdivovateľmi ako napr. Slash a Duff McKagan zo skupín Guns N' Roses a Velvet Revolver, Ozzy Osbourne, James Hetfield, Lars Ulrich, Robert Trujillo a Kirk Hammett zo skupiny Metallica, David Ellefson zo skupiny Megadeth a Scott Ian zo skupiny Anthrax. Taktiež obsahuje Dava Vaniana a Captain Sensibla zo skupiny The Damned, Petera Hooka zo skupín Joy Division a New Order, Marky Ramone zo skupiny Ramones a Nika Turnera a Dava Brocka z bývalej Lemmyho skupiny Hawkwind. Filmári boli schopní zachytiť mnoho úprimných momentov, ako napríklad kolegov Dava Grohla a Billyho Boba Thorntona s Lemmym v baroch a nahrávacích štúdiách.
Film odhaľuje, že Lemmy trávi väčšinu svojho života buď na turné so skupinou Motörhead alebo visí v podniku Rainbow Bar and Grill, s dobre známymi hudobníkmi ako je Nikki Sixx, žartovaním, že narazia na Lemmyho "každý" krát, keď idú do Rainbow. Žije sám v malom byte s riadeným nájomným v Hollywoode, ktorého sa odmieta vzdať kvôli svojej tesnej blízkosti k Rainbow. Odhaľuje, že sa nikdy neoženil a že to má veľmi blízko svojmu synovi Paulovi, gitaristovi, ktorý sa občas pripojí k Lemmymu na pódiu. Film tiež spomína Lemmyho rozsiahlu zbierku memorabílií z druhej svetovej vojny a jeho záľubu v hraní na výherných automatoch.
Produkcia.
Film obsahuje zábery zo Spojených štátov, Nemecka, Anglicka, Fínska, Nórska, Švédska, Ruska, Walesu, Škótska a Dánska. Zábery sú zložené z kombinácie 16 mm filmu a HD videa, nakrútených v priebehu troch rokov.
Uvedenie.
Film "Lemmy" mal premiéru v marci 2010 na filmovom festivale South by Southwest v Austine v štáte Texas. Po svetovej premiére časopis Wired napísal „'Lemmy' doluje čisté zlato,“ a Marc Savlov z The Austin Chronicle napísal: „Čo je v názve? Portrét zakladateľa skupiny Motörhead Lemmyho Kilmistera od Lemmyho, Grega Ollivera a Wesa Orshoskiho, ktorý je jedným z najviac dôkladných a zábavných rock and rollových dokumentov od filmu 'Dig!' od Ondiho Timonera. Rovnako ako jeho námet, je to zase, filozofický, drzý, a dôkladný nakopávač.“ Potom bol uvedený na filmových festivaloch v Kanade, Austrálii, Mexiku, Južnej Kórei, Grécku, Čile, Brazílii, Španielsku, Francúzsku a inde. Film bol divadelne vydaný v Spojenom kráľovstve v decembri 2010 a v januári a februári 2011 v Spojených štátoch. V marci 2011 bol v Spojených štátoch vydaný na DVD, Blu-ray a digitálne stiahnutie. Americká verzia filmu bola považovaná za "konečnú", keďže verzia Blu-ray obsahuje viac ako 4 hodiny doplnkov, a vydanie dvoj-DVD obsahuje viac ako tri hodiny bonusových funkcií, vrátane viac ako 30 minút džemovania Kilmistera so skupinou Metallica. Film "Lemmy" bol prvýkrát uvedený 23. októbra 2010 v Spojenom kráľovstve na London Film Festivale. Spoločnosť Entertainment One vydala DVD v Spojenom kráľovstve 24. januára 2011.
Hodnotenie.
Film má v súčasnosti 82-percentné hodnotenie na stránke Rotten Tomatoes. Hamish MacBain z časopisu "NME" udelil filmu "Lemmy" pozitívnu recenziu (8 z 10), pričom poznamenal, že „[p]očujúc jeho slová 'Rock It' je samotný dôvod na sledovanie tohto filmu.“ Recenzia časopisu "The Hollywood Reporter" zistila, že obsah filmu je „zábavný dosť na to, aby pritiahol 
k subjektu divákov mimo metalového davu“. Recenzia na stránke CinemaFunk vysvetľuje, že je film „pomerne jednoduchý a nemá estetické voľby okrem toho, že natáča tú prekliatu vec, zobrazuje ju a pokračuje. Neexistuje lepší spôsob, ako vysvetliť Lemmyho vlastné ideológie.“ Brandon Tenold, ktorý si preštudoval film pre stránku Twitchfilm.net, povedal, že hoci to nie je klasika všetkých čias ako "Woodstock" alebo "Gimme Shelter" bola to stále „prítulná a vtipná momentka jednej z najvýraznejších a najtrvalejších postáv rock and rollu“.

</doc>
<doc id="631264" url="https://sk.wikipedia.org/wiki?curid=631264" title="Uličská kotlina">
Uličská kotlina

Uličská kotlina je geomorfologickou časťou Bukovcov. Leží na ich juhovýchodnom okraji, približne východne od mesta Snina v rovnomennom okrese.
Polohopis.
Kotlina sa nachádza v juhovýchodnej časti Bukovských vrchov, v juhovýchodnom cípe podcelku Bukovce. Na severe nadväzuje materský podcelok, juhozápadným smerom leží Nastaz a juhovýchodný okraj vymedzuje štátna hranica s Ukrajinou. V severnej časti kotliny leží obec Uličské Krivé, v južnej Ulič. 
Leží v povodí riečky Ulička a jej zo severu vedúceho prítoku Zbojský potok. Na území kotliny priberajú viacero menších prítokov, z nich najvýznamnejšie sú Vlčí a Ostrý potok, Javorník, Rožok a Mikošov. Ulička pokračuje juhovýchodným smerom a vlieva sa do Uhu. Prístup do kotliny vedie cestou II/558 (Stakčín – Ulič), údolím Zbojského potoka cez Uličské Krivé vedie ceste III/3886 do Zboja.
Chránené územia.
Aj Uličská kotlina leží v ochrannom pásme Národného parku Poloniny, ktorý ju z veľkej časti obkolesuje. Osobitne chránené územie sa v kotline nenachádza žiadne, v blízkosti leží národná prírodná rezervácia Rožok a prírodná rezervácia Uličská Ostrá.
Turizmus.
Táto časť Bukovských vrchov je špecifická z dôvodu svojej polohy na okraji Slovenska, blízko hranice a tiež atraktívneho trojmedzia s Poľskom a Ukrajinou. Z Uličského Krivého vedie k hraničnému kameňu na Kremenci červeno značená trasa cez Novú Sedlicu. V jej trase prechádza Medzinárodná diaľková turistická trasa E8 a Východokarpatská magistrála, ktoré smerujú na hraničný priechod v Ubli. Z Uličského Krivého vedie i modro značený chodník cez Ruský Potok do Topole, čím prepája trojicu drevených chrámov, ktoré sa v týchto obciach zachovali. Z rázcestia "Ulička" vedie žltá trasa obcou Ulič do lokality "Mergencov kameň".

</doc>
<doc id="631281" url="https://sk.wikipedia.org/wiki?curid=631281" title="Sedlická kotlina">
Sedlická kotlina

Sedlická kotlina je geomorfologickou časťou Bukovcov. Leží v ich východnej časti, približne východne od mesta Snina v rovnomennom okrese.
Polohopis.
Kotlina sa nachádza v severovýchodnej časti Bukovských vrchov, vo východnej časti podcelku Bukovce. Vnútrohorskú kotlinu oválneho tvaru obkolesuje len materský podcelok a ležia v nej dve obce; v severnej časti Nová Sedlica, v južnej Zboj. 
Leží v povodí Zbojského potoka, ktorý sa v severnej časti stáča z juhovýchodného na juhozápadný smer a preteká obomi obcami. Na území Sedlickej kotliny priberá viacero menších prítokov, z nich najvýznamnejšie sú Packov, Sedlický, Rozdielsky, Bystriansky a Krušný potok, Ráztoka, Begovec a Jurkovec. Prístup do kotliny vedie údolím Zbojského potoka cez Uličské Krivé po ceste III/3886, odbočujúcej z II/558 (Stakčín – Ulič).
Chránené územia.
Sedlická kotlina leží v ochrannom pásme Národného parku Poloniny, ktorý ju obkolesuje zo severu, západu i juhu. Východným smerom až po ukrajinskú hranicu pokračuje ochranné pásmo. Osobitne chránené územie sa v kotline nenachádza žiadne, v blízkosti leží národná prírodná rezervácia Stinská a Stužica, prírodná rezervácia Bahno, Stinská slatina a Borsukov vrch.
Turizmus.
Táto časť Bukovských vrchov je špecifická z dôvodu svojej polohy na okraji Slovenska, blízko trojmedzia s Poľskom a Ukrajinou. K hraničnému kameňu na Kremenci je najprístupnejšia trasa práve z Novej Sedlice. Východne ležiace územia majú obmedzený prístup, no severnou hranicou po hrebeni vedúca červeno značená Medzinárodná diaľková turistická trasa E8 a Východokarpatská magistrála patria medzi vyhľadávané oblasti. Magistrála pokračuje z trojmedzného Kremenca cez Novú Sedlicu, Zboj a Uličské Krivé na hraničný priechod v Ubli. Z Novej Sedlice vedie severným smerom na vysoký Čierťaž (napojenie na E8) zelená turistická značka.

</doc>
<doc id="631282" url="https://sk.wikipedia.org/wiki?curid=631282" title="Thymiatérion">
Thymiatérion

Thymiatérion () je typ starogréckej nádoby.
Thymiatérion (mn. č. "thymiatéria"), malá miska niekedy na vysokom podstavci a s deravou pokrievkou, sa používal na vydymovanie (hlavne počas náboženských obradov, alebo aby neutralizovali zápach horiacich obetovaných zvierat) domov, hrobiek a svätýň kadidlom.
Grécky termín thymiatérion sa používal i na označenie mnohých tvarov kadidelníc (vyrobených z hliny alebo bronzu) používaných aj u iných národov antického sveta. Rôzne typy thymiatérií sa stále používajú v gréckych ortodoxných kostoloch, domoch, cintorínoch a inde. 

</doc>
<doc id="631283" url="https://sk.wikipedia.org/wiki?curid=631283" title="Ukrižovanie Ježiša Krista">
Ukrižovanie Ježiša Krista

Ukrižovanie Ježiša Krista bola udalosť, ktorá sa udiala v prvom storočí v Palestíne, pravdodobne medzi rokmi 30 až 33. Ježišovo ukrižovanie je opísané v štyroch kanonických evanjeliách, hovorí sa o ňom v novozákonných apoštolských listoch a je overené inými historickými zdrojmi. Je uznávané ako historická udalosť aj nekresťanskými zdrojmi, hoci medzi historikmi nie je zhoda na presných detailoch.
Ukrižovanie v evanjelijách.
Podľa kanonických evanjelií bol Ježiš zradený svojim apoštolom Judášom Iškariotským, zatknutý v Getsemanskej záhrade, vypočúvaný pred veľradou a následne odsúdený Pontským Pilátom na zbičovanie. Nakoniec bol však na nátlak farizejov odsúdený Pilátom na ukrižovanie. Rozsudok vykonali Rímski vojaci. 
Evanjeliá ďalej opisujú, že Ježiš bol vedený s krížom na popravu na vrch Golgota (). Cestou prinútili Šimona z Cyrény, aby mu pomohol niesť kríž. Na kríži bola pripevnená tabuľka, na ktorej stálo: „"Ježiš Nazaretský, židovský kráľ (Iesus Nazareus Rex Iudeus)"“ a okoloidúci sa mu posmievali, že je bezmocný. Ježiš bol vedený na popravu s dvomi ďalšími zločincami, jeden sa Ježišovi rúhal, druhý sa Ježiša zastal. Podľa kresťanskej tradície sa volajú Dismas (kajúci) a Gesmas. Z Ježiša vojaci strhli šaty a rozdelili si ich, potom čo povedal: „"Žíznim"“ dali mu piť zo špongie napustenej octom. Obďaleč stála Ježišova matka Mária s príbuznou Máriou Kleofašovou, Mária Magdaléna, Salome a "milovaný učeník" (stotožňovaný s apoštolom Jánom). Potom čo sa objavili znamenia (zatmenie neba, zemetrasenie) Ježiš skonal a stotník, ktorý stál oproti nemu vyhlásil: „"Tento človek bol naozaj Boží syn."“ Nato vojak prebodol Ježišov bok kopijou a konštatoval smrť. Z Ježišovho boku vyšla krv a voda (pravdepodobne polozrazená krv s krvným sérom).
Ukrižovanie v nekresťanských prameňoch.
Najstaršia nekresťanská zmienka o Ježišovom ukrižovaní je asi list Mara Bar-Serapiona, ktorý bol napísaný pravdepodobne niekedy po roku 73 ale skôr ako v 3. storočí. List obsahuje nekresťanské témy a predpokladá sa, že autor nebol ani Kresťan ani Žid. List odkazuje na odplaty, ktoré nasledovali po nespravodlivom zaobchádzaní s tromi múdrymi mužmi: Sokratesom, Pytagorasom a „"múdrym kráľom"“ Židov.
Korán uvádza, že Ísá nezomrel ukrižovaním, že sa to len tak zdalo, ale že si ho Boh k sebe pozdvihol.
Význam v kresťanstve.
Potupná a Bohom zlorečená smrť Pomazaného kráľa je ústrednou správou Nového zákona. Ježiš na kríži nezomrel za svoje hriechy, ale aby vykúpil ľudí z otroctva hriechu a smrti a spôsobil zmierenie medzi človekom a Bohom. Táto spásna obeť je sprítomňovaná v sv. omši nekrvavým spôsobom. Veriaci prijímajú Kristovo telo a krv v spôsobe chleba a vína (tzv. Eucharistia).
Podoba kríža.
V Novom zákone sa uvádza, že Ježiš bol popravený pribitím na "kríž" alebo "drevo", v originále "stauros". Jeho podoba nie je známa, často sa predpokladá latinský kríž, ale tiež kríž tau. Grésky výraz 'σταυρος', latinsky "crux" pôvodne označoval kôl na napichovanie odsúdencov. V Ježišovej dobe býval tento kôl vztýčený na mieste popravy a zločinci si na miesto popravy niesli priečne brvno, latinsky "patibulum."

</doc>
<doc id="631284" url="https://sk.wikipedia.org/wiki?curid=631284" title="FC Ružinov Bratislava">
FC Ružinov Bratislava

FC Ružinov Bratislava (celým názvom Football Club Ružinov Bratislava) je slovenský futbalový klub sídliaci v bratislavskej mestskej časti Ružinov. Po odstúpení seniorského mužstva z TIPOS IV. ligy Bratislava v sezóne 2015/2016 sa klub zameriava výlučne na mládežnícke kategórie. V súčasnosti v ňom pôsobí okolo dvesto detí a mládežníkov v šiestich kategóriach.
Svoje domáce zápasy hráva na štadióne na Sklenárovej ulici v miestnej časti Ružová dolina. Stánok má kapacitu asi 600 ľudí.
História.
Klub bol založený v roku 1919 pod názvom ŠK Kabel Bratislava. Hrávali v ňom najmä robotníci z továrne Kablo. Názov Kablo sa klubu s menšími obmenami zachoval až do roku 2000, keď bol premenovaný na ŠK Ružinov. V roku 2002 sa zlúčil s vojenským klubom VTJ Žižka Malacky, ktorý bol po profesionalizácií slovenskej armády zrušený. Názov sa opäť zmenil na ŠK VTJ Ružinov. Doteraz posledná zmena názvu sa udiala v roku 2005, keď sa klub premenoval na FC Ružinov.
V posledných rokoch začala klubu hroziť likvidácia, keďže pozemky pod štadiónom vlastní súkromná spoločnosť, ktorá na jeho mieste chce stavať polyfunkčný komplex. V roku 2015 sa objavili špekulácie o zlúčení klubu s FC Petržalka, ktoré sa napokon ukázali ako nepravdivé. V novembri 2018 vypovedal súkromník klubu nájomnú zmluvu s tým, že sa má do troch mesiacov vysťahovať. Po rokovaniach medzi klubom, MČ Ružinov a developerom sa nakoniec dohodlo na tom, že klub môže sezónu 2018/19 na štadióne dohrať. Budúcnosť klubu ale naďalej ostáva neistá.

</doc>
<doc id="631289" url="https://sk.wikipedia.org/wiki?curid=631289" title="Zborovská kotlina">
Zborovská kotlina

Zborovská kotlina je geomorfologickou časťou Ondavskej vrchoviny. Leží v jej severnej časti, približne severne od mesta Bardejov v rovnomennom okrese.
Polohopis.
Kotlina sa nachádza v severnej časti Ondavskej vrchoviny, v údolí riečky Kamenec. Zjednodušene má tvar písmena "C" a zasahuje od Becherova na severe po Zborov na juhu a od Stebníka na západe po Mikulášovú v údolí Ondavy na východe. Západný okraj vymedzuje pohorie Busov, sever, východ aj juh nadväzuje na zvyšnú časť Ondavskej vrchoviny. 
Územie Zborovskej kotliny je v západnej časti súčasťou povodia Tople, do ktorej smeruje Kamenec s prítokmi Regetovská a Rosucká voda. Východným okrajom preteká Ondava, do ktorej ústí Jedlinka, Smilnianka a iné menšie potoky.
Doprava.
Centrálnou časťou kotliny vedie cesta I/77 z Bardejova do Svidníka, zo Zborova údolím Kamenca cez Chmeľovú a Becherov do sedla Dujava cesta II/545.
Chránené územia.
Zborovská kotlina leží mimo veľkoplošných chránených území, no na južnom okraji je osobitne chránená lokalita (prírodná rezervácia) Zborovský hradný vrch a na severozápade národná prírodná rezervácia Regetovské rašelinisko.
Turizmus.
Táto časť Ondavskej vrchoviny tvorí najmä východisko do okolitých zaujímavých lokalít. Významnou pamiatkou je nad Zborovom ležiaci Zborovský hrad, situovaný na hradnom vrchu, chránenom ako prírodná rezervácia. Na hrad vedie z obce značený chodník, rovnako zo Zborova je prístupná Stebnícka Magura ().

</doc>
<doc id="631290" url="https://sk.wikipedia.org/wiki?curid=631290" title="Lužica">
Lužica

Lužica alebo zriedkavo Lužicko, historické pomenovanie (, , , , , ), je historické územie, ktoré sa v súčasnosti nachádza v Nemecku (Sasko a Brandenbursko) a čiastočne Poľsku a Česku. Poľská časť je rozdelená medzi Dolnosliezske a Lubuské vojvodstvá. Česká časť Lužice sa nachádza v okresoch Jablonec nad Nisou, Liberec a Děčín.
Názov Lužica ("Losicin, Lonsicin") je prvýkrát doložený v roku 932, zatiaľ čo kmeň Lužických Srbov už v polovici 9. storočia. Názov Lužica až do začiatku 15. storočia označoval iba územie Dolnej Lužice, kým územie Hornej Lužice bolo do začiatku 15. storočia známe ako "Milsko" (pretože toto územie obýval slovanský kmeň Milčanov).
Geografia.
Historický región Lužice sa nachádza v povodí riek Spréva a Lužická Nisa. Lužica sa rozdeľuje na dva regióny ("Horná a Dolná Lužica"). Občas sa možno stretnúť aj s termínom "Stredná Lužica", ako osobitný región uprostred Hornej a Dolnej Lužice. Obe Lužice majú spolu odhadom 1,3 milióna obyvateľov. Ide najmä o Nemcov, no zachovala sa aj malá časť slovanského obyvateľstva (asi 350 000 Poliakov na poľskej strane, 54 000 Lužických Srbov a niekoľko Čechov, najmä v českej časti).
Dolná Lužica.
Dolná Lužica je severné územie Lužice a leží zväčša v spolkovej krajine Brandenbursko. Na severe je ohraničená riekou Spréva, na západe riekou Schwarze Elster, na východe tvoria prírodnú hranicu rieky Odra a Bobr. Najsevernejšie mesto Dolnej Lužice je Eisenhüttenstadt ("Pśibrjog"). Krajina je tvorená najmä nie veľmi úrodnou nížinou, nachádzajú sa tu jazerá, bahniska, lužné lesy, bukoviny a duboviny.
K Dolnej Lužici patrí tiež enkláva v okolí Spreewaldu ("Błóta").
Horná Lužica.
Hranica medzi Dolnou a Hornou Lužicou zväčša zodpovedá dnešnej hranici spolkových krajín Sasko a Brandenbursko. Prechádza pozdĺž povodí riek Biela voda (horn. srb. "Běła Woda") a Hoyerswerda ("Wojerecy"). Na západe je to potom rieka Čierny Halštrov a viacero brandeburských miest okolo Senftenberg ("Zły Komorow") a Ruhland ("Rolany").
Hornolužická krajina je tvorená najmä pahorkatinou, ktorá sa tiahne severne od Kamenzu ("Kamjenc"), Bautzenu (slovensky "Budyšín", horn. srb. "Budyšin") a Niesky ("Niska"). Z pahorkatiny je významný Hornolužický chrbát okolo miest Budyšín a Löbau ("Lubij"). Na juhu pri českých hraniciach sa nachádzajú Lužické hory. Najvyššie vrcholy sa nachádzajú v Žitavských a Jizerských horách na samom juhovýchode. Najvyššie položený bod celej Lužice je "Taflowy kamjeń" () na Smrku pri dnešnej poľsko-českej hranici. Lužické hory na českej strane geograficky patria k Žitavským horám.
Prírodné parky.
Medzi prírodné parky patrí prírodný park Niederlausitzer Heidelandschaft, a prírodný park Niederlausitzer Landrücken a Žitavské hory.
Lužické mestá.
Dolná Lužica.
Cottbus ("Chóśebuz"), Żary ("Žarow"), Eisenhüttenstadt ("Pśibrjog"), Guben ("Gubin"), Forst ("Baršć"), Luckau ("Łukow"), Finsterwalde ("Grabin"), Senftenberg ("Zły Komorow"), Spremberg ("Grodk"), Vetschau/Spreewald ("Wětošow"), Lübben ("Lubin"), Lübbenau/Spreewald ("Lubnjow w Błótach").
Najväčšie mesto je Cottbus ("Chóśebuz").
Horná Lužica.
Tzv. šesťmestie – Budyšín (ako krajinské stredisko), Görlitz ("Zhorjelc/Zgorzelec"), Lubań, Zittau ("Žitaw"), Löbau ("Lubij") a Kamenz ("Kamjenc").
Menšie mestá sú Bischofswerda ("Biskopicy"), Niesky ("Niska"), Weißwasser ("Běła Woda"), Hoyerswerda ("Wojerecy") a Muskau ("Mužakow") a Bogatynia na poľskej strane.
Najväčšie mesto je Görlitz ("Zhorjelc/Zgorzelec").
Dejiny.
Pravek.
Najstaršie doklady o ľudskej prítomnosti v Lužici pochádzajú z poslednej doby ľadovej (približne 12 – 8 000 pred Kr.), konkrétne ide o sídlisko kultúry magdalénien v blízkosti dnešných miest Budyšín a Golßen. Z obdobia konca mladšieho paleolitu do konca mezolitu (približne 8 000 – 6 000 pred Kr.) pochádzajú nálezy sídlisk na brehu jazera Reichwalde.
V 5. tisícročí na územie Lužice sporadicky prenikala neolitická kultúra s vypichovanou keramikou, vlastný neolit tu začal až od 4. tisícročia pred Kr. s nástupom kultúry lievikovitých pohárov a okrúhlych amfor. V 3. tisícročí pred Kr. sa do Lužice, rovnako ako do veľkej časti Európy, rozšírila eneolitická kultúra (doba medená) so šnúrovou keramikou. Územie však stále zostávalo riedko osídlené a sídliská sú zastúpené predovšetkým krátkodobými loveckými a pastierskymi tábormi. Medzi významné náleziská z tejto doby patrí napr. Schafberg a Weißag.
Únětická kultúra doby bronzovej do Lužice sporadicky prenikala od začiatku 2. tisícročia pred Kr., dôvodom bolo aj chladnejšie a vlhkejšie podnebie 17. až 15. storočia pred Kr. V  14. storočí pred Kr. začal rozvoj lužickej kultúry a osídlenie začalo byť hustejšie. V jej neskoršej fáze v staršej dobe železnej sa dominuje billendorfská kultúra. V tejto dobe do oblasti prenikali tiež kmene kočovných Skýtov.
V mladšej dobe železnej došlo k zblíženiu germánskou sjastorfskou kultúrou, v 2. storočí sa rozšírila burgundská lubuská kultúra. Na začiatku 4. storočia bola Lužica z väčšej časti opustená a nie je jasné, či sa zvyšky Germánov stretli s prichádzajúcimi Slovanmi.
Príchod Slovanov.
Prítomnosť Slovanov v Lužici je doložená na konci 7. storočia, prípadne až začiatkom 8. storočia, je však možné že do nej postupne prenikali už od 6. storočia. Územie bolo osídľovane z juhu a juhovýchodu, v neskoršom období aj z východu. Predovšetkým v Dolnej Lužici začalo osídlenie hustnúť až v 9. storočí, keď sa tu objavujú prvé opevnené hradiská.
Na území medzi riekami Labe a Bobr zmieňuje franský spis Bavorský geograf kmene Lužických Srbov ("Lunsizi") s tridsiatimi "civitas" (pravdepodobne hradiská), Milčanov ("Milzane") s tridsiatimi "civitas" a Bjezučanov ("Besunzane") s dvoma "civitas". Milčania a Bjezučania sídlili najprv v Hornej Lužici, Lužický Srbi v Dolnej Lužici. Uvažuje sa tiež o kmeni Slubjanov ("Selpuli", "Selpoli") zmieňovaných v prvom desaťročí 11. storočia v súvislosti s regiónom západne od dnešného mesta Żary a Nice s hradiskom v dnešných Polanowiciach. V historickom povedomí o tomto období je tiež srbský knieža Dervan a glomačský Miliduch, hoci títo vládli sálskym slovanským kmeňom mimo územia dnešnej Lužice.Už od prelomu 8. a 9. storočia sa západné hranice Lužice stali cieľom franskej (a neskôr východofranskej) expanzie. Východofranská ríša vytvorila na území Lužice v druhej polovici 9. storočia najprv Východnú marku"," neskôr predovšetkým pod vedením saských feudálov "Srbskú marku". V rokoch 883 – 897 (vláda Svätopluka I.) sem zasahovala moc Veľkomoravskej ríše.
Stredovek a raný novovek.
Po vzniku Nemeckého kráľovstva bola Lužica obsadená saským vojvodom Henrichom I. Vtáčnikom a začlenená do Východnej (saskej) marky ovládanej markgrófom Sigfriedom (severnejšia časť) a do Meißenskej marky (južná časť). Na území Budyšínska vznikla marka, ktorú spravovali od konca 10. storočia Wettinovci (od roku 1031 markgrófi Východnej marky).
Od začiatku 11. storočia sa stretávajú v Lužici mocenské záujmy nemeckého, poľského a českého štátu. Konflikt medzi poľským kráľom Boleslavom Chrabrým a rímsko-nemeckým cisárom Henrichom II. (od r. 1003) skončil po 15 rokoch bojov mierom v Budyšíne, ktorým bolo Budyšínsko pripojené ako ríšske léno k Poľsku. Po Boleslavovej smrti a rozkladu centrálnej moci v Poľsku Budyšínsko od roku 1033 opäť pripadlo Rímskej ríši (neskoršej Rímsko-nemeckej ríši). V roku 1076 dostal ako léno časť územia neskoršej Hornej Lužice a časť Dolnej Lužice (Východnú Marku) české knieža (neskôr kráľ) Vratislav II., ktorému sa však nepodarilo územie fakticky ovládnuť. Územie Hornej Lužice bolo znovu neskôr pripojené k českému štátu až za vlády Soběslava I. v roku 1136. České panstvo nad Lužicou trvalo až do roku 1253.
V 11.–12. storočí získal územie Dolnej Lužice rod saských Wettinovcov (podstatnú časť Východnej marky už v roku 1031). Od roku 1303/1304 patrilo územie nemeckým Askáncom, ktorí ho už v roku 1253 vyženili ako veno českej princeznej Beatrix (Boženy) Budyšínsko a Zhorelecko. V roku 1268 došlo poprvýkrát k oddeleniu Zhorelecka od Budyšínska, ktoré sa potom až do konca 14. storočia sa vyvíjalo samostatne.
Po vymretí rodu brandenburských Askáncov získali územie v Lužici postupne Luxemburgovci (v roku 1319 Budyšínsko, 1329 Zhorelecko a 1346 Lubań). Tieto územia spolu s českým Žitavskom vytvorili jednotný územný celok, ktorý je potom od roku 1410 známy pod názvom Horná Lužica. V rokoch 1348 a 1364 – 1368 bola Karolom IV. k Českej korune prikúpená aj Dolná Lužica. V roku 1356 bola Lužica inkorporovaná do zväzku "českých korunných krajín". Na čele markgrófstva stál richtár (fojt), od počiatku 16. storočia boli menovaní dvaja richtári.
Významné postavenie v rámci Lužice malo Šesťmestie, spolok najvýznamnejších miest na obranu ich záujmov pred lúpežnými rytiermi a konkurenciou z ostatných ríšskych miest.
Dolnolužické markgrófstvo bolo v roku 1445/1462 trvalo ochudobnené o Cottbus so širokým okolím (územie získal brandenburský kurfirst). V rokoch 1469 – 1490 držal obe Lužice (spolu so Sliezskom a Moravou) český (proti) kráľ Matej Korvín. Násilné držanie Lužice samozrejme neuznával pražský kráľovský dvor a česká kráľovná Johana z Rožmitálu vedľa svojich ďalších titulov uvádzala aj titul lužickej markgrófky. Tento titul sa objavuje napr. na sprievodnej listine Leva z Rožmitálu. Po smrti Mateja Korvína sa Lužice znovu stali súčasťou krajín českej koruny.
Obdobie od tridsaťročnej vojny do Viedenského kongresu.
V priebehu tridsaťročnej vojny získal pražským mierom z roku 1635 celú Lužicu (okrem území okolo Cottbusu, ktoré ovládalo od 15. storočia Brandenbursko) saský kurfirst Ján Juraj ako záloh od cisára Ferdinanda II. Po Vestfálskom mieri (1648) bola záložná suma zvýšená z 60 ton na 72 ton zlata (zo 60 miliónov toliarov na 72 miliónov). V 18. storočí sa vyhradilo právo výplaty zálohu až po vymretí saského rodu po meči a návrat Lužice bez výplaty zálohu po vymretí saského rodu po praslici. Lužica formálne naďalej zostávala súčasťou Českej koruny. V zálohu albertínskej vetvy Wettinského t. j. saského kráľovského rodu zostala do 19. storočia. Lužickí Srbi si zachovali rímskokatolícke náboženstvo a národnosť vďaka tomu, že záložná zmluva zaručovala náboženskú slobodu katolíkom a českí habsburskí králi na jej dodržovanie dbali.
Obdobie od Viedenského kongresu do konca prvej svetovej vojny.
Podľa ustanovení Viedenského kongresu (1814 – 1815) pripadla celá Dolná Lužice a severovýchodná časť Hornej Lužice Prusku. V rámci Pruska bola Dolná Lužica začlenená do provincie Brandenbursko, zatiaľ čo Horná Lužice sa stala súčasťou provincie Sliezska. Zvyšok Hornej Lužice zostal Sasku a tvoril tak jeden z jeho krajov („Markgrófstvo Hornej Lužice“, v rokoch 1835 – 1932 „Budyšínský kraj“). Saská časť Hornej Lužice mala rozsiahlu samosprávu vrátane vlastného snemu.
Podľa poslednej úpravy záložného práva sa mala pruská časť Hornej i Dolnej Lužice vrátiť Českej Korune bez výplaty zálohu po vymretí pruského kráľovského rodu po meči, celá záložná suma sa vzťahovala k saskej Hornej Lužici a o výplate platilo predošlé ustanovenie. Tieto zmluvy neboli vzaté na vedomie pri stanovení hraníc Nemecka a Československa po prvej svetovej vojne, neboli ale ani vyslovene zrušené.
Od konca prvej svetovej vojny do konca druhej svetovej vojny.
Po prvej svetovej vojne sa v Lužici objavilo hnutie požadujúce pripojenie k vznikajúcemu Československu. Od počiatku 19. storočia až do konca prvej svetovej vojny bola Lužica rozdelená medzi Prusko a Sasko. Po vymretí Pruského rodu (Hohenzollernovcov) po meči sa mala celá Lužica navrátiť českému štátu, na tento fakt nebol ku koncu prvej svetovej vojny veľmi v záujme víťazných mocností.
Po skončení prvej svetovej vojny sa objavili tendencie pripojiť Lužicu k vznikajúcemu Československu (s čím počítal hlavne T. G. Masaryk), to však bolo zamietnuté rovnako ako utvorenie spolkovej krajiny Lužica v rámci Nemecka. Po odmietnutí tohto variantu sa lužické hnutie snažilo o vytvorenie jednotného Lužického spolkového štátu v rámci Nemecka, čo však taktiež nebolo realizované, a tak rozdelenie Lužice medzi Prusko a Sasko z doby Viedenského kongresu pretrvalo až do konca druhej svetovej vojny. V roku 1932 dochádza k zrušeniu Budyšínskeho kraja a k jeho spojeniu so Saským krajom Drážďany do Drážďansko-Budyšínskeho kraja.
Obdobie od konca druhej svetovej vojny do súčasnosti.
Na postupimskej konferencii bolo územie Lužice znova prerozdelené. Územie východne od rieky Nisy bolo pričlenené k Poľsku (dnes je tato časť Lužice rozdelená medzi Lubuské a Dolnosliezske vojvodstvo), zatiaľ čo územie západne od nej sa stalo súčasťou sovietskej okupačnej zóny Nemecka. Súčasne niektorí Lužickí Srbi žiadali pripojenie Lužice k Československu, s čím však československý prezident Edvard Beneš nesúhlasil, pretože by sa tým obyvateľmi ČSR stala opäť početná nemecká menšina, daný návrh taktiež nebol v súlade s plánmi Spojencov. Časť Lužických Srbov sa taktiež usilovala o vytvorenie samostatného štátu, čo bolo z podobných príčin taktiež neúspešné. Domowina (zastrešujúca organizácia Lužických Srbov) požadovala začlenenie celej nemeckej časti Lužice k spolkovej krajine Sasko. V referendách v pruskej časti Lužice však hlasovali pre pripojenie k Sasku iba okresy na území Hornej Lužice (súčasť pruskej provincie Sliezska), zatiaľ čo okresy na území Dolnej Lužice (súčasť pruskej provincie Brandenbursko) to odmietli. Preto bola dosiaľ pruská časť Hornej Lužice začlenená do Saska, zatiaľ čo Dolná Lužice zostala súčasťou Brandenburska. Status Brandenburska bol neskôr zmenený na zem (Pruský štát bol rozhodnutím spojencov 25. februára 1947 zrušený).
7. októbra 1949 bol na území sovietskej okupačnej zóny Nemecka vyhlásený nový, komunistami ovládaný štátny útvar Nemecká demokratická republika (NDR), ktorá bola až do 22. júla 1952 federáciou 6 krajín (Berlín, Brandenbursko, Durínsko, Meklenbursko-Predpomoransko, Sasko a Sasko-Anhaltsko). 23. júla 1952 bolo federalistické zriadenie zrušené a NDR sa stala centralistickým štátom, v rámci ktorého bola Dolná Lužica začlenená do Cottbuského kraja, zatiaľ čo Horná Lužica bola rozdelená medzi Drážďanský kraj (väčšina územia) a Cottbuský kraj (menšia severná časť).
V roku 1989 bol po nepokojoch komunistický mocenský monopol odstránený. 3. októbra 1990 dochádza k zjednoteniu NDR zo Spolkovou republikou Nemecko. Tento deň tiež došlo k obnoveniu zemského usporiadania na území bývalej NDR. Na území nemeckej časti Lužice pôsobilo regionalistické hnutie „"Iniciatíva za nerozdelenú Lužicu"“ ("Inititative „Für eine ungeteilte Lausitz“"), ktoré však nenašlo dostatočný ohlas a tak opätovne nebola utvorená spolková krajina Lužica. Takmer celá nemecká časť Hornej Lužice bola znovu začlenená do obnoveného Saska a Dolná Lužica s malou častou Hornej Lužice do Brandenburska. Tento stav trvá do súčasnosti.
Po roku 1989 sa Lužickí Srbi snažili vytvoriť úzke vzťahy s Československom, následne aj s Českom, ale viac-menej neúspešne. Národnostné práva Lužických Srbov sú dnes garantované poľsko-nemeckou zmluvou a konkordátom Slobodného štátu Sasko s Vatikánom. Habsbursko-lotrinská dynastia dodnes disponuje titulom markgróf Hornej a Dolnej Lužice, ktorý po práve nalieha českému kráľovi
Jazyk.
Obyvateľstvo Lužice hovorí nemecky (najmä nemecká časť), poľsky (najmä poľská časť), česky (najmä česká časť) a lužickou srbčinou (najmä nemecká časť). Počet používateľov lužickej srbčiny sa odhaduje na asi 50 000 tisíc. Lužickí Srbi hovoria dvoma jazykmi:
Rozdiel medzi nimi je väčší ako medzi slovenčinou a češtinou.
Hornolužická srbčina je podobná starej češtine z 15. storočia, má bližšie k češtine ako k poľštine. Dnes ju používa asi 40 000 ľudí. Hornolužický jazyk vznikol z kmeňového jazyka polabských Milčanov, ale aj Biežunčanov, Glomačov, Nišanov a ďalších už dávno germanizovaných kmeňov. Je rozšírený v saských okresoch Budyšín, Niesky, Kamenz, Bischofwerda a v Brandenbursku v okresoch Hoyerwerda (Wojerecy), Weisswasser a Senftenberg.
Dolnolužická srbčina je viac podobná poľštine, dnes ju používa asi 10 000 ľudí. Vznikla z kmeňového jazyku Lužičanov, Sľubianov a Sprévanov a možno aj iných slovanských kmeňov, ktoré žili na dolnom toku rieky Sprévy a jej prítokoch. Má bližšie k poľštine ako k češtine. Používajú ju Lužickí Srbi v Brandenbursku, najmä v menších mestách a v dedinách okresu Cottbus.
Srbčina sa vyučuje na základných a stredných školách ako prvý, druhý, alebo cudzí jazyk. V Brandenbursku a Sasku existuje televízne (ORB, "Ostdeutscher Rundfunk Brandenburg") a rozhlasové vysielanie v tomto jazyku, aj keď len niekoľkominútové resp. niekoľkohodinové. Srbčina sa vyučuje aj na kurzoch v Budyšíne a Cottbuse. Učitelia sa učia na Inštitúte srbských štúdií na Univerzite v Lipsku. Lužickí Srbi majú aj vlastnú organizáciu – "Domowinu".
Lužická srbčina je chránená ústavami Saska a Brandenburska. Srbčina sa môže používať na súdoch aj úradoch, hoci sa to pre nedostatok tlmočníkov dnes nevykonáva. V Sasku je spolu s nemčinou úradným jazykom.
Náboženstvo.
Náboženstvo v Lužici je zložene z rímskokatolíckeho náboženstva a potom časť patrí k príslušníkom evanjelickej cirkvi augsburgského vyznania (od reformácie v Nemecku). Katolícke omše sa vysluhovali aj hornolužickej srbčine zatiaľ čo evanjelické omše výhradne v nemeckom jazyku. Dôvod bol veľmi jednoduchý. K evanjelikom a. v. sa totiž hlási väčšina Nemcov v Sasku a Brandenbursku. Spoločné náboženstvo s protestantskými nemeckými spoluobčanmi umožňovalo ľahšie ponemčenie. Naopak katolícki Lužickí Srbi sa od nemeckého protestantského obyvateľstva odlišovali aj konfesionálne (viac sa orientovali na Čechov, (katolícky seminár v Prahe), čo spôsobovalo zvýrazňovanie odlišnosti a lepšie uchovanie národných tradícií.
 Vtáčia svadba (len v Hornej Lužice) 25. januára. Dnes už len ako detský zvyk, kedy deti za okno dávajú prázdny tanier, aby sa nechali obdarovať od vtákov, ktorí toho dňa slávia tzv. svadbu. Deti sa potom tiež prestroja za vtáky a po dedine vyberajú dary. Zvyk opäť vychádza z predkresťanskej doby, kedy ľudia verili v posmrtný život vo vtačej podobe – išlo teda o milodar mŕtvym v podobe potravy.
 Fašiangy = sprievod ľudí prezlečený do rôznych masiek. Zvyk podobný slovenskému. Koná sa napr. v Cottbusi
 Zdobenie veľkonočných vajíčok. Veľkonoční zvyk podobný slovenskému.
 Gúľanie veľkonočných vajec. Súťaživý Veľkonoční stále živý zvyk napr. na slepo.
 Tento zvyk má korene už v predkresťanskej dobe. V magickom kruhu obchádzali roľníci orbu obce, aby uchránili mladú sejbu pred zlými bytosťami. V kresťanskej dobe sa Osterreiten zmenilo v procesiu niekoľkých stoviek jazdcov na koňoch. V súčasnosti jazdí asi 1 700 jazdcov v niekoľkých jazdách/procesiách.
 Pálenie Moreny/Čarodejnice. Zvyk podobný tomu slovenskému, ale aj českému.
 Stavenie Mája. Zvyk podobný slovenskému.
"„Chytanie kohúta“", súťaž spojená s oblasťou Dolnej Lužice, ich víťazom sa stáva ten, kto utrhne pri jazde počas cvalu na koni hlavu, alebo krídlo kohútovi, ktorý je uviazaný v určitej výške. Víťaz si tak môže s zaviazanými očami z kruhu dievčat vybrať kráľovnú. Predtým sa používal živý kohút, v priebehu 20. storočia sa začal nahradzovať mŕtvym kohútom.
 Výrazné zvyky spojené zo svadbou sú dnes prakticky opustené.

</doc>
<doc id="631291" url="https://sk.wikipedia.org/wiki?curid=631291" title="Pánova večera">
Pánova večera



</doc>
<doc id="631292" url="https://sk.wikipedia.org/wiki?curid=631292" title="Večera Pánova">
Večera Pánova



</doc>
<doc id="631299" url="https://sk.wikipedia.org/wiki?curid=631299" title="Pravý Kríž">
Pravý Kríž

Pravý kríž alebo Svätý Kríž je označenie pre kríž, na ktorom bol ukrižovaný Ježiš Kristus. Z tohto kríža sa od čias cisára Konštantína stal hlavným symbolom kresťanstva a je preto predmetom úcty. Jeho časti sú uchovávané a uctievané ako relikvie. Krížu sú tiež zasvätené kostoly a kaplnky .
Legenda.
Stredoveké legendy, ako napríklad "Zlatá legenda", hovoria rôzne verzie príbehu o svätom Kríži, od prvotného hriechu po Vykúpenie, nájdenie strateného a nakoniec vztýčenie vybojovaného kríža. 
Pôvod dreva.
Podľa legendy Adam vzal z raja konár zo stromu poznania dobra a zla, ktorý potom prechádzal z ruky do ruky až k Mojžišovi, ktorý naň ako na žrď upevnil bronzového hada. V tom videli predurčenie Ježišovho ukrižovania. Drevo potom vraj v Jeruzaleme slúžilo ako lávka cez vodný prúd. Kráľovná zo Sáby ho potom uctila a radšej prešla vodou bosá, než aby na drevo stúpila. Nakoniec drevo našli v rybníku Bethesda a bol použitý na kríž pre Ježiša. Voda rybníku vraj mala zázračnú moc a liečila chorých, ktorí ju pili.
Nájdenie svätého Kríža.
Kríž bol nájdený roku 325 pri vykopávkach vykonávaných na príkaz cisára Konštantína, ktorého cieľom bolo nájsť Boží hrob. Konštantín zamýšľal vybudovať na jeho mieste honosnú baziliku. V tom čase sa na púť do Svätej zeme vydala aj jeho matka, cisárovná Helena, ktorá sa chcela modliť na svätých miestach, nechať tu vybudovať ďalšie stavby a zároveň skontrolovať hospodárenie s peniazmi určenými na stavbu baziliky. Podľa podania svätého Ambróza našla zvyšky kríža a ďalšie relikvie cisárovná Helena roku 326. Na jednej strane kopca Golgota bola nájdená jednomiestna jaskynná hrobka pozostávajúca z komory a predsiene, na inej strane Golgoty v inej jaskyni boli nájdené tri priečne trámy, zodpovedajúce tomu, že s Ježišom boli (Lk 23,32-33) ukrižovaní dvaja zločinci, tri klince a drevená tabuľka s trojjazyčným nápisom "Ježiš Nazaretský, kráľ židovský"..Ježišov trám bol potom určený na základe zázraku, uzdravenia ťažko chorej ženy. 
Za deň nájdenia sa udávalo 13. septembra. Po návrate do Ríma uložila Helena niekoľko častí Kristovho kríža; Niekoľko tŕňov z Kristovej koruny, dva klince, časť tabuľky s nápisom "Ježiš Nazaretský" a priečny trám jedného zo zločincov (polepšeného,ktorého tradícia nazýva Dismas) vo svojom paláci, ktorý cisár Konštantín na želanie svojej matky roku 328 venoval rímskemu biskupovi a nechal ho prestavať na chrám Svätého Kríža. K slávnostnému vyvýšeniu kríža v Konštantínovej bazilike nad Božím hrobom došlo asi v r. 335. Konštantínov životopisec Eusébius z Cézarey cituje celý text listu cisára Konštantína jeruzalemskému biskupovi Makarim, v ktorom cisár velebil podivuhodné okolnosti, za ktorých boli relikvie nájdené. Nález pripomína aj jeruzalemský biskup Cyril aj milánsky biskup Ambróz . 
Povýšenie svätého Kríža.
V roku 614 pri dobytí Jeruzalema Peržanmi sa ostatky kríža dostali ako vojnová korisť Chosroese II. do Perzie. Cisár Herakleios ich priniesol späť do Jeruzalema a tam 3. mája 628 odovzdal patriarchovi Zachariášovi. 
Podľa legendárneho podania (napr. Zlatá legenda ) je 14. september, sviatok Povýšenia svätého Kríža, dňom, keď opäť získali relikvie Kristovho kríža od Peržanov. 
Kult pozostatkov Kríža.
V Jeruzaleme sa od 5. storočia vystavovali pozostatky dreva z Kristovho kríža pre uctenie veriacimi v rámci osláv výročia posvätenia baziliky Božieho hrobu 14. septembra. Vo východných cirkvách sa sviatok začal sláviť v 7. storočí A neskôr došlo k jeho rozšíreniu aj do Západnej cirkvi. K dátumu 3. mája vznikol na Západe sviatok Nesprávne označovaný výrazom Nájdenie svätého Kríža, zatiaľ čo na Východe bolo slávené iba 14. septembra ako Povýšenia sv. Kríža. Toto prevzal Západ o viac než storočie neskôr. V Miláne je vraj doložený dokonca až v 11. storočí. 
Podľa opisov pútnikov do Jeruzalema z 4. až 6. storočia bola tabuľka drevená (Antonius z Piacenzy, ktorý ju držal v rukách, uvádza, že bola z orechového dreva), pretretá vápnom, a boli na nej slová "kráľ židovský" v hebrejčine, gréčtine a latinčine. V evanjeliu podľa sv. Jána sa uvádza, že nápis mal znieť "Ježiš Nazaretský, kráľ židovský". Z toho sa usudzuje, že cisárovná Helena odviezla do Ríma časť tabuľky s nápisom "Ježiš Nazaretský". 
V roku 1492 bola pri reštaurovaní baziliky sv. Kríža Jeruzalemského v Ríme objavená debnička z olova s nápisom "Titulus crucis" a pečaťou z roku 1143, kedy kostol prešiel predchádzajúcou prestavbou. Debnička bola bola zamurovaná pod oltárom v miestach niekdajšej súkromnej Heleninej kaplnky. Po otvorení bola nájdená tabuľka z orechového dreva so stopami po vápnovém nátere a s trojjazyčným textom "Ježiš Nazaretský". Roku 1496 pápež Alexander VI. vyhlásil tento nález za autentickú relikviu, ktorú do Ríma dopravila svätá Helena. Grécky aj latinský nápis boli písané zrkadlovo sprava doľava, po vzore hebrejčiny. 
Priamo v kostole svätého Kríža v Ríme sú doteraz uchovávané v samostatných relikviárňach časti kríža, dva tŕne z tŕňovej koruny, tabuľka s čitateľným nápisom "NAZARENUS" - Nazaretský (nazývaná Titulus Crucis) a jeden klinec z kríža. Jeden klinec z kríža, vsadený do zlata, je súčasťou svätovítského pokladu v pražskej katedrále. Fragment z Pravého Kríža je v Notre Dame 

</doc>
<doc id="631300" url="https://sk.wikipedia.org/wiki?curid=631300" title="Péter Fülöp Kocsis">
Péter Fülöp Kocsis

Péter Fülöp Kocsis alebo Jeho Vysokopreosvietenosť vladyka Fülöp (Kocsis) (* 13. január 1953, Segedín, Maďarsko) je arcibiskup metropolita hajdúdorožskej archieparchie a hlavou Maďarskej gréckokatolíckej cirkvi.
Životopis.
Narodil sa v maďarskom meste Szeged. Študoval filozofiu a teológiu v Níreďháze a pedagogiku a psychológiu v Ríme v Taliansku. 
V roku 1989 prijal kňazskú vysviacku a pôsobil v Níreďháze. V roku 1995 vstúpil do bi-rituálneho kláštora otcov benediktínov v Chevetogne v Belgicku. V roku 1998 prijal mníšsky postrih z rúk Szilárda Keresztesa a prijal rehoľné meno "Fülöp" (Filip).&lt;br&gt;
Po dovŕšení kanonického veku 75 rokov eparchom Szilárdom Keresztesom ho pápež Benedikt XVI. vymenoval za hajdúdorožského eparchu a zároveň za apoštolského administrátora eparchie v Miškolci. Chirotóniu prijal z rúk svojho predchodcu, a zároveň kňažského svätiteľa, Szilárda Keresztesa a spolusvätiteľmi boli Ján Babjak a Milan Šášik. V roku 2015 ho pápež František povýšil do hodnosti metropolitného arcibiskupa ako aj na hlavu Maďarskej gréckokatolíckej cirkvi.

</doc>
<doc id="631307" url="https://sk.wikipedia.org/wiki?curid=631307" title="Rýchlo a zbesilo">
Rýchlo a zbesilo

Rýchlo a zbesilo (angl. "The Fast and the Furious") je prvý diel z rovnomennej série amerických filmov o pouličných pretekoch a úprave áut. Bol režírovaný Robom Cohenom.
Dej.
Mladý policajt Brian O'Connor sa snaží preniknúť medzi pouličných pretekárov, pretože polícia se domnieva, že stoja za prepadnutiami kamiónov s elektronikou. Miestnu pretekársku elitu vedie Dominic. Brian s ním preteká, ale prehrá. Ale aj tak získa Dominicovu priazeň, keď ho zachráni pred policajným záťahom. Dostane sa tak do Domovej partie a zamiluje sa do jeho sestry. Dom ho naučí pretekať a prihlási ho do Púštnych vojen, čo je pretek amatérskych pretekárov. Brian s Domom zatiaľ postavili nadupanú Toyotu Supru Twin turbo s 1000 konskými silami, ktorá rozhodne nie je pomalá. Práve pri nich ale vyjde najavo, že Dom má lúpeže naozaj na svedomí. Ale natrafia na vodiča kamiónu, ktorý je ozbrojený a tak väčšina gangu je zranená. Po návrate je Dom zklamaný z Brianovej zrady, ale netuší, že Brian už dávno stojí na jeho strane. Naviac, nohsledi jedného pretekára zastrelia člena gangu, pretože odmietol vydať prehranú Jettu. Keď sa pomstia, rozdajú si Dom s Brianom posledný pretek. Dom ale so svojím Chargerom ťažko havaruje. Brian mu dá kľúče od svojej Supry a nechá ho utiecť.

</doc>
<doc id="631309" url="https://sk.wikipedia.org/wiki?curid=631309" title="Šerpa rallye">
Šerpa rallye

Šerpa rallye sú prvé preteky vysokohorských nosičov na svete, ktoré sa od roku 1985 pravidelne uskutočňujú v slovenských horách. Organizátori niektoré ročníky usporiadali v talianskych a v rakúskych Alpách. Na pretekoch sa zúčastňujú muži i ženy. Ich úlohou je vyniesť na vysokohorskú chatu v čo najrýchlejšom čase 60 resp. 20 kg náklad.
Z histórie.
Horskí nosiči sú nerozlučnou súčasťou vysokohorského prostredia vo Vysokých a Nízkych Tatrách a v Malej Fatre. Zásobujú chaty a bez ich takmer každodennej práce by sa chatári, horolezci i turisti nezaobišli. Spoločné stretnutia horských nosičov počas letnej i zimnej turistickej sezóny bývali zriedka a mnohé boli len náhodné. S návrhom na spoločné stretnutie prišiel v roku 1969 chatár Belo Kapolka. Uvažoval o súťaži nosičov, ktorá by bola akýmsi triatlonom, pozostávajúcim z nosenia, lezenia a dokonca plávania v ľadových vodách tatranských plies. 
Myšlienka časom upadla do zabudnutia a oživil ju chatár na Chate pod Rysmi Viktor Beránek a bývalý chatár na tejto chate Peter Rajec, ku ktorým sa pridal pedagóg a vysokohorský nosič PaedDr. Jaroslav Švorc. Stali sa zakladateľmi a organizátormi Šerpa rallye. 
Prvé preteky sa uskutočnili 12. októbra 1985 z Chaty pri Popradskom plese na Chatu pod Rysmi. Zúčastnilo sa ich 8 nosičov z Chaty pod Rysmi, Téryho chaty a Chaty hrdinov SNP pod Ďumbierom. Nosiči museli prekonať so 60 kg nákladom výškový rozdiel . Dĺžka trate bola , pričom turisti prejdú túto trasu v priemere za 2 hodiny. Víťaz prvých pretekov Viktor Beránek so 60 kg nákladom na pleciach ju prešiel za 1 h 31 minút. Lekári MUDr. Igor Miko a MUDr. Igor Ďuračka, ktorí pretekárov sledovali, boli prekvapení dosiahnutým časom i výkonom, keď sa v cieli tepová frekvencia nosičov pohybovala na hranici submaxima a konštatovali, že sa všetci môžu zúčastniť na pretekoch aj na budúci rok.
Šerpa cup.
Preteky horských nosičov pokračovali v nasledujúcich rokoch a ich cieľom sa postupne stávali vysokohorské chaty vo Vysokých a Nízkych Tatrách, vo Veľkej Fatre, v Taliansku a Rakúsku. V rámci pretekov sa počas troch ročníkov uskutočnila séria pretekárskych vynášok, ktorú usporiadatelia nazvali "Šerpa cup". V roku 1994 mali prvé preteky Šerpa cupu cieľ na Zbojníckej chate, druhé na Téryho chate, tretie na Chate pod Rysmi. Štvrté kolo malo cieľ na Chate generála Milana Rastislava Štefánika a piate na chate Rifugio Garibaldi v Taliansku. Šerpa cup pokračoval dvojkolovými pretekmi v roku 1995 a rovnako dvojkolovými pretekmi v roku 1997. 
Lady rallye.
Ženy - nosičky sa prvý raz objavili na trati 12. augusta 1994. Na štarte pri Chate na Popradskom plese a cieľom na Chate pod Rysmi, ich bolo osem. Organizátori sa rozhodli, že ponesú 20 kg náklad. Všetky si ho naložili do plecniakov. Boli to aktívne športovkyne, medzi nimi slovenská reprezentantka v akrobatickom lyžovaní, účastníčka ZOH v Albertville Zuzana Smierčáková, dve dievčatá z Havířova, ba dokonca anglická lektorka pôsobiaca na Slovensku. Pretekali ženy, ktoré pracovali na vysokohorských chatách a horolezkyne. Preteky mali nielen tradičnú formu, ale pozorná porota posudzovala aj „umelecký dojem“ pretekárok, oblečenie a „ladnosť pohybov“. Išlo o recesiu a zábavu. Od roku 1994 sa ženy stali trvalou súčasťou pretekov. Na niektorých sa zúčastnili juniorky, ktoré niesli na pleciach 10 kg náklad.
Majstrovstvá sveta.
Organizátori 27. ročníka Šerpa rallye usporiadali prvé neoficiálne Majstrovstvá sveta vo vysokohorskom nosení. Uskutočnili sa 23. októbra 2011 so štartom pred Mestským úradom v Starom Smokovci. Ciel bol na Zbojníckej chate. Celkové prevýšenie bolo 960 metrov a dĺžka trate merala 9 km. Muži niesli 50 kg a ženy 20 kg náklad. Prvým neoficiálnym majstrom sveta sa stal Matúš Vnenčák z Téryho chaty, ktorý dosiahol čas 1:50,30 hod.. Odvahu pretekať sa mali len slovenskí nosiči a okrem slovenských jedna poľská nosička. 
Súčasťou podujatia bolo detské "Baby rallye". V jubilejnom 30. ročníku opäť súťažili malí „vysokohorskí nosiči“. Mali za úlohu prísť čo najskôr po asfaltovej ceste od zastávky TEŽky k horskému hotelu na Popradskom plese. Pravdaže, bez nákladu. Každé dieťa dostalo v cieli pamätnú medailu.
Počasie.
Preteky sa uskutočňujú v každom počasí. 
Napríklad:
Prevýšenie , dĺžka trate . Bolo nepriaznivé počasie, 80 – 100 cm nového snehu. 
Náklad.
Preteky vysokohorských nosičov preverujú nielen ich výkonnosť a obratnosť. Nosiči výdatne pomáhajú zásobovať chaty v jesennom období, pred zimnou sezónou. Na krošniach i v plecniakoch nosia počas pretekov väčšinou koks alebo drevo. Súčasťou pretekov bola výdatná pomoc nosičov pri obnove Zbojníckej chaty, ktorá v noci zo 14. na 15. júna 1998 vyhorela. V rokoch 1998 – 2000 vyniesli počas pretekov na chatu 7210 kg rôzneho stavebného materiálu. 
Pretekárske úspechy.
Na Šerpa rallye sa v uplynulých rokoch zúčastnili stovky pretekárov – nosičov. Medzi nimi vynikali chatár z Chaty pod Rysmi Viktor Beránek, pracovník Horskej záchrannej služby Edo Lipták – Kuro, vysokohorský nosič Igor Fabícius, Oto Janigloš, Marcel Melicherčík, Mikuláš Knižka, vysokohorský nosič Miroslav Šarina, Matúš Vnenčák, Matej Fabšík, chatár z Téryho chaty Miroslav Jílek ml., Martin Maličký, ktorí si odniesli najviac víťazstiev. Medzi ženami vynikala Lenka Hiklová – Lackovičová. Boli aj takí, ktorí si to vyskúšali prvýkrát a boli aj takí, ktorí preteky z rôznych príčin nedokončili. Niektorým išlo o recesiu, iní sa rozhodli preveriť si svoju kondíciu. Z tých niekoľkých stoviek účastníkov len málo bolo profesionálnych alebo sezónnych vysokohorských nosičov. Na tridsiatich ročníkoch Šerpa rallye sa zúčastnilo 1086 mužov a 343 žien. 
Rekordy.
Chata pod Rysmi 
Štefánikova chata
Téryho chata
Zbojnícka chata
Kamenná chata
Skalnaté pleso
Rifugio Garibaldi
Rifugio Tagliaferri
Martin Maličký 1:34, 27 hod. 
Lenka Hiklová – Lackovičová 1:23,10 hod.
Glorerhütte

</doc>
<doc id="631312" url="https://sk.wikipedia.org/wiki?curid=631312" title="Svätý Kříž">
Svätý Kříž



</doc>
<doc id="631313" url="https://sk.wikipedia.org/wiki?curid=631313" title="Veľkonočné trojdnie">
Veľkonočné trojdnie



</doc>
<doc id="631314" url="https://sk.wikipedia.org/wiki?curid=631314" title="Veľkonočné trojdnie Pánovho umučenia a zmŕtvychvstania">
Veľkonočné trojdnie Pánovho umučenia a zmŕtvychvstania



</doc>
<doc id="631316" url="https://sk.wikipedia.org/wiki?curid=631316" title="Eupompos">
Eupompos

Eupompos () bol grécky maliar v 4. storočí pred Kr. 
Eupompos, grécky maliar zo Sikyónu, tvoril na začiatku 4. storočia pred Kr. So svojim žiakom Pamfilom patril k zakladateľom slávnej sikyónskej maliarskej školy, propagujúcej zvýšené teoretické znalosti. Podľa rímskeho spisovateľa Plínia bol autorom maľby víťazného atléta s palmovou ratolesťou v ruke.

</doc>
<doc id="631317" url="https://sk.wikipedia.org/wiki?curid=631317" title="Kostol Nájdenia svätého Kríža">
Kostol Nájdenia svätého Kríža

Kostol Nájdenia svätého Kríža môže byť:

</doc>
<doc id="631318" url="https://sk.wikipedia.org/wiki?curid=631318" title="Eufilétos">
Eufilétos

Eufilétos () môže byť:

</doc>
<doc id="631320" url="https://sk.wikipedia.org/wiki?curid=631320" title="Jerzy Korolec">
Jerzy Korolec

Jerzy Bartłomiej Korolec (* 24. august 1933, Varšava – † 29. august 2000, Varšava) bol poľský profesor, historik a diplomat; Generálny konzul v Bratislave (1991–1993) a veľvyslanec Poľska na Slovensku (1993–1997).
Životopis.
Korolec sa narodil v roku 1933. Absolvoval Uniwersytet Marii Curie-Skłodowskiej v Lubline, odbor – história a filizofia. Od 1962 doktor. V roku 1973 získal habilitáciu. Od 1991 profesor. Pôsobil na Poľskej akadémii vied. Venoval sa väčšinou o stredovekej filozofii.
Československo navštevoval od roku 1965. V rokoch 1991–1993 bol Generálnym konzulom v Bratislave. V rokoch 1993–1997 bol prvým Veľvyslancom Poľskej republiky na Slovensku.
Otec štyroch detí, medzi inými Marcina Koroleca.

</doc>
<doc id="631321" url="https://sk.wikipedia.org/wiki?curid=631321" title="Gabriel Paulíny">
Gabriel Paulíny

Gabriel Viliam Pauliny (* 3. október 1897, Kremnica – † 8. september 1959, Praha) bol slovenský huslista a učiteľ hry na husle na Hudobnej a dramatickej akadémii a na Štátnom konzervatóriu v Bratislave. Bol prvý slovenský husľový pedagóg a prvý pedagóg violy na Hudobnej škole pre Slovensko. Vychoval mnohých vynikajúcich huslistov. Od roku 1921 vystupoval ako výkonný umelec v Bratislave, v Banskej Bystrici, v Košiciach, v Spišskej Novej Vsi a v Prahe. Autor kadencií k husľovým koncertom. Odchovanec a propagátor metodiky českej husľovej školy.
Životopis.
Narodil sa v Kremnici v rodine farbiara. Nemal ešte ani rok keď rodičia boli nútení sa presťahovať do Spišskej Novej Vsi a začať novú existenciu. Otec sa stal železničiarom. Maturoval v roku 1916 v Spišskej Novej Vsi, kde sa paralelne od útleho veku zdokonaľoval aj v husľovej hre. Pre rýchlu vnímavosť ho učili zdarma, keďže rodičia nemali prostriedky na jeho hudobné vzdelávanie, v tie časy považované za luxus.
Ako vojno–povinný a odvedený narukoval v roku 1915 k Trenčianskemu pešiemu pluku, a po absolvovaní dôstojníckej školy ho poslali na ruské bojisko, odkiaľ sa v roku 1918 vrátil s podlomeným zdravím. Napriek tomu ihneď započal husľové štúdiá na Pražskom konzervatóriu, kde bol po celý čas štúdií oslobodený od školného. Svojou húževnatou poctivou prácou a rýchlym napredovaním v krátkom čase dosiahol štátne štipendium. Študoval na učiteľskom ústave v Spišskej Novej Vsi, husle na konzervatóriu u J. Bastářa v Prahe, po absolutóriu na Majstrovskej škole v Prahe u K. Hoffmanna. Prof. Karel Hoffmann (*1872 - †1936) bol primárius slávneho Českého kvarteta, sólista, profesor huslí, rektor Pražského konzervatória, spolutvorca bachovskej reprodukčnej tradície v Čechách - predviedol cyklus Bachových sonát pre sólové husle.
Svojou osobnosťou a umením docielil i pozornosť osobností ako PhDr. Alice Masarykovej, najstaršej dcéry prezidenta prvej ČSR (Tomáš Garrigue Masaryk), a svojho vtedajšieho veľkého mecenáša veľkocukrára Františka Myšáka (v Prahe na Vodičkovej ulici), ktorý mu po celú dobu štúdií dával stravu zdarma.
Absolvoval v roku 1925 a od tejto doby bol nepretržite v službách najväčšieho hudobno-umeleckej školy na Slovensku, vtedajšieho Štátneho konzervatória v Bratislave (Fučíkova ul. č.3, Reduta). Pri svojom pedagogickom pôsobení v Bratislave súčasne ešte ďalej tri roky študoval v Prahe u majstra Karola Hoffmanna šéfa majstrovskej školy husľovej. V rokoch 1922-24 ešte ako žiak pražského konzervatória mal povolenie od riaditeľstva Štátneho konzervatória – samostatne koncertovať. Takýchto samostatných koncertov mal v ten čas dvanásť. V roku 1944 sa zúčastnil na Slovenskom národnom povstaní aj so synom Milanom avšak v októbri ich v bojoch pod Prašivou nemecké vojská obkolesili, zajali a uväznili. Nebezpečie ich osudu v zajatí rástlo keď zistili, že nebohý verejný činiteľ, politik a bankár Viliam Pauliny z Banskej Bystrice bol ich strýkom, a Marína Paulínyová miestopredsedkyňa Československého červeného kríža v Londýne jeho sesternicou. Zo zajatia bol síce prepustený keď sa velitelia presvedčili, že kým v skutočnosti je a vypočuli si jeho husľovú hru - J.S.Bacha. V Kláštore pod Znievom ho však znovu zaistili. Odtiaľ ušiel a prihlásil sa na Okresnom vojenskom veliteľstve v Príbovciach, lebo zhodou okolností tentoraz manželka veliteľa bola Češka, ktorá zariadila, aby bol ako umelec prepustený na slobodu. Koncom novembra 1944 už mohol znovu riadne nastúpiť a pokračovať na svojom pôsobisku v Bratislave. Toto svoje veľmi ťažké a zodpovedné povolanie vykonával nadšene i za malý plat – neprimeraný k jeho veku, kvalifikácii a služobným rokom. Počas doby povstania, keď žil aj so synom Milanom v horách, ich v Kláštore pod Znievom, kde mal rodinu evakuovanú pred bombardovaním úplne vyrabovali. Verne však slúžil svojej vlasti a národu aj pri takýchto škodách bez aspoň čiastočne primeranej náhrady. Medzi jeho túžby patrilo zdokonaľovať husľovú hru, cvičiť a tiež napísať niekoľko odborných diel – skladieb, aby mohol viacej prispieť našej husľovej literatúre než mu to bolo doteraz možné.
Pod Paulínyho vedením vyrástli huslisti: L.Vaňous, J.Skladaný (neskôr docent VŠMU), A.Nemec (sekundarius Slovenského kvarteta), I.Križan, J.Šimák a ďaľší.
Zomrel 8. septembra 1959 v Prahe kde bol aj pred tým neprávom väznený na Pankráci po jednom z vykonštruovaných procesov.

</doc>
<doc id="631322" url="https://sk.wikipedia.org/wiki?curid=631322" title="Boeing P-8 Poseidon">
Boeing P-8 Poseidon

P-8 Poseidon je americké protiponorkové a námorné hliadkové lietadlo, vyvinuté pre americké námorníctvo. Vzniklo modifikáciou civilného dopravného lietadla Boeing 737-800. 
P-8 Poseidon je určený na detekciu ponoriek a hladinových plavidiel a v prípade potreby môže na plavidlá aj útočiť. Nesie rôzne sonarové bóje, torpéda ako aj protilodné riadené strely AGM-84 Harpoon. Lietadlo je skonštruované tak, aby operovalo spolu s dronmi MQ-4C Triton.
Vo viacerých krajinách nahradí zastarané lietadlá P-3 Orion.
Vznik a vývoj.
V 80-tych rokoch začalo americké námorníctvo analyzovať možnosť obmeny zastaraných lietadiel P-3 Orion, lebo v dôsledku zvýšenia hmotnosti sa skrátil ich dolet a blížil sa aj koniec ich životnosti. Požiadavky námorníctva na nové protiponorkové lietadlo obsahovali aj znížené prevádzkové náklady. V roku 1989 bola podpísaná zmluva s firmou Lockheed, ktorej predmetom bol vývoj lietadla P-7. Tento kontrakt bol však hneď v nasledujúcom roku zrušený. 
V roku 2000 bola vyhlásená nová súťaž, do ktorej sa zapojil Lockheed Martin s vylepšenou P-3 označovanou ako Orion 21. Spoločnosť Boeing prišla s návrhom založenom na dopravnom lietadle 737-800. Do súťaže vstúpila aj britská firma BAE Systems so svojou verziou hliadkovacieho lietadla Nimrod MRA4, táto ponuka však bola politicky nepriechodná. BAE Systems by musela pribrať k spolupráci výrobného partnera so sídlom v Spojených štátoch a preto sa zo súťaže stiahla. Dňa 14. mája 2004 bol za víťaza označený Boeing a v júni tohto istého roka podpísalo námorníctvo s touto spoločnosťou zmluvu o vývoji. Hlavnými subdodávateľmi sú Raytheon, Northrop Grumman, Spirit AeroSystems, GE Aviation Systems, Marshall Aerospace and Defence Group, CFMI, BAE Systems a Marotta.
Pôvodný plán počítal s tým, že americké námorníctvo si objedná najmenej 108 lietadiel. Ďalšie objednávky by mohli prísť od iných krajín, ktoré v minulosti úhrnne nakúpili viac ako 200 lietadiel P-3. V júli 2004 si americké námorníctvo objednalo prvých päť viacúčelových námorných lietadiel a 30. marca 2005 získal tento typ oficiálne označenie P-8A. Prvý let jedného z týchto lietadiel sa konal 25. apríla 2009.
Prvé lietadlo z počiatočnej sériovej výroby bolo americkej armáde dodané 4. marca 2012. Stroje P-8A dosiahli US Navy počiatočnú operačnú spôsobilosť v novembri 2013.
Konštrukcia.
P-8 je militarizovaná verzia Boeingu 737-800ERX. Lietadlo má kvôli operáciám v nízkej nadmorskej výške zosilnený trup. 90kVA generátory z civilných 737 boli nahradené silnejšími. Na každom motore je až 180kVA elektrický generátor, aby bolo možné napájať dodatočnú palubnú elektroniku. To si vyžadovalo prepracovanie gondol a aj krídel. P-8 dokáže letieť plynulejšie a vystavuje posádky menším turbulenciám ako predchádzajúce P-3, čo im umožňuje lepšie sa sústrediť na misie.
Päť obslužných staníc pre operátorov je namontovaných v rade pozdĺž bočnej strany kabíny. V priestore operátorov nie sú okná, jedno pozorovateľské okno sa nachádza na každej strane trupu v prednej časti kabíny. Za krídlami je krátka bombovnica, v ktorej sú nesené torpéda a iné vybavenie. P-8 by mal mať spôsobilosť viesť protiponorkový boj aj z veľkej nadmorskej výšky. Zabezpečiť by to mala úprava torpéda Mark 54 na kĺzavú bombu, vďaka čomu ho bude možné vypúšťať z výšky až . 
P-8 je vybavený viacúčelovým vyhľadávacím radarom Raytheon APY-10. Na rozdiel od lietadiel P-3 Orion nová P-8 nemá detektor magnetických anomálií (MAD). Dôvodom bolo zníženie hmotnosti za účelom dosiahnutia väčšieho dostupu, ale aj fakt, že akustický senzorový systém je údajne účinnejší ako samotný MAD. Výnimku tvoria indické P-8I, ktoré sú týmto zariadením vybavené na základe požiadavky indického námorníctva.
Lietadlo je vybavené infra-červeným senzorom MX-20HD EO/IR, ktorý je vylepšením pôvodného MX-20, nachádzajúcim sa na P-3 Orion. Novinkou, ktorá sa nenachádzala ani na P-3C, je systém elektronických opatrení, vyvinutý na základe systému z EA-18G Growler. Pre vlastnú ochranu pred tepelne navádzanými raketami má systém AAQ-24.
Pohon P-8A zabezpečujú dva dvojprúdové motory CFM56-7B27A, každý s výkonom 121 kN. Maximálny dolet stroja je . Akčný rádius lietadla je 2200 km, v rámci čoho dokáže na požadovanom mieste ešte 4 hodiny viesť protiponorkový boj. Dolet môže byť predĺžený pomocou tankovania počas letu, P-8 však nedokáže natankovať prostredníctvom klasickej hadice s košom. Poseidon je tak odkázaný len na doplnenie paliva pomocou tankovacieho ramena, ktorým sú vybavené lietadlá KC-135 Stratotanker, KC-10 Extender a KC-46 Pegasus.
Maximálny dostup lietadla je . Zatiaľ čo predchodca P-3 zvykol operovať vo výške asi , štandardná výška, v ktorej vykonáva svoje úlohy P-8, je viac ako . 
Poseidon určený na hliadkovanie, prieskum, ale aj na ničenie hladinových plavidiel a ponoriek. Na 11 závesníkoch (5 v bombovnici + 6 pod krídlami) môže niesť riadené strely AGM-84H/K SLAM-ER a AGM-84 Harpoon, torpéda alebo hĺbkové míny. 
P-8A má v porovnaní so svojim predchodcom dvojnásobnú kapacitu sonarových bójí. Môže niesť až 120 bójí a spracovávať údaje zo 64 z nich súčasne prostredníctvom piatich vzájomne prepojených pracovných staníc. Lietadlo využíva tri rovnaké typy bójí ako P-3: pasívne smerové SSQ-53 (DIFAR), aktívne smerové SSQ-62 (DICASS) a aktívny prijímač SSQ-101 (ADAR). 
USA a Austrália budú lietadlá P-8A prevádzkovať spolu s prieskumnými dronmi MQ-4C Triton. V kombinácii s týmito bezposádkovými lietadlami dokážu Poseidony v rámci hliadkovania pokryť obrovské morské plochy.
Používatelia.
Súčasní používatelia.
 Austrália
 India
 Spojené kráľovstvo
 USA
Budúci používatelia.
 Nórsko
 Nový Zéland
 Kórejská republika

</doc>
<doc id="631323" url="https://sk.wikipedia.org/wiki?curid=631323" title="Epichysis">
Epichysis

Epichysis () je typ starogréckej nádoby.
Epichysis (mn. č. "epichyseis"), kanvičku menších rozmerov s jedným dlhým vertikálnym uchom a dlhým úzkym hrdlom, vyrábali predovšetkým grécki keramikári v južnej Itálii (najmä v Apúlii v červenofigúrovej keramike počas posledných štyroch desaťročiach 4. stor. pred Kr.) Pre jeho malý nalievací otvor sa dá predpokladať, že sa ním v malých dávkach nalievali (možno v posvätných kontextoch) drahé kvapaliny, vonné oleje alebo víno. 

</doc>
<doc id="631324" url="https://sk.wikipedia.org/wiki?curid=631324" title="Ohradzianska kotlina">
Ohradzianska kotlina

Ohradzianska kotlina je geomorfologickou časťou Ondavskej vrchoviny. Leží v jej južnej časti, približne severozápadne od mesta Humenné v rovnomennom okrese.
Polohopis.
Kotlina sa nachádza v juhovýchodnej časti Ondavskej vrchoviny, v údolí riečky Ondavka a potoka Lieskovčík. Zjednodušene má mierne podlhovastý tvar a rozprestiera sa v okolí obcí Ohradzany, Slovenská Volová, Karná, Gruzovce a Víťazovce. Obklopuje ju len Ondavská vrchovina. 
Územie Ohradzianskej kotliny leží v povodí rieky Ondava, ktorej odvádza prebytkovú vodu najmä prostredníctvom riečky Ondavka. Tá má v tejto časti Ondavskej vrchoviny viacero prítokov, z významnejších to sú najmä Lieskovčík, odvodňujúci západnú polovicu kotliny, Mutelka a Záhumienka vo východnej časti a potok Hatka na severnom okraji, smerujúci do rieky Oľka.
Doprava.
Centrálnou časťou kotliny vedie sieť lokálnych komunikácii, ktoré prepájajú tunajšie sídla medzi sebou a vytvárajú spojenie s okresným mestom Humenné (napojenie na cestu I/74). Výnimkou je obec Karná v juhozápadnej časti, do ktorej vedie prístup len z juhu cez obec Lieskovec, odbočením z cesty II/558.
Chránené územia.
Ohradzianska kotlina leží mimo veľkoplošných chránených území a neležia tu ani žiadne osobitne chránené lokality.
Turizmus.
Táto časť Ondavskej vrchoviny leží mimo atraktívnejších lokalít a turistický ruch je tu zastúpený len veľmi okrajovo. Nenáročné chodníky na pahorky nevyžadujú špeciálnu prípravu ani výbavu a sú vhodné pre kondičnú turistiku i cyklistiku. V tejto časti Ondavskej vrchoviny sa nachádzajú len nižšie vrchy, z nich najvýznamnejšie sú Lazná () a Veľký Laz () na východe, Pahorok () na juhu, Hrb (), Paseky () a Butová () na západe a Bujalov vrch () na severe.

</doc>
<doc id="631327" url="https://sk.wikipedia.org/wiki?curid=631327" title="Staroveská kotlina">
Staroveská kotlina

Staroveská kotlina je geomorfologickou časťou Veterného vrchu, podcelku Spišskej Magury. Leží v jej severnej časti, v okolí mesta Spišská Stará Ves v kežmarskom a staroľubovnianskom okrese.
Polohopis.
Kotlina sa nachádza v severnej časti Spišskej Magury a zaberá severozápadnú časť Veterného vrchu, zvažujúcu sa k rieke Dunajec. Zjednodušene zasahuje územie od Spišských Hanušoviec na juhozápade a Spišskej Starej Vsi na severozápade, po Červený Kláštor a Veľký Lipník na východe. Severný a severozápadný okraj vymedzuje štátna hranica s Poľskom, juhozápadne susedí Repisko, podcelok Spišskej Magury. Juhovýchodným smerom pokračuje podcelok Veterný vrch a severovýchodne vedie údolím Lipníka hranica s Pieninami. 
Územie Staroveskej kotliny je súčasťou povodia Dunajca, ktorý tečie severným okrajom tejto časti pohoria a na východnom okraji vytvára Prielom Dunajca. Najväčšími prítokmi z kotliny sú Starovinský a Hardinský potok, Rieka, Jordanec, Havka a Lipník.
Doprava.
Centrálnou časťou kotliny vedie cesta II/542 zo Spišskej Belej (napojenie na I/66) cez Magurské sedlo, Spišské Hanušovce a Matiašovce do Spišskej Starej Vsi, kde križuje cestu II/543 (Spišská Stará Ves – Červený Kláštor – Haligovce – Veľký Lipník) do Hniezdna (napojenie na I/77).
Chránené územia.
Celý Veterný vrch a teda i Staroveská kotlina leží v ochrannom pásme Pieninského národného parku. Samotný národný park leží severovýchodne, oddelený potokom Lipník. Osobitne chránené lokality sa na území kotliny nenachádzajú.
Turizmus.
Táto časť Spišskej Magury tvorí najmä východisko do susedného Pieninského národného parku. V rámci kotliny sú atraktívne predovšetkým pamiatky v okolí Červeného Kláštora, kde sa nachádza rovnomenný kartuziánsky kláštor. V blízkosti obce začína jedinečný Prielom Dunajca, no zaujmú tiež obnovené kúpele "Smerdžonka". 

</doc>
<doc id="631331" url="https://sk.wikipedia.org/wiki?curid=631331" title="2014 MU69">
2014 MU69



</doc>
<doc id="631332" url="https://sk.wikipedia.org/wiki?curid=631332" title="Elizabeth Shortová">
Elizabeth Shortová

Elizabeth Shortová (* 29. júl 1924, Boston, Massachusetts, USA – † 14. január alebo 15. január 1947, Los Angeles, Kalifornia) tiež známa ako „Black Dahlia“, bola brutálne zavraždená Američanka. Prípad jej vraždy vzbudil obrovský záujem médií a verejnosti a patrí k vraždám ktoré dodnes neboli objasnené.
Životopis.
Narodila sa v Bostone v štáte Massachusetts ako tretia z piatich dcér Cleo a Phoebe May Short (r. Sawyer).. Spolu s rodičmi a štyrmi sestrami sa neskôr presťahovali do Medfordu, v rovnakom štáte, kde prežila väčšinu svojho života. Po tom, čo sa jej otcovi nedarilo v práci, v roku 1930 opustil rodinu, svoje auto odstavil na jednom z mostov, aby všetci predpokladali, že spáchal samovraždu. Elizabeth patrila medzi priemerné študentky na "Medford High School" a trpela astmou. Ako pätnásťročná podstúpila operáciu pľúc a lekári jej navrhli, aby sa počas zimných mesiacov presťahovala na miesto miernejšieho podnebia, aby sa predišlo ďalším komplikáciám s dýchaním. Na popud matky odišla Elizabeth pracovať na Miami na Floride. Elizabeth žila celé tri roky v zimnom období na Floride a na zvyšok roka sa vracala za rodinou do Medfordu. 
V roku 1942 dostala Elizabethina matka list od svojho manžela (otca Elizabeth), ktorý priznal, že v skutočnosti nespáchal samovraždu a že začal žiť nový život v jednom meste v Kalifornií. Elizabeth sa ako osemnásťročná presťahovala do Valleja, kde žila so svojím otcom, ktorého nevidela od svojich šiestich rokov. V januári 1943 sa obaja odsťahovali do neďalekého Los Angeles. Tam sa začali objavovať aj prvé nezhody medzi ňou a otcom, ktorý o nej tvrdil že je neporiadna a nezodpovedná. Krátko potom žila s niekoľkými priateľmi v lacnom hoteli. V polovici roka 1943 sa presťahovala do Santa Barbary, kde bola dňa 23. septembra 1943 zatknutá, pretože ako neplnoletá požívala alkohol v jednom z miestnych barov. Z úradu pre mladistvých ju poslali späť do Medfordu, ale namiesto toho sa vrátila na Floridu, pričom len príležitostne navštívila rodinu v Medforde. 
V septembri 1944 mala krátky románik s vojakom Josephom Gordonom Ficlingom. Elizabeth sa na Floride spoznala s majorom Matthewom Michaelom Gordonom Jr., dôstojníkom armádneho letectva v 2. skupine Air Commando Group. Do Matthewa sa zamilovala a dokonca sa s ním aj zasnúbila. Keď musel odísť späť na vojnu začiatkom roka 1945, Elizabeth sa vrátila späť k rodine do Medfordu, kde začala pracovať ako servírka a čakala na návrat snúbenca. Dňa 22. augusta 1945 dostala telegram, že jej snúbenec zahynul pri leteckej havárií. 
V apríli 1946 odišla z Medfordu do Chicaga, kde znovu nadviazala vzťah s vojakom Josephom Gordonom Ficlingom, ktorého poznala z Floridy. Neskôr sa presťahovali na Long Beach, kde sa chceli zosobášiť ale nestalo sa tak. Často sa sťahovali z hotela do hotela v Long Beach, Los Angeles a Hollywoode. V auguste 1946 ukončila vzťah s Gordonom. Odvtedy mala zopár krátkych známostí a žila v lacných hoteloch. 
V decembri 1946 odišla do San Diega, odkiaľ poslala list svojmu bývalému priateľovi Gordonovi, že odchádza s akýmsi Jackom do Chicaga aby sa stala modelkou. Nakoniec odišla do San Diega, kde ju odviezol náhodný chlap menom Robert Manley, ktorého spoznala po tom, čo stopovala na ceste. V San Diegu spolu strávili noc, Manley spal na posteli a Elizabeth na pohovke, pretože sa necítila dobre. Druhý deň ráno ju Manley odviezol domov do Los Angeles, pretože sa mala v jednom z hotelov stretnúť so svojou sestrou Virginiou a potom odísť k nej do Berkeley.
Krátko pred svojou smrťou pracovala ako servírka a mala prenajatú izbu za nočným klubom Florentine Gardens na Hollywood Boulevard. Mala sen stať sa známou herečkou a túžila preraziť v Hollywoode. 
Vražda.
Pred vraždou.
Dňa 9. januára 1947 prišla do svojej prenajatej izby v Los Angeles, po krátkej ceste spoločne s Robertom Manleym, 25-ročným ženatým predavačom, s ktorým mala menší románik. Manley čakal, kým sa vráti až do 18.30 hodín večer. Traja svedkovia tvrdili, že ju videli v jednom z barov, ktorý sa nachádzal zhruba pol míle (0,80km) od Biltimore Hotela, kde sa mala Elizabeth stretnúť so svojou sestrou. Ostatné okolnosti sú však neznáme. 
Telo.
Ráno 15. januára 1947 bolo nájdené polonahé ženské telo v páse rozdelené na dve polovice, na západnej strane "South Norton Avenue", uprostred medzi "Coliseum Street a West 39th Street" v parku Leimert v Los Angeles. Jedna z miestnych obyvateľov, Betty Bersingerová, objavila jej telo približne okolo 10. hodiny ráno, keď bola na prechádzke s jej dcérou. Spočiatku si myslela, že ide o vyhodenú figurínu z obchodu s oblečením. Keď sa však pozrela bližšie, uvidela že ide o skutočné ľudské telo a zavolala políciu. 
Telo Elizabeth bolo zbité, úplne vysiate od krvi a oddelené na dve polovice ktoré boli pohodené neďaleko od seba. Bola celá bledá, mala rozrezanú tvár od kútikov úst až k ušiam, čím sa vytvoril efekt známy ako "Glasgow smile". Mala niekoľko rezov na stehne a prsiach, kde boli tiež odrezané časti mäsa, chýbali jej tiež časti kože. Jej črevá boli úhľadne zastrčené pod jej zadok. V prázdnej dutine brucha boli nájdené exkrementy. Na nohe mala vytetovanú ružu, ktorá jej bola vyrezaná a zastrčená do vagíny. Mŕtvola ležala s rukami nad hlavou, lakte mala ohnuté v pravom uhle a nohy roztiahnuté. Po okolí miesta činu boli všade vnútornosti a vo vreci od cementu našli krv z jej tela. Koroner zistil, že zomrela asi desať hodín pred objavením tela, čiže počas večera 14. januára a v ranných hodinách 15. januára. 
Na mieste kde bolo objavené telo sa v priebehu pár minút objavili davy ľudí a reportérov. Prípad vzbudil veľký záujem verejnosti a médií. Prípad nesie názov "Black Dahlia" a stal sa jedným z najväčších nevyriešených záhad storočia.
Pitva.
Pitva tela bola vykonaná 16. januára 1947, Frederickom Newbarrom, krajského koronera oblasti Los Angeles. Newbarrova pitevná správa uviedla, že Elizabeth bola 165 cm vysoká a vážila 52 kg. Mala svetlomodré oči, tmavohnedé vlasy a zuby mala v horšom stave. Na jej tele boli vidieť známky zviazania členkov, zápästia a krku. Mala nepravidelnú laceráciu so stratou povrchového tkaniva na pravom prsníku. Newbarr tiež spomenul trhliny kože na pravom predlaktí, ľavej hornej časti paže a dolnej ľavej strane hrudníka. 
Jej telo bolo úplne rozrezané na polovicu technikou, ktorá sa používala v tridsiatych rokoch 20 storočia. Jej spodná časť tela bola odstránená prerezanim chrbtice medzi druhým a tretím bedrovým stavcom, čím došlo k oddeleniu čreva a dvanástniku. Newbarr tiež spomenul, že mala veľmi malé podliatiny pozdĺž línie rezu, čo naznačuje, že bola vykonaná po smrti. Rez mal dĺžku 108 mm a bol pozdĺžny od pupku k suprapubickej oblasti. Rezy na tvári merali 76 mm na pravej strane tváre a na ľavej 64 mm. Lebka zlomená nebola ale na pravej strane pokožky hlavy sa objavili podliatiny s malým množstvom krvácania v subarachnoidnej oblasti na pravej strane, v súlade s údermi do hlavy. Príčina smrti bola určená ako krvácanie do mozgu, ktoré nastalo z úderov do hlavy a tváre. Newbarr tiež poznamenal, že jej análny otvor bol rozšírený na 44 mm, čím nie je vylúčená možnosť, že bola znásilnená. Boli odobraté vzorky z tela, či sa nenachádzali v tele spermie, výsledky však boli negatívne.
Vyšetrovanie.
Pred pitvou vedela polícia veľmi rýchlo identifikovať Elizabeth, na základe odtlačkov prstov, ktoré sa zhodovali s odtlačkami prstov z roku 1943, keď bola zatknutá za požívanie alkoholu. Policajti prišli k matke Elizabeth najskôr s tvrdením že Elizabeth vyhrala súťaž krásy a po dôvernom rozhovore neskôr oznámili jej matke, že jej dcéra bola zavraždená. Novinári ponúkli rodine Elizabeth, že im zaplatia letenku aj ubytovanie v Los Angeles, ak pomôžu s vyšetrovaním. Matku Elizabeth odradila táto ponuka od novinárov a chcela súkromie. Po čase sa začali objavovať správy, že Elizabeth bola mladé dievča ktoré milovalo užívať si život, preto prišla aj do Hollywoodu. Iné noviny o nej hovorili ako o "radodajke" ktorá jej neskôr priniesla aj smrť.
Dňa 21. januára 1947 sa objavil telefonát do kancelárie jedného z vyšetrovateľov, že on je vrah Elizabeth a že aby očakával že mu pošle do pošty zopár "suvenírov" od Elizabeth. 
Dňa 24. januára 1947 pracovník americkej poštovej služby objavil obálku od podozrivého. Obálka bola adresovaná "The Los Angeles Examiner and the others in Los Angeles" s jednotlivými slovami ktoré boli vyrezané a prilepené z novinových výstrižkov. Okrem toho bolo v liste napísaný titulok s názvom "Tu je Dahlia a jej majetok". Obálka obsahovala jej rodinné fotografie, rodný list a rôzne mená napísané na papieri. Balík bol jasne cítiť benzínom podobne ako telo Elizabeth. Polícia usúdila že ide o odkaz jej vraha. Niekoľko odtlačkov z obálky bolo poslaných na nezávislé testovanie, ale nemohli byť riadne analyzované. V ten istý deň prišla ďalšia zásielka, tentokrát s kabelkou a čiernymi semišovými topánkami, ktoré patrili Elizabeth. Tiež boli čistené benzínom, čím zničili odtlačky prstov. 
Polícia prišla na meno Mark Hansen, ktorý bol údajným odosielateľom balíka za podozrivého. Hansen vlastnil jeden z nočných klubov a divadlo. Býval spoločne s Elizabeth na ubytovni aj s inými priateľmi. Ann Toth, ktorá bola spolubývajúcou Elizabeth, povedala vyšetrovateľom, že Elizabeth odmietla sexuálne ponuky od Hansena a usúdila, že by to mohla byť jedna z možností prečo by ju zabil. Podozrivých z vraždy bolo vyše 150 mužov. Polícia tiež uviedla rozhovor s ľuďm, ktorí boli spomenutí v balíku ktorý dostali od vraha. 
Na prípade "Black Dahlia" pracovalo cez 750 vyšetrovateľov. Polícia prišla aj s ponukou odmeny za každú informáciu, na ktorú sa prihlásilo mnoho ľudí no väčšinou išlo o falošné informácie. 
Médiá.
V médiách bol neskutočný ošiaľ okolo prípadu "Black Dahlia", objavili sa teda rôzne správy ako napríklad že Elizabeth bola mučená niekoľko hodín, čo neskôr polícia vyvrátila a utajila pravú príčinu smrti (krvácanie do mozgu). Médiá sa tiež dozvedeli o nátlaku Marka Hansena na Elizabeth, tiež hovorili nepravdivé informácie, že sa Elizabeth živila ako striptérka a tiež o tom, že bola lesbička. Jeden z reportérov prišiel aj s listom od údajného vraha, kde písal, že sa prizná k vražde ak dostane iba 10 rokov väzenia. 
Dňa 1. februára 1947 "Los Angeles Daily News" oznámila, že prípad "narazil na kamennú stenu". Tiež prišli prvé podozrenia že vraj môže byť chirurg alebo niekto s lekárskymi skúsenosťami, keď bolo telo oddelené od seba. V polovici februára 1947 polícia zatkla niekoľko študentov na University of Southern California Medical School, ktorá sa nachádzala v blízkosti kde sa našlo telo. Všetci zo študentov však boli prepustení.
Podozrivý.
Vražda Elizabeth obletela svet neskutočnou rýchlosťou a spoločne s tým prišlo polícii mnoho priznaní ohľadom jej vraha. Priznaní bolo zhruba 60, poväčšine zo strany mužov. Postupne prišlo s priznaním viac a viac ľudí. Bolo ich až 500, pričom niektorí sa v čase jej úmrtia ešte ani nenarodili. 
Pracovníci v hoteli Biltimore, kam mala Elizabeth namierené pár dní pred smrťou, niekoľkokrát hovorili o tom, že na poschodí videli ducha Elizabeth. 
V roku 2003, Ralph Asdel, jeden z detektívov, ktorý pracoval na tomto prípade, povedal, že veril, že sa rozprával s vrahom Elizabeth. Bol údajne videný s jeho autom v blízkosti miesta, kde bolo nájdené jej telo v skorých ranných hodinách. Mal pri sebe údajne vrece a nechal si otvorené zadné dvere. Keď uvidel, ako sa k nemu blíži človek, nasadol do auta a odišiel. 
Keďže na objasnení vraždy spolupracovali aj médiá, redaktor z "Timesu" Larry Harsnisch uviedol, že by vrah mohol byť aj lekár Walter Bayley. Do zoznamu podozrivých patrili aj Leslie Dillon, Joseph A. Dumais, Artie Manley, Jack Anderson Wilson a iní. 
Polícia zvažovala ako vraha aj Georga Hilla Hodela Jr., no nikdy nebol oficiálne obvinený. Zvrat prišiel až vtedy, keď ho jeho vlastný syn obvinil z niekoľkých vrážd a znásilnení. Nikdy nebol vo väzení a niekoľkokrát ušiel z krajiny. 
Robert Manley, ktorý viezol Elizabeth do hotela, skončil ku koncu života na psychiatrii, pretože sa sťažoval, že počuje rôzne hlasy v jeho hlave. Joseph Dumais sa priznal k vražde, no nakoniec sa ukázalo, že počas vraždy bol na vojenskej základni. Podozrivý bol aj George Hodel, ktorý študoval medicínu a venoval sa chirurgii. Okrem toho, že pracoval ako doktor mal jedenásť detí s rôznymi ženami. Neskôr sa však ukázalo, že Hodel nie je vrahom. 
Vrah nie je dodnes známy.
Teórie.
Niekoľko kriminalistov spájalo vraždu Elizabeth aj s inými vraždami, ktoré sa diali v okolí a mysleli si, že vraha už chytili, len sa bojí priznať k vražde, ktorá by mu zaistila elektrické kreslo. 
Dňa 10. februára 1947 bola zavraždená Jeanne Frenchová, ktorá bola veľmi podobná s prípadom "Black Dahlia". 
V roku 1991, žena menom Janice Knowltonová, ktorá mala v čase vraždy Elizabeth iba desať rokov, tvrdila, že bola svedkom, keď jej otec George Knolton buchol kladivom Elizabeth Shortovú v garáži ich rodinného domu vo Westminsteri. Tiež vydala knihu s názvom "Daddy was the Black Dahlia Killer," ktorá vyšla v roku 1995. Tieto tvrdenia boli nepravdivé, čo vyvrátila blízka rodina Knowltonovej a tiež aj polícia. Vraj Knowltonová tomu verila až natoľko, že si vytvorila vlastnú realitu. 
Kniha Johna Gilmora z roku 1994 s názvom Severed: The True Story of the Black Dahlia Murder, naznačuje spojenie vrážd Elizabeth a vraždou Georgette Bauerdorfovej, ktorá bola v roku 1944 uškrtená na smrť v jej dome. Spojením medzi týmito dvomi ženami mohlo byť aj to, že obe pracovali ako servírky. 
V roku 2017 vyšla kniha s názvom "Black Dahlia, Red Rose", od autorky Pie Eatwell, ktorá sa zameriava na Leslie Dillona, Marka Hansena a Jeffa Connorsa. Jedným z motívov vraždy mala byť údajne aj to, že Elizabeth vedela o mužskej angažovanosti ohľadom okrádania hotelov. Ďalej trvá na tom, že bola zavraždená v Aster Motel v Los Angeles, kde majitelia hotelu oznámili, že jedna z ich izieb je špinavá od krvi a fekálií. Krátko po tom, bolo nájdené zohavené telo Elizabeth. 
Prezývka "Black Dahlia".
Podľa novín krátko po vražde dostala Elizabeth prezývku "Black Dahlia", údajne túto prezývku dostala od jej kolegov z Long Beach na základe filmu "Blue Dahlia", druhá možnosť je, že ju dostala preto, lebo často nosila vo vlasoch tento kvet. A čierna preto, pretože často nosila čisto čierne oblečenie. 
Pohreb.
Elizabeth Short je pochovaná v Oaklande v Kalifornii. Po tom, čo sa jej sestry vydali a nechali matku bývať samú, sa presťahovala do Oaklandu, aby bola bližšie k hrobu svojej dcéry. V Oaklande žila až do jej 90. rokov. 
Nasledujúce roky.
Vražda Elizabeth Short je jeden z najbrutálnejších a najdesivejších zločinov v americkej histórii. Časopis Time to označil ako jeden z najslávnejších a nevyriešených prípadov na svete. 
Stopy v kinematografii.
Život Elizabeth bol inšpirujúciou pre množstvo spisovateľov a filmárov. Medzi najznámejšie patrí román Jamesa Ellroya z roku 1987 s názvom "The Black Dahlia", ktorý bol aj filmovo spracovaný režisérom Brianom De Palmaom v roku 2006 s menšími úpravami. Elizabeth Short stvárnila herečka Mia Kirshner. V roku 2011 sa objavil tento prípad v jednej z častí prvej série seriálu "American Horror Story", ktorý bol však pozmenený. Elizabeth stvárnila herečka Mena Suvari. Mena si postavu Elizabeth zahrala aj druhýkrát, v roku 2018 v rovnakom seriáli, ale v ôsmej sérii. Autorka Pia Eatwell pracovala na dokumente ohľadom vraždy Elizabeth Short podľa jej knižnej predlohy ktorá má názov Black Dahlia, Red Rose.

</doc>
<doc id="631333" url="https://sk.wikipedia.org/wiki?curid=631333" title="Eupalinov tunel">
Eupalinov tunel

Eupalinov tunel ("Eupalineio orygma") je staroveký podzemný akvadukt na gréckom ostrove Samos, postavený v 2. polovici 6. storočia pred Kr. Je považovaný za jeden z technických divov antického sveta.
História.
Ako väčšina ostrovov v oblasti Egejského mora prekonal aj Samos búrlivú históriu vzostupov i pádov. Najväčší rozmach dosiahol za tyrana Polykrata, ktorý sa zmocnil vlády v 2. polovici 6. storočia pred Kr. (538 – 522 pred Kr.) obzvlášť drsným spôsobom, keď sa postupne zbavil oboch svojich bratov, s ktorými sa o územie ostrova pôvodne delil. Jedného z nich zabil a druhého proste vyhnal. Preslávil sa ako úspešný vládca a dobyvateľ okolitých ostrovov. Za jeho vlády dochádza na ostrove k budovaniu veľkých stavieb. Takouto pozoruhodnou stavbou, ktorej býva prisudzovaný prívlastok „"div sveta"“ je vodovodný tunel, ktorý na jeho príkaz okolo roku 530 pred Kr. vybudoval Eupalinos, syn "Naustrofa" z Megary.
Eupalinov tunel, vykopaný pod kopcom "Kastro", privádzal vodu do opevneného hlavného mesta Pythagorio (Πυθαγόρειο) v zálive Tigani (pre obyvateľov mesta mal aj strategický význam, slúžil napr. ako úniková cesta). Podľa všetkého je jedným z najstarších umelo vytvorených stavieb svojho druhu v Európe.
Grécky historik Hérodotos, ktorý ostrov Samos navštívil okolo roku 460 pred Kr., ho videl ako úplne funkčný. „"Trochu dlhšie som sa zaoberal obyvateľmi Samu, keďže vybudovali tri stavby, ktoré sú najväčšie v celom Grécku. Cez vŕšok asi stopäťdesiat siah vysoký vykopali zdola tunel s dvomi otvormi. Dĺžka tunelu je sedem stadií, výška a šírka po osem stôp. Cez celý tento tunel je vykopaný druhý kanál, hlboký dvadsať lakťov a široký tri stopy a cezeň sa potrubím vedie voda zo silného prameňa do mesta. Staviteľom tohto tunelu bol Eupalinos z Megary, syn Naustrofov. Druhá je hrádza v mori..."“ Je však zaujímavé, že okrem tejto správy sa o tomto pozoruhodnom technickom diele nezachovali žiadne iné staroveké správy a to aj napriek tomu, že vodovod používali veľmi dlho (viac ako 1000 rokov, zničený bol počas invázie Arabov v roku 666). Dôkazy o tom nám prináša neskorší archeologický výskum zo 70. rokov 20. storočia, ktorý datuje významné (rímske) úpravy v južnej časti tunela ešte 7. stor. po Kr. a neskôr zriadenie nového vodovodu v západnom a južnom svahu hory Kastro, ktorý privádzal dažďovú vodu do záchytnej cisterny. Dôvod, že prečo neskôr tunel upadol do zabudnutia spočíva zrejme vo veľmi zložitom historickom vývoji ostrova. Časté striedanie vládcov sprevádzané povstaniami obyvateľov, prírodné katastrofy (zemetrasenia), počas ktorých obyvatelia tento ostrov opustili mohli viesť k vymiznutiu miestnej historickej pamäte. V roku 1853 navštívil ostrov francúzsky archeológ Victor Guerin, presvedčený o tom, že sa museli zachovať aspoň zvyšky slávneho vodovodného tunela, o ktorom sa zmienil Hérodotos, a pri obhliadke miesta našiel jeho pôvodný prameň. Zásadný objav však urobil v roku 1882 mních z kláštora "Agia Triada", s následnými neúspešnými pokusmi o obnovenie činnosti vodovodu. Po týchto pokusoch sa však začal predbežný prieskum tunela nemeckým archeológom Ernstom Fabriciom. Zverejnením jeho výsledkov v roku 1884 sa stal tunel viacmenej známym. Posledný a súčasne i najpodstatnejší archeologický výskum so sprístupnením tunela bol vykonaný v 70. rokoch 20. storočia (začal sa v roku 1971) pracovníkmi Nemeckého archeologického ústavu pod vedením Ulfa Jantzena.
Základné údaje o tuneli.
Vodovodný tunel je predovšetkým majstrovským inžinierskym dielom staviteľa Eupalina z Megary. Uvažuje sa aj o tom, že sa na projekte svojimi výpočtami podieľal aj Pytagoras. Niektorí historici ale uvádzajú, že slávny matematik mal s miestnym tyranom Polykratom vážne rozpory a že práve kvôli nemu z ostrova odišiel do južnej Itálie, kde založil svoju filozofickú školu.
Vodu akumulovali z výdatných prameňov pri (dnes už opustenej) dedine "Agiades", severozápadne od vrcholu hory Kastro (237 m n. m.). Severný zberný a prívodný kanál dlhý cca 850 m je vedený kľukato k juhu. Miestami je viac ako 5 m hlboký a z toho dôvodu aj vykonaný banským spôsobom obojsmerného razenia z prístupových šácht. Vlastný tunel je dlhý 1050 m (v priamej línii 1036 m). Vnútorný rozmer hlavnej chodby má približne 1,80 x 1,80 m (okolo 5000 m³ vyťaženej horniny), miestami je mierne zúžený, v mieste stretnutia (po razení z protiľahlých strán) rozšírený. Pri východnej stene je po celej dĺžke vyhĺbený žľab pre vodovod do hĺbky od 3,5 až 8 m. Inovačné pri tomto diele bolo aj to, že do rezervoára pritekala voda cez dva priechody. Tretí priechod bol určený na napojenie potrubia. Za pozornosť stojí aj to, že potrubie bolo umiestnené vyššie, než samotné dno vodojemu, a tak jeho dno plnilo filtračnú funkciu (usadzovali sa v ňom sedimenty). Na vyčistenie vodojemu bola ku dnu uložená odpadová rúra, ktorá tieto nečistoty odvádzala. Voda v žľabe tunela bola vedená v terakotových rúrach (širokých 0,24 až 0,26 m, s hrúbkou stien 2 až 2,5 cm a dlhých 0,71 až 0,73 m), ktoré boli navrhnuté tak, aby do seba navzájom zapadali, niekedy sa na hornej strane potrubia nachádzali otvory (prikryté vrchnákmi), cez ktoré sa vykonávala údržba vodovodu. Odhaduje sa, že na celý vodovod ich bolo použitých približne 4000 ks. Spád vodovodu v tuneli má cca 0,45%. Systém mohol dodávať mestu až 400 m³ vody denne. Tunel je vyrazený v prostredí pevných vápencov, čiastočne kryštalických. Viditeľná je subhorizontálna vrstevnatosť horniny, ktorá do istej miery uľahčovala práce pri razení tunela, uskutočňované na úrovni vtedajšej technológie, t. j. ručne (so železnými dlátami a kladivami, boli to zrejme dvojčlenné tímy otrokov, jeden držal dláto, zatiaľ čo druhý naň udieral kladivom ). Pracovali (predovšetkým zajatci z ostrova Lesbos) z dnešného pohľadu za takmer neznesiteľných podmienok. Pracovisko bolo osvetľované olejovými lampami (našli sa aj pri archeologickom výskume), vetranie nebolo zrejme žiadne. Podľa odhadov práce na tunely trvali medzi 5 až 15 rokov (najčastejší odhad je 10 rokov). Veľmi jednoduchým prepočtom (pri razení z oboch strán) s prihliadnutím z výsledkov razenia vykonávaného metódami experimentálnej archeológie sa javí pravdepodobnejší skôr dlhší odhad trvania stavby. Hlavný tunel (vrátane žľabov pre vodovod) nie je vymurovaný, pričom je stav horniny i po viac ako 2500 rokoch veľmi dobrý. Kamennými doskami sú obmurované len prístupové chodby.
Za hlavný prejav Eupalinovho inžinierskeho majstrovstva sa dnes pokladá smerové a výškové vedenie stavby. Jeho projekt je zrejme len druhou podzemnou stavbou preukázateľne razenou súčasne z dvoch protiľahlých strán. Prvý sa v tejto súvislosti uvádza tzv. Ezechiášov tunel v Jeruzaleme (cca 700 pred. Kr.). Avšak na rozdiel od tejto stavby sa práve Eupalinovi prisudzuje historické prvenstvo v metodicky riadenom postupe razenia z oboch strán. Fakt, že sa obe skupiny jej staviteľov v tomto 1036 metrov dlhom tuneli stretli len s minimálnou odchýlkou, je unikátny.
Technické prevedenie.
Ako Eupalinos tunel projektoval, vytýčil a riadil jeho realizáciu existuje niekoľko teórii (či hypotéz). Jednu z nich opisuje nemecký stavebný výskumník Hermann J. Kienast, uvedomujúc si súvislosti technických možností doby, kedy ho stavali. Predpokladom úspešnej výstavby bola predovšetkým dôkladná znalosť topografie terénu, bez čoho by sa projekt len ťažko realizoval. Eupalinos bol iste dobre oboznámený s požiadavkami mesta na prívod vody a aj s miestnym terénom a ako technicky zdatný odborník našiel riešenie problému. Základné podmienky využitia prameňa mohli byť formulované nasledovne: Poloha prameňa a poloha hory medzi prameňom a mestom vyžaduje uzavrené potrubie vedené buď okolo hory, alebo cez ňu. Prívodný kanál okolo hory možno síce ľahšie realizovať, ale nevýhodou je jeho výrazne väčšia dĺžka a tiež jeho zraniteľnosť svahovými pohybmi (eróziou) alebo nepriateľskou diverziou. Na druhej strane je priechod horou technicky riskantným počinom, navyše vyžadujúcim si dlhý čas. Avšak výhodou vedenia vodovodu horou zostáva všeobecná bezpečnosť (paradoxne však hlavné mesto ostrova bolo roku 439 pred Kr. vyplienené Aténčanmi, ktorí do opevneného mesta prenikli práve týmto tunelom) a preto sa rozhodol realizovať ho výstavbou tunela cez horu Kastro. Rozhodujúce vstupy potom boli nasledovné: Pozícia prameňa, celková topografia územia a dostupné možnosti prevedenia meraní. Unikátna bola tiež stavba prívodného tunela od rezervoára k odbytisku, teda do mesta. Poprvýkrát sa pri kopaní tunela vychádzalo z oboch koncov naraz, pričom sa obe pracovné skupiny stretli približne uprostred. Eupalinos mal vždy presné informácie o tom, v akej hĺbke a pod akým uhlom sa obe strany tunela práve nachádzajú, čo je viditeľné na jemnom korigovaní jednej z kopaných strán (druhá bola vedená priamo). Východiskovou myšlienkou bolo vytýčenie línie tunela na povrchu hory potom prevedenie tejto línie do jej vnútra. Bola to tiež požiadavka, aby tunel nebol dlhší, ako je nutné, a nekončil mimo opevnenia (rozhodujúcim bolo preto určiť smer tunela) mesta. Línia tunela pritom neprechádza pod strmým vrcholom hory, ale mierne na západ, na miestach, kde má jej chrbát pozvoľnejší profil. Dôvodom bola skúsenosť, že čím pravidelnejší je povrch (aj po odstránení porastu), tým presnejšie možno priamku vytýčiť. Hoci je vrcholový chrbát hory kritickým miestom celej trasy, proces vytyčovania pravdepodobne začal práve tu. To preto, aby sa stanovil smer trasy tak, aby viedol priamo do mesta. Vytýčenie smeru tunela na vrchole (chrbta) hory bolo rozhodujúcim krokom. Od chrbta dole na obe strany bolo potom vytyčovanie už rutinné. Ďalšou významnou úlohou bolo určenie výšok vstupov oboch koncoch tunela. Pre výškové merania okolo hory boli dostupné dve metódy. Prvá z nich mohla počítať s použitím chorobatu (bol to jednoduchý nivelačný prístroj, veľmi približne „"dlhá vodováha"“) čo je asi pravdepodobnejšie, pretože ním bolo možné dosiahnuť vyššej presnosti. Druhá metóda mohla spočívať v použití vodorovných dosiek v tvare T („"dlaždičských krížov"“). Výškové merania boli vykonané s relatívne vysokou presnosťou, keď sa konce vstupov líšia len o 4 cm a môžu byť teda považované za body ležiace v jednej výške. Zrejme tu však ide o výsledok náhodný. Prenášanie výšok pomocou chorobatu mohlo byť totiž vykonané len na vzdialenosť približne 2 km, a to s presnosťou na niekoľko dm, preto sa merania niekoľkokrát opakovali, aby bol výsledok čo najpresnejší.
Trasa bola vytýčená na povrchu hory, s tým, že dĺžku tunela určila séria vodorovných úsekov latiek rovnakej dĺžky (podľa inej teórie sa smer určil tak, že sa v bode vrcholu hory postavila veža v tvare písmena T a od nej sa natiahli povrazy, ktoré určovali smer a na úpätiach vrchu sa v cieľových bodoch od rezervoára a odbytiska natiahli súbežne povrazy nasmerované k bodu výstavby tunela). Tento postup mal zásadný význam pre plánovanie projektu ako celku a je nepochybný. Smer bolo možné kontrolovať pohľadom na výtyčky (trasírky) postavené na svahu, ide tu o jednoduchú a spoľahlivú metódu. Pre zaistenie správnosti smeru razenia tunela bolo (najmä v prvej časti stavby) veľmi dôležité dosiahnuť čo najvyššiu presnosť vytýčenia smeru, pretože chyba na začiatku by sa prenášala ďalej. Z toho dôvodu bola vykopaná vertikálna šachta v blízkosti vstupu a tak bol získaný ďalší kontrolný bod pre orientáciu na trase, ktorý bol prenesený priviazanou olovnicou kolmo na počvu (spodnú plochu diela) tunela. Tým sa vytýčenie smeru priamky stalo presnejšie. Bolo to použité na južnom svahu, ktorý je strmý a kde laty s klincami (výtyčky) dovoľovali len obmedzenú dĺžku zamerania. Zameriavanie trasy prebiehalo aj spätne zameriavaním z tunela. Dôkazom toho je jedno miesto tuneli, kde došlo k chybe vo smere, ktorá bola zistená práve pohľadom z tunela. Odchýlka bola opravená, ale pre obnovenie zámernej čiary vznikla nika v stene tunela.
Tunel mal prejsť horou vo vodorovnej trase a tá bola, bez ohľadu na drobné odchýlky, tiež stále dodržiavaná. Malo to tú výhodu, že keby sa pri razení naskytla vodonosná puklina, nebol by problém s odtokom vody. V prípade k mestu naklonenej nivelety (čiary udávajúcej výškové pomery) by v južnej časti také problémy nenastali, ale v severnej časti by mohla voda zaplaviť prednú, čiže čelnú plochu razeného tunela (čelbu) a nemohlo by sa pokračovať v práci. Práve preto teda viedol Eupalinos trasu vo vodorovnom smere. A tiež musel riešiť problém s prítokom vody už 200 m od severného vstupu, keď sa razenie priblížilo k vodonosnej vrstve. Po vzniknutom prítoku vody sa tu preto počva mierne zdvíha tak, aby voda mohla vytekať z tunela. Neskôr, v mieste už za prekonanou zamokrenou vrstvou, sa počva opäť znižuje na pôvodnú projektovanú výšku. Z pohľadu trasovania tunela je veľmi pôsobivá aj skutočnosť, že hoci pôvodný priamy smer severnej vetvy nemohol byť kvôli veľmi popukanej a menej stabilnej hornine dodržaný (a trasa sa tu preto stáča na západ), je po obkopaní tohto kritického miesta tunel opäť narovnaný do pôvodného smeru. Vytýčený smer a odmeraná dĺžka negarantovali, že sa obe protiľahlé úseky tunela stretnú. Nemohli byť totiž vylúčené drobné nepresnosti v meraniach vyplývajúce z dobovej úrovne techniky. Aj relatívne malá odchýlka v smere v hodnote 1°, prestavuje uprostred tunela priečnu odchýlku až 9 m! Z toho vyplývala potreba urobiť také opatrenia, ktoré by zabezpečili stretnutie oboch proti sebe razených častí. Eupalinos iste uvažoval o niekoľkých riešeniach. Najjednoduchšie by bolo zakončenie jednej časti tunela razením v kolmom smere trasy tunela v tvare písmena T. Toto riešenie je však nevýhodné v tom, že razenie musí byť vykonané na obe strany. Výhodnejší postup, už s menšou vynaloženú prácou, spočíva vo vychýlení smerov razenia na oboch častiach tunela. A práve toto riešenie zvolil Eupalinos. Pravdepodobnosť stretnutia obidvoch proti sebe razených častí aj vo vertikále (nivelete) zaistil obdobným rozšírením chodby v počve a v strope chodby v smere zvislom. Obe opatrenia sú tiež dokumentované archeologickým prieskumom. Je veľmi zaujímavé, že postup použitý pre stretnutie oboch vetiev v smere vertikálnom bol zbytočný, lebo tu prakticky nedošlo k žiadnej odchýlke! Určitú rolu v záverečných krokoch stretnutia severnej a južnej vetvy mohli zohrať akustické signály z náprotivných strán.
Záver.
Eupalinov tunel na ostrove Samos je mimoriadne zaujímavou historickou podzemnou stavbou a preto ju roku 1992 zapísali do zoznamu Svetového dedičstva UNESCO. Starovekosť stavby, jej osudy a len postupne odkryté otázky jej vzniku zaujali rady bádateľov, inžinierov a umelcov. Objekt je dnes relatívne veľmi dobre dostupný. Do najstaršieho dochovaného tunela v Európe je po nevyhnutných rekonštrukciách dnes povolený vstup aj turistom a toto miesto sa medzi nimi teší veľkej obľube.
Referencie a bibliografia.
 

</doc>
<doc id="631375" url="https://sk.wikipedia.org/wiki?curid=631375" title="TV Rebel">
TV Rebel

TV Rebel je česká hudobná rocková televízna stanica vysielajúca od 9. septembra 2013.
Stojí za ňou ostravský podnikateľ Radim Pařízek. Ich program obsahuje hudobné (predovšetkým rockové) klipy, správy o novinkách zo sveta rocku a motoristický magazín.
Dostupnosť.
V Česku a na Slovensku vysiela cez satelitné vysielanie Skylink a káblové vysielanie UPC a len v Česku cez DVB-T vysielanie v sieti Multiplex 4, DVB-T2 vysielanie a IPTV vysielanie T-Mobile TV.

</doc>
<doc id="631381" url="https://sk.wikipedia.org/wiki?curid=631381" title="Boeing 307">
Boeing 307



</doc>
<doc id="631406" url="https://sk.wikipedia.org/wiki?curid=631406" title="Healing Subconsciously">
Healing Subconsciously

„Healing Subconsciously“ je pätnásta skladba z albumu "The Strength / The Sound / The Songs" dánskej heavy metalovej skupiny Volbeat, ktorý bol vydaný 26. septembra 2005. 

</doc>
<doc id="631407" url="https://sk.wikipedia.org/wiki?curid=631407" title="Ivan Fiačan">
Ivan Fiačan

JUDr. Ivan Fiačan, PhD. (* 27. máj 1969, Martin) je slovenský advokát a sudca, od 17. apríla 2019 predseda Ústavného súdu Slovenskej republiky.
Životopis.
Ivan Fiačan zmaturoval na Gymnáziu Michala Miloslava Hodžu v Liptovskom Mikuláši. V roku 1991 absolvoval Právnickú fakultu Univerzity Komenského a získal titul Mgr., v rokoch 2001 až 2002 študoval odbor teória štátu a práva na Právnickej fakulte Trnavskej univerzity a získal titul PhD. V roku 2004 po obhájení rigoróznej skúšky získal titul JUDr.
Právna prax.
Od roku 1992 pôsobil ako justičný čakateľ na Okresnom súde v Liptovskom Mikuláši, v rokoch 1995 až 1998 bol sudcom tohto súdu. Od roku 1996 bol jeho podpredsedom.
Od roku 1998 pôsobil v advokácii. Podľa denníka SME Fiačanova právnická kancelária FIAČAN &amp; Partners, s. r. o., sídliaca v Liptovskom Mikuláši, „vystupuje dominantne práve v obchodných, ako aj občianskych sporoch.“ V rokoch 2003 až 2004 bol členom legislatívnej skupiny Slovenskej advokátskej komory pre ústavné právo. V rokoch 2010 až 2017 bol členom predsedníctva Slovenskej advokátskej komory.
Predseda Ústavného súdu Slovenskej republiky.
Do funkcie sudcu Ústavného súdu Slovenskej republiky sa uchádzal už v prvej voľbe, ktorá prebehla 12. a 14. februára 2019. Vtedy nebol zvolený ani jeden z kandidátov. 3. apríla 2019 bolo Národnou radou zvolených 6 kandidátov, medzi nimi aj Ivan Fiačan. Do hlasovania ho navrhla Právnická fakulta Univerzity Komenského a Slovenská advokátska komora. Hlasovalo za neho 112 poslancov, teda viac ako ústavná väčšina.
Ivana Fiačana do funkcie predsedu Ústavného súdu Slovenskej republiky vymenoval prezident SR Andrej Kiska 17. apríla 2019. Fiačan je zástancom otvorenosti Ústavného súdu a myslí si, že jeho sudca by mal byť schopný svoje rozhodnutie verejne obhájiť.

</doc>
<doc id="631413" url="https://sk.wikipedia.org/wiki?curid=631413" title="Satisfactory">
Satisfactory

Satisfactory je sandboxová videohra so skorým prístupom ("early access") vytvorená Coffee Stain Studios. Ide o 3D hru v prvej osobe s otvoreným skúmaním planéty a budovaním továrne.
Hra svojim cieľom pripomína hru Factorio. Na rozdiel od iných otvorených svetových hier, ako je napríklad Factorio, je Satisfactory svet vopred generovaný. Svet má rozlohu .
Od marca 2019 je Satisfactory len hra dostupná na operačnom systéme Microsoft Windows, ktorá je v súčasnosti dostupná v obchode Epic Games Store a neexistujú žiadne konkrétne plány na jej rozširovanie do Linuxu, hoci to nebolo vylúčené.
Hranie hry.
Hra je o tom, že v blízkej budúcnosti sa človek dostane na planétu s potvrdeným životom, na ktorej sa nachádza kyslík a je v priemernej vzdialenosti od Slnka. Hráč si musí nachádzať suroviny a využiť ich na automatizáciu a vylepšenia základne a vedomostí, s ktorými sa zase odomknú nové predmety na skúmanie. Je to aj o skúmaní okolia a terénu a využívania ho vo svoj prospech.

</doc>
<doc id="631417" url="https://sk.wikipedia.org/wiki?curid=631417" title="Banská kotlina">
Banská kotlina

Banská kotlina je geomorfologickou časťou Makovice, podcelku Slanských vrchov. Leží v jej južnej časti, v okolí obce Banské vo vranovskom okrese.
Polohopis.
Kotlina sa nachádza v strednej časti Slanských vrchov a zaberá južnú časť podcelku Makovica. Ide o vnútrohorskú depresiu približne štvorcového tvaru, v ktorej strede leží obec Banské. Podcelok Makovica pokračuje západným smerom, severne leží časť Banské predhorie. Južný okraj vymedzuje podcelok Mošník. 
Územie Banskej kotliny odvodňuje riečka Olšava, prítok rieky Topľa. Z úbočí tečú do centrálnej časti viaceré potoky, z nich najvýznmnejšie sú Banský a Črchlinský potok. Olšava pokračuje severovýchodným a neskôr juhovýchodným smerom a vytvára hlboké údolie. Práve ním vedie z Vranova nad Topľou cez Banské a Herlianske sedlo do Bidoviec cesta II/576.
Chránené územia.
Táto časť Slanských vrchov nie je súčasťou žiadnej veľkoplošnej chránenej oblasti a nenachádza sa tu ani žiadne osobitne chránené územie. Východne leží prírodná pamiatka, roklina Zapikan, západne od kotliny Skaly pod Pariakovou.
Turizmus.
Banská kotlina zväčša nie je cieľom turistov a územím nevedie ani žiadny značený chodník. Medzinárodná diaľková turistická trasa E3 prechádza hrebeňom pohoria a najbližšie prístupné miesto je v Herlianskom sedle, z ktorého sa dá pokračovať severným smerom na Makovicu () a južným na Mošník (). V neďalekých Herľanoch sa nachádza jedinečný Herliansky gejzír.

</doc>
<doc id="631420" url="https://sk.wikipedia.org/wiki?curid=631420" title="Lúčinská kotlina">
Lúčinská kotlina

Lúčinská kotlina je geomorfologickou časťou Šimonky, podcelku Slanských vrchov. Leží v jej južnej časti, v okresoch Prešov a Košice-okolie.
Polohopis.
Kotlina sa nachádza v strednej časti Slanských vrchov a zaberá južnú časť podcelku Šimonka. Južnou časťou leží na okraji pohoria a zo severu ňou vejárovito prúdia potoky, smerujúce do Oľšavy. Najvýznamnejšie sú Jedľovec, Olšavka a Lúčinský potok. Lúčinská kotlina sa rozprestiera v okolí obcí Lúčina, Červenica, Tuhrina a Opiná. Prístup do sídiel zabezpečujú cesty od juhu z Keceroviec, od západu zo Žehne a zo severu cez Zlatú Baňu.
Na východnom okraji susedí Olšavské predhorie, severovýchodným smerom pokračuje podcelok Šimonka geomorfologickou časťou Zlatobanská kotlina. Juhovýchodným smerom nadväzujú Slanské vrchy podcelkom Makovica a južným prechádza krajina do Toryskej pahorkatiny.
Chránené územia.
Táto časť Slanských vrchov nie je súčasťou žiadnej veľkoplošnej chránenej oblasti a nenachádza sa tu ani žiadne osobitne chránené územie. Severne, nad obcou Červenica, však leží chránený areál Dubnícke bane.
Turizmus.
Lúčinská kotlina slúži najmä ako východiskové miesto do atraktívnejších častí pohoria. Veľkým lákadlom sú blízke opálové bane, relatívne blízko je obec Herľany s jedinečným gejzírom. Východne od kotliny vedie hrebeňom červeno značená Medzinárodná diaľková turistická trasa E3, vedúca z Makovice () k rázcestiu pod Šimonkou. Na túto magistrálu sa v rázcestí "Za Dubníkom" pripája modrý turistický chodník z Červenice.

</doc>
<doc id="631422" url="https://sk.wikipedia.org/wiki?curid=631422" title="Rádio One Rock">
Rádio One Rock

Rádio One Rock bola súkromná multiregionálna komerčná rozhlasová stanica, ktorá vysielala zo štúdia v Nitre. 
Vysielala od 4. marca 2014, bola pokračovateľom Rádia Rock, avšak na iných frekvenciách s väčším pokrytím po zaniknutom Rádiu Hit FM. Vo svojom vysielaní ponúkala rockovú klasiku šesťdesiatych až deväťdesiatych rokov, počas dňa aj moderované vysielanie. Vysielanie od roku 2018 postupne upadalo, až nakoniec stanica spolu so sesterským Rádiom One a Rádiom One Retro ukončila vysielanie k 1. novembru 2019.

</doc>
<doc id="631425" url="https://sk.wikipedia.org/wiki?curid=631425" title="13 Ursae Minoris">
13 Ursae Minoris



</doc>
<doc id="631426" url="https://sk.wikipedia.org/wiki?curid=631426" title="Gama1 Ursae Minoris">
Gama1 Ursae Minoris



</doc>
<doc id="631427" url="https://sk.wikipedia.org/wiki?curid=631427" title="Pherkad Major">
Pherkad Major



</doc>
<doc id="631429" url="https://sk.wikipedia.org/wiki?curid=631429" title="Separátne votum">
Separátne votum

Separátne votum (lat. "votum separatum") je odlišné stanovisko prehlasovaného člena súdneho senátu alebo pléna určitého súdu k prijatému rozhodnutiu. Ak rovnaké stanovisko zastáva viac sudcov, ide o "menšinové (minoritné) votum". Odlišné stanovisko ale slúži iba na vyjadrenie právneho názoru, nemá na prijaté rozhodnutia žiadny vplyv, neovplyvňuje jeho záväznosť či platnosť. Navyše je právom sudcu (nie povinnosťou) svoje odlišné stanovisko vyjadriť, teda ho využiť môže, a nemusí.
Podľa zamerania nesúhlasu sa rozlišuje:
Svoj pôvod má na anglických súdoch, kde bola váha rozsudkov daná autoritou konkrétnych sudcov a ich názorov, odtiaľ sa rozšírilo do celej angloamerickej právnej oblasti. Až neskôr začalo byť využívané aj u niektorých vyšších súdov kontinentálnych (napr. u nemeckého Spolkového ústavného súdu), kde inak prevažovala zásada tajnosti sudcovských porád a myšlienka nenarušovať autoritu rozhodnutie odlišnými pohľadmi jednotlivých sudcov. 
Na Slovensku majú právo uviesť svoje odlišné stanoviská s odôvodnením nielen sudcovia Ústavného súdu, ale aj sudcovia všeobecných súdov vo veciach rozhodovaných v senáte.

</doc>
<doc id="631430" url="https://sk.wikipedia.org/wiki?curid=631430" title="Odlišné stanovisko">
Odlišné stanovisko



</doc>
<doc id="631431" url="https://sk.wikipedia.org/wiki?curid=631431" title="Mestská hromadná doprava v Budapešti">
Mestská hromadná doprava v Budapešti

Mestskú hromadnú dopravu v Budapešti prevádzkuje hlavne spoločnosť Budapesti Közlekedési Zrt. (BKV Zrt. - "Budapesti Közlekedési Vállalat"), ktorá bola založená 1.1.1968, za účelom zjednotiť menšie dopravné podniky do jedného. V súčasnosti je otvorenou akciovou spoločnosťou. BKV prevádzkuje 4 linky metra, 34 električkových liniek, 15 trolejbusových liniek, 231 liniek autobusov, 40 liniek nočných autobusov, jednu pozemnú lanovku, jednu sedačkovú lanovku, jednu zubačku (číslom linky 60 zaradená medzi električkové linky, platí na ňu bežná tarifa MHD) a 4 lodné linky. Do roku 2016 BKV prevádzkovala aj 5 liniek prímestských vlakov HÉV, ktoré teraz prevádzkuje štátna firma BHÉV Zrt.
Metro denne prepraví okolo 767 500 osôb (2008).
Druhy dopravy.
Autobusová doprava.
BKV prevádzkuje rozsiahlu sieť hromadnej dopravy, s veľkým dôrazom na autobusy. Časť dopravných výkonov dodávajú formou subdodávok dopravcovia Volánbusz a VT-Arriva. Vozový park typicky modrých autobusov (staršie vozidlá tmavo modré, novšie svetlo modré) má okolo 1200 vozidiel. Významnú časť vozového parku naďalej tvoria autobusy maďarskej značky IKARUS. Zastúpené sú ako dobre známe článkové autobusy Ikarus 280, v počte cca 230 kusov, tak ich 11 metrová, resp. 12 metrová verzia Ikarus 260 (cca 230 kusov), resp. Ikarus 263 (4 kusy). Sú priemerne 20 rokov staré a preto sa musia často opravovať a niektoré príslušenstvo dokonca nefunguje, čo je pre cestujúcich značne nekomfortné. Zastúpené sú aj novšie typy autobusov maďarského výrobcu: Ikarus 415 (75 vozidiel), Ikarus 412 (cca 50 vozidiel), Ikarus 435 (cca 150 vozidiel) a Ikarus 405 (cca 28 vozidiel), okrajovo sú zastúpené vozidlá Ikarus V127 (5 kusov), Ikarus V187 (1 kus) a Ikarus-Renault Agora (1 kus). V rokoch 2004-2006, bolo kúpených 150 ks článkových autobusov Volvo 7700A, ktoré jazdia na veľmi vyťažených a dlhých linkách, ako 5 a 7. Od roku 2007 sa priebežne kupujú ojazdené autobusy od iných miest, kde ich už nepotrebujú. Jedná sa hlavne o Mercedes Citaro (cca 40 kusov), Volvo 7000A (25 kĺbových autobusov), Volvo 7700 (38 sólo autobusov) alebo Van Hool AG300 (cca 55 kĺbových autobusov), A300 (13 štandardných vozidiel) a A330 (50 vozidiel, z toho 49 s pohonom na CNG). Od mája do júla 2013 kúpila firma VT-Arriva 150 nových nízkopodlažných autobusov Mercedes Citaro 2. Tým súčasne stúpol podiel nízkopodlažných autobusov na 45 %. V roku 2014 kúpil dopravca BKV 3 kusy autobusov Solaris Urbino 10, 3 minibusy na podvozku Mercedes-Benz Sprinter a midibus Molitus S 91. Taktiež pribudlo ďalších 135 nových autobusov MAN Lion’s City a Rába-Volvo 7900A, ktoré boli prebrané firmou Volánbusz. Tieto autobusy sú takisto prevádzkované na linkách, ktoré sú prímestské, respektíve opúšťajú hranice mesta. Pre autobusy existujú tiež vyhradené jazdné pruhy, aby sa predišlo meškaniam pri dopravných zápchach.
Trolejbusová doprava.
BKV prevádzkuje 15 trolejbusových liniek. Trolejbusy sú červenej farby. Väčšinu vozidiel tvoria staré trolejbusy výrobcu IKARUS. Na konci roku 2015 začalo jazdiť aj 24 nových trolejbusov značky Solaris s pohonom od Škody. Spočiatku ale v tendre neúspešná Škoda viackrát napadla platnosť výberového konania, čím sa obnova vozového parku o pár rokov omeškala.
Električková doprava.
Električky sú žltej farby, s najvyšším počtom ČKD Tatry (dohromady 575 ks), vyrobenej v roku 1980 v Československu, ktoré jazdia na linkách 1, 12, 14, 17, 19, 28, 28A, 37A, 41, 59, 59A, 59B, 61. V centre mesta jazdia električky maďarskej značky Ganz (dohromady 185 ks), vyrobené v 60. rokoch, a to na linkách 2, 19, 24, 47, 47B, 48, 49. V okolí Budapešti jazdia električky TW6000 a TW6100 (dohromady 207 ks) nemeckej výroby, kúpené od nemeckého Hannoveru v roku 2001. Tieto električky boli uspôsobené rozmerom hannoverských staníc, ich schody sú príliš vysoko, a preto je veľmi obtiažne do nich nastúpiť, na čo sa sťažujú hlavne starší obyvatelia. Boly vyrobené okolo roku 1975 a jazdia na linkách 3, 24, 37, 37A, 42, 50, 52, 62, 62A, 69. Novinkou z roku 2006 sú električky Siemens Combino (40 ks), ktoré jazdia na lince 4-6 (Nagykörút - Veľký okruh). Denne prepravia okolo 400 000 cestujúcich. Vláda sľubovala doručenie električiek do roku 2004, ale dodávka sa o pár rokov predĺžila. Ide o druhé najkapacitnejšie električky v Európe (dlhé 54 metrov), tým zároveň aj druhé najdlhšie električky na svete, ktoré na zastávky prichádzajú každé 1-2 minúty. Momentálne sa pre bezpečnosť cestujúcich do Combino električiek inštalujú kamery, pretože je táto linka častým terčom zlodejov. Postupne sa rozširuje električková sieť a vymieňajú sa zastarané električky za nové. Zubačka, označovaná aj ako električka č. 60, je obsluhovaná 7 súpravami SGP-BBC. V roku 2013 vypísala spoločnosť BKK tender na zaistenie 47 električiek - 35 ks 34-metrov a 12 ks 56-metrov dlhých (s možnosťou na dodatočných 87). Tender vyhrala španielska spoločnosť CAF, Škoda sa uchádzala tiež, ale z tendru bola vyradená a niekoľkokrát napadla výsledok, čo viedlo k polročnému meškaniu a riziku straty EU dotácií z dôvodov nestihnutej lehoty k využitiu peňazí. Električky sú na 99,33% financované z EU fondov a prvé nové električky boli doručené v septembri 2015. V záujme urýchlenia dodávok električiek, aby sa stihla lehota na vyčerpanie EU dotácií z minulého cyklu - koniec 2015, sa BKK dohodla s CAF na zriadení konštrukčnej linky v Dunakeszi, za podmienky kúpy 10 ďalších kratších električiek.Viac informácií o Električkovej doprave v Budapešti v samostatnom článku. (Pripravuje sa)
HÉV.
HÉV, alebo prímestské vlaky značky MX/A sú používané ľuďmi, ktorí bývajú na predmestí. Existujú špeciálne kilometrové cestovné lístky. Princíp je: čím ďalej sa jazdí, tým je cestovné drahšie. V minulosti bolo liniek viac, ale boli zrušené kvôli nedostatku financií na ich prevádzku a údržbu po páde komunizmu. BKV prevádzkovala do roku 2016 5 liniek, ktoré boli kvôli nehradení nákladov na činnosť za hranicami mesta prevzaté štátom, a po novom ich prevádzkuje novo vytvorená štátna firma BHÉV Zrt.
Metro.
Metro v Budapešti je obsluhované novými rekonštruovanými ruskými vlakmi, prípadne novými Alstomami a má 4 linky, označené číslami :
Plánovaná je tiež fialová linka M5, ktorá vznikne prepojením prímestských vlakových liniek H5 a H7 a časti metra M2.
Pri vstupe do metra stoja revízori, ktorí kontrolujú cestovné lístky alebo karty.
Lanovka.
Pozemná lanovka, ktorá vedie k turistickým atrakciám, je používaná hlavne turistami. Vedie od Lánchídu (Reťazového mostu) k hradu a k Halászbástya - Rybárskej bašte. Ostatné lanovky sú používané iba v malej mierke. Plánovaná je aj druhá lanovka, ktorá má obsluhovať Gellért-hegy.
Sedačkovú lanovku prevádzkuje BKK od Zugliget na János-hegy.
Lodné trajekty.
Lodné trajekty - D11, D12, D13, D14 - fungujú prevažne cez leto a pri ideálnej hladine vody. D14 je v podstate kompa v južnej časti Budapešti na ostrov Csepel.
V roku 2018 však sú v prevádzke i v zime v rozsahu niekoľkých málo spojov linky D11 v pracovných dňoch a skrátená verzia D2 tiež cez víkendy.
Typy cestovných lístkov.
Cestovné.
Cena cestovného každým rokom narastala, v roku 2014 niektoré lístky zlacneli. Obsahuje 21,68% sadzbu DPH. Pre osoby do 6 rokov a osoby od 65 rokov je cestovanie zdarma, pri predložení dokladu (napríklad občianskeho preukazu). Na niektorých linkách autobusov je povinné nastupovať prednými dverami a je nutné sa preukázať CL alebo dokladom o bezplatnom cestovaní vodičovi. Cestovné lístky sú tlačené na papier. Pri nástupe sa musí CL označiť v manuálnych označovačoch červenej farby alebo v novších žltých, elektronických označovačoch. Pre prestup na inú linku je potrebný nový CL, alebo sa musí označiť druhá časť prestupného CL. Pri prestupe medzi linkami metra a z električky/metra na náhradnú autobusovú dopravu za ňu, je prestup bezplatný. Pri prestupu na náhradnú dopravu sa musí CL označiť v náhradnom autobuse na druhom konci CL.
Rozvojové plány.
V roku 2013 začalo BKK umiestňovať stĺpy s displejmi na frekventované zastávky a vybavovať vozidlá s lokalizačnými prístrojmi GPS. Tento projekt sa nazýva BKK FUTÁR a poskytuje informácie vodičom BKV a cestujúcim o tom, kedy príde ich spoj a ohlasuje zastávky a v nových autobusoch na LCD displejoch alebo v starých autobusoch vybavenými matrixovými displejmi nasledujúce zastávky i ukazuje. Systém mal byť hotový do 31.3.2014, ale kvôli problémom inštalácie novej techniky do zastaralej elektroniky starých električiek a kvôli problémom medzi dodávateľom softvéru a zhotoviteľom, bol systém celkovo spustený až na konci roku 2014.
V roku 2018 (pôvodne v 2016) začne plnohodnotne fungovať systém elektronických cestovných dokladov. Zastávky metra a HÉV-u sa vybaví turniketmi, ktoré budú disponovať čítačkami kariet. Kupovať cestovné sa bude dať aj priamo u turniketov s bezkontaktnou platobnou kartou pomocou 300 nových automatov. Karty sa budú dobíjať čiastok a pri prečítaní turniketom sa z tejto čiastky odoberie cena cestovného, alebo sa na kartu nahraje na pokladni časový CL a nebude odčítané nič. Najviac očakávaná funkcia tohto systému bude časové cestovné, pretože v Budapešti aktuálne existuje iba cestovné určené k neprerušenej jazde a tak si ľudia pri prestupe musia kúpiť nový CL, aj keď idú iba pár ďalších zastávok, čo odradzuje mnoho ľudí od používania MHD.
Ďalšie rozvojové plány sa dajú zhrnúť do nasledujúcich bodov:
V médiách.
V roku 2002 až 2003 sa v priestoroch metra M2 a M3 natáčal film Kontroll, ktorý vyhral niekoľko filmových cien. Na začiatku filmu vysvetlil riaditeľ BKV, Tibor Bolla, že všetky spôsoby revízorov a ich mená sú čisto fiktívne, aby si diváci nemysleli, že sa niečo také naozaj deje.

</doc>
<doc id="631436" url="https://sk.wikipedia.org/wiki?curid=631436" title="Svetelná krivka">
Svetelná krivka

V astronómii je svetelná krivka grafom intenzity svetla nebeského objektu alebo oblasti ako funkcie času. Svetlo je zvyčajne v určitom frekvenčnom intervale alebo pásme. Svetelné krivky môžu byť periodické, ako v prípade zákrytových dvojhviezd, premenných Cefeíd, iných periodických premenných a tranzitujúcich extrasolárnych planét, alebo neperiodické, ako je napríklad svetelná krivka novy, kataklyzmatickej premennej hviezdy, supernovy alebo mikrošošovká udalosť alebo binárna udalosť pozorované počas okultačných udalostí. Štúdium svetelnej krivky, spolu s ďalšími pozorovaniami, môže priniesť značné informácie o fyzikálnom procese, ktorý ju vytvára, alebo obmedzovať fyzikálne teórie o nej.
Premenné hviezdy.
Grafy zdanlivej magnitúdy premenných hviezd sa bežne využívajú na vizualizáciu a analýzu ich správania. Aj keď je kategorizácia premenných hviezd založená hlavne na ich spektrálnych vlastnostiach, tak amplitúdy, periódy a pravidelnosť zmien jasnosti tiež predstavujú dôležité informácie. Niektoré typy premenných hviezd, ako napr. Cefeidy , majú extrémne pravidelnú svetelnú krivku, ktorá má v každom cykle úplne rovnakú periódu, amplitúdu a tvar. Iné, ako napr. typ Mira, majú o niečo menej pravidelnú krivku s veľkými amplitúdami niekoľkých magnitúd, zatiaľ čo polopravidelné premenné hviezdy sú ešte menej pravidelné a s menšou amplitúdou.
Tvar svetelnej krivky premennej hviezdy poskytuje cenné informácie o prebiehajúcich fyzikálnych procesoch spôsobujúcich zmeny jasnosti.

</doc>
<doc id="631438" url="https://sk.wikipedia.org/wiki?curid=631438" title="Jadrová elektráreň Akkuyu">
Jadrová elektráreň Akkuyu

Jadrová elektráreň Akkuyu ( "Akkuyu Nükleer Güç Santrali") je jadrová elektráreň s jedným blokom v etape spúšťania a tromi ďalšími blokmi vo výstavbe v lokalite Akkuyu, v meste Büyükeceli v provincii Mersin v juhovýchodnom Turecku. Je to prvá jadrová elektráreň v krajine.
Poloha elektrárne.
Budúca jadrová elektráreň Akkuyu vyrastá na tureckom pobreží Stredozemného mora medzi mestami Anamur a Mersin. Blízkosť Stredozemného mora je plánovaná na využitie ako prostriedok na chladenie reaktorov.
História.
V máji 2010 Rusko a Turecko podpísali dohodu, že dcérska spoločnosť ruskej štátnej atómovej firmy Rosatom - Akkuyu NGS Elektrik Uretim Corp. (APC: Akkuyu Project Company) — postaví, bude vlastniť a prevádzkovať jadrovú elektráreň v Akkuyu, ktorá sa bude skladať zo štyroch blokov typu VVER, každého z nich z výkonom 1 200 MW. Dohoda bola ratifikovaná tureckým parlamentom v júli 2010. Inžinierske a zameriavacie práce na stavbe začali v roku 2011.
V roku 2013 ruská firma Atomstrojexport (ASE), inžinierska divízia Rosatomu špecializujúca sa na stavbu jadrových elektrární, podpísala kontrakt na prípravu staveniska pre budúcu JE Akkuyu s tureckou stavebnou firmou Ozdogu. Zmluva zahŕňala tiež archeologické práce na stavenisku.
Oficiálna ceremónia začiatku projektu sa uskutočnila v apríli 2015. Hlavné stavebné práce započali v marci 2018 a prvý blok elektrárne by mal byť v operačnom stave v roku 2023. Očakáva sa, že zvyšné tri bloky budú hotové do roku 2025. Pôvodný dátum spustenia elektrárne do prevádzky bol rok 2020. Elektráreň by pri plnom výkone mala uspokojiť dopyt po elektrine v krajine na 6 až 7 %.
9. decembra 2015 agentúra Reuters informovala, že Rosatom zastavil stavebné práce na elektrárni a Turecko hľadalo iných potenciálnych kandidátov pre projekt. Rosatom a Ministerstvo energetiky a nerastných surovín Turecka však rýchlo popreli tieto tvrdenia. Napriek nárastu napätia medzi Ruskom a Tureckom, spôsobeného tureckým zostrelením ruského lietadla Suchoj Su-24 24. novembra 2015, ruský prezident Vladimir Putin vyhlásil, že rozhodnutie pokračovať je čisto na komerčnej báze. Zdroj povedal agentúre RIA Novosti, že spoločnosť, ktorá stavala elektráreň, plánovala naďalej pokračovať s operáciami v Turecku.
V marci 2019 bola dostavaná betónová základová doska prvého bloku.
Financovanie.
Financovanie stavby je vykonávané ruskými investormi, pričom 93% pochádza od dcérskych spoločností Rosatomu. Až do 49% podielov môže byť neskôr predaných iným investorom. Potenciálni investori sú turecké firmy Park Teknik a Elektrik Üretim.
Turecká spoločnosť na obchod a kontrakty s elektrinou (TETAS) garantovala, že odkúpi 70% elektriny vytvorenej z prvých dvoch blokov a 30% z tretieho a štvrtého bloku na základe zmluvy s platnosťou na 15 rokov. Elektrina bude TETAS-om vykupovaná za cenu 12,35 USD za kilowatthodinu, pričom zvyšná elektrina bude producentom predávaná na otvorenom trhu.
Výhrady a kritika projektu.
Najvýznamnejšia výhrada voči projektu je, že mesto Büyükeceli a okolité pobrežie môže po realizácii výstavby elektrárne stratiť svoj turistický potenciál. Büyükeceličania sa tiež obávajú, že už teraz nízka populácia mesta poklesne ešte viac a mesto stratí svoje mestské výsady. Predseda mestskej ekonomickej rady, Alper Gursoy, však tiež dodal, že jadrová energia je potrebná pre turecké hospodárstvo a z výstavby veľkej jadrovej elektrárne môže mesto ekonomicky profitovať.
17. apríla 2011 bola v Mersine sformovaná ľudská reťaz na protest proti rozhodnutiu o výstavbe. Bolo plánované, že sa živá reťaz uskutoční na 30 miestach, kde sa vytvoria malé reťaze pozdĺž diaľnice vedúcej z Mersinu do Akkuyu. Keďže účasť na proteste bola väčšia, ako sa očakávalo, niektoré reťaze boli spojené. Východný koniec reťaze bol v strede Mersinu a reťaz siahala neprerušená na západ na diaľnici až 20 kilometrov. Akcie sa tiež zúčastnili okresné mestá na západ od lokality, Silifke a Erdemli, ako aj najbližšie Büyükeceli. „Zemetrasenie Tóhoku a následná vlna cunami v roku 2011 v Japonsku dokázali, ako nebezpečná je jadrová technológia“, povedal Sabahat Aslan, hovorca mersinského proti-jadrového hnutia. „Tento protest sme zorganizovali, aby sme povedali „nie“ jadrovým elektrárňam, ktoré ohrozia budúce generácie“.
12. januára 2015 bolo oznámené, že podpisy špecialistov na vládou vydávanej správe o dopadoch na životné prostredie (EIA) boli sfalšované. Špecialisti rezignovali 6 mesiacov pred odovzdaním správy a contracting spoločnosť následne vykonala unilaterálne zmeny v správe. Odhalenie vyvolalo protest v Severnej Nikózii (samozvaná Severocyperská turecká republika). Výstavba elektrárne Akkuyu je kontroverzná na Cypre kvôli jej blízkosti k ostrovu. Výstavbu kritizuje tiež cyperská vláda z Nikózie. Európsky parlament odporučil, aby bola stavba elektrárne zastavená, keďže sa nachádza v oblasti náchylnej na zemetrasenia. Na 22. apríla 2019 je naplánovaná veľká demonštrácia a ľudská reťaz v Nikózii na protest proti postupujúcej výstavbe v Akkuyu. Živú reťaz podporila väčšina grécko-cyperských aj turecko-cyperských ľavicových strán a environmentálnych organizácií.
Riziko zemetrasenia.
Turecká vláda zvolila lokalitu jadrovej elektrárne v Akkuyu kvôli malej hustote obyvateľstva nízkym rizikám zemetrasení. Seizmické riziko v provincii Mersin, čo sa týka špičkového zrýchlenia (peak ground acceleration) s 10% pravdepodobnosťou prekročenia (alebo 90% pravdepodobnosťou neprekročenia) v priebehu ďalších 50 rokov, je 1,6 % g (percento gravitácie špičkového zrýchlenia). Problémom je fakt, že hoci sa predpokladalo, že zlomová línia Ecemiş v juhovýchodnom Turecku je neaktívna a preto sa pristúpilo k lokalite Akkuyu, lokalitu Mersinu zasiahlo 30. júla 2015 zemetrasenie o magnitúde 5,2, čo podkopalo argumenty o bezpečnosti lokality. JE Akkuyu je navrhovaná, aby vydržala zemetrasenie do magnitúdy 6,5.
Environmentálna záťaž.
Turecký jadrový fyzik a environmentalista Hayrettin Kılıç kritizoval otvorenie elektrárne Akkuyu, nakoľko podľa neho negatívne ovplyvní pozemské aj morské ekosystémy v oblasti zariadenia a spôsobí nenávratné škody.

</doc>
<doc id="631441" url="https://sk.wikipedia.org/wiki?curid=631441" title="Gutterdämmerung">
Gutterdämmerung

Gutterdämmerung je filmový projekt belgicko-švédskeho umelca Björna Tagemosa. Projekt je kombináciou čiernobieleho filmu, živej hudobnej skupiny a rozprávača. Na projekte sa zúčastnilo veľa známych hudobníkov a hudobných skupín. Dňa 6. mája 2016 sa v Berlíne konala svetová premiéra a 28. mája 2016 začalo festivalové turné filmu predstavením na festivale Rockavaria.
Koncepcia.
Tagemose a jeho žena Katarina Vercammenová, ktorá tiež produkovala film, pracovala na vývoji a dokončení projektu približne päť rokov. Najprv napísal umelec scenár, kde bol Henry Rollins jedným z prvých umelcov zapojených do tejto myšlienky. Nasledovali ďalšie prísľuby od Iggyho Popa a Grace Jonesovej. Projekt bol financovaný dvomi belgickými zberateľmi umenia. Dňa 12. novembra 2015 sa v Londýne uskutočnila predpremiéra, v ktorej boli uvedené verejné časti filmu. Aktuálna premiéra bola 6. mája 2016 v Berlíne.
Projekt je čiernobiely film len s niekoľkými hovorenými scénami. Predstavenie sprevádzala živá skupina hrajúca známe skladby z rockovej histórie. Organizovaná bola Kevinom Armstrongom, vedľa neho patria k súboru hudobníci súčasnej skupiny od Iggyho Popa ako aj spevák Jesse Smith. V tradícii tichého filmu sprevádza film rozprávač. Pri vystúpení v Berlíne prevzal túto úlohu Ray Cokes, počas vystúpenia na festivale Rockavaria bol ako rozprávač vnímaný Henry Rollins. Tagemose nazval film „najhlasnejším tichým filmom všetkých čias“.
Množstvo umelcov sa vo filme vyskytuje portrétovo, medzi nimi aj Grace Jonesová, skupina Volbeat, Josh Homme a Nina Hagenová.
Dej.
Anjel Vicious hodí na zem zlú gitaru rock 'n' rollu. Začína spor rôznych protivníkov okolo gitary, ktorí ju chcú všetci využiť vo svoj prospech. Iba Billy a Juliette sa snažia priniesť gitaru na bezpečné miesto. Spočiatku pracujú proti sebe, ale potom si musia uvedomiť, že skutoční oponenti sú tí, ktorí chcú používať gitaru na vybudovanie svojej sily.
Kritika.
Kritika bola veľmi zmiešaná. Časopis "Rock Hard" pripisuje filmu potenciál stať sa „metalovým Woodstockom našej doby“ a verí, že použitie hudobnej skupiny, rozprávača a pyrotechniky filmu obmedzí exkluzivitu živého filmu. Sophie Albers Ben Chamová z časopisu "Stern" píše, že vydali metalovo-rockovú operu, ktorej „hustota a obraz ... sú silne požičané v estetike tichého filmu.“ Príbeh filmu odhalil logické medzery a je povrchný pri vystúpeniach osobných hrdinov a skladieb, ktoré hrali. Ivo Ligeti z časopisu "Welt" kritizuje skutočnosť, že sprisahanie sa muselo znížiť na minimum, takže by mohol byť logicky zahrnutý do príbehu veľký počet rockových legiend. Voľba sprievodnej hudby je predvídateľná a kritik zhŕňa: „V zlých momentoch voní "Gutterdämmerung" po pive a mužskom pote. V dobrých vidíme priechodnú úctu, ktorú si človek s určitým usilím môže vychutnať.“ Pre Katrin Riedlovú z časopisu "Metal Hammer" to bola nevýrazná premiéra, hoci koncepcia bola dobrá, ale mala medzery. Jej záver má „veľa vynútenej práce, vyslovene vytvorenej na "definitívny kultový film", inscenovanej apokalypticky a krvavo, ale zároveň bezzubo, očakávane a bez osvetľujúceho záveru.“

</doc>
<doc id="631442" url="https://sk.wikipedia.org/wiki?curid=631442" title="Baštianska kotlina">
Baštianska kotlina

Baštianska kotlina je geomorfologickou časťou Petrovskej vrchoviny, podcelku Cerovej vrchoviny. Leží v jej juhozápadnej časti, na juhozápade okresu Rimavská Sobota.
Polohopis.
Kotlina sa nachádza v južnej časti Cerovej vrchoviny a zaberá juhozápadnú časť podcelku Petrovská vrchovina. Južnú časť vymedzuje štátna hranica s Maďarskom, západným a severným smerom nadväzuje Hajnáčska vrchovina, východným smerom pokračuje podcelok Petrovská vrchovina. 
Prevažná časť kotliny patrí do povodia Gortvy, prítoku Rimavy. Priberá tu viaceré menšie prítoky, z nich najvýznamnejšie sú Veľký a Malý potok, Jablonec a Čoma. V južnej časti pramení rieka Trnava (Tarna), smerujúca južným smerom do Maďarska, východný okraj odvodňuje Mačací potok, vedúci do rieky Rimavy. V kotline ležia obce Gemerský Jablonec, Studená, Stará Bašta, Nová Bašta, Tachty, Večelkov, Petrovce a Dubno. Prístup do sídiel zabezpečujú cesty III. triedy, smerujúce zo severu a východu, no prístup je možný i z južného smeru z Maďarska.
Chránené územia.
Táto časť Cerovej vrchoviny nie je súčasťou Chránenej krajinnej oblasti, ktorá kotlinu obklopuje. Osobitne chránené územia sú chránený areál Beležír a prírodná rezervácia Vodná nádrž Gemerský Jablonec.
Turizmus.
Cerová vrchovina nepatrí medzi veľmi navštevované oblasti a ani Baštianska kotlina nie je výnimkou. Atraktívne sú skôr blízke lokality, napríklad národná prírodná rezervácia Pohanský hrad, či prírodná rezervácia Hajnáčsky hradný vrch s hradnou zrúcaninou. Žlto značený turistický chodník vedie z Petroviec cez chránený areál Fenek na štátnu hranicu, ktorú kopíruje zeleno značená trasa.

</doc>
<doc id="631445" url="https://sk.wikipedia.org/wiki?curid=631445" title="Jozef Puttera">
Jozef Puttera

Doc. Ing. Jozef Puttera, CSc. (* 1961) je slovenský elektrotechnik a vysokoškolský pedagóg. Od novembra 2015 rektor Akadémie ozbrojených síl generála Milana Rastislava Štefánika.
Životopis.
V roku 1985 absolvoval Vysokú vojenskú technickú školu v Liptovskom Mikuláši (predchodkyňu dnešnej Akadémie) ziskom titulu Ing. a stal sa starším technikom – učiteľom vo VÚ 5336 Karviná, výcvikovom stredisku PVOŠ. V roku 1991 ukončil internú vedeckú ašpirantúru na Vysokej vojenskej technickej škole (predchodkyne dnešnej Akadémie). Od roku 1990 na tejto škole vyučoval. V rokoch 2003 až 2004 bol prorektorom Akadémie ozbrojených síl, v rokoch 2009 až 2012 vedúcim Katedry elektroniky Akadémie ozbrojených síl. V roku 1996 sa habilitoval v odbore Teoretická elektrotechnika.
Je členom Slovenskej elektrotechnickej spoločnosti.
Rektor Akadémie ozbrojených síl generála Milana Rastislava Štefánika.
Puttera bol 13. októbra 2015 vymenovaný prezidentom Andrejom Kiskom za rektora, s splatnosťou od 1. novembra 2015. Jeho predchodcom bol brig. gen. Boris Ďurkech. Puttera od roku 2012 pôsobil ako prorektor pre vzdelávanie. Cieľom nového rektora bolo dokončenie komplexnej akreditácie akadémie a stavebné projekty zo štrukturálnych fondov EÚ.

</doc>
<doc id="631453" url="https://sk.wikipedia.org/wiki?curid=631453" title="Giannis Antetokounmpo">
Giannis Antetokounmpo

Giannis Sina Ougko Antetokounmpo (* 6. december 1994, Atény, Grécko) je grécky profesionálny basketbalista, ktorý hrá za Milwaukee Bucks v National Basketball Association (NBA).
Životopis.
Narodil sa v Grécku do chudobnej rodiny nigérijských imigrantov, ktorí sa prisťahovali do Atén z Lagosu tri roky pred jeho narodením. Má štyroch bratov (Kostas, Thanasi, Alex, Francis). Už v detskom veku sa snažili zlepšiť finančnú situáciu rodiny pouličným predajom hodiniek alebo slnečných okuliarov. 
Basketbal začal hrať v 13 rokoch. O šesť rokov neskôr ho draftoval tím NBA Milwaukee Bucks v ktorom dosiahol prudký výkonnostný rast. Stal sa nielen lídrom tímu, ale i výrazným hráčom celej NBA.

</doc>
<doc id="631468" url="https://sk.wikipedia.org/wiki?curid=631468" title="Urodelus">
Urodelus

Urodelus (alebo Epsilon Ursae Minoris (ε Ursae Minoris), 22 Ursae Minoris) je dvojhviezda v súhvezdí Malá medvedica. Jej zdanlivá hviezdna veľkosť je 4,21. Hviezda je od centra Galaxie vzdialená 24 246,98 svetelných rokov.
Premenná hviezda.
Urodelus je zákrytová hviezda typu Algol. Jej zdanlivá hviezdna veľkosť sa pohybuje medzi 4,35 a 4,41.
Dvojhviezda.
Urodelus je zároveň aj dvojhviezdou. Jej spoločník Urodelus B bol objavený v roku 1959 a má zdanlivú hviezdnu veľkosť 11,2.

</doc>
<doc id="631469" url="https://sk.wikipedia.org/wiki?curid=631469" title="Epsilon Ursae Minoris">
Epsilon Ursae Minoris



</doc>
<doc id="631470" url="https://sk.wikipedia.org/wiki?curid=631470" title="22 Ursae Minoris">
22 Ursae Minoris



</doc>
<doc id="631471" url="https://sk.wikipedia.org/wiki?curid=631471" title="HD 153751">
HD 153751



</doc>
<doc id="631472" url="https://sk.wikipedia.org/wiki?curid=631472" title="HR 6322">
HR 6322



</doc>
<doc id="631473" url="https://sk.wikipedia.org/wiki?curid=631473" title="BD+82°498">
BD+82°498



</doc>
<doc id="631476" url="https://sk.wikipedia.org/wiki?curid=631476" title="Metántiol">
Metántiol

Metántiol, taktiež aj metylmerkaptán je plynná organosírová zlúčenina s charakteristickým odporným zápachom. Patrí medzi tzv. tioly - zlúčeniny, kde je hlavnou funkčnou skupinou -SH. Okrem toho je taktiež silno horľavý.
Výroba.
Priemyselne sa pripravuje reakciou medzi metanolom a sírovodíkom, za prítomnosti vhodného katalyzátoru, ako napríklad oxid hlinitý
CH3-OH + H2S → CH3-SH + H2O
Okrem toho sa dá pripraviť aj reakciou jódmetánu a tiomočoviny, tento spôsob sa však priemyselne nevyužíva
Vlastnosti a reakcie.
Podobne ako metanol je to slabá kyselina s hodnotou pKa približne 10,4, čo znamená, že je v porovnaní s metanolom asi miliónkrát kyslejší.
Jeho reakciou s metoxidom sodným sa dá pripraviť metántiolát sodný, ktorý je silne nukleofilný:
CH3-SH + CH3-ONa → CH3-SNa + CH3-OH
Metántiol sa taktiež dá oxidovať, napríklad pomocou jódu na dimetyldisulfid:
CH3-SH + I2 → CH3-S-S-CH3 + 2 HI
Výskyt.
Metántiol sa v prírode vyskytuje v močarinách, kde sa uvoľňuje z hnijúcich organických látok. Niekedy je taktiež prirodzene prítomný aj v zemnom plyne, v uhoľnom dechte a rope. 
Vzniká taktiež pri metabolizme špargle a následne sa vylučuje v moči, ktorý potom charakteristicky zapácha (kvôli metántiolu, ale aj mnohým iným látkam, ktoré vznikajú pri metabolizme špargle). Nie každý však dokáže tento zápach zacítiť a preto sa donedávna predpokladalo, že schopnosť produkovať metántiol pri metabolizme špargle je geneticky daná schopnosť. Podľa novších výskumov však metántiol pri metabolizme produkujú všetci, ale schopnosť cítiť zápach takéhoto moču, je geneticky daná. Látky zodpovedné za tento zápach sa v moči začínajú už do 15 minút po zjedení špargle.
Využitie.
Kvôli svojmu prenikavému a nepríjemnému charakteristickému zápachu sa v drobných množstvách pridáva do zemného plynu, ktorý sa dá potom pri jeho úniku, kvôli tomuto zápachu, ľahko zacítiť a dá sa tak predísť výbuchu. Zápach metántiolu sa dá zacítiť už pri koncentrácii 0,0000001 %.
Využíva sa aj pri výrobe metionínu, ktorý sa pridáva ako súčasť krmív pre hydinu a hospodárske zvieratá.
Pri výrobe plastov sa používa ako moderátor polymerizácie voľnými radikálmi.

</doc>
<doc id="631477" url="https://sk.wikipedia.org/wiki?curid=631477" title="Metylmerkaptán">
Metylmerkaptán



</doc>
<doc id="631480" url="https://sk.wikipedia.org/wiki?curid=631480" title="Volodymyr Oleksandrovyč Zelenskyj">
Volodymyr Oleksandrovyč Zelenskyj

Volodymyr Oleksandrovyč Zelenskyj (; * 25. január 1978, Kryvyj Rih) je ukrajinský prezident (2019súčasnosť), pôvodným povolaním herec, dabér, scenárista, televízny moderátor a riaditeľ ukrajinského filmového štúdia Kvartal 95.
Životopis.
Raná kariéra.
Narodil sa v meste Kryvyj Rih v židovskej rodine. Jeho otec je profesorom informatiky, matka je inžinierka. S rodičmi prežil 4 roky v Mongolsku, kde jeho otec pracoval ako inžinier pri stavbe baní v meste Erdenet. Vo veku 16 rokov zložil jazykovú skúšku TOEFL vo vtedajšom Dnipropetrovsku a dostal štipendium na štúdium v Izraeli, kam však nešiel, pretože mu to otec nedovolil.
V roku 2000 Zelenskyj na Kyjevskej národnej ekonomickej univerzite vo svojom rodnom meste získal titul v odbore právo, ale nikdy v tejto oblasti profesionálne nepôsobil.
V sedemnástich rokoch sa prvýkrát zúčastnil televíznej humoristickej súťaže KVN (Klub vtipných a pohotových) populárnej v krajinách bývalého Sovietskeho zväzu. V roku 1997 v súťaži KVN zvíťazil. V tom istom roku založil skupinu Kvartal 95, s ktorou v rokoch 1998 až 2003 pokračoval v najvyšších kolách KVN. Skupina počas tohto obdobia vystupovala v ďalších post-sovietskych krajinách, pričom mala základňu v Moskve. V roku 2003 začal Kvartal 95 produkovať televízne relácie pre ukrajinskú televíziu 1 + 1, neskôr pre televíziu Inter.
Známejší sa stal na Ukrajine vďaka svojej účasti v relácii "Tanec s hviezdami" ("Танці з зірками", 2006). Potom hral v ruských filmoch "Láska vo veľkom meste" ("Любовь в большом городе", 2009) a jeho dvoch pokračovaniach, ďalej vo filme "Služobný román – Náš čas" ("Служебный роман – Наше время", 2011), rusko-ukrajinskom filme "Rževskij proti Napoleonovi" ("Ржевский против Наполеона", 2012) a "8 prvých schôdzok" ("8 первых свиданий", 2012) a jeho dvoch pokračovaniach.
Zelenskyj podporil hnutie euromajdan a hovoril pred jeho účastníkmi, finančne tiež podporil ukrajinskú armádu na Donbase.
V roku 2015 hral v populárnom komediálnom seriáli "Služobník ľudu" ("Слуга народу") fiktívneho ukrajinského prezidenta Vasilija Holoborodka. V seriáli Zelenskyj predstavuje mladého stredoškolského učiteľa dejepisu, ktorý vyhrá prezidentské voľby po tom, čo sa rozšíri virálne video, v ktorom kritizuje skorumpovanú ukrajinskú vládu. Politická strana Služobník ľudu, za ktorú kandidoval v prezidentských voľbách, je pomenovaná práve podľa úspešného rovnomenného seriálu.
Rodným jazykom Zelenského je ruština. Až od roku 2017 sa učí ukrajinčinu.
Kandidatúra a politické názory.
Na Silvestra 2018 oznámil svoju kandidatúru v ukrajinských prezidentských voľbách 2019 a začiatkom februára ho predvolebné prieskumy považovali za jedného z favoritov. V prvom kole volieb získal najväčší počet hlasov z 39 kandidátov a spoločne s úradujúcim prezidentom Petrom Porošenko postúpil do druhého kola prezidentských volieb.
Zelenskyj je považovaný za antisystémového kandidáta, ktorý vystupuje predovšetkým proti všadeprítomnej korupcii. Podporuje členstvo Ukrajiny v EÚ i v NATO, ale o obidvom by mali podľa neho Ukrajinci rozhodnúť formou referenda. Ako prezident sa plánoval pokúsiť ukončiť prebiehajúci konflikt v Donbase rokovaním s Ruskom. Nevylučoval organizovanie referenda o tejto záležitosti. Podľa neho existujú dva scenáre pre návrat Donbasu pod kontrolu Kyjeva. Prvý zahŕňa rozsiahlu informačnú vojnu, ktorú vyhrá ukrajinská strana. Obyvatelia Donbasu by si mali podľa neho uvedomiť, že sú Ukrajinci. Okrem toho by mali ukrajinské orgány ukázať obyvateľom konfliktných regiónov, že ich považujú stále za svojich občanov. „Mali by sme im platiť dôchodky. Áno, toto je veľká strata pre rozpočet krajiny, ale Luhansko a Donecko sú tiež súčasťou našej krajiny“. Uviedol, že realisticky povedané, Krym teraz nie je možné vrátiť pod ukrajinskú kontrolu, jedine po zmene režimu v Rusku. Bol považovaný za kandidáta, ktorý bude presadzovať mierové riešenie konfliktu s Ruskom.
Začiatok výkonu funkcie prezidenta.
Do funkcie prezidenta bol oficiálne menovaný 20. mája 2019. Po nástupe do funkcie rozpustil parlament a vyzval na konanie predčasných parlamentných volieb.
Zelenskyj sa pokúšal pred začiatkom ruskej invázie na Ukrajinu o nadviazanie rozhovorov s Putinom, ktorý však nereagoval. Ako neskôr priznal pre americké noviny Washington Post, informácie o očakávanej ruskej invázii mal už dlhšie z vlastných zdrojov ako aj od západných krajín. S poradcami však vyhodnotili situáciu tak, že invázia nie je istá a upokojovanie vlastných občanov zabráni prvotnej panike, ktorá by mohla spôsobiť kritické ekonomické aj vojenské oslabenie krajiny.
Ruská invázia na Ukrajinu.
Ruské vojská napokon Ukrajinu napadli v skorých ranných hodinách 24. februára 2022. Zelenskyj napriek ohrozeniu zostal v Kyjeve aj v kritických prvých dňoch po invázii. Odmietol aj ponuky západných krajín na evakuáciu. Pre západné krajiny naopak vydal vyhlásenie, že "potrebuje muníciu, nie odvoz".
Zelenskyj počas ruskej invázie získal celosvetové uznanie ako vojnový vodca Ukrajiny. Počas prvého roka bojov viackrát navštívil vojská na fronte. V máji 2022 Charkov, v novembri 2022 oslobodený Cherson, v decembri 2022 Sloviansk a Bachmut.
Dňa 21. decembra 2022 navštívil USA, stretol sa s prezidentom Bidenom a vystúpil aj v Kongrese. V období vrcholiacej ruskej vzdušnej ofenzívy proti ukrajinskej infraštruktúre dostali Ukrajinci od USA prísľub dodávok protilietadlového systému Patriot.
8. februára 2023 navštívil Spojené kráľovstvo, kde sa stretol s predsedom vlády Sunakom aj kráľom Karolom III. Následne pokračoval do Paríža, kde sa stretol s prezidentom Macronom. Nasledujúceho dňa v Bruseli vystúpil v Európskom parlamente, kde poďakoval za poskytnutú pomoc. Slovensko navštívil prvýkrát od začiatku invázie 7. júla 2023.
Osobný život.
Pochádza z mesta Kryvyj Rih na juhovýchode Ukrajiny, kde žije silná ruskojazyčná menšina. Hovorí rusky a na rozdiel od ďalších dvoch favorizovaných kandidátov, Petra Porošenka a Julie Tymošenkovej, s ktorými bojoval o post prezidenta, sa stavia proti potláčaniu ruského jazyka a zákazu umelcov za ich politické názory.
Od roku 2003 je ženatý. S manželkou Olenou majú dve deti, dcéru Oleksandru a syna Kyryla.

</doc>
<doc id="631481" url="https://sk.wikipedia.org/wiki?curid=631481" title="Exsultet">
Exsultet

Exsultet je názov dlhého veľkonočného chválospevu, ktorý na začiatku Veľkonočnej vigílie podľa Rímskeho rítu spieva diakon alebo kňaz. Je to oslávna pieseň na veľkonočnú sviecu čiže Paškál, ktorá je znamením vzkrieseného Krista. Spieva sa po procesii s Paškálom pred začiatkom bohoslužby slova. Taktiež sa používa aj v Anglikánskej cirkvi a rozličných Luteránskych cirkvách, ako aj v ďalších Západnokresťanských denomináciách.
Exsultet vznikol zrejme medzi 5. a 7. storočím, no jeho pôvod zostáva nejasný.

</doc>
<doc id="631485" url="https://sk.wikipedia.org/wiki?curid=631485" title="Hostická kotlina">
Hostická kotlina

Hostická kotlina je geomorfologickou časťou Petrovskej vrchoviny, podcelku Cerovej vrchoviny. Leží v strednej časti podcelku, na juhozápade okresu Rimavská Sobota.
Polohopis.
Kotlina sa nachádza vo východnej polovici Cerovej vrchoviny a zaberá strednú časť podcelku Petrovská vrchovina. Zo severu, západu i juhu kotlinu obklopuje Petrovská vrchovina, východným smerom nadväzujú Gemerské terasy, patriace do podcelku Rimavská kotlina. 
Celá kotlina patrí do povodia Mačacieho potoka, prítoku rieky Rimavy. Priberá tu viaceré menšie prítoky, z nich najvýznamnejší je Dechtársky potok. V kotline ležia obce Hostice, Gemerské Dechtáre a Jestice. Prístup do týchto sídiel zabezpečujú cesty III. triedy, smerujúce z východu cez Šimonovce a zo západu cez Petrovce.
Chránené územia.
Táto časť Cerovej vrchoviny je súčasťou Chránenej krajinnej oblasti, ktorá pokrýva i časť Hostickej kotliny. Centrálna oblasť je však z chráneného územia vyňatá. Osobitne chránené územia sa tu nevyskytujú, no západne leží národná prírodná rezervácia Ragáč, prírodná rezervácia Steblová skala, prírodná pamiatka Zaboda a východne aj Jalovské vrstvy.
Turizmus.
Cerová vrchovina nepatrí medzi veľmi navštevované oblasti a ani Hostická kotlina nie je výnimkou. Atraktívne sú skôr vyššie spomínané blízke chránené lokality, ku ktorým vedie z Jesenského cez "Fušom" () a Gemerské Dechtáre na vrch Ragáč () modro značený turistický chodník. V rázcestí "Pod Deravým cerom" odbočuje zeleno značená trasa na Steblovú skalu ().

</doc>
<doc id="631486" url="https://sk.wikipedia.org/wiki?curid=631486" title="SAO 2770">
SAO 2770



</doc>
<doc id="631487" url="https://sk.wikipedia.org/wiki?curid=631487" title="GC 22749">
GC 22749



</doc>
<doc id="631488" url="https://sk.wikipedia.org/wiki?curid=631488" title="PPM 2925">
PPM 2925



</doc>
<doc id="631489" url="https://sk.wikipedia.org/wiki?curid=631489" title="Tunel Vyšné Hágy">
Tunel Vyšné Hágy

Tunel Vyšné Hágy je 170 metrov dlhý hĺbený tunel, ktorý sa nachádza na bývalej vlečke v areáli liečebného ústavu vo Vyšných Hágoch. 
Vlečka viedla zo železničnej stanice Vyšné Hágy a postavená bola spolu s tunelom v roku 1935 (kolaudácia prebehla 17. októbra 1939). Tunel sa nachádza na úvrati vlečky, ktorá zásobovala kotolňu uhlím. Tunel, ako aj vlečka patrili pod správu TEŽ. Samotný tunel slúžil na dopravu potravín a zásobovanie liečebného ústavu, kým vlečka hlavne na dopravu uhlia do kotolne. Je najvyššie položeným železničným tunelom na Slovensku s nadmorskou výškou približne Prvý pás tunela z celkovo štrnástich je v miernom pravotočivom oblúku, zvyšok tunelovej rúry vedie priamo. Tunelová rúra je v miernom stúpaní. V tuneli nemalo byť na rozdiel od vlečky trolejové vedenie, lebo mal menší profil a vozne tam mal pôvodne dopravovať akumulátorový rušeň (nebol vyrobený) a potom navijak. Tunel končí pod budovou liečebného ústavu v pivničných priestoroch a teda má len jeden (východný) portál. Po oboch stranách tunela sa nachádzajú aj bezpečnostné výklenky.
Zánikom nákladnej dopravy na TEŽ funkcia tunela zanikla a dnes sa využíva na vývoz odpadu z liečebného ústavu vozidlom Multicar. Tunel, rovnako ak aj celá vlečka prestala plniť funkciu potom, ako bola v roku 1971 vybudovaná plynová kotolňa. Vlaky však do tunela prestali chodiť už skôr.

</doc>
<doc id="631491" url="https://sk.wikipedia.org/wiki?curid=631491" title="Volodymyr Zelenskyj">
Volodymyr Zelenskyj



</doc>
<doc id="631493" url="https://sk.wikipedia.org/wiki?curid=631493" title="Lošonská kotlina">
Lošonská kotlina

Lošonská kotlina je geomorfologickou časťou Pezinských Karpát, podcelku Malých Karpát. Leží v severovýchodnej časti podcelku, na západe okresu Trnava.
Polohopis.
Kotlina sa nachádza na východnom okraji strednej oblasti Malých Karpát a zaberá severovýchodnú časť podcelku Pezinské Karpaty. Zo severu, západu i juhu kotlinu obklopuje Smolenická vrchovina, východným smerom nadväzuje Podmalokarpatská pahorkatina, patriaca Trnavskej pahorkatine (podcelku Podunajskej pahorkatiny). 
Pokým severnú časť kotliny odvádza potok Smutná do Smolenického potoka a Trnávky, južným okrajom preteká Parná, na ktorej je Vodná nádrž Horné Orešany. V kotline priberajú niekoľko málo výdatných prítokov. V centrálnej časti leží obec Lošonec, ktorá je prístupná zo severovýchodu a z juhovýchodu odbočkami z cesty II/502 (Dolné Orešany – Smolenice).
Chránené územia.
Táto časť Malých Karpát je súčasťou Chránenej krajinnej oblasti, ktorá zaberá i západnú polovicu Lošonskej kotliny. Severovýchodná časť v okolí obce Lošonec je z chráneného územia vyňatá. Osobitne chráneným územím je prírodná rezervácia Lošonský háj v juhovýchodnej časti kotliny.
Turizmus.
Lošonská kotlina nepatrí medzi veľmi navštevované oblasti a návštevníkov láka najmä Vodná nádrž Horné Orešany. Z obce Lošonec vedie údolím Parnej zeleno značený chodník do lokality "Zabité" nad Doľanmi, kde končí i modro značená trasa z Horných Orešian popri vodnej nádrži. Opačným (severným) smerom z obce vedie zelená trasa do atraktívnej oblasti s jaskyňou Driny.

</doc>
<doc id="631494" url="https://sk.wikipedia.org/wiki?curid=631494" title="R136a1">
R136a1

R136a1 (dlhým názvom RMC 136a1) je Wolfova-Rayetova hviezda v súhvezdí Mečiar v satelitnej galaxii Veľký Magellanov mrak. Je to najjasnejšia objavená hviezda a zároveň aj najťažšia známa objavená hviezda vo vesmíre. Nachádza sa v hmlovine Tarantula.
Má približne 300 hmotností Slnka a je dvakrát hmotnejšia, než udáva doterajší limit hmotnosti hviezd. Uvoľňuje až 10 miliónkrát viac energie než Slnko. Bola objavená prostredníctvom ďalekohľadov VLT v júli 2010.

</doc>
<doc id="631497" url="https://sk.wikipedia.org/wiki?curid=631497" title="Kristína Farkašová">
Kristína Farkašová



</doc>
<doc id="631498" url="https://sk.wikipedia.org/wiki?curid=631498" title="Prokip Kolisnyk">
Prokip Kolisnyk

Mgr. art. Prokip Kolisnyk (* 16. júl 1957, Potašňa, Vinnycká oblasť, Ukrajina – † 25. máj 2021, Prešov) bol akademický maliar, zaslúžilý umelec Ukrajiny, pedagóg a spisovateľ ukrajinského pôvodu, ktorý žil, pracoval a tvoril v Prešove.
Autor pôvodných umeleckých diel: figurálne kompozície, krajinomaľby, portréty, zátišia, akty... (maľba, kresba, grafika, plastika). 
Jeho diela sa nachádzajú v múzeách a zbierkach Ukrajiny, Slovenska, Česka, Poľska, Bieloruska, Rakúska, Rumunska, Izraela, Kanady, Spojených štátov, Nemecka, Francúzska, Maďarska, Švajčiarska a iných. 
V rokoch 1999 až 2016 vyučoval maľbu na Katedre výtvarnej výchovy a umenia Prešovskej univerzity v Prešove.
Biografia.
Prokip Kolisnyk sa narodil 16. júla 1957 v obci Potašňa vo Vinnyckej oblasti Ukrajiny.
Autor a kurátor projektu „Potašňa – čarunka Podillja“, v rámci ktorého bolo zriadené Múzeum kultúry dediny a Galéria Prokopa Kolisnyka v Potašni na Ukrajine. V rokoch 2004 až 2013 tam boli uskutočnené rôzne kultúrne a umelecké podujatia: plenéry, výstavy, stretnutia, koncerty a iné. V roku 2013 bol projekt predstavený v Národnom múzeu Tarasa Ševčenka a roku 2010 v Národnom múzeu literatúry Ukrajiny v Kyjeve. V rámci projektu boli pripravené a publikované desiatky statí a prospektov a bola vydaná aj publikácia. Centrum kultúry v Potašni sa stalo živým strediskom výtvarnej kultúry kraja.
Zomrel 25. mája 2021 v Prešove.
Výstavy.
Od roku 1976 sa zúčastňuje na národných, medzinárodných, kolektívnych a skupinových výstavách a prezentoval svoje diela na samostatných výstavách: 

</doc>
<doc id="631503" url="https://sk.wikipedia.org/wiki?curid=631503" title="Karel Hoffmann">
Karel Hoffmann

Karel Hoffmann (* 12. december 1872, Praha-Smíchov – † 30. marec 1936, Praha-Podolí) bol český husľový virtuóz, významný hudobný pedagóg a učiteľ. Primárius slávneho Českého kvarteta a Českého tria, profesor huslí na majstrovskej škole Pražského konzervatória a propagátor českej hudby v zahraničí. Vychoval radu našich a zahraničných huslistov, z ktorých niektorí, napríklad Stanislav Novák, František Daniel, Kitty Červenková, Gabriel Paulíny a iní, sa stali známymi sólistami. Bol nositeľom Štátnej ceny za rok 1927 a niekoľkých zahraničných vyznamenaní.
Životopis.
Pochádzal s chudobnej rodiny, ktorej členovia sa živili aj hudbou. Malému Karlovi boli preto kúpené husle a začal sa učiť hrať u priateľa svojho staršieho brata, truhlára Antonína Kohoutka, ktorý bol členom Kroupovy kapely. Robil rýchle pokroky a čoskoro so svojim učiteľom hral v žižkovskej reštaurácii „Na Bezovce“.
Základnú školu navštevoval na Smíchově, na nátlak otcovho nemeckého zamestnávateľa však musel začať chodiť do nemeckej meštianky. Významné pokroky v hre na husle a zárobky za hru v tanečnej skupine ho v lete 1885 priviedli, v jeho dvanástich rokoch, ku skúške na pražské konzervatórium, kde študoval husle u Antonína Benewitza a komornú hru (od mája 1888) u Hanuša Wihana. Benewitz rýchlo rozpoznal jeho mimoriadny talent a viedol ho k technickej virtuozite. Už v piatom ročníku sa stal koncertným majstrom školského orchestra, pri skúškach husľových koncertov zastupoval sólistov, ktorí sa zúčastňovali až generálnej skúšky.
V siedmom roku svojho štúdia, sa ako devätnásťročný už popri sólovej orientácii intenzívne venoval ako primárius kvartetovej hre spolu so svojimi spolužiakmi: Josefem Sukem (druhé husle), Oskarem Nedbalem (viola) a Otto Bergerem (violončelo). Prvé veľmi úspešné vystúpenia sa uskutočnili v novembri 1891 na koncerte Jednoty pre komornú hudbu, v Rudolfine. Všetci potom absolvovali konzervatórium na prelome roku 1891-1892, a na radu priaznivcov kvarteto neopustili. Pre vystúpenie 13. novembra 1892 v Rychnově nad Kněžnou sa pomenovali České kvarteto.
Kvarteto čoskoro dosahovalo oslnivé úspechy na cestách po Európe a mladí umelci boli rešpektovaní takými skladateľmi akými boli Edvard Grieg, Johannes Brahms či Anton Bruckner, ale i ďalšími osobnosťami, napríklad vyhláseným viedenským chirurgom Theodorom Billrothom, ktorý o nich písal i vo svojich Pamätiach. Dôležitou udalosťou boli svadby Oskara Nedbala a Josefa Suka, ktorí sa oženili v roku 1898, a ktorých 3. júna 1899 nasledoval i Hoffmann. V svätomikulášskom kostole v Prahe na Malé Straně si vzal Máriu, dcéru notára, básnika a spisovateľa Otakara Mokrého z Vodňan. Svedkami na jeho svadbe sa stali Julius Zeyer a Hanuš Wihan.
Pod dojmom úspechov Jana Kubelku začal Hoffman od roku 1898 samostatne koncertne vystupovať. Mimoriadny ohlas malo jeho prevedenie husľového Koncertu a-moll Antonína Dvořáka v Prahe v tom istom roku. Potom nasledoval Amsterdam, Utrecht a Haag, kde hlavne s Dvořákovým koncertom slávil doslova triumfy. Jeho interpretácie husľových koncertov, sonát a skladieb Ludwiga van Beethovena, Antonína Dvořáka, Johannesa Brahamsa, Césara Francka, Clauda Debussyho, J. S. Bacha, Josefa Suka a ďalších boli považované takmer za klasické; súborné prevedenie Bachových sonát pre sólové husle v roku 1927 mu získalo štátnu cenu. Za objavné bolo predtým považované jeho prvé prevedenie Sukovej Fantázie g-moll, pre husle a orchester.
V roku 1900 prevzal starostlivosť i o obchodno-finančnú a organizačnú stránku kvarteta. Zaneprázdnenie prácou bolo bohužiaľ príčinou toho, že jeho súkromný život nebol harmonický. Manželská kríza vyvrcholila milostným vzťahom jeho ženy s Oskarom Nedbalom a ich spoločným odchodom do cudziny v roku 1906. Hoffmannovi tak zostala dcéra, ktorá mu neskôr, ako vydatá T. Šetlíková, vlastnou rodinou nahradila to, čo sám stratil.
Nový, veľký rozmach, hlavne zahraničných vystúpení kvartetu priniesol až koniec vojny. Hoffmann bol v roku 1922 menovaný profesorom husľovej hry na majstrovskej škole pražského konzervatória. V školskom roku 1926-1927 bol i jej rektorom. Vychoval radu významných huslistov, ale vlastných umeleckých plánov sa ešte nevzdával a venoval sa štúdiu a prevedeniu obtiažnych koncertov J. B. Foerstera, Pavla Hindemitha a ďalších.
Keď sa Josef Suk vzdal svojej výkonnej umeleckej činnosti a Jiří Herold zomrel, založil Hoffmann v roku 1934 nový komorný súbor, České trio s violončelistom Ladislavem Zelenkou a pianistom Janem Heřmanem. Existencia tria však trvala už iba necelé dva roky, pretože druhú operáciu rakoviny Hoffmann už neprežil.

</doc>
<doc id="631505" url="https://sk.wikipedia.org/wiki?curid=631505" title="Globálny polohovací systém">
Globálny polohovací systém



</doc>
<doc id="631506" url="https://sk.wikipedia.org/wiki?curid=631506" title="Globálny systém určovania polohy">
Globálny systém určovania polohy



</doc>
<doc id="631507" url="https://sk.wikipedia.org/wiki?curid=631507" title="Globálny pozičný systém">
Globálny pozičný systém



</doc>
<doc id="631508" url="https://sk.wikipedia.org/wiki?curid=631508" title="Globálny polohový systém">
Globálny polohový systém



</doc>
<doc id="631509" url="https://sk.wikipedia.org/wiki?curid=631509" title="NAVSTAR GPS">
NAVSTAR GPS



</doc>
<doc id="631510" url="https://sk.wikipedia.org/wiki?curid=631510" title="Globálny polohový systém NAVSTAR">
Globálny polohový systém NAVSTAR



</doc>
<doc id="631512" url="https://sk.wikipedia.org/wiki?curid=631512" title="Navstar Global Positioning System">
Navstar Global Positioning System



</doc>
<doc id="631515" url="https://sk.wikipedia.org/wiki?curid=631515" title="Kyselina chlóroctová">
Kyselina chlóroctová

Kyselina chlóroctová je karboxylová kyselina odvodená od kyseliny octovovej nahradením jedného atómu vodíka atómom chlóru. Za normálnych podmienok je to tuhá biela kryštalická látka. V organickej syntéze je užitočná na prípravu ďalších zlúčenín.
Výroba.
Priemyselne sa vyrába dvomi spôsobmi. Najčastejšie sa vyrába pomocou chlorácie kyseliny octovej, za prítomnosti katalytického acetanhydridu, kedy prebieha nasledovná reakcia:
CH3COOH + Cl2 → Cl-CH2COOH + HCl
Druhým používaným priemyselným spôsobom výroby je hydrolýza trichlóretylénu s kyselinou sírovou ako katalyzátoru.
Cl2-C=CH-Cl + 2 H2O → Cl-CH2COOH + 2 HCl
Pomocou hydrolýzy sa dá vyrobiť produkt veľmi čistý produkt, čo môže častokrát byť výhodou, pretože kyseliny chlóroctová, dichlóroctová a trichlóroctová sa ťažko oddeľujú destiláciou.
Podľa údajov z roku 2010 sa ročne vyrábalo 706 000 ton za rok. Z toho sa polovica vyrobila v Číne. Okrem toho sa v značných množstvách vyrába aj v Nemecku - 105 000 ton/rok, Holandsku - 100 000 ton/rok, Indii - &gt;65 000 ton/rok a v USA - 55 000 ton/rok.
Reaktivita a využitie.
Kyselina chlóroctová sa využíva na výrobu mnohých užitočných zlúčenín, ako napríklad liekov, farbív, pesticídov. Vo väčšine takýchto procesov sa využíva reaktivita väzby medzi uhlíkom a chlórom (C-Cl). Používa sa ako prekurzor na výrobu pesticídov ako glyfosát, jej alkyláciou sa vyrábajú pesticídy MCPA a dimetoát. Nahradením chlóru tiolovou skupinou vzniká kyselina tioglykolová, ktorá sa využíva na stabilizáciu PVC a ako zložka v niektorých kozmetických výrobkoch.
Toxicita a bezpečnosť.
Ako ostatné chlórované deriváty kyseliny octovovej, aj kyselina chlóroctová je nebezpečné alkylačné činidlo, pričom LD50 pre potkany sa udáva 76 mg/kg.
Kyselina chlóroctová sa dokáže do tela vstrebať cez kožu a sliznice. Po vstrebaní narušuje produkciu energie bunkami. Aj keď poškodenie po vystavení koncentrovaným roztokom (napr. 80 %) sa nemusí prejaviť hneď, po niekoľkých hodinách sa začínajú prejavovať až o niekoľko hodín. Vystavenie viac ako 6 % povrchu tela kyseline chlóroctovej môže viesť až k smrti. Jej sodná soľ sa síce nedokáže do tela vstrebať tak dobre ako samotná kyselina, no vystavenie sa jej môže byť rovnako škodlivé pri dlhšom vystavení sa jej alebo pri vystavení väčšieho percenta povrchu tela.
Pri vystavení sa tejto kyseline je potrebné okamžite postihnuté miesto omyť vodou alebo hydrogénuhličitanom sodným (sóda bikarbóna).
Protijedom pri otrave touto kyselinou je dichlóroctan sodný, ktorý sa podáva infúziou v dávkach 50 mg/kg telesnej váhy po dobu 10 minút, opakovane každé 2 hodiny. Pokiaľ sa vykoná hemodialýza, je potrebná dvojnásobná dávka.

</doc>
<doc id="631517" url="https://sk.wikipedia.org/wiki?curid=631517" title="Quasi-star">
Quasi-star



</doc>
<doc id="631518" url="https://sk.wikipedia.org/wiki?curid=631518" title="Kyselina chlóretánová">
Kyselina chlóretánová



</doc>
<doc id="631525" url="https://sk.wikipedia.org/wiki?curid=631525" title="Rockchip RK3288">
Rockchip RK3288

Rockchip RK3288 je ARM systém na čipe (SoC) od firmy Rockchip. Je to prvý SoC, vydaný v auguste 2014, ktorý používa 32-bitový ARM Cortex-A17 procesor. Je to štvorjadrový procesor s koprocesorom NEON a hardvérovou akceleráciou pre video a 3D grafiku. Používa sa v množstve Chromebookov a iných nízkoenergetických a low-endových zariadeniach.
Produkty.
RK3288-C sa používa v doske "Veyron" v niektorých Chromebookoch, a poháňa všetky tieto zariadenia:

</doc>
<doc id="631527" url="https://sk.wikipedia.org/wiki?curid=631527" title="Mojevideo">
Mojevideo

Mojevideo je slovenská internetová databáza krátkych videí. Funguje na podobnom princípe ako YouTube. Video môže pridať ktokoľvek, kto má na webstránke už vytvorený používateľský účet. Stránku aktuálne vlastní firma Mojevideo.sk, s.r.o. so sídlom v Nitre, ktorej zakladateľom a vlastníkom je Ing. Michal Mik.
Funkcie a rozhranie stránky.
Po otvorení a načítaní počítačovej verzie stránky sa zobrazí hlavná stránka portálu Mojevideo na ktorú sa pravidelne pridáva niekoľko z nahraných videí, tie sa pravidelne aktualizujú a nahradzujú sa novými. V hornej časti stránky sa nachádza lišta z ktorej sa dá dostať na podstránky s „najlepšími videami“ – videá, ktoré majú najvyšší pomer hodnotenia „páči sa mi“ oproti „nepáči sa mi“, najobľúbenejšie videá – videá, ktoré si používatelia najviac pridali medzi svoje „obľúbené videá“, najpozeranejšie videá a najdiskutovanejšie videá – videá s najviac komentármi, pričom videá v týchto zoznamoch sa týždenne aktualizujú za nové. Taktiež sa z tadeto dá dostať na podstránky „kategórie“ a „užívatelia“.
Okrem verzie pre počítače je Mojevideo taktiež optimalizované pre mobilné zariadenia na adrese codice_1.
Používateľské funkcie.
Zaregistrovaný používatelia majú oproti nezaregistrovaným dostupné viaceré funkcie, ako napríklad možnosť hodnotiť videá a komentáre ostatných užívateľov hodnotením „páči sa mi“ a „nepáči sa mi“, označiť videá ako „obľúbené“, tie sa dajú po prihlásení nájsť pod „moje obľúbené videá“ a dajú sa pozrieť neskôr. Každý zaregistrovaný užívateľ má taktiež svoj vlastný profil, kde môže o sebe pridávať rôzne informácie ako napríklad adresu svojej osobnej webstránky, krátky text o sebe a taktiež štát a mesto bydliska užívateľa. Zrejme najdôležitejšou výhodou registrovaných užívateľov je možnosť nahrávať svoje vlastné videá.
Registrovať sa môže ktokoľvek, pričom maloletý používatelia sa môžu zaregistrovať a služby webstránky podľa pravidiel používania iba so súhlasom alebo dohľadom svojich právnych zástupcov.
Nahrávanie a prehrávanie videí.
Ako bolo už spomínané videá môžu nahrávať používatelia, ktorý majú na portáli vytvorený účet a sú v ňom aktuálne prihlásený. Pri nahrávaní videa musí užívateľ zadať názov, popis videa, kľúčové slová podľa ktorých sa dá video po nahratí nájsť a taktiež jednu z kategórií. Nahrávať je možné akékoľvek videá s veľkosťou maximálne 500 MB a nie sú v rozpore s podmienkami používania, čo znamená, že neobsahujú nenávistný obsah, nepropagujú užívanie drog a iných omamných látok, neporušujú osobné a ani autorské práva.
Videá sa od 17. marca 2012 dajú nahrávať a prehrávať v kvalite HD t. j. 720p, čo bolo následne 10. novembra 2017 zvýšené na Full HD, t. j. 1080p.
Od 16. mája 2016 prešlo Mojevideo na HTML 5 prehrávač.
Návštevnosť.
Podľa štatistík z webstránky SimilarWeb, ktorá slúži na analýzu webu bolo Mojevideo 40. najnavštevovanejšou webstránkou na Slovensku a 9 112. na svete. Podľa údajov z tejto stránky prišlo na Mojevideo v marci 2019 81,61 % užívateľov zo Slovenska, 12,83 % z Česka a zvyšok z ostatných krajín.

</doc>
<doc id="631528" url="https://sk.wikipedia.org/wiki?curid=631528" title="Nákupné centrum Mólo">
Nákupné centrum Mólo

Nákupné centrum Mólo alebo MÓLO (od roku 2019 tiež Nákupné centrum Molo alebo MOLO) je nákupno-zábavné centrum v Pezinku na Myslenickej ulici číslo 2/C v mestskej lokalite Sahara. Bolo slávnostne otvorené 24. septembra 2005.
Dňa 13. apríla 2023 o 11. hodine bola v nákupnom centre otvorená nová prevádzka McDonald's.
Poloha.
Nachádza pri druhom najväčšom pezinskom sídlisku, Sídlisko Juh, a nachádza sa 1,5 km od historického centra.
Nákupné centrum Mólo je lokalizované do obchodno-výrobnej zóny Sahara Shopping Park, vedľa hlavného cestného ťahu cesty II. triedy číslo 502. 
Nákupné centrum sa nachádza medzi dvomi autobusovými zastávkami, vedľa nákupného centra sa nachádza hypermarket Tesco s obchodmi a v okolí nákupného centra sa nachádzajú štyri čerpacie stanice, obchodný dom Kaufland a diskontná predajňa Lidl.
Parametre.
Plocha nákupných priestorov je 6300 m², svoje služby ponúka 49 obchodov. Zákazníci majú k dispozícii 200 parkovacích miest.

</doc>
<doc id="631535" url="https://sk.wikipedia.org/wiki?curid=631535" title="Addicted To Music">
Addicted To Music



</doc>
<doc id="631536" url="https://sk.wikipedia.org/wiki?curid=631536" title="ETF">
ETF

ETF môže bť:

</doc>
<doc id="631537" url="https://sk.wikipedia.org/wiki?curid=631537" title="Prenčovská kotlina">
Prenčovská kotlina

Prenčovská kotlina je geomorfologickou časťou Sitnianskej vrchoviny, podcelku Štiavnických vrchov. Leží v strednej časti podcelku, na juhu okresu Banská Štiavnica.
Polohopis.
Kotlina sa nachádza na juhu strednej časti Štiavnických vrchov a zaberá strednú časť podcelku Sitnianska vrchovina. Zo severu, západu i juhu kotlinu obklopuje Sitnianske predhorie, východným smerom nadväzuje podcelok Skalka. 
Východnou hranicou kotliny tečie riečka Štiavnica, významný prítok Ipľa. Strednú a západnú časť odvodňuje Belujský potok, smerujúci južným smerom a neskôr ústiaci do Štiavnice. Z iných prítokov rieky je v rámci tohto územia najvýznamnejší Babí a Stankov potok. Na východnom okraji na rieke Štiavnici a ceste I/51 (Banská Štiavnica – Hontianske Nemce) leží obec Prenčov, ktorá dala meno tejto časti pohoria. V centrálnej časti leží obec Beluj, ktorá je prístupná cestou III/1587 z Prenčova i z obce Baďan na juhozápade.
Chránené územia.
Táto časť Štiavnických vrchov je súčasťou Chránenej krajinnej oblasti. Osobitne chránené územia sa v Prenčovskej kotline nenachádzajú, severnejšie leží národná prírodná rezervácia Sitno a prírodná rezervácia Holík.
Turizmus.
Prenčovská kotlina leží v tieni najatraktívnejšej časti Štiavnických vrchov, Sitna s rovnomenným vrchom. Samotná kotlina nepatrí medzi veľmi navštevované oblasti a aj turistické trasy vedú severným smerom k lákadlám oblasti. Modro značená trasa vedie z Prenčova na vrch Sitno (), druhá, rovnako modro značená vedie "Belujskou dolinou" zo Sebechlieb cez Beluj k Počúvadlianskemu jazeru.

</doc>
<doc id="631563" url="https://sk.wikipedia.org/wiki?curid=631563" title="Dioráma">
Dioráma

Dioráma () je veľkoplošný obraz, ktorý má v divákovi vzbudiť ilúziu nejakého reálneho priestoru. Pojem sa používal už v umení antického Grécka. Opäť sa objavil v 60. rokoch 20. storočia v súvislosti s tvorbou amerických pop-artových umelcov Edwarda Kienholza a Toma Wesselmanna, ktorí vytvárali diorámu vo forme tzv. stuhnutého environmentu. Formu diorámy majú aj umelecké diela prezentované médiom virtuálnej reality.
Iné projekty.
 

</doc>
<doc id="631564" url="https://sk.wikipedia.org/wiki?curid=631564" title="Epinétron">
Epinétron

Epinétron () je typ starogréckej nádoby.
Epinétron, hlbokú polvalcovú keramickú (vrchná časť nádoby nemala hladký povrch, aby sa s vlnou ľahšie pracovalo) nádobu, používali grécke ženy pri príprave vlnenej priadze. Ženy si ho aj s vlnou umiestnili do lona, aby im tuk z vlny pri česaní a pradení neznečistil odev.
V starovekom Grécku sa surová vlna z ostrihaných oviec vyprala a potom sa prepletené vlákna rozobrali, pričom sa ručne odstraňovali nečistoty. Ženy túto prácu vykonávali v sede, vlnu (v epinétrone alebo len položenú voľne) mali na kolenách a pod nohami mali podnožky. Zdobené epinétra boli často ako votívne dary umiestnené do svätýň ženských božstiev alebo darované do hrobov žien (slobodných dievčat). Ich výzdoba bola najmä čiernofigúrová a neskôr aj červenofigúrová.

</doc>
<doc id="631569" url="https://sk.wikipedia.org/wiki?curid=631569" title="Black Dahlia">
Black Dahlia



</doc>
<doc id="631572" url="https://sk.wikipedia.org/wiki?curid=631572" title="Hon Za splavom B">
Hon Za splavom B



</doc>
<doc id="631574" url="https://sk.wikipedia.org/wiki?curid=631574" title="Rockchip">
Rockchip

Rockchip ("Fuzhou Rockchip Electronics" Co., Ltd.) je čínsky výrobca integrovaných obvodov so sídlom v meste Fu-čou. Založený bol v roku 2001 a má kancelárie v mestách Šanghaj, Peking, Šen-čen, Hangzhou a Hong Kong. Vyrába systémy na čipe založené na architektúre ARM licencované z ARM Holdings pre väčšinu svojich produktov.
Spoločnosť bola označená ako jedna z TOP50 dodávateľov celosvetovo. Nadviazala spoluprácu so spoločnosťami Google, Microsoft a Intel. 27. mája 2014 Intel ohlásil dohodu s Rockchipom na adoptovanie architektúry Intel pre low-endové tablety.
Rockchip dodáva SoC pre čínskych výrobcov white-box tabletov a tiež dodáva OEM pre spoločnosti Asus, HP, Samsung a Toshiba.

</doc>
<doc id="631575" url="https://sk.wikipedia.org/wiki?curid=631575" title="Hong Kong">
Hong Kong



</doc>
<doc id="631576" url="https://sk.wikipedia.org/wiki?curid=631576" title="RK3288">
RK3288



</doc>
<doc id="631578" url="https://sk.wikipedia.org/wiki?curid=631578" title="PK">
PK

PK môže byť:

</doc>
<doc id="631580" url="https://sk.wikipedia.org/wiki?curid=631580" title="11 (rozlišovacia stránka)">
11 (rozlišovacia stránka)

11 môže byť:

</doc>
<doc id="631581" url="https://sk.wikipedia.org/wiki?curid=631581" title="12 (rozlišovacia stránka)">
12 (rozlišovacia stránka)

12 môže byť:

</doc>
<doc id="631582" url="https://sk.wikipedia.org/wiki?curid=631582" title="14 (rozlišovacia stránka)">
14 (rozlišovacia stránka)

14 môže byť:

</doc>
<doc id="631583" url="https://sk.wikipedia.org/wiki?curid=631583" title="15 (rozlišovacia stránka)">
15 (rozlišovacia stránka)

15 môže byť:

</doc>
<doc id="631584" url="https://sk.wikipedia.org/wiki?curid=631584" title="17 (rozlišovacia stránka)">
17 (rozlišovacia stránka)

17 môže byť:

</doc>
<doc id="631585" url="https://sk.wikipedia.org/wiki?curid=631585" title="Hon Za splavom">
Hon Za splavom

Hon Za splavom je súbor trojice melioračných kanálov v katastri obce Jakubov na Záhorí.
Hon Za splavom A.
Hon Za splavom A je melioračný, odvodňovací kanál, tok IV. rádu na Záhorí, v okrese Malacky a v katastri obce Jakubov. Názov je odvodený od názvu oblasti, ktorá sa tiež nazýva Za splavom. Jeho dĺžka činí 1,455 km a plocha odtokovej oblasti 50 000 m². Vzniká vo výške 150 m n. m. a ústi do Maliny vo výške 146 m n. m.. 
História a výstavba kanála.
Kanál bol vystavaný v priebehu prvej etapy melioračných prác pri obci Jakubov v roku 1960. Finančný náklad stavby bol celkom 397 970 Kčs.
Opis toku.
Jeho koryto vzniká pod lesom v oblasti Dlhá Mláka vo výške 150 m n. m.. Pokračuje severovýchodoseverným smerom, preteká v poraste briez a borovíc, dno má vydláždené betónovými tvárnicami, ktoré sú však zanesené zemou tak, že ich nie je vidieť. Stáča sa na sever a podteká agátový lesík. Potom tečie okolo poľovníckeho posedu a vstupuje do lesíka. Tam je premostený a hneď za mostom doňho ústi pravostranný kanál Hon Za splavom C. Tečie v poraste tŕstia, jelší a sliviek, priberá ľavostranný kanál Hon Za splavom B, stáča sa na severovýchodosever, podteká premostenie na hrádzi Maliny, do ktorej, vo výške 146 m n. m., následne ústi. Šírka dna sa pohybuje od 1 do 1,5 metra.
Význam.
Vystavali ho kvôli odvodneniu zamokrenej pôdy aby sa mohla začať poľnohospodársky využívať. Navyše je na katastrálnom portáli evidovaný ako chránené vtáčie územie, s výskytom chriašteľa bodkovaného, bučiaka trsťového, haje červenej a iných. Mimo iného sa tam vyskytujú aj bažanty poľovné, jarabice poľné a srny lesné.
Hon Za splavom B.
Hon Za splavom B, je jeden zo sústavy melioračných, odvodňovacích kanálov pri obci Jakubov, na Záhorí v okrese Malacky. Jeho dĺžka dosahuje 269 metrov, plocha odtokovej oblasti 0,204 km² a plocha povodia 0,869 km². Je to tok V. rádu, v ktorom sa voda vyskytuje len po výdatnejších zrážkach. 
Opis toku.
Jeho koryto začína pod agátovým lesom južne od obce Jakubov, neďaleko oblasti Pri Dlhej mláke (150 m n.m.), v poraste zlatobyľu a tŕstia, v nadmorskej výške 148 m n.m.. Pokračuje severovýchodným smerom, kde preteká pomedzi listnaté stromy, trávu a zlatobyľ. Ústi do kanála Hon Za splavom A v nadmorskej výške 147 m n.m.. Na kanále sa nenachádza žiadne premostenie. Dno má rôznu šírku pohybujúcu sa od 0,5 do 1,5 metra, nie je vydláždené, no možno sa tam tvárnice nachádzajú, ale sú tak zanesené, že ich absolútne nie je vidieť.
História a výstavba kanála.
Kanál bol vystavaný v priebehu prvej etapy melioračných prác pri obci Jakubov v roku 1960. Finančné náklady výstavby tohto projektu boli 92 262 kčs.
Význam.
Vystavali ho, podobne ako ostatné kanály, kvôli odvodneniu premočenej pôdy, aby sa dala zrekultivovať a následne začať poľnohospodársky využívať. Kanál je súčasťou chráneného vtáčieho územia Natura 2000, s výskytom bažanta poľovného, jarabice poľnej, vrabca poľného a srniek. Mimo iného sa tam vyskytujú aj mnohé bezstavovce vrátane čmeľa zemného.
Hon Za splavom C.
Hon Za splavom C je najkratší z troch melioračných odvodňovacích kanálov v oblasti Za splavom. Je to občasný vodný tok V. rádu na Záhorí, v okrese Malacky, v obci Jakubov. Vzniká približne 400 metrov od objektov JRD Jakubov, v nadmorskej výške 149 m n.m. a ústi do kanála Hon Za splavom A v nadmorskej výške 148 m n.m..
Opis toku.
Vzniká približne 400 metrov od budov JRD Jakubov, v srdci oblasti Za splavom, vo veľkej jame, v nadmorskej výške 149 m n.m.. Hneď za veľkou jamou sa nachádza premostenie, so sprašným povrchom. Odtadiaľ pokračuje už priamou úsečkou pomedzi stromy, predovšetkým slivky a jelše, k svojmu ústiu do Honu Za splavom A, ktoré sa nachádza vo výške 148 m n.m.. Dno má bahnové, široké 1 až 2 metre, no možno sa tam tvárnice nachádzajú, ale ako pri ostatných kanáloch sú značne zanesené hlinou.
História a výstavba kanála.
Kanál bol vystavaný v priebehu prvej etapy melioračných prác pri obci Jakubov, v roku 1960. Náklady tejto stavby predstavovali 99 229 kčs.
Význam.
Vystavali ho, podobne ako ostatné kanály v okolí Jakubova, kvôly odvodneniu premočenej pôdy, aby sa dala zrekultivovať a následne začať naplno poľnohospodársky využívať. Kanál je súčasťou chráneného vtáčieho územia Natura 2000, s výskytom bažanta poľovného, jarabice poľnej, vrabca poľného a srniek. Mimo iného sa tam vyskytujú aj mnohé bezstavovce vrátane cifruše bezkrídlej, bystrušky fialovej a čmeľa zemného.

</doc>
<doc id="631586" url="https://sk.wikipedia.org/wiki?curid=631586" title="Robert Walser">
Robert Walser

Robert Otto Walser (* 15. apríl 1878, Biel† 25. december 1956, Herisau) bol švajčiarsky spisovateľ píšuci po nemecky.
Život.
Robert Otto Walser sa narodil ako predposledné z ôsmich detí kníhviazača a majiteľa papiernictva Adolfa Walsera a jeho manželky Elisy Walserovej. Vyrastal dvojjazyčne na nemecko-francúzskom jazykovom pomedzí v meste Biel, kde navštevoval primárnu školu aj nižšie gymnázium. Z gymnázia musel pred maturitou odísť, lebo rodina si nemohla dovoliť platiť školné. V rokoch 1892 až 1895 sa pripravoval na povolanie bankového úradníka. V tom čase mu zomrela duševne chorá matka. Veľmi blízky vzťah Roberta k matke neskôr podstatne ovplyvnil jeho tvorbu.
V roku 1895 sa presťahoval do Stuttgartu k bratovi Karlovi. Zamestnal sa ako pisár a popritom sa neúspešne pokúšal stať sa hercom. Odmalička bol divadelným nadšencom; medzi jeho obľúbené hry patrili "Zbojníci" od Friedricha Schillera. So svojou nesmelou a uzavretou povahou však nemal najlepšie predpoklady pre herecké povolanie. O rok nato sa pešo vrátil do Švajčiarska a usadil sa v Zürichu. V nasledujúcich rokoch často menil zamestnávateľov. Zväčša pracoval ako úradník a pisár, popritom sa začal venovať literárnej tvorbe. V roku 1898 mu v bernskom denníku "Der Bund" vyšlo šesť básní. Tak sa dostal do kruhov okolo časopisu "Die Insel", kde mu postupne vychádzali básne, minidrámy a krátke prózy. Ako jeden z prvých po nemecky píšucich autorov zaviedol do literatúry motív "úradníckej existencie".
Literárne začiatky.
Hoci sa do roku 1905 zväčša zdržiaval v Zürichu, často striedal prenajaté izby a žil na rôznych miestach, okrem iného v Thune, Solothurne, Winterthure, Mníchove a u sestry Lisy v Täuffelene. Roku 1903 absolvoval regrútsku školu a od leta robil asistenta inžinierovi a vynálezcovi Carlovi Dublerovi. Táto epizóda mu poskytla materiál na napísanie románu "Pomocník" (Der Gehülfe, 1908). Roku 1904 mu vo vydavateľstve "Insel" vydali prvú knihu "Písomné práce Fritza Kochera" (Fritz Kochers Aufsätze). V lete roku 1905 absolvoval v Berlíne služobnícky kurz a niekoľko mesiacov pracoval ako sluha na zámku Dambrau v Hornom Sliezsku.
Tematika služobníctva sa tiahne celým jeho dielom – mimoriadne vyniká v románe "Jakob von Gunten" (1909). Začiatkom roka 1909 sa vrátil do Berlína, kde s pomocou brata Karla – maliara, knižného grafika a javiskového výtvarníka – vstúpil do literárnych, vydavateľských a divadelných kruhov. Za krátkych šesť týždňov napísal román "Súrodenci Tannnerovci" (Geschwister Tanner, 1907), o rok nato vydal svoj druhý román "Pomocník" a o ďalší rok tretí román "Jakob von Gunten". Všetky vyšli vo vydavateľstve Bruna Cassirera, kde ako redaktor pôsobil Christian Morgenstern.
Walser okrem románov písal aj krátke prózy, v ktorých zo subjektívneho pohľadu chudobného tuláka majstrovsky skicoval obľúbené hostince. Romány a krátke prózy vychádzali v rozličných novinách a časopisoch a stretli sa s veľmi priaznivým ohlasom. Z Walsera sa stal etablovaný autor, o jeho prózach sa pochvalne vyjadroval Robert Musil aj Kurt Tucholsky.
Vojenská služba.
Počas prvej svetovej vojny musel Walser nastúpil na vojenskú službu. Po otcovej smrti roku 1914 mu krátko nato zomreli aj dvaja bratia: Ernst, ktorého trápila dlhšia psychická choroba, a Hermann, ktorý si siahol na život. Ocitol sa v izolácii, navyše ho vojna odrezala od Nemecka. Napriek usilovnému písaniu ako spisovateľ na voľnej nohe ledva vyžil. Vydal množstvo drobných próz, ktoré uverejňoval v nemeckých a švajčiarskych novinách a časopisoch, výber z nich vyšiel v zväzkoch "Články" (Aufsätze, 1913), "Príbehy" (Geschichten, 1914), "Drobné básne" (Kleine Dichtungen, 1915), "Krátke prózy" (Prosastücke, 1917), "Malé prózy" (Kleine Prosa, 1917), "Život básnika" (Poetenleben, 1917), "Komédia" (Komödie, 1919) a "Jazerná krajina" (Seeland, 1920). Jediným dlhším textom tohto obdobia bola "Prechádzka" (Der Spaziergang, 1917).
Tulák Walser.
Walser, odjakživa nadšený vandrovník, začal podnikať dlhé pešie túry, často aj nočné a veľmi vyčerpávajúce. V jeho prózach sa striedali texty z pohľadu pocestného s hravými článkami o spisovateľoch a umelcoch. Na svojich potulkách si precvičoval istú formu pozornosti: „"Človek na prechádzke si musí nanajvýš pozorne a láskyplne všímať a študovať každú najmenšiu živú vec, či už je to dieťa, pes, komár, motýľ, vrabec, červík, kvetina, muž, dom, strom, ker, slimák, myš, oblak, kopec, list alebo len biedny odhodený zdrap papiera, na ktorý možno napísal svoje prvé kostrbaté písmenká nejaký roztomilý školák."“ V roku 1921 sa presťahoval do Bernu, kde niekoľko mesiacov pracoval ako pomocná sila v Štátnom archíve. Do tohto obdobia spadá vznik strateného románu "Theodor". V Berne žil veľmi utiahnuto a prenajímal si zariadené izby, ktoré často menil. Za dvanásť rokov ich vystriedal šestnásť.
Psychické problémy.
Začiatkom roka 1929 sa duševne zrútil, trpel halucináciami a úzkosťami. Na radu psychiatra a naliehanie sestry Lisy nakoniec nie úplne presvedčený súhlasil s umiestnením v Liečebnom ústave Waldau pri Berne. Tam sa mu stav stabilizoval a Walser ďalej tvoril a publikoval, hoci s prestávkami a oveľa menej ako v predchádzajúcich rokoch. Používal pritom spôsob písania, ktorý nazval „ceruzkovou metódou“, ku ktorej sa uchýlil už okolo roku 1924. Básne a prozaické texty zvané mikrogramy písal miniatúrnym sütterlinovým písmom – písmená zriedka presahovali dva milimetre. Následne ich pred tlačou opravoval a prepisoval perom. Až keď ho v roku 1933 proti jeho vôli premiestnili do Liečebného a ošetrovateľského ústavu Herisau, pravdepodobne aj preto, že v Nemecku sa po prevzatí moci národnými socialistami podstatne zúžil trh na vydávanie jeho textov, Walser prestal písať, hoci mal k dispozícii izbu na literárnu činnosť. Rovnako ako ostatní pacienti ústavu vyrábal papierové vrecúška a upratoval. Vo voľnom čase rád čítal zábavnú literatúru.
V ústave ho od roku 1936 navštevoval jeho obdivovateľ a neskorší poručník, švajčiarsky spisovateľ a mecenáš Carl Seelig s úmyslom presvedčiť ho, aby sa vrátil na literárnu dráhu. Neskôr v knihe "Potulky s Robertom Walserom" (Wanderungen mit Robert Walser, 1957) opísal ich rozhovory z tohto obdobia. Carl Seelig sa pokúšal takmer zabudnutého autora znova dostať do povedomia čitateľov novými vydaniami jeho diel. Po smrti Walserovho brata Karla (1943) a sestry Lisy (1944) sa stal jeho poručníkom. Walser, ktorý bol síce čudák, ale už dávno nevykazoval známky duševnej choroby, opakovane odmietal ústav opustiť.
Posledná prechádzka.
Walser obľuboval dlhé, osamelé potulky. Na prechádzke po zasneženom svahu nad mestom Herisau na Vianoce 1956 mu zlyhalo srdce. Fotografie mŕtveho spisovateľa na snehu pripomínajú podobnú scénu s mŕtvym básnikom Sebastianom z jeho prvého románu "Súrodenci Tannerovci".
Dielo.
Väčšina Walserovej tvorby pozostáva z krátkych próz – literárnych skíc, ktoré sa vymykajú presnejšej kategorizácii. Charakterizuje ich typická hravá veselosť, často však podfarbená intenzívnymi existenčnými obavami. Za ich zdanlivou jednoduchosťou sa skrývajú veľmi moderné, presné každodenné pozorovania: „"Moje prózy nie sú podľa mojej mienky ničím iným než súčasťou jediného dlhého, realistického príbehu bez deja. Skice, ktoré z času na čas vytvorím, sú pre mňa kratšími či rozsiahlejšími kapitolami jedného románu. Román, ktorý ďalej a ďalej píšem, zostáva stále ten istý a možno ho označiť za rôznorodo rozkúskovanú knihu vyrozprávanú v prvej osobe."“ Walser vo svojich prózach píše o konkrétnych ľuďoch a obyčajných veciach a dokáže ich vidieť v nezvyčajných polohách, dodať im prekvapujúcu hĺbku a nečakaný rozmer, pričom svojím prenikavým pohľadom odhaľuje aktuálne, ale aj budúce rozpory a konflikty svojej doby. Iskrivá priezračnosť jeho próz pramení z faktu, že materiál pre svoje texty čerpá z vlastnej skúsenosti, len z vlastného autentického zážitku či z bezprostredného intuitívneho potešenia zo základných vecí života, ktoré ponúka príroda a spoločenstvo ľudí. Jeho prózy sú na jednej strane spoločensky kritické, často ironické, na strane druhej plné pochopenia a nestrojenej láskavosti. A navyše sú očarujúco svieže a stroho duchaplné. Dnes patria Walserove texty, ktoré sa dočkali kompletného vydania až v roku 1960, k základným dielam literárnej moderny. Z jeho jazyka poznať švajčiarske korene, čo vzbudzuje dojem šarmantnosti a sviežosti, výsostne osobné pozorovania sa pretkávajú s „textami o textoch“, teda s reflexiami alebo variáciami na iné literárne diela.
Walserovo dielo je neľahké klasifikovať, preto sa vžilo členenie na štyri tvorivé obdobia, ktoré sa viažu k autorovým často sa striedajúcim miestam pobytu. "Rané obdobie" (1898 – 1905) poznačilo prostredie secesie a esteticizmu. V "Berlínskom období" (1905 – 1913) vznikli všetky jeho romány vydané počas autorovho života, ktoré sú v porovnaní s dielami predchádzajúceho obdobia realistické. Písomné diela "Bielskeho obdobia" (1913 – 1920) sa výrazne opierajú o heimatkunst a švajčiarske témy, kým prózy, básne a minidrámy "Bernského obdobia" (1921 – 1933) sú čoraz abstraktnejšie a hermetickejšie. Od roku 1933 sa Walser literárne odmlčal. Do roku 1949 ešte príležitostne písal listy.
Rané obdobie (1898 – 1905).
Walserov debut obsahuje tak lyrické, ako aj prozaické texty. Od roku 1898 publikoval v novinách "Sonntagsblatt" básne a neskôr postupne prózu "Písomné práce Fritza Kochera", ktorá roku 1904 vyšla vo vydavateľstve "Insel" ako prvá a jediná Walserova kniha tohto obdobia. Hoci recenzie boli priaznivé, nešla na odbyt a ďalšie zväzky sa nevydali. Od roku 1899 publikoval svoje básne, prózy a prvé minidrámy aj v časopise "Die Insel". Walserovo rané obdobie bolo nadmieru produktívne; odovzdal okolo 80 básní, popritom dramatické texty a prózy. V zbierkach z Berlínskeho obdobia sa nachádza veľa básní z autorovej ranej tvorby. Väčšina zo 40 básní v zbierke "Básne" (Gedichte, 1919) so 16 leptami jeho brata Karla vyšla v rokoch 1898 až 1900 časopisecky. Aj publikácia "Komédia" (Komödie, 1919) vznikla okolo roku 1900. Walser vo svojej tvorbe priniesol do prežitých, strnulých literárnych foriem novú perspektívu „zdola“ (drobného zamestnanca, úradníka), a tak ich naplnil novým životom.
Berlínske obdobie (1905 – 1913).
Aj Berlínske obdobie sa začalo veľmi produktívne. V rokoch 1906 a 1909 napísal romány "Súrodenci Tannerovci", "Pomocník" a "Jakob von Gunten". Christian Morgenstern prirovnal prvý z nich k Dostojevského románu Bratia Karamazovovci. Walser okrem toho publikoval vo veľkých novinách a časopisoch nespočetné prózy. Pre Berlínske obdobie je charakteristická „poetika moderny“, ktorá nachádzala naplnenie v opakujúcich sa veľkomestských motívoch. Brat Karl ho uviedol do berlínskych kultúrnych a literárnych kruhov, kde sa zoznámil s mnohými vplyvnými osobnosťami. Salónna spoločnosť sa však nestala námetom jeho tvorby, skôr opisoval mestský život z perspektívy zaháľača, čím sa čoraz väčšmi odsúval na okraj spoločenského a literárneho diania. Témami tohto obdobia boli veľkomestský život, ale aj potulky, pozorovania prírody a každodenné postrehy. Franz Kafka mimoriadne oceňoval autorove texty najmä z týchto rokov.
Bielske obdobie (1913 – 1921).
V Bielskom období badať tematický posun z veľkomestských motívov k idyle, ktorá je však poznačená krízou. Roku 1913 sa Walser vrátil do Švajčiarska, čo súčasne znamenalo ústup zo spoločnosti a z literárneho života do súkromia. Inšpiráciu na písanie nachádzal v dlhých prechádzkach prírodou, ojedinele tematizuje vojnu a vojenstvo. Z hľadiska počtu vydaných kníh bolo Bielske obdobie plodné. Walserovi vyšiel síce len jediný dlhší text "Prechádzka" (Der Spaziergang, 1917), ale aj viaceré zborníky s krátkymi prózami: "Články" (Aufsätze, 1913), "Príbehy" (Geschichten, 1914), "Drobné básne" (Kleine Dichtungen, 1915), "Krátke prózy" (Prosastücke, 1917), "Malé prózy" (Kleine Prosa, 1917), "Život básnika" (Poetenleben, 1917), "Komédia" (Komödie, 1919) a "Jazerná krajina" (Seeland, 1920).
Bernské obdobie (1921 – 1933).
Od roku 1921 žil Robert Walser v Berne. Do tohto obdobia spadá jeho najproduktívnejšia tvorivá fáza. Najmä v rokoch 1924 – 1926 písal denne a jeho fejtóny a krátke prózy vychádzali v dôležitých denníkoch ("Prager Presse", "Prager Tagblatt", "Berliner Tagblatt", "Frankfurter Zeitung"). Walser sa inšpiroval svojím okolím, všetko do seba nasával a využíval ako východiskový bod svojich textov. Od roku 1924 písal ceruzkou „mikrogramy“, teda náčrty básní, próz, scén a kompletný text románu "Lúpežník" (Der Räuber) a tzv. "Felixove scény", všetky písané miniatúrnym písmom, ktoré následne pred uverejnením prepisoval atramentovým perom. Nezverejnené mikrogramy (asi 4 500 normostrán) postupne v priebehu dvadsiatich rokov vylúštili dvaja germanisti – Werner Morlang a Bernhard Echte –, a v roku 1986 vydali v šiestich zväzkoch pod názvom "Aus dem Bleistiftgebiet. Mikrogramme aus den Jahren 1924 – 1933" (Z oblasti ceruzky. Mikrogramy z rokov 1924 – 1933) vo vydavateľstve "Suhrkamp".
Carl Seelig vysvetľoval Walserovu „ceruzkovú metódu“ takto: „"Nevylúštiteľné tajné písmo, ktoré si spisovateľ vytvoril a používal v 20. rokoch a neskôr v počiatkoch svojej choromyseľnosti, sa zrejme dá vysvetliť ako plachý útek z očí verejnosti a ako kaligraficky očarujúci maskovací prostriedok svojich myšlienok. V neskorších rokoch sa tohto tajného písma vzdal v prospech normálneho písma bez toho, aby ním vytvoril umelecky niečo nové.“ "Walserovi napriek produktívnemu obdobiu vyšla jediná kniha, zbierka próz "Ruža" (Die Rose, 1925). Po umiestnení v Liečebnom ústave Waldau roku 1929 Walser pokračoval v literárnej tvorbe. Predpokladá sa, že po premiestnení do Liečebného a ošetrovacieho ústavu Herisau roku 1933 sa k literárnej práci nevrátil.
Recepcia Walserovho diela.
Hoci Walser nepatril do žiadnej literárnej školy, skupiny ani smeru, bol pred prvou svetovou vojnou a v 20. rokoch 20. storočia uznávaným a často vydávaným autorom, ku koncu tohto obdobia takmer výlučne ako fejtonista. V 30. rokoch však v Nemecku rýchlo upadol do zabudnutia, na čom veľa nezmenili ani nové edície Carla Seeliga.
Dielo Roberta Walsera sa dočkalo znovuobjavenia až v 70. rokoch. Odvtedy sú dostupné takmer všetky jeho texty. Walser značne ovplyvnil tvorbu mnohých súčasných autorov, napr. Martina Walsera, Petra Bichsela, Petra Handkeho, Elfriede Jelinekovej a W. G. Sebalda. K jeho veľkým obdivovateľom patrili Christian Morgenstern, Robert Musil, Kurt Tucholsky, Franz Kafka, Max Brod i Hermann Hesse.
Walserova sestra Fanny odstúpila roku 1967 svoju pozostalosť "Nadácii Carla Seeliga" pod podmienkou, že všetky dokumenty budú uložené v budúcom "Archíve Roberta Walsera", kde sa sprístupnia verejnosti. "Nadácia Carla Seeliga" iniciovala založenie "Spoločnosti Roberta Walsera" a samotná sa premenovala na "Nadáciu Roberta Walsera". Roku 2009 sa nadácia presťahovala z Zürichu do Bernu a bolo otvorené "Centrum Roberta Walsera".
V autorovom rodnom meste Biel vznikla roku 1978 "Nadácia Roberta Walsera Biel/Bienne", ktorá udeľuje "literárnu Cenu Roberta Walsera".
Centrum Roberta Walsera.
V Berne sa od roku 2009 nachádza "Centrum Roberta Walsera", nástupca "Archívu Roberta Walsera" v Zürichu. Jeho cieľom je archivovať, inventarizovať, skúmať a sprístupňovať širokej verejnosti dielo a činnosť Roberta Walsera a jeho priateľa a mecenáša Carla Seeliga. Centrum zastrešuje archív a knižnicu, ktoré sú prístupné odborníkom a širokej verejnosti. Okrem toho usporadúva pravidelne sa obmieňajúce tematické výstavy kníh, rukopisov, fotografií a informačných materiálov o Robertovi Walserovi, ako aj rôzne podujatia. Centrum zhromažďuje, sprístupňuje a sprostredkuje texty z diel i z pozostalosti, ktoré doteraz nevyšli, organizuje semináre, tvorivé dielne, akcie a výstavy a podporuje preklady do cudzích jazykov. Za týmto účelom udržiava kontakty s univerzitami, vysokými i ďalšími školami, divadlami, múzeami, archívmi, vydavateľstvami a literárnymi domami, ako aj s prekladateľmi.
Archív Roberta Walsera.
Zhromažďuje, objavuje a publikuje už vyše tridsať rokov autorovo dielo. Disponuje jedinečnou dokumentáciou rukopisov, biografických materiálov a vedeckej literatúry. K strednodobým a dlhodobým projektom archívu patrí inventarizácia, katalogizácia, digitalizácia a konzervácia zbierok, podpora nového súborného vydania, ktoré sa v centre pripravuje, získavanie dôležitých rukopisov, ktoré sa ešte nachádzajú v súkromných rukách, ako aj účasť na výskume a sprostredkovaní Walserovho diela vo forme výstav, konferencií a publikácií. 
Knižnica Roberta Walsera.
Zhromažďuje všetky autorove texty a texty o ňom – vrátane prekladov, článkov a nepublikovaných univerzitných prác.

</doc>
<doc id="631590" url="https://sk.wikipedia.org/wiki?curid=631590" title="MS v hokeji 2019">
MS v hokeji 2019



</doc>
<doc id="631591" url="https://sk.wikipedia.org/wiki?curid=631591" title="Sitno (geomorfologická časť)">
Sitno (geomorfologická časť)

Sitno je geomorfologickou časťou Sitnianskej vrchoviny, podcelku Štiavnických vrchov. Leží v severnej, najvyššej časti podcelku, približne južne od Banskej Štiavnice.
Polohopis.
Územie sa nachádza v strednej časti Štiavnických vrchov a zaberá strednú časť podcelku Sitnianska vrchovina. Západným a južným smerom susedí časť Sitnianske predhorie, severovýchodným a východným smerom nadväzuje geomorfologická časť Štiavnická brázda. 
V západnej časti územia pramení na severozápadnom úpätí Sitna riečka Jabloňovka, významný prítok Sikenice. Na západnom okraji leží Počúvadlianske jazero, ktorým preteká Klastavský potok, pokračujúci do Belujského potoka. Východné oblasti tejto časti pohoria odvodňujú prítoky Štiavnice.
Chránené územia.
Najvyššia a najatraktívnejšia časť Štiavnických vrchov leží v jadre Chránenej krajinnej oblasti. Osobitne chráneným územím je masív najvyššieho vrchu, ktorý patrí do národnej prírodnej rezervácie Sitno a prírodná rezervácia Holík.
Turizmus.
Sitno a jeho okolie patrí medzi najstaršie centrá turistiky na Slovensku, pričom v jeho okolí vznikli prvé značené chodníky už v 80. rokoch 19. storočia. Poloha územia v blízkosti pamiatkových rezervácii miest Banská Štiavnica a Štiavnické Bane, no i v susedstve obľúbeného Počúvadlianskeho jazera, predurčuje centrálnu časť pohoria na veľmi atraktívny cieľ turistov. Milovníci histórie vyhľadávajú Sitniansky hrad a pozostatky starovekého hradiska na vrchole legendami ovenčeného Sitna.

</doc>
<doc id="631592" url="https://sk.wikipedia.org/wiki?curid=631592" title="Sídlisko Starý dvor">
Sídlisko Starý dvor

Sídlisko Starý dvor je sídlisko v západnej časti mesta Pezinok, ktoré sa nachádza severozápadne od sídliska Juh a západná so severozápadnou a čiastočne severovýchodnou stranou sídliska je oblúkovo ohraničená tokom potoka Saulak. Jeho výstavba prebiehala v rokoch 1980 až 1985. Je pomenované podľa bývalého areálu Jednotného roľníckeho družstva, na mieste ktorého sa v súčasnosti nachádza. V 50. rokoch 20. storočia sa areál družstva presťahoval a uvoľnil sa priestor na výstavbu sídliska. Časť pôvodného areálu však ostala a v nej ku koncu sídlila spoločnosť OSAN. Od 0. rokov 21. storočia sa tu nachádza veľká lúka 
ohradená čiastočným oplotením a vstupnou bránou, ktoré sa z areálu zachovali.
Nachádzajú sa tu tri vežové domy, desať bytových domov a detské ihrisko.
Nachádzajú sa tu 3 ulice: Majakovského, Gorkého a Puškinova ulica.

</doc>
<doc id="631594" url="https://sk.wikipedia.org/wiki?curid=631594" title="Ježišu, Kráľu">
Ježišu, Kráľu

Ježišu, Kráľu je slovenská duchovná oslávna pieseň k Ježišovi Kristovi. V Jednotnom katolíckom spevníku je označená číslom 498. Jej melódiu zložil slovenský skladateľ Mikuláš Schneider-Trnavský, zostavovateľ Jednotného katolíckeho spevníka.
V Česku je jej ekvivalent pieseň "Ježíši, Králi", ktorá má v Jednotnom kanonciále číslo 707.
Text.
1. Ježišu, Kráľu neba i zeme,
tebe sa klania anjelov chór, 
velebnosť tvoju v hymnách a piesňach 
vyznáva svätých i svätíc zbor. 
Ukrývaš svoju tvár vo Sviatosti,
lež viera zrie ju tu oslávenú, 
preto my Bohu vo svätostánku
vzdávame úctu a poklonu.
2. Ježišu, Kráľu neba i zeme, 
blažených duší opojenie, 
zo srdca tvojho osláveného 
plynie im večné potešenie. 
Skrývaš ho pred nami vo Sviatosti, 
túžime za tebou, nebeský zdroj. 
Ježišu, Kráľu neba i zeme, 
so Srdcom svojím nás večne spoj.
3. Ježišu, Kráľu neba i zeme, 
z lásky k nám telom učinený, 
kam siaha okraj pevniny, mora, 
zneje spev chvály rozochvený. 
Ráč prijať láskavo pieseň našu, 
ktorú ti zo srdca tu spievame, 
požehnaj za to nám telo, dušu, 
ktorú ti, Pane, oddávame.
4. Ježišu, Kráľu neba i zeme, 
ty si nás krvou svojou spasil, 
ó, kraľuj v srdciach veriacich svojich,
vieru v nás oživ, vieru posiľ. 
Veríme v teba, že ty si Boh náš, 
že si cesta naša i život náš; 
k tvojmu sa Srdcu láskou vinieme,
ty v sebe živý zdroj pravdy máš.
5. Ježišu, Kráľu neba i zeme,
v kráľovstvo svoje povolaj nás,
až dokončíme púť žitia svojho,
až sa pominie, pozemský čas.
Daj nech k nám príde kráľovstvo tvoje,
v ktorom niet bolestí, nijakých bied,
kde namiesto sĺz a tône smútku,
oblaží verných radostí kvet.
6. Ježišu, Kráľu neba i zeme,
rodinám všetkým pokoj svoj daj,
srdciam daj svornosť a svätú lásku,
zo Srdca svojho nám vylievaj!
Plameňom lásky tie srdcia zapáľ,
z ktorých už vyhynul jej čistý zdroj,
by vo vernosti a v čistej láske v Rodine svätej,
mali svoj vzor.
7. Ježišu, Kráľu neba i zeme, 
ó kraľuj v Cirkvi, čos´ založil,
aby nás viedla v tie strany nebies,
ktoré si z lásky k nám pripravil;
nauč nás láske k tej matke dobrej,
ktorá nás spravuje, dietky svoje,
daj jej moc, silu by premáhala
nástrahy pekla, jeho roje.

</doc>
<doc id="631595" url="https://sk.wikipedia.org/wiki?curid=631595" title="JKS 498">
JKS 498



</doc>
<doc id="631597" url="https://sk.wikipedia.org/wiki?curid=631597" title="Národné centrum zdravotníckych informácií">
Národné centrum zdravotníckych informácií

Národné centrum zdravotníckych informácií (NCZI) je štátna príspevková organizácia, ktorej zriaďovateľom je Ministerstvo zdravotníctva Slovenskej republiky. Postavenie a úlohy NCZI upravuje zákon č. 153/2013 Z. z. o národnom zdravotníckom informačnom systéme a o zmene a doplnení niektorých zákonov v znení neskorších predpisov.
NCZI vykonáva úlohy v oblasti:
Národné centrum zdravotníckych informácií je subjekt zodpovedný za realizáciu informatizácie a elektronizácie zdravotníctva.
Súčasťou NCZI je aj Slovenská lekárska knižnica (SlLK), špeciálna odborná knižnica so zameraním na lekárske vedy a zdravotníctvo, ktorá prostredníctvom svojich služieb podporuje celoživotné vzdelávanie lekárov a zdravotníckych pracovníkov.

</doc>
<doc id="631606" url="https://sk.wikipedia.org/wiki?curid=631606" title="Hon Za splavom C">
Hon Za splavom C



</doc>
<doc id="631614" url="https://sk.wikipedia.org/wiki?curid=631614" title="Finger Eleven">
Finger Eleven

Finger Eleven je kanadská alternativno-rocková hudobná skupina z Burlingtonu v provincii Ontário, ktorá bola založená v roku 1990 pod názvom Rainbow Butt Monkeys.
História.
Skupina Finger Eleven sa prvýkrát zoskupilia na Strednej škole Lestera B. Pearsona v Burlingtone v provincii Ontário ako skupina Rainbow Butt Monkeys. Jedno z ich prvých vystúpení bolo na školskom na vianočnom koncerte v roku 1990. V roku 1995 vydali svoje prvé CD s názvom "Letters from Chutney" s peniazmi, ktoré vyhrali zo súťaže hľadania rockovej skupiny na súťaži rozhlasovej stanice 97.7 CHTZ (Hits) HTZ FM s názvom "Rocksearch".
Pre druhý album s názvom "Tip" (1997), ktorý bol vydaný cez vydavateľstvo Mercury Records a nasledujúci rok vydaný cez Windup Records, sa v marci 1997 rozhodli pre nový názov skupiny, Finger Eleven. Názov skupiny pochádza z demonahrávky ich skladby „Thin Spirits“. Bubeník Rob Gommerman po nahraní albumu "Tip" opustil skupinu a bol nahradený Richom Beddoeom, ktorého James Black stretol na koncerte skupiny Alice in Chains v Toronte niekoľko rokov skôr.
V roku 2000 bol vydaný tretí album "The Greyest of Blue Skies". S "Finger Eleven", ich rovnomenným štvrtým albumom, prišiel prielom na trhu. Oddelený singel „One Thing“ dosiahol 16. miesto v USA a objavil sa v TV reláciách ako napríklad v seriáli "Scrubs", "Smallville", a "Third Watch". Bol neskôr použitý v edícii World Wrestling Entertainment z roku 2007, "Raw", počas videa na vzdanie holdu Chrisovi Benoitovi, ktorý 25. júna spáchal samovraždu. V ten rok bola tiež nahraná duetová verzia s Amy Leeovou zo skupiny Evanescence. Okrem toho prispela skupina Finger Eleven k soundtrackom filmov "The Punisher" a "Daredevil".
Singel „Stay in Shadow“ z roku 2004 sa dostal do soundtracku hry "".
Piaty album skupiny s názvom "Them vs. You vs. Me" vyšiel 6. marca 2007. Z toho bol oddelený „Paralyzer“. V decembri 2007 bolo vydané DVD "Us-vs-Then-vs-Now", so zábermi kariéry skupiny až do tohto bodu.
V októbri 2010 sa bol vydaný album s názvom "Life Turns Electric". Prvý singel albumu, „Living in a Dream“, bol vydaný pre platformu iTunes v júli toho roka. Hudobné video pre druhý singel, „Whatever Doesn't Kill Me“, bolo vydané v januári 2011.
Na konci roka 2013 opustil skupinu bubeník Rich Beddoe. Ako jeho náhrada sa nasledujúci rok do skupiny pridal Steve Mollela. V novembri 2014 nahrala skupina Finger Eleven album s Chrisom Powellom, hrajúcim na bicie, ktorý bol produkovaný na začiatku roka 2015.
Dňa 31. júla 2015 skupina vydala svoj siedmy album, "Five Crooked Lines", a vydala hlavný singel „Wolves and Doors“ pre kanadský rozhlas.
Skupina Finger Eleven naplánovala tri vystúpenia v južnom Ontáriu, aby oslávili dvadsiate výročie kanadského vydania albumu "Tip" s termínmi 23. marca v Burlingtone, 24. marca v St. Catharines a 31. marca v Toronte.
Dňa 9. júna 2018 vystúpila skupina prvýkrát od roku 1997 ako skupina Rainbow Butt Monkeys. Hrali na festivale Sound of Music Festival v Burlingtone v provincii Ontário a predstavili svoje skladby z ich debutového albumu "Letters From Chutney".
Diskografia.
Štúdiové albumy.
Ďalšie nahrávky
Single.
Ďalšie single

</doc>
<doc id="631615" url="https://sk.wikipedia.org/wiki?curid=631615" title="Mastos">
Mastos

Mastos (, doslova „prsník“) je typ starogréckej nádoby.
Mastos (mn. č. "mastoi"), čašu v tvare ženského prsníka s dvomi uchami (môžu byť orientované horizontálne, ale podobne ako atický štandardný skyfos typu B jedno horizontálne a druhé vertikálne), používali ako bežné poháre na pitie alebo na votívne účely. Aby sa z neho pilo čo najpohodlnejšie, držali mastos za zvislú rúčku, keď sa nepoužíval, zavesili ho za horizontálnu rúčku na stenu. Ich výzdoba bola najmä čiernofigúrová (od začiatku 6. stor. pred Kr.) a neskôr aj červenofigúrová.
Pilo sa z nich zrejme hlavne pri symposiach (alebo rituálne pri dionýziach), ktoré boli obľúbenou formou súkromných zábav gréckych mužov (mohli na nich byť prítomné aj hetéry, ktoré obstarávali zábavu). Pili z nich víno, a to väčšinou miešané s vodou a umelo prisladzované. Pitie piva a nezriedeného vína považovali za barbarský zvyk. Lúhované nápoje ako čaj a káva a ani žiadne destilované liehoviny ešte neexistovali.
V dávnych gréckych, rímskych a etruských tradíciách boli používané tiež rituálne alebo ako votívne dary. Piť mlieko z mastosu mohlo symbolizovať potenciálne znovuzrodenie po smrti. V gréckej mytológii nesmrteľnosť získal hrdina Hérakles, keď sa ako dojča napil božského mlieka z prsníka Diovej manželky Héry. 
Verziou mastosu bol "mastoid", beznohá čaša (pohár) s plochým dnom a vyhnutým ústím. Mastoid bol podobný ako mastos, len dno mal širšie. Hrnčiar na hrnčiarskom kruhu najprv vytvoril z hliny telo budúcej čaše a jej vrchné ústie ohol smerom von. Dokončil ju buď bez rúčok, alebo pridal k jej ramenám horizontálne rúčky pripevnené kúsok pod okraj. Ikonograficky výzdoba mastoidov častejšie súvisela s ich funkciou ako čaše na víno. Tvar tejto keramickej čaše (podobný ženskému prsníku) sa začal objavovať v Atike koncom 6. stor. pred Kr., ale predpokladá sa, že jeho pôvod pochádza z kovových pohárov podobného tvaru používaných na Blízkom východe, najmä v Perzii.

</doc>
<doc id="631616" url="https://sk.wikipedia.org/wiki?curid=631616" title="Rainbow Butt Monkeys">
Rainbow Butt Monkeys



</doc>
<doc id="631617" url="https://sk.wikipedia.org/wiki?curid=631617" title="Čierny kostol (Brašov)">
Čierny kostol (Brašov)

Čierny kostol (, , ) je gotický evanjelický kostol z obdobia stredoveku nachádzajúci sa v historickom centre mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky a je považovaný za najvýznamnejšiu pamiatku Brašova.
Názov.
Názov kostola je odvodený od toho, že v roku 1689 v dôsledku vojen s Osmanskou ríšou postihol okolie kostola veľký požiar, pri ktorom bol vonkajšok kostola obhorený a steny ostali pôsobením ohňa čierne.
Charakteristika a dejiny.
Výstavba kostola sa začala v roku 1377 a kostol spočiatku niesol meno kostol svätej Márie. V roku 1421 bola podstatná časť konštrukcie zničená počas tureckého nájazdu a tak bola výstavba kostola dokončená až v roku 1477. Budova kostola je pomerne veľkých rozmerov, dosahuje dĺžky až 90 metrov, šírka stavby sa pohybuje medzi 25 až 37 metrami a výška v najvyššom mieste veže dosahuje až 65 metrov. Vnútrajšok kostola má kapacitu až 5000 ľudí.
V roku 1689 postihol okolie budovy rozsiahly požiar, ktorý poničil fasádu, ktorej renovácia trvala nasledujúcich približne 100 rokov. Okrem fasády bola zničená počas požiaru aj strecha budovy, súčasná strecha je teda tiež z obdobia po tejto udalosti.
V roku 1866 bol v kostole vybudovaný neogotický oltár a od roku 1924 je budova vykurovaná. V rokoch 1937 až 1944 boli z exteriéru kostola odstránené sochy, ktoré boli nahradené kópiami a originály boli umiestnené v interiéri kostola, aby nedochádzalo k ich poškodzovaniu vplyvom poveternostných podmienok. V roku 1977 prebehla renovácia kostola, ktorý bol poškodený zemetrasením v tom istom roku.
Organ.
V kostole sa nachádza jeden z najväčších organov v Európe, ktorého súčasťou je až 3993 píšťal. Bol postavený v rokoch 1836 až 1839 berlínskym výrobcom organov Buchholzom. V roku 1924 bol priestor pred organom rozšírený za účelom organizovania sakrálnych hudobných koncertov. V súčasnej dobe sa v kostole koná organový koncert sprevádzaný chórom každý týždeň.

</doc>
<doc id="631627" url="https://sk.wikipedia.org/wiki?curid=631627" title="Finger Eleven (album)">
Finger Eleven (album)

Finger Eleven je tretí štúdiový album kanadskej alternatívno-rockovej skupiny Finger Eleven. Vďaka úspechu na trhu boli vítaní na turné SnoCore v roku 2004. Skladba „One Thing“ sa stala najúspešnejším singlom tejto nahrávky, s umiestnením na 16. mieste v rebríčku "Billboard" Hot 100. Niektoré zo skladieb boli použité v rôznych hrách spoločnosti EA, medzi nimi skladby „Stay in Shadow“ ("") a „Good Times“ ("SSX3"). V podobnom prúde sa objavili skladby „Other Light“, „Conversations“ a „Good Times“ v hre pre platformu Nintendo GameCube s názvom "1080° Avalanche".
Bola vydaná aj limitovaná edícia verzie na CD, ktorá prišla s bonusovým DVD obsahujúcim hudobné video skladby „Good Times“, štúdiový záznam a živé koncertné video.

</doc>
<doc id="631630" url="https://sk.wikipedia.org/wiki?curid=631630" title="Chrám svätého Charalampésa (Plovdiv)">
Chrám svätého Charalampésa (Plovdiv)

Chrám svätého Charalampésa () je pravoslávny chrám z druhej polovice 19. storočia nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Dančovov dom leží v centrálnej časti mesta Plovdiv v miestnej časti Maraša na ulici „Mitropolit Natanail“ () č. 16.
Dejiny a súčasnosť.
Chrám zasvätený svätému Charalampésovi stál preukázatelne na dnešnom mieste v plovdivskej miestnej časti Maraša už na začiatku 19. storočia. V roku 1874 bol kompletne prestavaný do svojej súčasnej podoby. Prostriedky na stavbu pochádzali predovšetkým od miestneho cechu obchodníkov s odevmi, pričom táto skutočnosť je splu s dátumom výstavby zaznamenaná aj na pamätnej mramorovej doske, ktorá je umiestnená nad hlavným vchodom na západnej strane chrámu. V roku 1878 prebehla čiastočná dekorácia chrámu freskami, ktorú vykonal maliar ikon Atanas Gjudženov, nebola však dokončená pravdepodobne v dôsledku chýbajúcich finančných prostriedkov. V súčasnosti sa jedná o funkčný chrám Bulharskej pravoslávnej cirkvi s každodennými liturgickými servismi. Je farským chrámom patriacim pod farnosť svätého Juraja sídliacu v rovnomennom chráme.
Charakteristika.
Chrám bol postavený bracigovskými majstrami. Je postavený ako typická trojloďová pseudobazilika s jednou apsidou. Jednotlivé lode sú od seba oddelené dvomi radami stĺpov, pričom každý rad sa skladá zo štyroch stĺpov spojených vo vrchnej časti polkruhovými arkádami. Chrám nie je veľký, je približne len dvadsať metrov dlhý a dvanásť metrov široký, je však až štrnásť metrov vysoký vďaka kupole, ktorá sa nachádza v centrálnej časti strednej lodi chrámu.
Dlážka chrámu pozostáva z mramorových dosiek. Ikonostas pri oltári je vyrezávaný a pochádza z druhej polovice 18. storočia a jeho súčasťou je cársky portál z konca 17. storočia. Celkovo sú na ikonostase horizontálne uložené tri rady ikon. Hlavná ikona chrámu, ikona svätého Charalampésa je dielom významného obrodeneckého maliara Stanislava Dospevského. Ďalšími významnými ikonami sú ikona zobrazujúca Svätú Trojicu a ikona zobrazujúca Zvestovanie Pána, ktoré sú dielom maliara ikon Stefana Andonova z Pazardžiku a ikony zobrazujúce svätého apoštola Tomáša a Noema, ktoré vznikli v roku 1833 a sú dielom maliara Nikolu z Adrianopolu. Medzi významné zložky interiéru patria aj bohato vyrezávaný drevený episkopský trón a takisto drevená vyrezávaná kazateľnica. Chrám je čiastočne vyzdobený freskami. Autorom výzdoby je významný maliar Atanas Gjudženov a maľbami je vyzdobená kupola, centrálna chrámová loď a východná stena chrámu s apsidou.
Patrocínium.
Chrám je zasvätený svätému mučeníkovi Charalampésovi.
Chrámový sviatok: 10. februára na sviatok svätého mučeníka Charalampésa

</doc>
<doc id="631631" url="https://sk.wikipedia.org/wiki?curid=631631" title="Fabiana Rosalesová">
Fabiana Rosalesová

Fabiana Andreina Rosales Guerrero (* 22. apríla 1992, Tovar), tiež známa zavydatá ako Fabiana Rosales de Guaidó, je venezuelská novinárka a ľudskoprávna aktivistka. Ako manželka Juana Guiadá, ktorý je v súvislosti s venezuelskou prezidentskou krízou uznávaný viac než 50 štátmi ako dočasný prezident Venezuely, je Rosalesová považovaná Bielym domom a Národným zhromaždením Venezuely za Prvú dámu Venezuely.
Detstvo a vzdelanie.
Rosalesová sa narodila v meste Tovar v štáte Mérida 22. apríla 1992. Jej otec, Carlos, bol farmárom a jej matka novinárkou. Ako dieťa sledovala matkine rozhovory a začala sa zaujímať o sociálne veci. Pomáhala na rodinnej farme a rozhodla sa študovať žurnalistiku. Jej otec zomrel na infarkt v roku 2013, ktorý Rosalesová pripisuje výpadkom elektriny vo Venezuele; tvrdí, že "v jeho dedine neboli žiadne lieky na stabilizáciu jeho stavu a žiadna sanitka, ktorá by ho vzala do najbližšej nemocnice." Podobne zomrel aj bratranec, keď neboli k dispozícii produkty pre transfúziu krvi.
V roku 2013 promovala na Univerzite Rafaela Bellosa Chacína s diplomom zo žurnalistiky a sociálnej komunikácie. Pracovala v štáte Mérida pre mestskú radu ako tlačová zamestnankyňa a následne v podobnej pozícii aj po presťahovaní do Caracasu.
S Juanom Guaidóm sa spoznala na mládežníckom mítingu, zosobášili sa v roku 2013. Majú spolu dcéru Mirandu Eugeniu, ktorá sa narodila v roku 2017.
Politický aktivizmus.
Počas jej štúdií na univerzite začala Rosalesová pracovať pre opozičnú politickú stranu Vôla ľudu (Voluntad Popular). Ako ľudskoprávna aktivistka získala približne 150 000 followerov na sieti Instagram ku 26. januáru 2019. Vyhlásila, že faktor, ktorý ju motivuje je, že "nechce, aby [jej] dcéra vyrastala s túžbou odísť z Venezuely", a že "pracuje, aby [jej] dcéra zdedila lepšiu krajinu".
Počas venezuelskej prezidentskej krízy v roku 2019 bol venezuelským Národným zhromaždením Guaidó menovaný za dočasného prezidenta, napadajúc tak legitimitu prezidentského mandátu Nicolása Madura. V rozhovore pre "Reuters" Rosalesová vyhlásila, že tajní agenti a pro-vládne ozbrojené skupiny ju aj s manželom sledujú.
Zahraničné vzťahy.
Denník "The New York Times" považuje Rosalesovú za "vynárajúcu sa prominentnú postavu v [Guaidóovej] kampani na prinesenie zmeny do krízou-ničenej krajiny." Zaujala rolu medzinárodnej veľvyslankyne pre opozíciu, ktorú prejavila pri diplomatickej ceste po krajinách Ameriky v marci 2019. Postupne sa stretla s Bolívarskou diasporou (emigrantmi z Venezuely kvôli zlým životným podmienkam) a regionálnymi lídrami, aby žiadala podporu pre opozíciu a jej krajinu. Rosalesová začala v Latinskej Amerike, kde sa v marci 2019 stretla s Martínom Vizcarrom a Sebastiánom Piñerom, prezidentami Peru a Čile.
27. marca 2019 navštívila USA a Biely dom, kde sa stretla s americkým prezidentom Donaldom Trumpom a viceprezidentom Mikeom Penceom, následne aj s prvou dámou Melaniou Trumpovou. Popísala krízu vo Venezuele ako vážnu, ako súboj medzi voľbou "sloboda alebo diktatúra, život alebo smrť". Trump vyhlásil, že "je preňho veľká česť hostiť prvú dámu Venezuely." Z Washingtonu, D.C. pokračovala na stretnutie so starostom mesta Miami, Carlosom Giménezom, kde jej bol predaný kľúč od okresu Miami-Dade.
Podľa Associated Press "oponenti hodnotili jej marcové turné ako zúfalý pokus udržať Guaidá vo svetle medzinárodných reflektorov, keďže venezuelská kríza sa tiahne a svetová pozornosť sa presúva inde." Tiež AP citovala diplomata z Madurovej administratívy, ktorý vyhlásil, že "Rosalesová sa pokúša zlepšiť Guaidóov obraz, keďže podpora jeho hnutia vo Venezuele stagnuje."

</doc>
<doc id="631634" url="https://sk.wikipedia.org/wiki?curid=631634" title="Štiavnická brázda">
Štiavnická brázda

Štiavnická brázda je geomorfologickou časťou Sitnianskej vrchoviny, podcelku Štiavnických vrchov. Leží v strednej časti podcelku, v okolí Banskej Štiavnice.
Polohopis.
Územie sa nachádza v strednej časti Štiavnických vrchov a zaberá severnú časť podcelku Sitnianska vrchovina. V centrálnej časti leží Banská Štiavnica, na západnom okraji Štiavnické Bane a v južnej časti brázdy Svätý Anton. Severným a severozápadným smerom susedí podcelok Hodrušská hornatina, západným a južným časť Sitnianske predhorie a juhozápadným smerom nadväzuje geomorfologická časť Sitno, oba podcelky Sitnianskej vrchoviny. Údolia Štiavnice a Jasenice tvoria východnú hranicu, oddeľujúcu podcelok Skalka. 
Jasenica odvodňuje severnú časť územia, kde z významných tokov priberá Beliansky potok, centrálnu a južnú časť odvodňuje Štiavnica. Z významnejších prítokov tu priberá Drieňovský a Ilijský potok.
Doprava.
Údoliami Štiavnice a Jasenice vedie cesta I/51, spájajúca Banskú Štiavnicu s údolím Hrona (križovatka s R1) na severe, resp. s Hontianskymi Nemcami, kde križuje E 77 v trase cesty I/66 (Šahy – Zvolen). V okresnom meste sa na I/51 pripája cesta II/524 zo Štiavnických Baní. Zo severu vedie na okraj okresného mesta železničná trať Hronská Dúbrava – Banská Štiavnica.
Chránené územia.
Centrálna časť Štiavnických vrchov pod majestátnym Sitnom leží v jadre Chránenej krajinnej oblasti. Osobitne chráneným územím je chránený areál Arborétum Kysihýbeľ, Banskoštiavnická botanická záhrada a Michalské rašelinisko.
Turizmus.
Banská Štiavnica a jej okolie patrí medzi klenoty a najstaršie centrá turistiky na Slovensku. Vďaka nespočetnému množstvu historických pamiatok je mesto od roku 1950 „mestskou pamiatkovou rezerváciou“. Od roku 1993 bolo "historické mesto Banská Štiavnica a technické pamiatky jeho okolia" spolu s obcou Štiavnické Bane zapísané do zoznamu Svetového kultúrneho a prírodného dedičstva UNESCO. Spolu s banskými pamiatkami a okolitou prírodou Štiavnických vrchov patrí tento región medzi najnavštevovanejšie oblasti v krajine. V rámci Štiavnickej brázdy je výnimočná aj národná kultúrna pamiatka Kaštieľ Svätý Anton a ďalšie pamiatky obce Svätý Anton.

</doc>
<doc id="631635" url="https://sk.wikipedia.org/wiki?curid=631635" title="Allwinner Technology">
Allwinner Technology

Allwinner Technology je čínsky výrobca integrovaných obvodov so sídlom v meste Zhuhai. Kancelárie má v meste Šen-čen a Guangdong a logistiku v Hong Kongu.
Od svojho založenia v roku 2007 vydal vyše 15 systémov na čipe na použitie v androidových zariadeniach a v smartfónoch a iných zariadeniach.
V rokoch 2012 a 2013 bol na prvom mieste v dodávkach aplikačných procesoroch pre androidové tablety celosvetovo. V treťom kvartáli 2013 stratil prvenstvo v rámci Číny v prospech spoločnosti Rockchip. V druhom kvartáli 2014 to bol tretí najväčší dodávateľ pre čínsky trh po spoločnostiach Rockchip a MediaTek.

</doc>
<doc id="631636" url="https://sk.wikipedia.org/wiki?curid=631636" title="PINE64">
PINE64



</doc>
<doc id="631637" url="https://sk.wikipedia.org/wiki?curid=631637" title="ARM Holdings">
ARM Holdings

ARM Holdings je britská firma pôsobiaca v odbore výpočtovej techniky. Bola založená v roku 1990 firmami Acorn Computers, Apple Computer a VLSI Technology, aby rozvíjala RISCové procesory ARM prvýkrát použité v počítačoch Acorn Archimedes a dnes rozšírené najmä v oblasti mobilných telefónov a vstavaných systémov.
Dnes sa ešte stále zaoberá vývojom procesorov ARM, ale okrem toho navrhuje a licencuje aj celé počítačové platformy a nástroje pre návrh počítačového programu.
Ide o jedného z najvýznamnejších hráčov na poli procesorov pre mobilné telefóny, pretože roku 2007 sa v 98% predaných mobilných telefónov nachádzal aspoň jeden ARM procesor. To sa odzrkadlilo aj na burze cenných papierov a v roku 2013 bola ARM Holdings jedným s najočakávanejších verejne uvedených akcií. 

</doc>
<doc id="631638" url="https://sk.wikipedia.org/wiki?curid=631638" title="Mali (GPU)">
Mali (GPU)

Mali je séria grafických procesorov (GPU), ktoré vyvíja spoločnosť ARM Holdings na licencovanie v rôznych ASIC dizajnoch pre ARM partnerov.
Táto séria je výsledkom akvizície spoločnosti Falanx Microsystems 23. júna 2006. 

</doc>
<doc id="631642" url="https://sk.wikipedia.org/wiki?curid=631642" title="Allwinner">
Allwinner



</doc>
<doc id="631643" url="https://sk.wikipedia.org/wiki?curid=631643" title="Gaius Marius Victorinus">
Gaius Marius Victorinus



</doc>
<doc id="631644" url="https://sk.wikipedia.org/wiki?curid=631644" title="Victorinus Afer">
Victorinus Afer



</doc>
<doc id="631645" url="https://sk.wikipedia.org/wiki?curid=631645" title="Sitnianske predhorie">
Sitnianske predhorie

Sitnianske predhorie je geomorfologickou časťou Sitnianskej vrchoviny, podcelku Štiavnických vrchov. Zaberá jej západnú a južnú časť, juhozápadne od Banskej Štiavnice.
Polohopis.
Územie sa nachádza v južnej časti Štiavnických vrchov a zaberá strednú, západnú a južnú časť podcelku Sitnianska vrchovina. Severozápadným smerom susedí Hodrušská hornatina, severne nadväzuje Štiavnická brázda a Sitno (obe časti Sitnianskej vrchoviny) a východným smerom pokračujú Štiavnické vrchy podcelkom Skalka. Hlboko do centrálnej časti zasahuje Prenčovská kotlina a východným smerom susedí Bzovícka pahorkatina, podcelok Krupinskej planiny. Južne nadväzuje Ipeľská pahorkatina (podcelok Podunajskej pahorkatiny) a jej časti Sebechlebská pahorkatina, Brhlovské podhorie a Bátovská pahorkatina. 
Sitnianske predhorie patrí do povodia Ipľa a vodné toky smerujú južným smerom. Medzi významnejšie patrí riečka Jabloňovka, prítok Sikenice, Počúvadlianskym jazerom pretekajúci Klastavský potok, Belujský potok a vo východnej časti rieka Štiavnica. Údoliami vedú komunikácie, sprístupňujúce sídla, pričom najvýznamnejšou je cesta I/51. Vedie južnou časťou územia a v Hontianskych Nemciach (kde križuje E 77 v trase cesty I/66 (Šahy – Zvolen)) sa stáča do údolia Štiavnice a pokračuje severným smerom k Banskej Štiavnici. Severozápadnou časťou vedie cez Štiavnické Bane na juhozápad cesta II/524.
Chránené územia.
Táto oblasť Štiavnických vrchov okrem najjužnejšej okrajovej časti leží v Chránenej krajinnej oblasti. Osobitne chráneným územím je prírodná rezervácia Jabloňovský Roháč.
Turizmus.
Južná časť pohoria patrí medzi pokojnejšie a menej navštevované oblasti, severozápadný okraj Sitnianskeho predhoria je vďaka pamiatkám v obci Štiavnické Bane, atraktívnemu Počúvadlianskemu a Richnavskému jazeru obľúbeným cieľom turistov. V blízkosti územia sa nachádza monumentálne Sitno s hradom a predovšetkým mesto Banská Štiavnica. 

</doc>
<doc id="631646" url="https://sk.wikipedia.org/wiki?curid=631646" title="Hon Nové pole">
Hon Nové pole

Hon Nové pole je súbor štvorice melioračných kanálov medzi obcami Jakubov a Kostolište na Záhorí.
Hon Nové pole A.
Hon Nové pole A je najdlhší zo štvorice kanálov na Novom poli. Je to občasný vodný tok IV. rádu na Záhorí, v okrese Malacky, medzi obcami Jakubov a Kostolište, v katastrálnom území obce Jakubov. Dosahuje dĺžku 1,275 km, zberá vodu z plochy 0,501 km² a jeho povodie sa rozkladá na ploche 2,738 km². Vzniká uprostred oblasti Nové pole () približne 380 metrov od cesty II. triedy E 503, nadmorskej výške a ústi do Maliny vo výške 
Opis toku.
Jeho koryto počína uprostred veľkého poľa, ktoré sa nazýva Nové pole medzi obcami Jakubov a Kostolište v nadmorskej výške Od vzniku pokračuje 90 metrov na východ, potom sa v pravom uhle stočí na juh. Týmto smerom tečie 620 metrov, stále iba v poli. Na tomto úseku doňho ústi kanál Hon Nové pole C. Potom sa stočí na západ (tiež 90°) a takto pokračuje 260 metrov. Tu priberá vody kanála Hon Nové pole B. Potom pokračuje ešte kúsok na západ a stáča sa opäť kolmo na juh. V tomto zhybe sem zaúsťuje Hon Nové pole D. Dno bolo doposiaľ nevydláždené, bahnové. Na juh pokračuje taktiež 260 metrov, kde rastie veľa záružlia močiarneho a vŕby rakyty a následne, sprava, v nadmorskej výške ústi do Maliny. Tu je dno už vydláždené. Na toku je celkovo štyri krát premostený, raz z toho na hrádzi Maliny. Okolo kanála po celej dĺžke rastú stromy, kry a tráva, predovšetkým divo rastúce slivky, topole, jelše a černice.
História a výstavba kanála.
Kanál, ako aj ostatné kanály Hon Nové pole, bol vystavaný v priebehu prvej etapy melioračných prác pri obci Jakubov v roku 1960. Finančný náklad tohto diela bol 371 186 Kčs.
Význam.
Vystavali ho kvôli odvodneniu zamokrenej pôdy, aby sa dalo na nej pestovať, t.j. aby sa mohla začať poľnohospodársky využívať. Je zaradený do sústavy Natura 2000 s výskytom rôznych druhov vtáctva. V jeho koryte sídlia aj rôzne bezstavovce (napr. čmeľ zemný) a väčšia zver ako svine divé a srny lesné.
Hon Nové pole B.
Hon Nové pole B je jeden zo štvorice melioračných kanálov na Novom poli, medzi obcami Jakubov a Kostolište, na Záhorí, v okrese Malacky, v katastrálnom území Jakubova. Je to taktiež občasný vodný tok, V. rádu, s dĺžkou 0,482 km, plochou povodia 0,891 km² a plochou odtokových oblastí 0,355 km². Jeho koryto počína v srdci oblasti Nové pole () 540 metrov od cesty II. triedy Záhorská Ves - Malacky, vo výške a vlieva sa do Honu Nové pole A, v nadmorskej výške 
Opis toku.
Jeho koryto vzniká v srdci oblasti Nové pole, v nadmorskej výške , 105 metrov od toku kanála Hon Nové pole A, s ktorým tečie svojich prvých 195 metrov rovnobežne, smerom na juh. Potom sa prudko, v pravom uhle stočí na západ, kde je ešte pred zhybom premostený. Na západ pokračuje 80 metrov, tiež rovnobežne so spomínaným kanálom. Na tomto úseku sa križuje s elektrickým vedením vysokého napätia. Napokon sa stočí na juhozápad, pokračuje 210 metrov a tu sa v nadmorskej výške , neďaleko poľovníckeho posedu vlieva sprava do kanála Hon Nové pole A. Dno je nedláždené, bahnové, široké 1 meter. Okolo toku aj priamo v ňom rastú stromy a kry, ako topole, slivky, vŕby, tŕstie a záružlie.
História a výstavba kanála.
Táto vodná stavba, ako aj ostatné v oblasti bola vystavaná v priebehu prvej etapy melioračných prác pri obci Jakubov v roku 1960. Finančný náklad tejto stavby predstavoval 102 285 Kčs.
Význam.
Vystavali ho Jakubovčania, podobne ako aj iné kanály v okolí, kvôli odvodneniu premočenej pôdy, ktorú následne začali obrábať a poľnohospodársky využívať. Dnes sa v povodí kanála pestuje najmä repka olejná a ďatelina. V jeho koryte sa vyskytuje bohatá diverzita rastlín (zlatobyľ, záružlie, topoľ, ...) a živočíchov (cifruša, čmeľ, srny, ...).
Hon Nové pole C.
Hon Nové pole C činí najkratší kanál so súboru štyroch kanálov na Novom poli. Ide o občasný vodný tok V. rádu na Záhorí, v okrese Malacky, medzi obcami Jakubov, Kostolište a mestom Malacky, v jakubovskom katastri. Má dĺžku 0,191 km, plochu povodia 0,149 km² a plocha jeho odtokových oblastí predstavuje 0,075 km². Vzniká v oblasti Pod uhliskami () , v nadmorskej výške a do Honu Nové pole A sa vlieva, uprostred veľkého pola vo výške 
Opis toku.
Tok počína výtokom z močaristého jazierka, 420 metrov od koryta rieky Maliny, v nadmorskej výške , neďaleko oblasti Pod uhliskami, v prehustenom poraste listnatých stromov, pálok a tŕstia. Počas celej svojej dĺžky tok pokračuje východným smerom, stále v hustom poraste, ale už iba tŕstia a trávy, v nedláždenom, bahnovom koryte, širokom 1 meter a následne sa, vo výške vlieva do kanála Hon Nové pole A, ako jeho ľavostranný prítok. Koryto kanála nie je premostené ani raz.
História a výstavba kanála.
Odvodňovací, vodný kanál bol vybudovaný v priebehu výstavby kanálov na Novom poli, v prvej etape melioračných prác pri obci Jakubov, v roku 1960, s finančným nákladom 88 203 Kčs.
Význam.
Kanál bol vystavaný za účelom odvodnenia močiaru a premočenej pôdy, aby sa dnes dala poľnohospodársky využívať. Jeho povodie je prevažne zalesnené, borovicou na priemyselné spracovanie a na ornej pôde sa v tomto povodí pestuje repka olejná, pšenica a slnečnice. Koryto toku, keďže je blízko lesa a vody prekypuje druhovou rozmanitosťou predovšetkým živočíchov (svine divé, srnky, čmele, žaby, myšiaky...) ale aj rastlín, ako pálka širokolistá, zlatobyľ, trsť obyčajná a ďalšie.
Hon Nové pole D.
Hon Nové pole D je odvodňovací melioračný kanál, občasný vodný tok V. rádu na Záhorí, v okrese Malacky, neďaleko obce Jakubov. Patrí do súboru štyroch melioračných kanálov na Novom poli. Dĺžka jeho toku predstavuje 0,285 km, plocha povodia zahŕňa 0,736 km² a do odtokových oblastí spadá 0,238 km². Koryto toku vzniká uprostred medze, v oblasti Malé pole (), v nadmorskej výške a ústi do kanála Hon Nové pole A, vo výške 
Opis toku.
Jeho tok vzniká uprostred veľkej, 750 metrov dlhej medze, v hustom poraste topoľov a krov bazy čiernej, v nadmorskej výške , v srdci oblasti Malé pole (časť lokality Nové pole). Pokračuje západným smerom, uprostred ornej pôdy, v koryte rastie tráva a tŕstie. Potom preteká okolo malej skupinky stromov, a zase, keď sa zo stromov vynorí, tečie pomedzi tŕstie a trávu. Na tomto mieste je tok premostený mostom so sprašným povrchom. Pokračuje ďalej na západ, v koryte sa sem-tam objaví ker vŕby rakyty a pribudne aj záružlie. Následne, vo výške ústi do Honu Nové pole A, sprava.
História a výstavba kanála.
Hon Nové pole D vystavali, ako ekonomicky výhodnú stavbu v priebehu prvej etapy melioračných prác pri obci Jakubov, v roku 1960. Jeho finančný náklad činil 76 817 Kčs.
Význam.
Nadmerné premočenie pôdy a stúpajúci dopyt po poľnohospodárskych výrobkov bol príčinou vystavania odvodňovacieho toku. Kanál odvodnil rozsiahlu časť medze a mokrej pôdy, ktorá sa následne mohla rozorať a začať plnohodnotne poľnohospodársky využívať. Ako aj pri iných kanáloch, aj tu platí, že tu je nepomerne väčšia druhová diverzita ako v okolí (t.j. na ornej pôde). Zástupcovia rastlín a drevín sú: záružlie močiarne, vŕba rakyta, pálka širokolistá... a zástupcovia živočíchov: jašterice, bažanty, jarabice a iné.

</doc>
<doc id="631648" url="https://sk.wikipedia.org/wiki?curid=631648" title="ODROID">
ODROID

ODROID je séria jednodoskových počítačov a tabletov, ktoré vyrába spoločnosť Hardkernel z Južnej Kórei. Hoci názov je zložením slov Open a Android, hardvér nie je úplne otvorený, keďže niektoré súčasti dizajnu vlastní spoločnosť. Veľa systémov ODROID podporuje beh nie len Androidu, ale aj bežných linuxových distribúcií.

</doc>
<doc id="631649" url="https://sk.wikipedia.org/wiki?curid=631649" title="Breznické podolie">
Breznické podolie

Breznické podolie je geomorfologickou časťou Hodrušskej hornatiny, podcelku Štiavnických vrchov. Leží v západnej časti podcelku, v údolí Hrona medzi Novou Baňou a Tlmačmi.
Polohopis.
Územie sa nachádza v západnej časti Štiavnických vrchov a zaberá západný okraj podcelku Hodrušská hornatina. Zaberá údolie rieky Hron, ktorý tu priberá niekoľko menších prítokov, z významnejších sú to Novobanský a Čaradický potok. Breznické podolie na severozápade vymedzuje Veľký Inovec (podcelok Pohronského Inovca), na severe je to časť Vtáčnika, Novobanská kotlina a podcelok Raj. Východným smerom pokračuje podcelok Hodrušská hornatina a južným smerom lemuje rieku Hron Hronská niva. Na juhozápade nadväzujú Štiavnické vrchy podcelkom Kozmálovské vŕšky a západne leží geomorfologická časť Hronskej pahorkatiny, Bešianska pahorkatina.
Doprava.
Údolím Hrona prechádzajú významné komunikácie; zo Zvolena vodný tok kopíruje E 58 v trase rýchlostnej cesty R1 (Nitra – Zvolen), v ktorej blízkosti vedie cesta I/65. Obe dopravné tepny v strednej časti podolia odbočujú západným smerom na Zlaté Moravce a údolím pokračuje do Tlmáč cesta I/76. Z juhu na sever vedie nivou rieky železničná trať Nové Zámky – Zvolen.
Chránené územia.
Okrajová časť Štiavnických vrchov v údolí rieky leží na vonkajšom okraji Chránenej krajinnej oblasti. Nevyskytujú sa tu ani žiadne osobitne chránené územia.
Turizmus.
Najvýznamnejšou pamiatkou tejto časti územia je Benediktínsky kláštor v Hronskom Beňadiku. Breznické podolie tak tvorí zázemie a východisko výstupov do okolitých pohorí. Severným okrajom vedie Novou Baňou červeno značená Rudná magistrála, vedúca atraktívnym územím s banskými pamiatkami. V južnej časti vedie z Tlmáč modro značená trasa do Štiavnických vrchov, na ktorú sa pripája aj zelená trasa z Tekovskej Breznice. Kláštor Hronský Beňadik a neďalekú Morovú kaplnku spája žltý chodník.

</doc>
<doc id="631651" url="https://sk.wikipedia.org/wiki?curid=631651" title="Kvapavka">
Kvapavka

Kvapavka (iné názvy: gonorea, v MKCH-10: gonokoková infekcia) je pohlavne prenosná choroba spôsobená baktériou "Neisseria gonorrhoeae", nazývanou aj gonokok. 
Mnohí z infikovaných nemajú žiadne príznaky. Muži môžu mať pálenie pri močení, výtok z penisu alebo testikulárnu bolesť. Ženy môžu mať pálenie pri močení, vaginálny výtok, vaginálne krvácanie medzi obdobiami, alebo bolesti panvy. Komplikácie u žien zahŕňajú zápalové ochorenie panvy a zahŕňajú u mužov zápal nadsemenníkov. Ak sa nelieči, kvapavka sa môže šíriť do kĺbov alebo srdcových chlopní. Ako vakcínu proti kvapavke je možné využiť vakcínu s komerčným názvom Bexsero, ktorej účinnosť študovala austrálska štúdia GoGoVax. Bezpečnosť a účinnosť bola študovaná v Spojenom kráľovstve a Spojených štátoch amerických. Bolo preukázané, že protilátky vytvorené po vakcíne Bexsero sú účinné proti kvapavke. Na predchádzanie infekciám kvapavky je možné využiť aj doxycyklínovú postexpozičnú profylaxiu, ktorou sú tablety s obsahom doxycyklínu.

</doc>
<doc id="631652" url="https://sk.wikipedia.org/wiki?curid=631652" title="Live in a Pool of Booze">
Live in a Pool of Booze

Live in a Pool of Booze (v preklade z angl. "Naživo v bazéne chlastu") je prvé DVD dánskej heavy metalovej skupiny Volbeat z roku 2007, ktoré bolo vydané cez vydavateľstvo Mascot Records. 
Podľa stránky Google bolo DVD vydané 9. júla 2007. Existujú záznamy na britskej verzii stránky Amazon.com, rovnako ako na stránkach Discogs a Allmusic. Žiaden z týchto záznamov však nie je v súčasnosti k dispozícii na kúpu, objavuje sa na nich veľmi málo informácií a dokonca sa tam nenachádza ani zoznam skladieb. Je možné, že toto DVD nebolo nikdy vydané, alebo že bolo veľmi obmedzene vydané v rámci domovskej krajiny skupiny, Dánska. Je o ňom známych málo informácií.

</doc>
<doc id="631653" url="https://sk.wikipedia.org/wiki?curid=631653" title="Marína Paulínyová">
Marína Paulínyová

Marína Paulínyová (* 28. marec 1897, Slovenské Pravno, Rakúsko-Uhorsko – † 5. október 1945, Blackbushe, Anglicko) bola slovenská diplomatka, žurnalistka, zdravotníčka a propagátorka Slovenska, podpredsedníčka Česko-slovenského červeného kríža, tlmočníčka.
Životopis.
Rané detstvo prežila v Turci na Slovensku. Dominantnú úlohu pri tvorbe jej osobnosti mala jej rodina a otec, ktorí boli národne cítiaci. Zlá ekonomická situácia však donútila rodinu opustiť Slovensko a skúsiť šťastie za veľkou mlákou. V roku 1905 odišla s rodičmi do Ameriky. Paulínyovci sa usadili v meste Stamford neďaleko New Yorku - v jednom z najmenších štátov USA - Connecticute. Jej otec zahynul ako 50 ročný v USA kde si chcel zarobiť a vrátiť sa na Slovensko. Jeho cieľ bolo pomôcť rodine ekonomicky. Napriek tomu, že Marína odišla relatívne malá, celý život si zachovala vrúcny vzťah ku svojej krajine a pomáhala jej ako len mohla. Napriek tomu, že sa túžila vrátiť na Slovensko pre dejinné udalosti a tragický skon sa Maríne tento sen nenaplnil.
Prvá významná udalosť M. Paulínyovej v jej živote bola, že sa zapojila ako mladé dievča do pomoci ktorú organizoval Americký Červený kríž pre legionárov pri návrate do vlasti. Absolvovala ošetrovateľský kurz ČK a na jar 1919 nastúpila v San Franciscu spolu s lekármi a ošetrovateľkami na loď vezúcu potraviny lieky, šatstvo. Koncom júna priplávali na Sibír do Vladivostoku - tu končí Transsibírska magistrála. Pomáhala čs. légiám, prešla s nimi ako zdravotníčka a tlmočníčka polovicu sibírskej anabázy a zažila stroskotanie lode U.S.A.T. Heffron. Počas tisíce kilometrov trvajúceho cestovania vlakmi zo Sibíri cez Japonsko a následne loďami zo Singapuru do USA ohrozovali legionárov choroby a odbornú starostlivosť potrebovali, ranení a chorí. Preto im bolo potrebné zabezpečiť lekárov, ošetrovateľky a tlmočníkov ovládajúcich slovenský jazyk. Do ČSR sa vrátila s posledným transportom vojakov v roku 1921. Na vtedajšiu dobu to bol nepredstaviteľný počin pre mladé dievča.
Potom po ukončení prvej svetovej vojny, keď vzniklo Česko-Slovensko, tak opäť sa zapojila do činnosti na Slovensku. Mala skúsenosti s Y.W.C.A. (The World Young Women's Christian Association), hnutím mladých kresťanských žien v Amerike. Y.W.C.A. je hnutím pracujúcim pre posilnenie postavenia, vedenia a práv žien, mladých žien a dievčat. Snažila sa o vybudovanie pobočky na Slovensku. V tej dobe to bolo nóvum, aby sa ženy postavili takto za svoje práva. Išlo o sociálnu prácu.
Potom nasledovalo obdobie, keď sa vrátila v roku 1924 do USA a pôsobila v meste Chicago. Zaoberala sa predajom umeleckých výrobkov a tým aj propagáciou Slovenska a Československa v Československom umeleckom štúdiu - The Czechoslovak Art Studio - Chicago, Michigan Boulevard 717 N.
V roku 1936 sa vrátila opäť do vlasti a zakladala kanceláriu pre cestovný turistický ruch v Bratislave Slovakotour. Milan Hodža ju poveril aby ho založila a viedla. Stala sa riaditeľkou Slovakotouru. Bolo to obdobie troch rokov keď sa pomaly blížila druhá svetová vojna. V tejto dobe bolo veľmi dôležité aby sa o Československu poskytovali pravdivé a skutočné informácie, a v tomto zohrala M. Paulínyová významnú úlohu ako diplomat. Mala kontakty v Amerike, sprevádzala novinárov, politikov, ale významné osobnosti aj z iných oblastí.
Potom nastalo obdobie druhej svetovej vojny. Keď sa schyľovalo k vzniku Slovenského štátu stala sa nežiaducou osobou a do poslednej chvíle odkladala svoj odchod do exilu. Deň na to ako odcestovala bola už hľadaná políciou. V zahraničí sa zapojila do exilovej práce. V Londýne sa ustanovil exilový Česko-slovenský červený kríž a ona sa stala jeho podpredsedníčkou. Jej mohli ďakovať za pomoc početné jednotky československej armády smerujúce do Británie aj prúdy utečencov. Získala pre nich podporu vplyvných londýnskych mecénov, finančnú a materiálnu pomoc od krajanov v USA a Kanade, pomoc medzinárodného výboru (MV) ČK v Ženeve. Zabezpečila pomoc tisícom príslušníkov našej armády, ktorých zajala nemecká armáda a Nemecko im nepridelilo štatút vojnových zajatcov, preto v zajateckých táboroch nedostali materiálnu pomoc. M. Paulínyová ju zabezpečila cez Britský Červený Kríž, vďaka čomu zajatecké oddelenie ČSČK v Londýne, ktoré viedla, odosielalo každému nášmu zajatcovi štyrikrát mesačne potravinové balíčky a raz za štvrťrok balík so šatstvom. Len ten, kto prežil utrpenie v zajateckých táboroch, mohol oceniť obrovský význam tejto pomoci. Jej náplňou bola hlavne starostlivosť o vojnových zajatcov, repatriantov a čs. letcov bojujúcich v RAF. Po potlačení Slovenského národného povstania osobne v sídle MV ČK zabezpečila potravinovú pomoc našim zajatcom v nemeckých koncentračných táboroch, dojednala povojnovú pomoc Československu, nákup liekov vo Švajčiarsku aj ich dodávky lietadlami MVČK na naše územie. Takto pôsobila v Londýne až do roku 1945. Po skončení vojny stihla vybaviť pre Slovensko niekoľko zásielok zdravotníckeho materiálu, vrátane nových sanitných áut. Potom po návrate repatriantov ČSR sa chystala naspäť domov.
Päť mesiacov po skončení vojny 5. októbra 1945 krátko po štarte lietadla Consolidated B-24 Liberator 311 začal horieť motor na ľavom krídle, lietadlo sa zrútilo a zhorelo. V lietadle tragickou smrťou zahynuli všetci cestujúci aj celá posádka, ktorá chcela letieť do Prahy – na letisko Ruzyně. Obete tohoto nešťastia majú spoločný pomník na Brookwood Cemetery v Surrey v Anglicku.
Noviny vtedy o nej písali, že je ako novodobý Štefánik. Ale komunistom sa nehodila rovnako, ako ľudákom, takže sa ju pokúsili z dejín vymazať. Vieme o nej len vďaka statočným príbuzným, ktorí zachovali o nej dokumenty. Bola úspešnou ženou s dlhodobým a silným vzťahom k rodnej vlasti ktorú milovala a jej hrdinstvo ostane v srdci a pamäti národa.
Vyznamenania.
Vyznamenanie za mimoriadne zásluhy in memoriam v roku 1947 – Česko-slovenský vojnový kríž 1939
Kríž Milana Rastislava Štefánika II. triedy in memoriam za zásluhy o záchranu ľudského života s nasadením vlastného života 2024
Medaila Alice Masarykovej in memoriam – najvyššie vyznamenanie Českého Červeného kríža udelené 6. mája 2024 v Prahe.

</doc>
<doc id="631657" url="https://sk.wikipedia.org/wiki?curid=631657" title="Travel Service Slovensko">
Travel Service Slovensko



</doc>
<doc id="631659" url="https://sk.wikipedia.org/wiki?curid=631659" title="Vodná nádrž Kučišdorf">
Vodná nádrž Kučišdorf

Vodná nádrž Kučišdorf (iné názvy: Kučišdorfská priehrada, Vodná nádrž Vinosady) je vodná nádrž v katastrálnom území mesta Pezinok neďaleko lokalít Kučišdorfská dolina a Unigal určená na lov kaprov a ostatných druhov rýb s rozlohou 7 hektárov.
Je mimopstruhovým rybárskym revírom čislo 1-1340-1-1 patriacim Miestnej organizácii Slovenského rybárskeho zväzu v Pezinku a je pomenovaná podľa svojej blízkosti k neďalekej obci, dnes už katastrálnej časti obce Vinosady, ktorá sa v minulosti nazvývala Kučišdorf (neskôr Veľké Tŕnie).
Do vodnej nádrže sa vlieva Barvinský potok a pramení z nej Trniansky potok.

</doc>
<doc id="631660" url="https://sk.wikipedia.org/wiki?curid=631660" title="Vodná nádrž Vinosady">
Vodná nádrž Vinosady



</doc>
<doc id="631661" url="https://sk.wikipedia.org/wiki?curid=631661" title="Kučišdorfská priehrada">
Kučišdorfská priehrada



</doc>
<doc id="631662" url="https://sk.wikipedia.org/wiki?curid=631662" title="Sub Pop">
Sub Pop

Sub Pop je nahrávacia spoločnosť, ktorú v roku 1986 založil Bruce Pavitt. Koncom 80. rokov sa spoločnosť stala známou, keď podpísala zmluvy zo seattleskými skupinami Nirvana, Soundgarden a Mudhoney, kľúčovými hráčmi grungeového hnutia. Vydavateľstvu sa tiež pripisuje zásluha na popularizácii grungeovej hudby. Pod krídla vydavateľstva patria skupiny Fleet Foxes, Foals, Beach House, The Postal Service, Flight of the Conchords, Sleater-Kinney, Blitzen Trapper, Father John Misty, Shabazz Palaces, METZ, Rolling Blackouts Coastal Fever či The Shins. V roku 1995 majitelia Sub Popu predali 49% akcií spoločnosti Warner Music Group.
História.
Vznik.
História Sub Popu sa začína písať začiatkom 80. rokov, kedy Bruce Pavitt začal vydávať fanzin zvaný "Subterranean Pop", ktorý sa zameriaval výhradne na americké nezávislé nahrávacie spoločnosti. Pavitt sa začal venovať tomuto projektu, aby získal kredity na štúdium na Evergreen State College v mestečku Olympia v štáte Washington. Počnúc štvrtým vydaním Pavitt skrátil názov na "Sub Pop" a k časopisu začal prikladať kompilačné kazety undergroundových rockových skupín. Kazety "Sub Pop #5", vydanej roku 1982, sa predalo dvetisíc kusov. V roku 1983 sa Pavitt presťahoval do Seattlu v štáte Washington a vydal posledné, deviate číslo "Sub Pop"u. V tomto období mal svoj vlastný stĺpec v miestnych novinách "The Rocket" nazvaný „Sub Pop U.S.A.“; tento mal až do roku 1988.
V roku 1986 vydal Pavitt prvú platňu pod hlavičkou Sub Pop – kompiláciu "Sub Pop 100", na ktorej sa nachádzal materiál od interpretov ako Sonic Youth, Naked Raygun, Wipers či Scratch Acid. V júni 1986 si label vybrala seattleská kapela Green River na nahrávanie debutového albumu "Dry as a Bone" EP; ibaže Pavitt dosku vydal kvôli finančným problém až nasledujúci rok. Keď už bol album konečne vonku, Sub Pop ho propagoval ako „ultrauvoľnený maras [angl. "grunge"], ktorý znivočil morálku celej generácie“. V roku 1987 Jonathan Poneman poskytol čiastku 20 000 dolárov, aby Sub Pop vydal prvotinu skupiny Soundgarden, singel „Hunted Down“/“Nothing to Say“ (vyšiel v júli), nasledovaný ich prvým albumom "Screaming Life" toho roku v októbri. Zanedlho sa Poneman stal plnohodnotným partnerom labelu. Pavitt mal na starosti záležitosti týkajúce sa interpretov a repertoáru, zatiaľ čo Poneman sa venoval obchodným a právnym otázkam. Ako tvrdí Pavitt, spoločne sa rozhodli, že label sa bude zameriavať na „tieto svojské rockové výtvory, ktoré sa vtedy vynárali“.
„Seattleský zvuk“.
Počiatkom roku 1988 Pavitt a Poneman odišli zo svojich zamestnaní, aby sa venovali naplno Sub Popu. Dali dohromady 43 000 dolárov a v apríli založili firmu. „Samozrejme, že táto čiastka nám vydržala zhruba tridsať dní“, spomína Pavitt. „Po mesiaci sme takmer zbankrotovali“. V auguste toho roku vydal Sub Pop prvý singel od kapely Mudhoney, ktorú založili bývalí členovia Green River. Sub Pop vydal singel Mudhoney „Touch Me I'm Sick“ v medzinárodnej limitovanej edícií, ktorá činila 800 kópií, čím vznikol po nahrávke veľký dopyt. Túto stratégiu si neskoršie osvojili aj iné nezávislé labely.
Pavitt a Poneman skúmali stratégie starších nezávislých spoločností ako Motown či SST Records a všimli si, že prakticky každé úspešné rockové hnutie fungovalo na regionálnom základe. Snažili sa pre Sub Pop vytvoriť jednoliaty firemný štýl. Tiež sa väčšmi zameriavali na propagáciu samotného labelu než jednotlivých skupín. Okrem toho propagovali „Seattleský zvuk“, k čomu im dopomáhal producent Jack Endino, ktorý pre Sub Pop medzi rokmi 1987 a 1989 produkoval 75 singlov, albumov a EP. Endino nahrával lacno a rýchlo; aby to dosiahol, používal rovnaké štúdiové techniky, čím nahrávky dosiahli podobný zvuk.
V novembri 1988 u Sub Pop vyšla nahrávka „Love Buzz“, debutový singel skupiny Nirvana pochádzajúcej z mestečka Aberdeen v štáte Washington, ako prvá položka v predplatiteľskom klube vydavateľstva umožňujúcom odberateľom získať prístup k novým singlom vydavateľstva na mesačnej báze poštou. Vo svojom vrcholnom období v roku 1990 mal klub dvetisíc predplatiteľov. Týmto klubom si Sub Pop vybudoval silné postavenie na seattleskej scéne a názov labelu sa stal fakticky synonymom pre hudbu zo seattleskej oblasti—podobne ako bol Motown Records synonymom pre scénu v Detroite—a tiež si takto zabezpečil svoje financovanie. Pôvodná séria bola ukončená roku 1993, načo nasledoval "Singles Club V.2", spustený v roku 1998 a ukončený roku 2002.
Uvedomujúc si, že upútať pozornosť americkej hudobnej tlače z hlavného prúdu populárnej kultúry je ťažké i pre tie najväčšie nezávislé vydavateľstvá, Pavitt a Ponemen sa inšpirovali alternatívnymi kapelami ako Sonic Youth, Butthole Surfers či Dinosaur Jr. a snažili sa label propagovať pomocou britskej hudobnej tlače. V marci 1989 priviedli do Seattlu novinára časopisu "Melody Maker" Everetta Truea, aby napísal článok o miestnej hudobnej scéne. Ako Pavitt predpokladal, britská tlač bola Sub Popom a grungeovým zvukom očarená. Pavitt sa vyjadril, že „naozaj som cítil, že Briti a Európania chcú vidieť niečo spurné a väčšmi typicky americké – niečo vskutku svojské a vskutku čerpajúce z rokenrolových koreňov, čo je samo osebe také americké.“ Poneman úspech spoločnosti vysvetlil takto: „Mohlo sa to odohrať kdekoľvek, nastala ale nevídaná zhoda náhod. Bol tu Charles Peterson, ktorý celú scénu zdokumentoval, a bol tu Jack Endino, ktorý celú scénu nahral. A boli sme tu my dvaja s Brucom, aby sme scénu vyžmýkali.“
Keď Nirvana prešla k Geffen Records, Sub Pop získali tantiémy za predaj albumu "Bleach", ktoré zabezpečili fungovanie labelu na niekoľko nasledujúcich rokov. V zmluvných podmienkach bolo tiež dohodnuté, že vybrané budúce štúdiové nahrávky Nirvany budú obsahovať popri logu Geffenu aj logo Sub Popu. Po tom ako Nirvana získala komerčný úspech, mnohé úspešné grungeové skupiny sa presunuli od Sub Popu pod krídla veľkých nahrávacích spoločností. Zanedlho nato vstúpila do labelu firma Warner Bros. Records (ktorá tiež distribuovala Geffen už od jeho vzniku v roku 1980; po desiatich rokoch Warner predal Geffen spoločnosti MCA Records), čím sa skončilo obdobie úplnej nezávislosti labelu.
Obdobie po odchode Pavitta.
Poneman a Pavitt sa nevedeli dohodnúť akým smerom by sa mal label uberať, Poneman chcel totiž aby bol väčší a zarábal viac peňazí. V roku 1996, nedokážuc sa prispôsobiť novej firemnej kultúre, prameniacej z novovzniknutého partnerstva z Warnerom, Bruce Pavitt odišiel z firmy a začal sa väčšmi venovať svojej rodine. Príkry rozkol medzi Pavittom a Ponemanom viedol k tomu, že nasledujúcich sedem rokov spolu neprehovorili.
Spoločnosť otvorila kancelárie po celom svete a začala investovať veľké peniaze do nových umelcov, čo ale neviedlo k želanému komerčnému úspechu, takže bola nakoniec nútená stiahnuť sa naspäť do Seattlu.
V roku 2006 sa Sub Pop stal prvou nahrávacou spoločnosťou v histórii, ktorá získala ekologický certifikát spoločnosti Green-e. Zapojením sa do spoločného programu firmy Green-e a Bonnevilleskej environmentálnej nadácie sa Sub Pop zameral na zníženie svojej ekologickej stopy tým, že 100 percent elektrickej energie využívanej v kanceláriách spoločnosti bude pochádzať z obnoviteľných zdrojov. Firma tak chcela pritiahnuť pozornosť širšej verejnosti k obnoviteľným zdrojom energie a primäť spotrebiteľov, aby sa zaujímali o boj voči globálnemu otepľovaniu.
Začiatkom roku 2007 Sub Pop založil sesterskú spoločnosť Hardly Art. V tejto spoločnosti má tiež čiastočný podiel Warner Music. V auguste 2008, pri príležitosti 20. výročia fungovania firmy, Sub Pop obnovil na jeden rok svoj predplatný klub.
V roku 1999 firma podpísala prvýkrát zmluvu s hip-hopovou skupinou – The Evil Tambourines; druhýkrát v roku 2009 so skupinou Shabazz Palaces. Ishmael Butler, člen Shabazz Palaces a bývalý člen džezovej formácie Digable Planets, sa stal členom A&amp;R divízie spoločnosti (Artists and Repertoire – typ spoločnosti zameranej na vyhľadávanie nových talentov).
Komerčný úspech.
Na domácom trhu vydal Sub Pop dva albumy, ktoré boli ocenené Asociáciou amerického nahrávacieho priemyslu platinovou platňou za predaj viac ako jedného milióna kusov: "Bleach" od Nirvany a "Give Up" od The Postal Service. Dvojnásobnú medzinárodnú platinovú platňu získal rovnomenný album skupiny Flight of the Conchords na Novom Zélande.
Zlatou doskou bolo ocenených šesť albumov, ktorých sa predalo viac než 500 000 kópií: "Oh, Inverted World", "Chutes Too Narrow" a "Wincing the Night Away" od The Shins, "Fleet Foxes" od Fleet Foxes, "The Head and the Heart" od The Head and the Heart, a "Everything All the Time" od Band of Horses.
Z nahrávok vydaných labelom získal zlatú platňu singel „Such Great Heights“ od The Postal Service.
Deluxe edície.
Počnúc rokom 2008 začal Sub Pop vydávať deluxe edície svojich najpredávanejších albumov s remasterovaným zvukom, zavše obohatených o živé nahrávky. Niektoré z prvých deluxe edícií obsahujú tiež demoverzie rôznych skladieb. K takto vydaným albumom patria napríklad "Bleach" od Nirvany, "Superfuzz Bigmuff" od Mudhoney, "Bakesale" od Sebadoh, "Codes" od Jasona Loewensteina, "Give Up" od The Postal Service či "Bunny Gets Paid" od Red Red Meat.
Zamietací list.
Sub Pop je známy svojim predtlačeným formulárom, kde nevyberaným spôsobom informujú ašpirujúcich umelcov, že spoločnosť nemá o nich záujem. List začína oslovením „Vážený úbožiak“ (angl. „Dear Loser“).

</doc>
<doc id="631663" url="https://sk.wikipedia.org/wiki?curid=631663" title="Hyundai i30">
Hyundai i30

Hyundai i30 je malý rodinný automobil, ktorý vyrába juhokórejský výrobca Hyundai v Nošoviciach v Česku od roku 2007. Model i30 zdieľa svoju platformu s Kia cee’d. Je dostupný ako trojdverový hatchback (2012–2017), päťdverový hatchback, päťdverové kombi a päťdverový fastback (2017 - súčasnosť), s možnosťou výberu z troch benzínových a dvoch dieselových motorov, buď s manuálnou alebo automatickou prevodovkou.
i30 sa predáva popri piatej generácii Hyundai Elantra v Spojených štátoch a Kanade ako Hyundai Elantra GT, predtým ako Elantra Touring. Druhá generácia i30 bola predstavená v septembri 2011 na autosalóne vo Frankfurte.
Prvá generácia (2007 - 2012).
Bola koncipovaná v nemeckom Rüsselsheime v Design and Technical Centre spoločnosti Hyundai.
Model i30 zaznamenal hodnotenie 4,2 v crash testoch Euro NCAP pre model 2008 a je vylepšením oproti hodnoteniu 3,9 predchádzajúceho modelu v roku 2007.
Hyundai i30 (2008).
Model i30 obdržal ocenenie za bezpečnostnú ochranu, ktorú udelil Australasian New Car Assessment Program. I30 predstavuje najbezpečnejšie dovážané vozidlo strednej veľkosti v Argentíne.
Prvá generácia i30 bola oficiálne uvedená v Malajzii v júli 2009, kde boli k dispozícii dva motory: 1,6 l (s manuálnou a automatickou prevodovkou) a 2,0 l (iba automatika).
i30 hatchback.
Hatchback i30 bol predstavený na autosalóne v Ženeve v marci 2007 a bol uvedený v júli 2007 pre Európu a Austráliu. I30cw (aka i30 estate, tiež známy ako Elantra Touring) bol predstavený v Južnej Kórei na autosalóne v Soule v roku 2007 a je predávaný po celom svete, vrátane Severnej Ameriky pre modelový rok 2009, ako "Elantra Touring ". Je to väčšia, priestrannejšia verzia i30 hatchbacku. Maximálny objem nákladu i30 cw je 65 kubických stôp (1 800 L).
Pre modelový rok 2012 bol voz Elantra Touring vybavený 2,0 litrovým motorom I4 s výkonom 138 koní (103 kW) a 136 lb⋅ft (184 N⋅m). Americká EPA sadzba spotreby je 23 MPG v meste a 30 MPG na diaľnici pre galóny (10 l/100 km a 7,8 l/100 km). Elantra Touring je vybavený buď päťstupňovou manuálnou alebo štvorstupňovou automatickou prevodovkou.
Hyundai Elantra Touring bol k dispozícii buď v základnej alebo limitovanej verzii, z ktorých každá ponúkla podobnú úroveň vybavenia ako jeho náprotivok Hyundai Elantra Sedan.
I30cw dosiahol vysoké hodnotenie v bezpečnostných testoch EURO NCAP:
i30 modrá verzia.
Modrá verzia i30 je variácia s technológiou Start &amp; Stop (tzv. Idle Stop and Go). Verzie v Spojenom kráľovstve sa dodávali s 1,4 l, 1,6 litrovým benzínom alebo 1,6 litrovým dieselovým motorom, a to ako v päťdverovom hatchbacku, tak v iných štýloch karosérie. CO2 emisné limity pre benzínové modely s objemom 1,6 litra boli znížené na 142 g/km (zo 152 g/km).
Druhá generácia (2012 - 2017).
Hyundai predstavil svoju novú generáciu i30 na medzinárodnom autosalóne vo Frankfurte v roku 2011. Nový model bol navrhnutý a skonštruovaný v technickom centre Hyundai Motor Europe v nemeckom Rüsselsheime a ponúka výber zo štyroch motorov s celkovo šiestimi možnosťami výkonu a emisiami CO2 nižšími ako 100 g/km, v dôsledku modernizácie vznetovej jednotky s objemom 1,6 litra. Ďalšia generácia i30 sa v Európe začala predávať začiatkom roka 2012 ako päťdverový hatchback. Vyrába sa v Európe vo výrobnom závode v Nošoviciach v Česku.
Bola uvedená v Južnej Kórei od 20. októbra 2011 a je to druhý model pod značkou Hyundai Premium Youth Lab. Nová kórejská špecifikácia i30 sa ponúka s motorom Gamma GDi s objemom 1,6 l a dieselovým motorom VGT s objemom 1,6 l.
Druhá generácia i30 bola v Spojených štátoch k dispozícii v lete 2012 ako Hyundai Elantra GT 2013, ktorá nahradila Elantra Touring. Mala premiéru na autosalóne v Chicagu v roku 2012 spolu s novým Hyundai Elantra Coupe, s rovnakým motorom 1.8L Nu MPI ako pôvodný sedan Elantra MD. Model Elantra GT, ktorý je k dispozícii v jednej výbave, ponúkol niekoľko rôznych balíčkov doplnkov, ktoré pridali ďalšie funkcie.
V Malajzii bola druhá medzinárodná premiéra počas medzinárodného autosalónu v Kuala Lumpur v roku 2013 a oficiálne bol model k dispozícii v marci 2014. Pre Malajziu i30 sa použil motor s objemom 1.8L.
i30 Estate.
Na niektorých trhoch je tento model tiež známy ako i30 Tourer, premiéru mal v Ženeve roku 2012.
Automobil zdieľa rovnaký rázvor ako hatchback a pridáva 185 mm na dĺžku. Zvýšená dĺžka prináša ďalších 150 litrov kapacity batožinového priestoru, čo predstavuje celkovo 528 litrov. So sklopenými zadnými sedadlami je celková kapacita nákladu 1642 litrov, čo predstavuje nárast o 326 litrov.
i30 trojdverový.
Cieľom trojdverovej verzie, ktorá bola zavedená začiatkom roka 2013, je prilákať mladších kupujúcich. Mriežka má agresívnejší vzhľad ako päťdverový model.
i30 Turbo.
V roku 2015 Hyundai predstavil hot hatch verziu i30.

</doc>
<doc id="631664" url="https://sk.wikipedia.org/wiki?curid=631664" title="Grinavské jazerá">
Grinavské jazerá

Grinavské jazerá alebo Kotlíky sú tri jazerá, ktoré sa nachádzajú nad historickou mestskou časťou mesta Pezinok s názvom Grinava, tiež nazývanou aj Myslenice, a podľa ktorej sú pomenované. Nachádzajú sa na východnom okraji Homoľských Karpát, geomorfologickej časti Pezinských Karpát. Tvoria neveľkú oblasť, ktorá hraničí s lesným pásom Malých Karpát, a ktorú človek premenil na vinice takým spôsobom, že v nej ponechal mnohé miesta v pôvodnom stave. 
Ide o prírodné rybníky, ktoré obhospodaruje Slovenský rybársky zväz. Neďaleko oblasti sa nachádza aj vrch Grinavská vyhliadka (250 m. n. m.).

</doc>
<doc id="631668" url="https://sk.wikipedia.org/wiki?curid=631668" title="V sedmobrežnom kruhu Ríma">
V sedmobrežnom kruhu Ríma

V sedmobrežnom kruhu Ríma je hymnická pieseň zároveň aj slovenská pápežská hymna. Odkazuje na sedem rímskych pahorkov, medzi ktorými je postavená bazilika svätého Petra a prosí za pápeža. Spieva sa cez veľké cirkevné sviatky, a to väčšinou na konci svätej omše. 
Pôvodný text v latinčine napísal anglický kardinál v roku 1850. Následne boli preložené do maďarčiny Antalom Gyuritsom v roku 1857. Antal Feley, peštiansky učiteľ hudby, tento text v roku 1858 zhudobnil "(pozri ukážku" ")" a v takejto podobe sa skladba rozšírila do celej Uhorskej monarchie. U nás sa taktiež udomácnila a zahrnul ju do svojich piesní Andrej Radlinský v Katolíckom spevníku "(Katolícky spewník)" v roku 1875. Odvtedy je, popri iných pápežských hymien, súčasťou Jednotného katolíckeho spevníka (JKS) s číslom 523.
V sedmobrežnom kruhu Ríma,
kde sa Petra chrám vypína,
z tisíc hrdiel sa ozýva
pieseň nábožná horlivá:
[:Živ, Bože, otca svätého,
námestníka Kristovho!:]
A ten hlas sa mocne nesie
až do tichej hrobov skrýše;
po horách i po dolinách,
po mestách i pustatinách:
[:Živ, Bože, Otca Svätého, 
námestníka Kristovho!:]
Po hradoch i po rovinách,
šírych sveta po krajinách,
jak na krídlach bleskohromu
preletuje z dom do domu:
[:Živ, Bože, Otca Svätého, 
námestníka Kristovho!:]
Letí on až na tie strany,
kde sú svätých slávostany,
odtiaľ do sŕdc našich padá,
v pobožnú sa pieseň skladá
[:Živ, Bože, Otca Svätého, 
námestníka Kristovho!:]

</doc>
<doc id="631671" url="https://sk.wikipedia.org/wiki?curid=631671" title="Biela veža (Brašov)">
Biela veža (Brašov)

Biela veža (, , ) je veža v rámci systému opevnenia mesta z obdobia stredoveku nachádzajúci sa vo svahu kopca pri severnej hranici historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Dejiny a charakteristika.
Výstavba prebiehala od roku 1460 a veža bola dokončená v roku 1494.
V roku 1689 bola veža spolu s väčšinou mesta zasiahnutá veľkým požiarom, ktorý vznikol pri útoku habsburského vojska na mesto. Dôsledky požiaru boli odstránené až v roku 1723, kedy bola veža zrenovovaná.
Zatiaľ posledná reštaurácia veže prebehla v roku 2005. 
Veža leží vo svahu kopca Straja, známom tiež ako Romul pri severnej hranici historického centra mesta.
Veža je postavená s pôdorysom uzavretého polkruhu, pričom jej južná rovná stena je smerovaná k historickému centru Brašova. Stavba má päť poschodí a jej výška sa pohybuje medzi 18 - 20 metrami. V hornej časti veže sa nachádza cimburie. Pri výstavbe boli použité kamene a tehly. Veža je vybavená aj strieľňami. Dĺžka rovnej steny je približne 4 metre a obvod věže je približně 19 me.
Názov bol odvodený od jej farby.
V súčasnosti je veža v správe župného historického múzea a slúži výstavám.

</doc>
<doc id="631674" url="https://sk.wikipedia.org/wiki?curid=631674" title="Immaculata (Košice)">
Immaculata (Košice)

Immaculata ("Morový stĺp") alebo Súsošie Nepoškvrnenej Panny Márie je košické barokové súsošie, ktoré sa nachádza na Hlavnej ulici v mestskej časti Staré Mesto v historickom centre Košíc.
Poloha.
Súsošie sa nachádza v severnej časti Hlavnej ulice a Hlavného námestia, z južnej strany je ohraničené parkom s fontánou znamení a Štátnym divadlom. Zo severnej strany zase Čermeľským pôtôčikom.
Vznik.
V rokoch 1709 - 1710 bol v Košiciach mor. Trvalo viac ako rok, kým mor skončil. Tí, čo prežili, sa z vďaky poskladali na nový morový stĺp na nevhodnom mieste starého vojenského popraviska. Tento čin bol iniciovaný zo strany poštového správcu Viktorína Flachenfelda. Kým bol položený základný kameň, prešli dva roky. Stavbu bolo treba totiž zabezpečiť nielen finančnými zbierkami, ale aj nájdením vhodného a skúseného architekta. Stal sa ním košický staviteľ Tomáš Tornyosi. Na samotné sochy bol lepší odborník sochár Šimon Grimming, ktorý s architektom úzko spolupracoval. Reliéfy s alegóriou Moru, Vojny a Hladu z pozlateného medeného plechu, ktoré boli umiestnené v spodnej časti súsošia, vytvoril zlatník Juraj Immerwohl.
Vrchol súsošia – Immaculatu ( Nepoškvrnená), predstavujúci Pannu Máriu, položili 3. októbra 1723 do výšky 14 metrov. Panna Mária má symbolizovať vernosť, lásku a dobrotu a mesto má chrániť pred biedou a utrpením. Tá má nad hlavou veniec s dvanástimi hviezdami. Okrem nej bolo súsošie tvorené nižšie postavenými sv. Jozefom, sv. Šebastiánom a sv. Ladislavom. Všetky sochy mali plné tvary, rozviate rúcha a na stĺpe je plno mráčikov v tvare rôznych kriviek a „kudrliniek“, z ktorých bolo jasné, že ide barokový štýl. Zaujímavosťou je, že v súsoší sa ukrýva aj socha Svätého Valentína, svätca všetkých zaľúbených.
Protestanti a katolíci mali medzi sebou rôzne spory, netrvalo dlho a vznikla aféra. Kalvínsky farár údajne pripevnil v noci na sochu hanlivý nápis a následne ho uväznili. Mestská rada ho vraj dokonca odsúdila na smrť, ale vtedajší panovník rozsudok zmiernil na vyhnanstvo. Aby sa to už viac nestalo, pokračovalo sa v zbierkach na večné svetlo. Znamenalo to, že vznikalo množstvo fondov na lampy, aj časté pobožnosti odbavované pri soche. No niektorí vystrašený katolícki veriaci následne okolo stĺpu vystavali množstvo lámp, zorganizovali aj nočné hliadky a ustanovili funkciu strážcu i opatrovateľa sochy.
O súsošie sa starali Košičania lepšie ako o ktorúkoľvek inú pamätnú tabuľu v súčasnosti, svedčí o tom aj to, že k nej patrili aj osobitné cirkevné pomôcky, napr. zvláštny organ. Aj všetci kňazi, klerici a miništranti mali počas slúženia pri súsoší, zvláštne rúcha a taktiež aj výnimočné platy. To isté sa týkalo aj organistu, strážcu a opatrovateľa sochy.
Rekonštrukcie.
Immaculata bola prvýkrát reštaurovná v roku 1757, potom ďalej v rokoch 1776, 1829, 1856 a 1872. Rekonštrukcia v roku 1829 bola uskutočnená z dobrovoľných príspevkov, na pokyn košického biskupa Ignáca Fábryho. V 19. storočí počas ďalších opráv reliéfy zo súsošia sňali a uložili najprv do Archívu mesta a neskôr sa stali súčasťou zbierok Východoslovenského múzea. V 20. storočí až trikrát. 
V roku 1909 sa upravilo oplotenie, do podoby v akej ho poznáme dnes, pričom vznikli sochy svätcov a svätíc na pilieroch plota. Sochy predstavujú Svätú Alžbetu Durínsku, Svätú Margitu, Svätú Barboru a Svätú Alžbetu Portugalskú a dvoch anjelov: Svätého Gabriela a Svätého Michala archanjela. Sochy zhotovil sochár Leopold Hild. V rokoch 1954 – 1957 a 1971 – 1972 ho kvôli poškodeniu po druhej svetovej vojne, reštauroval známy košický sochár a výtvarník Vojtech Löffler. V lete roku 2000 bola ukončená najnovšia rekonštrukcia celého súsošia, pričom sochy sú už vymenené za ich verné plastiky. Autorom kópií vzácnych reliéfov je akademický sochár Stanislav Kožela. Kópie boli osadené s podporou grantu nadácie VÚB banky.

</doc>
<doc id="631676" url="https://sk.wikipedia.org/wiki?curid=631676" title="Stredná odborná škola Policajného zboru (Pezinok)">
Stredná odborná škola Policajného zboru (Pezinok)

Stredná odborná škola Policajného zboru v Pezinku (SOŠ PZ Pezinok) je rezortná stredná odborná škola Ministerstva vnútra Slovenskej republiky sídliaca v Pezinku na Fajgalskej ceste číslo 2 a zriadená v roku 1991 rozkazom ministra vnútra Slovenskej republiky. Za obdobie svojej existencie škola pripravila množstvo príslušníkov Policajného zboru, ktorí sa úspešne uplatnili v rôznych profesiách, ktoré si činnosť Policajného zboru vyžaduje.
V marci 2020 bolo v internáte školy zriadené karanténne centrum pre repatriantov vracajúcich sa zo zahraničia.
Medzinárodné spolupráce.
Škola za zapája aj do medzinárodných aktivít. Spolupracuje s policajnými školami v Česku (Praha, Holešov, Brno, Zlín), v Poľsku (Koszalin), vo Francúzsku (Montbéliard). Je partnerom v projekte celoživotného vzdelávania Leonardo da Vinci, kde sa podieľa na spracovaní témy „Ľudské práva vo výučbe policajných škôl v krajinách EÚ“. Na tomto úseku spolupracuje s policajným školami v Katoviciach (Poľsko), v Holešove (Česko), v Nienburg/Wesser (Nemecko), v Loures (Portugalsko) a Kluži (Rumunsko).

</doc>
<doc id="631677" url="https://sk.wikipedia.org/wiki?curid=631677" title="Zenon Kosiniak-Kamysz">
Zenon Kosiniak-Kamysz

Zenon Henryk Kosiniak-Kamysz (* 25. február 1958, Bieniaszowice, Poľsko) je poľský diplomat, veľvyslanec Poľska na Slovensku (2003–2007), v Kanade (2010–2013), Singapure (2014–2018) a Rakúsku (2025–); štátny tajomník Ministerstva vnútra (2001–2003) a Ministerstva obrany (2008–2009).
Životopis.
Zenon Kosiniak Kamysz sa narodil v roku 1958. Vyštudoval Technickú univerzitu v Drážďanoch v Nemecku.
Od roku 1990 pracuje v zahraničných službách. Pôsobil, okrem iného, ako prvý tajomník Veľvyslanectva PR v Budapešti aj ako obchodný radca v Berlíne (1996–2001). V rokoch 2001 až 2003 bol štátnym tajomníkom Ministerstva vnútra. Od 2003 do 2007 bol veľvyslancom Poľska na Slovensku. V 2007 znovu pracoval v Berlíne. V rokoch 2008 až 2009 bol štátnym tajomníkom Ministerstva obrany. Od 2010 do 2013 bol veľvyslancom v Kanade a od 2014 do 2018 v Singapure.
Hovorí anglicky, nemecky, slovensky a rusky.

</doc>
<doc id="631683" url="https://sk.wikipedia.org/wiki?curid=631683" title="Zomri">
Zomri

Zomri je slovenská satirická stránka, pôsobiaca pôvodne na Facebooku. Jej príspevky na sociálnych sietiach obsahujú tvrdú satiru, zosmiešňovanie, urážky, vulgarizmy a cynizmus, ale aj politickú a spoločenskú kritiku. Stránku spravuje kolektív anonymných administrátorov, ktorý tiež prevádzkuje rovnomenný instagramový účet.
Sami autori sa však označujú ako recesisti a stránku ako „najväčšiu stoku“ slovenského internetu".
Vznik a pôsobenie.
Stránka Zomri bola založená na sociálnej sieti 21. júna 2016. Správcovia tvrdia, že sa spoznali cez internet, kde na facebooku prevádzkovali rozličné falošné fanúšikovské stránky Martina Jakubca. Po ich postupnom zrušení spoločne založili stránku Zomri.
Denník N ich po roku fungovania označil ako „recisistickú stránku s prízemným humorom“. V začiatkoch publikovali najmä vtipy na adresu osobností ako Zdena Studenková, Branislav Mojsej, Tibor Rostas alebo Martin Daňo.
Výrazná časť príspevkov je zameraná politicky, najmä voči Marianovi Kotlebovi a ĽSNS, ale aj voči Robertovi Ficovi a Andrejovi Dankovi. Veľký nárast popularity priniesol stránke tiež príspevok o otvorení zrekonštruovanej autobusovej stanice v Banskej Bystrici s bilingválnym názvom "Vlak Bus Shopping".
Stránka medzi inými zosmiešnila aj billboardovú náborovú kampaň Ozbrojených síl Slovenskej republiky, ktorej proces obstarania vzbudil dojem rodinkárstva.
Blokovanie stránok ĽSNS.
V roku 2017 Facebook stránku Zomri zablokoval z dôvodu porušovania pravidiel. Administrátori vytvorili dočasnú náhradu pod názvom "Zomri 2.0" s tým, že pôvodná stránka bola zrušená, pretože bola „neustále nahlasovaná náckami a podobnou lúzou.“ Sledovatelia Zomri sa následne začali mobilizovať k nahlasovaniu stránok, ktoré propagujú alebo inklinujú k strane Kotleba – Ľudová strana Naše Slovensko alebo k Marianovi Kotlebovi. Tieto, napríklad aj stránka poslancov ĽSNS Milana Mazureka alebo Milana Uhríka, sa stali následkom hromadného nahlasovania naozaj zablokované.
Pôvodne zablokovaná stránka "Zomri" bola po niekoľkých dňoch obnovená. Uhrík poprel, že jeho ĽSNS stojí za kampaňou proti Zomri. Administrátori Zomri takisto popreli, žeby vyhlasovali hromadné výzvy na nahlasovanie stránok ĽSNS.
Medializácia Fekišoviec.
V januári 2019 sa na stránke YouTube objavil trojhodinový záznam zo zasadnutia obecného zastupiteľstva v obci Fekišovce. Krátko nato stránka Zomri na Facebooku zverejnila niekoľkominútový zostrih pôvodného videa. Tento príspevok sa rýchlo stal vírusovým, pričom zaznamenal širokú odozvu aj naprieč poprednými médiami, predovšetkým kvôli kontroverznému vyobrazeniu starostky Fekišoviec Miloslavy Fedorovej, kandidujúcej už tretie volebné obdobie za SMER-SD.
Video vyvolalo kritiku neziskovej organizácie Transparency International Slovensko, ktorá vyjadrila znepokojenie „nad pošliapavaním zákona a politickou kultúrou“." Organizácia tiež podala podnet na prokuratúru. 
Po medializácii sa štyria z piatich obecných poslancov rozhodli odstúpiť. V snahe predísť predčasným voľbám sa mandátov ujali štyria náhradníci.
Reportér Andrej Bán, ktorý sa spoločenským a politickým reáliám na východnom Slovensku detailne venoval v knihe "Slon na Zemplíne", apeloval na to, aby sa kauza nebrala ľahkovážne, pričom naznačil, že skoršia medializácia prípadu mohla opakovanému zvoleniu Fedorovej zabrániť.
Informovanie o násilnostiach na Ventúrskej ulici.
Na agresívny stret chuligánov futbalových klubov Cracovia Krakow, Ajax Amsterdam a Levski Sofija na Ventúrskej ulici v Bratislave v noci 10. júla 2019 upozornila ako prvá stránka Zomri.
Väčšina médií následne v správach odkazovali na Zomri ako na zdroj informácií, keďže stránka ako jediná disponovala autentickými zábermi a fotografiami z incidentu. Všetky tieto materiály získala stránka od svojich fanúšikov.
Identita správcov.
Administrátori Zomri vystupujú v anonymite. Na stretnutia chodia zvyčajne dvaja až traja, pričom si maskujú tváre, najčastejšie čiernymi textilnými taškami s nápisom "Zomri" z vlastnej produkcie, pričom v zvukových záznamoch majú vo väčšine prípadov digitálne zmodulované hlasy, aj keď na internete sú zverejnené aj videá bez modulácie. Dôvodom anonymity je tvorivá sloboda a dlhšia výdrž značky, ale aj obava o vlastnú bezpečnosť.
Dvaja zo správcov sa predstavujú pod prezývkami "Bufeťák" a "Korytnačiak".
Administrátori deklarujú vysoký počet fanúšikovskej tvorby. Vyznávajú myšlienku, že všetci fanúšikovia sú spolutvorcami stránky."" Administrátor je podľa nich „každý, kto nám poslal príspevok a my sme ho zverejnili.“ Správcovia tvrdia, že fotografie z parlamentu im niekedy posielajú aj samotní poslanci.
V januári 2020 mal byť podľa zverejnených policajných dokumentov hlavným administrátorom stránky Zomri novinár Peter Valovič. Podľa poslanca Ľuboša Blahu sú zvyšnými administrátormi Eduard Gallo a Daniel Podhradský.
Kontroverzia a kritika.
Slovenský šachový veľmajster Ján Markoš, autor knihy "Sila rozumu", označuje niektoré vtipy od Zomri ako odporné a dehumanizujúce.
Voči stránke Zomri deklarujú výrazne kritický postoj tzv. alternatívne médiá, tiež Slovenské národné noviny a Literárny týždenník.
Bývalý policajný prezident Tibor Gašpar v Hlavných správach avizoval, že na administrátorov podá trestné oznámenie.
Správcovia priznávajú, že niektoré ich posty kvôli kontroverznému obsahu zmazal Facebook.
Reakcie politikov.
Bývalý predseda vlády Peter Pellegrini sa k Zomri vyjadril kriticky, pričom tvorcom vyčítal najmä negatívny vplyv na informačnú gramotnosť mládeže. Tiež ale vyjadril otvorený postoj voči spoločnému rozhovoru a potvrdil, že stránku na Instagrame sleduje. 
Stránku sleduje aj prezidentka Slovenskej republiky Zuzana Čaputová. 
Poslanec za Smer-SD Ľuboš Blaha Zomri pravidelne kritizuje.
Pozitívnu komunikáciu so Zomri udržuje predseda strany Sme rodina Boris Kollár či bývalá poslankyňa za stranu MOST – HÍD Katarína Cséfalvayová.
Aktivity pred voľbami do Európskeho parlamentu 2019.
Pred májovými voľbami do európskeho parlamentu 2019 sa (anonymne) spolu s ďalšími osobnosťami objavili vo videu Ministerstva zahraničných vecí a európskych záležitostí SR. Cieľom videa bolo motivovať voličov k zvýšeniu volebnej účasti. 
Poslanec Ľuboš Blaha na svojom facebookovom profile ministerstvo kvôli spolupráci s anonymnými administrátormi kritizoval. Po upozornení predsedom vlády Petrom Pellegrinim naznačil, že premiér stránku Zomri propaguje.
Administrátori Zomri sa objavili aj v krátkom videu na portáli Euractiv.sk, ktorého účelom bolo tiež zvýšiť volebnú účasť.
Spoločenské a mediálne reakcie.
Niektoré médiá pripisujú stránke určitý vplyv na spoločnosť. Týždenník TREND tvrdí, že stránka Zomri dopomohla Zuzane Čaputovej k zvoleniu do prezidentského úradu. Podľa Aktualít.sk je pre mládež stránka Zomri popredným sprostredkovateľom politického diania. Pozitívny prínos pre mládež pripúšťa aj investigatívny reportér Marek Vagovič.
Filip Struhárik v Denníku N oceňuje stránku Zomri ako nezvyčajný zdroj aktuálnych informácií pre novinárov. Podiel na spoločenskej informovanosti vyzdvihol najmä pri incidente požiaru na bratislavských vianočných trhoch v novembri 2018, kauze obecného zasadnutia vo Fekišovciach, narušenia prezidentských volieb 2019 v Medzanoch a častých poruchách a požiaroch slovenských vlakov. 
Administrátori stránky boli v marci 2019 hosťujúcimi rečníkmi na festivale "Profesia Days", ktorý organizuje Profesia.sk, kde diskutovali o marketingu. 
V júli 2019 sa v spolupráci s portálom Aktuality.sk zúčastnili diskusie na hudobnom festivale Pohoda. 
Financovanie.
Administrátori odmietajú spolupráce s politikmi a platené príspevky a tvrdia, že sporadicky podporujú projekty neziskových a mimovládnych organizácií. 
Predaj merchu (značkového tovaru) zastrešuje pre Zomri internetový obchod Kompot.
Zaujímavosti.
Zomri Index.
Politológovia zameraní na PR Gabriel Tóth a Ľudovít Ďurman vo februári 2019 spustili tzv. "Zomri Index", ktorý spočíva v porovnávaní príspevkov venovaných jednotlivým politikom a tiež dosahu a reakcií na tieto príspevky. Autori výsledky vyhodnocujú ako meradlo populárnosti konkrétneho politika na stránke Zomri. 
Kniha Keep Calm and Zomri.
Knižné vydavateľstvo Premedia v roku 2018 knižne vydalo zbierku najlepších príspevkov, vtipov a mémov pod názvom "Keep Calm and Zomri". Vydanie knihy bolo realizované cez fundraisingový portál StartLab, pričom na cieľovú sumu 7000 € darcovia prispeli vyše 38.000 €. Matej Makovický v Knižnej revue vyjadril podozrenie, že kniha mohla porušiť autorské práva aj zákony platné na Slovensku.

</doc>
<doc id="631684" url="https://sk.wikipedia.org/wiki?curid=631684" title="Gonokoková infekcia">
Gonokoková infekcia



</doc>
<doc id="631685" url="https://sk.wikipedia.org/wiki?curid=631685" title="Gonorea">
Gonorea



</doc>
<doc id="631686" url="https://sk.wikipedia.org/wiki?curid=631686" title="Brašovská pevnosť">
Brašovská pevnosť

Brašovská pevnosť (, , ) je súbor historických stavieb tvoriacich pevnosť z obdobia stredoveku nachádzajúci sa na pahorku nazývanom Martinsberg, alebo Schlossberg pri historickom centre mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky a národnej architektonickej pamiatky. Je jednou z najvýznamnejších pamiatok v Brašove.
Dejiny a charakteristika.
Vznik pevnosti sa datuje do roku 1524, kedy bola postavená prvá budova pevnosti, ktorou bola strážna veža v tvare podkovy. Veža bola trojposchodová a vytápaná krbmi na nižších dvoch poschodiach a otvoreným ohniskom na najvyššom poschodí. Pevnosť slúžila ako súčasť vonkajšieho obranného systému mesta.
Neskôr v roku 1429 bola postavená okolo drevené opevnenie so štyrmi drevenými vežami. V tom istom roku, po tom čo bol Brašov obliehaný vojvodom Moldavska, Petru Raresom bola toto opevnenie zbúrané. Toto sa odohralo počas bitiek o uhorský trón medzi králom Ferdinandom I. a Jánosom I..
Po rozšírení vplyvu uhorského krála Ferdinanda I. v Sedmohradsku bolo nariadené rozšírenie mestského opevnenia na tomto mieste a tak boli k hlavnej veži, ktorá ešte nebola zbúraná, pristavané tri menšie delostrelecké veže.
V roku 1611 bola do pevnosti privedená voda.
Celá stavba bola ohradená hradbami do tvaru štvorúholníka, vznikli ďalšie stavby vo vnútri areálu a v rohoch hradieb boli postavené obranné veže. Prístup do areálu pevnosti bol možný len jedným vchodom, kde ku bráne prístup zabezpečoval padací most. pevnosť vznikla v tejto podobe v roku 1553, v roku 1618 bola poničená ohňom a následne v roku 1625 bola renovovaná. V rámci renovácie bola okolo pevnosti vykopaná aj nová priekopa.
V roku 1630 boli pristavané štyri masívne obranné bašty.
V roku 1688 pevnosť poslúžila ako útočisko pre časť obyvateľov Brašova počas útoku habsburského vojska na mesto.
V roku 1773 habsburský cisár Jozef II. nariadil renováciu objektu, ktorá bola vykonaná a od tej doby sa vzhľad pevnosti prakticky nezmenil. Po 9 rokoch od renovácie v roku 1782 bola pevnosť ponúknutá na odkúpenie mestu. Obyvatelia mesta však kúpu odmietli a tak fungovala nejaký čas ako väzenie pre tureckých a francúzskych zajatcov a počas morových epidémií slúźila ako miesto, kde boli umiestnení ľudia u ktorých sa vyskytli symptómy moru. Neskôr fungovala s prestávkami opäť ako väzenie. 
V roku 1817 bola pevnosť navštívená cisárovnou Karolínou v roku 1848 bola okupovaná vojskami Józefa Zachariasza Bema a v roku 1894 ju okupovali cárske vojská.
V rokoch 1954 až 1975 fungovala pevnosť ako skladovací priestor štátneho archívu. Aj neskôr bola majetkom štatom vlastnenej spoločnosti a znovusprístupnená návštevníkom bola až dlho po spoločenských zmenách v roku 1989.
V dnešnej dobe je pevnosť renovoaná a voľne prístupná, nachádza sa tam reštaurácia.

</doc>
<doc id="631694" url="https://sk.wikipedia.org/wiki?curid=631694" title="Zenon Henryk Kosiniak-Kamysz">
Zenon Henryk Kosiniak-Kamysz



</doc>
<doc id="631695" url="https://sk.wikipedia.org/wiki?curid=631695" title="Vyhnianska brázda">
Vyhnianska brázda

Vyhnianska brázda je geomorfologickou časťou Hodrušskej hornatiny, podcelku Štiavnických vrchov. Leží v severnej polovici podcelku, západne od Banskej Štiavnice.
Polohopis.
Územie sa nachádza v severozápadnej časti Štiavnických vrchov a zaberá depresiu v severnej polovici podcelku Hodrušská hornatina. Predstavuje vnútrohorskú brázdu, ktorú obklopuje len materský podcelok. Juhozápadný okraj vymedzuje údolie Hodrušského potoka s obcou Hodruša-Hámre, severovýchodným smerom v strednej časti leží údolie Vyhnianskeho potoka s obcou Vyhne a na severovýchodnom okraji sa nachádza údolie Teplej s obcami Repište a Sklené Teplice.
Údoliami potokov vedú do sídiel cesty III. triedy, umožňujúce prepojenie s cestou I/65 v údolí Hrona, no zároveň ich spájajúce s Banskou Štiavnicou (napojenie na I/51).
Chránené územia.
Táto časť Štiavnických vrchov leží v Chránenej krajinnej oblasti. Osobitne chránené územia sa nachádzajú najmä v okrajových častiach, konkrétne národná prírodná rezervácia Kašivárová v južnej časti, prírodná rezervácia Kamenné more a prírodná pamiatka Vyhniansky travertín v centrálnej časti a Kamenný jarok na severovýchode.
Turizmus.
Oblasť Vyhnianskej brázdy patrí medzi atraktívne časti pohoria a popri Banskej Štiavnici a jej okolí je jednou z najvyhľadávanejších. Zaujímavá príroda, banské pamiatky a termálne pramene celoročne lákajú turistov na poznávanie tejto časti krajiny. Zo zaujímavostí možno spomenúť kúpele Sklené Teplice, blízke ruiny hradu, Wilckensove pamätné stromy pri Repišti, Vodný raj a Vyhniansky travertín v obci Vyhne či banícku klopačku v Hodruši-Hámroch.

</doc>
<doc id="631697" url="https://sk.wikipedia.org/wiki?curid=631697" title="Gifford Lectures">
Gifford Lectures



</doc>
<doc id="631699" url="https://sk.wikipedia.org/wiki?curid=631699" title="Ábel Antal Szocska">
Ábel Antal Szocska

Ábel Antal Szocska alebo Jeho Preosvietenosť vladyka Ábel (Szocska), (* 21. september 1972, Vynohradiv, Sovietsky zväz, dnešná Ukrajina) je súčasným biskupom níreďházskej eparchie.
Životopis.
Narodil sa v ukrajinskom meste Vynohradiv. V roku 1995 vstúpil do Rádu svätého Bazila Veľkého, kde prijal meno Ábel. Po skončení štúdií zložil večné sľuby v roku 2001.
V roku 2001 prijal aj kňazskú vysviacku z rúk Szilárda Keresztesa a pôsobil v Budapešti a neskôr v Máriapócsi.
Vyše pol roka potom čo v marci roku 2015 svätý otec František zriadil Níreďházsku eparchiu bol vymenovaný 31. októbra 2015 za jej apoštolského administrátora. Tento post zastával ako kňaz až do roku 2018, kedy bol 7. apríla menovaný ako sídelný eparcha. Chirotóniu prijal 10. mája z rúk metropolitu Kocsisa a spolusvätiteľmi boli Atanáz Orosz a Cyril Vasiľ.

</doc>
<doc id="631705" url="https://sk.wikipedia.org/wiki?curid=631705" title="IPhone XS Max">
IPhone XS Max



</doc>
<doc id="631709" url="https://sk.wikipedia.org/wiki?curid=631709" title="Doplnkové dôchodkové poistenie">
Doplnkové dôchodkové poistenie



</doc>
<doc id="631710" url="https://sk.wikipedia.org/wiki?curid=631710" title="Doplnková dôchodková poisťovňa">
Doplnková dôchodková poisťovňa



</doc>
<doc id="631711" url="https://sk.wikipedia.org/wiki?curid=631711" title="Bad Cat">
Bad Cat

Bad Cat () je turecký animovaný film z roku 2016, nakrútený podľa rovnomennej komiksovej predlohy od Mehmeta Kurtuluşa a Ayşe Ünal, produkovaný spoločnosťou Anima İstanbul. Scenár filmu napísali Levent Kazak a Bülent Üstün. V hlavných úlohách hrá Uğur Yücel ako Shero a Demet Evgar ako Taco.

</doc>
<doc id="631716" url="https://sk.wikipedia.org/wiki?curid=631716" title="IPhone XR">
IPhone XR

 iPhone XR (štylizované ako iPhone Xr, kde X predstavuje rímske číslo "desať", vyslovuj iPhone "desať R") je smartphone, ktorý bol navrhnutý, vyvinutý a je predávaný spoločnosťou Apple. V súčasnosti to jeden z modelov dvanástej generácie telefónov iPhone. Ide o nástupcu iPhone X. Model bol oznámený spolu s drahšími modelmi iPhone XS a iPhone XS Max 12. septembra 2018 v Divadle Steva Jobsa v Apple Parku výkonným riaditeľom spoločnosti Apple, Timom Cookom. Predobjednávky sa začali 19. októbra 2018 a oficiálny dátum začiatku predaja bol stanovený na 26. októbra 2018.
Charakteristika.
Telefón je vybavený 6,1-palcovým LCD displejom s názvom "Liquid Retina", ktorý podľa tvrdenia Apple má byť "najpokrokovejší a má zobrazovať najpresnejšie farby v tomto priemysle". Je to najlacnejšie zariadenie v rade zariadení iPhone 12 generácie od spoločnosti Apple s počiatočnou cenou 749 USD v Spojených štátoch, 1029 USD v Kanade, 749 GBP v Spojenom kráľovstve, 849 EUR v krajinách eurozóny a 6499 juanov v Číne. Je vybavený rovnakým procesorom ako XS a XS Max, čipom Apple A12 Bionic, ktorý je podľa Apple "najchytrejší a najvýkonnejší čip", aký kedy vložil do smartfónu.
Je k dispozícii v šiestich farbách: čierna, biela, modrá, žltá, koralová (odtieň ružovej a oranžovej) a tzv. Produktová červená (Product Red). XR je k dispozícii v troch úložných kapacitách: 64 GB, 128 GB a 256 GB. Je to druhý iPhone, ktorý je v žltej a modrej farbe, prvým bol iPhone 5C v roku 2013. Telefón na medzinárodnej úrovni podporuje duálne SIM karty cez Nano-SIM a eSIM. V pevninskej Číne, Hongkongu a Macau sa namiesto toho ponúka dvojitá Nano-SIM karta (v jednom zásobníku).
Napriek tomu, že utŕžil istú kritiku pre svoje nižšie rozlíšenie displeja v porovnaní s predchádzajúcimi modelmi za približne rovnakú cenu, XR získal po svojom vydaní prevažne pozitívne recenzie od kritikov a používateľov. iPhone XR je najpredávanejším modelom roku 2018 od spoločnosti Apple. Podľa Apple, jeho batéria vydrží o jeden a pol hodiny dlhšie ako jeho priamy predchodca, iPhone 8 Plus.

</doc>
<doc id="631719" url="https://sk.wikipedia.org/wiki?curid=631719" title="Elektráreň Oslavany">
Elektráreň Oslavany

Elektráreň Oslavany () je bývalá tepelná elektráreň v meste Oslavany v okrese Brno-venkov.
Postavená bola pre spaľovanie čierneho uhlia z južnej časti rosicko-oslavanského revíru (predovšetkým z bane Kukla, neskôr z bane Františka a bane Jindřich II) vyrobená elektrina bola dodávaná do Brna a okolia. Výstavba vykonaná firmou AEG Union prebehla v rokoch 19111913, bolo tu inštalovaných šesť kotlov a dva turboalternátory s celkovým výkonom 6,8 MW. Oficiálne bola prevádzka elektrárne začatá 1. apríla 1913. Podľa Českej televízie bola v rokoch 1913 až 1930 najmodernejšou elektrárňou južnej Moravy a zaslúžila sa o postupnú elektrifikáciu kraja. Archivár E.ON Ondřej Šretr mieni, že „V té době to byla nová myšlenka, postavit elektrárnu nikoli v místě spotřeby elektřiny, ale v místě zdroje surovin.“
Elektráreň bola v priebehu rokov postupne rozširovaná, boli tu vystavené ďalšie kotle a elektrické soustroje, takž v roku 1929 mala inštalovaný výkon 49,8 MW. Aj v ďalších rokoch dochádzalo k navyšovaniu výkonu a modernizácii starších zariadení, ako posledný bol v roku 1964 do prevádzky uvedený blok s výkonom 50 MW, maximálny inštalovaný výkon elektrárne dosiahol 115 MW. Prevádzka elektrárne bola ukončená 30. mája 1993 v súvislosti s ukončením ťažby uhlia v rosicko-oslavanskej panve.
Areál bol vedený na zozname brownfieldov Juhomoravského kraja. Jeho súčasný majiteľ, firma Palivotrans časť areálu využíva, časť chce využiť na výrobu elektriny biomasou a ďalšiu časť chce prenajať. Budovy 01, 02, 03 a 13 sú prenajaté. Investor však čaká kým štát na vlastné náklady odstráni environmentálnu záťaž.
Elektráreň spolu s baňami zvýšili počet obyvateľov Oslavan a tým im pomohli stať sa mestom.

</doc>
<doc id="631723" url="https://sk.wikipedia.org/wiki?curid=631723" title="Lýdia Novotná">
Lýdia Novotná

Lýdia Novotná (* 25. september 1981, Bratislava) je slovenská pesničkárka pôvodom z Bratislavy, ktorá žije v Malackách.
Jej hudobné začiatky sa viažu k roku 1999 kedy začala skladať vlastné skladby ovplyvnená Karlom Krylom a Jaromírom Nohavicom. V tom istom roku založila dievčenskú folkovú kapelu Šiesty (Ne)Zmysel, s ktorou v roku 2000 vyhrali prvé miesto v súťaži "Senický kľúčik" 2000. O rok neskôr zvíťazili aj na festivale "Stupavský širák". V tom istom roku vydali debutové CD s názvom Lýdia Potočková a Šiesty (Ne)Zmysel. Roky 2003 až 2015 Lýdia odložila gitaru a hudbu a venovala sa naplno deťom a svojej rodine. V roku 2015 opäť siahla po gitare a začala komponovať nové skladby, tento krát z nich bolo cítiť životnú skúsenosť, nadhľad nad malichernosťou, humor, aj smútok a bolesť. V roku 2017 získala cenu diváka na "Ružinovskej lýre" za doprovodu orchestra Gustava Broma. V roku 2019 vydáva debutový album "Žijem ako cítim", ktorý pokrstil najznámejší slovenský country spevák Allan Mikušek a produkoval Domi Stoff z kapely King Shaolin.

</doc>
<doc id="631724" url="https://sk.wikipedia.org/wiki?curid=631724" title="Čierna veža (Brašov)">
Čierna veža (Brašov)

Čierna veža (, , ) je veža v rámci systému opevnenia mesta z obdobia stredoveku nachádzajúca sa vo svahu kopca pri severnej hranici historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Dejiny a charakteristika.
Veža bola postavená v 14. storočí vo svahoch kopca Straja, známeho tiež ako Romul pri severnej hranici historického centra mesta a slúžila ako pozorovacia a strážna veža v rámci vonkajšieho opevňovacieho systému Brašova.
Vo svojej histórii čelila dvom veľkým požiarom. Prvý požiar, ktorý vežu postihol 23. júla 1599 bol spôsobený zásahon blesku a spôsobil začiernenie vonkajších stien budovy. Druhý v roku 1696 poškodil konštrukciu veže a budová musela byť následne renovovaná.
V roku 1756 bola veža použitá ako útočisko pre nenakazených obyvateľov mesta počas morovej epidémie.
V 20. storočí prebehlo niekoľko renovácií. Prvá bola vykonaná v roku 1901 a boli pri nej renovované vrchné časti veže. Veľká rekonštrukcia prebehla v roku 1996, kedy bola nad vežou postavená aj ochranná sklenená strecha. Stalo sa to po tom, čo v dôsledku silných dažďov v noci z 3. na 4. apríla v roku 1991 spadla južná stena budovy. Ďalšia renovácia prebehla na začiatku 21. storočia v roku 2001 a bol pri nej zreštaurovaný interiér veže.
Názov pochádza od stien, ktoré ostali čierne po požiari v roku 1599, dnes po poslednej renovácii má svoju pôvodnú bielu farbu. 
Veža je vysoká 11 metrov a je štvorcového pôdorysu. Ako materiál pre stavbu boli použité kamene a steny stavby sú až 2 metre hrubé.
Do veže existovali dva vstupy, jedným bol hlavný vchod vo výške 2 metrov nad úrovňou zeme, prístupný po padacom moste a druhým bol podzemný tunel.
Dnes sa vo veži nachádza expozícia župného historického múzea venovaná výrobkom miestnych remeselníkov z obdobia stredoveku.

</doc>
<doc id="631729" url="https://sk.wikipedia.org/wiki?curid=631729" title="Pedagogická fakulta Trnavskej univerzity v Trnave">
Pedagogická fakulta Trnavskej univerzity v Trnave

Pedagogická fakulta Trnavskej univerzity v Trnave je jedna z piatich fakúlt Trnavskej univerzity.
Dekankou je doc. Ing. Viera Peterková, PhD.
Dejiny fakulty.
Fakulta bola založená spolu s Trnavskou univerzitou zákonom č. 191/1992 Z. z. s účinnosťou od 1. júla 1992 ako jedna z dvoch fakúlt univerzity. Nadväzuje však „na slávnu históriu, hodnoty a odkaz pôvodnej Trnavskej univerzity.“
Štúdium.
Podľa svojej zakladacej listiny je fakulta zameraná na „vzdelávanie a formovanie učiteľov, ktorí budú vyučovať a zároveň vychovávať mládež, ale aj na to, aby jej myslenie rozvíjali z hľadiska kresťanskej vzdelanosti a pozdvihovali morálnu úroveň jej zmýšľania a cítenia a ukazovali jej cestu k životu v demokratickej spoločnosti.“ Fakulta ako jediná na univerzite poskytuje učiteľské vzdelanie.
Katedry.
Fakulta má tieto katedry:

</doc>
<doc id="631733" url="https://sk.wikipedia.org/wiki?curid=631733" title="Katedrála Zosnutia Bohorodičky (Brašov)">
Katedrála Zosnutia Bohorodičky (Brašov)

Pravoslávna katedrála Zosnutia Bohorodičky (, ), alebo aj Chrám Zosnutia Bohorodičky () je pravoslávny chrám Rumunskej pravoslávnej cirkvi z konca 19. storočia, postavený v neobyzantskom slohu, nachádzajúci sa na Radničnom námestí () v historickom centre mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Charakteristika a dejiny.
Iniciatíva na založenie a výstavbu chrámu vznikla v dôsledku konflitktu medzi rumunskými a gréckymi obyvateľmi mesta o práva na využívanie pravoslávneho chrámu svätej Trojice, ktorý už v meste stál. Povolenie na výstavbu s mnohými podmienkami v dôsledku vtedajších represívnych opatrení vočí Rumunskej pravoslávnej cirkvi bolo získané v roku 1828 a chrám bol následne postavený v roku 1833. Jednou z podmienok v rámci represívnych opatrení bolo, že chrám nemohol byť postavený tak , aby bol viditeľný a dostupný z ulíc mesta, a tak je celý vstavaný v bloku iných stavieb. Na to bolo potrebné odkúpiť dve budovy na námestí v hodnote 21 670 florinov, na čo sa museli zložit rumunskí pravosláni veriaci. Chrám mal najskôr podobu menšej kaplnky, ale neskôr sa 114 rodín hlásiacich sa k Rumunskej pravoslávnej cirkvo zložilo na výstavbu impozantnejšieho chrámu. Základný kameň dnešnej budovy bol položený v roku 1895 a chrám bol dokončený v roku 1899 a následne 18. júna 1899 vysvätený.
V roku 1940 bol chrám poškodený v dôsledku zemetrasenia a musel byť zrenovovaný.
Ako vzor pre stavbu poslóžila budova chrámu Gréckej pravoslávnej cirkvi vo Viedni.
Chrám je postavený v neobyzantskom dosahuje dĺžky 27 metrov a šírky 12,5 metra. V roku 1973 bola na chráme pristavaná veža taktiež v neobyzantskom slohu, keďže pôvodná spadla v dôsledku zemetrasenia v roku 1940.

</doc>
<doc id="631740" url="https://sk.wikipedia.org/wiki?curid=631740" title="Chrám Zvestovania (Brašov)">
Chrám Zvestovania (Brašov)

Chrám Zvestovania (, ) je pravoslávny chrám Rumunskej pravoslávnej cirkvi z prvej polovice 20. storočia nachádzajúci sa v parku v centrálnej časti mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Charakteristika a dejiny.
Chrám bol postavený v prevažne neobyzantskom slohu v prvej polovici 20. storočia medzi rokmi 1934 – 1937 podľa projektu architekta zo Sibiu, Octaviana Smighelschiho. Materiál použitý pri výstavbe boli žulové tehly.
V chráme sa nachádza drevený ikonostas z roku 1751, ktorý sem bol premiestnený v roku 1952 po reštaurácii z chrámu svätého Mikuláša, kde sa pôvodne nachádzal. Fresky na stenách chrámu pochádzajú zo 70. rokov 20. storočia a sú dielom miestneho maliara Iosifa Vasua. Renovácia fresiek prebehla v rokoch 2012 – 2015.
Chrám Zvestovania leží v mestskom parku hneď vedľa historického centra mesta.

</doc>
<doc id="631741" url="https://sk.wikipedia.org/wiki?curid=631741" title="Knedľa">
Knedľa

Knedľa je varený pokrm, vyrobený z cesta. Zloženie cesta sa podľa rôznych receptov veľmi líšia. Knedle môžu byť bez náplne alebo s najrôznejšou náplňou. Formujú sa do tvaru štrúdle, no tiež gule alebo šišky a zvyčajne sa varia v osolenej vode alebo v pare.
História vzniku.
V staroveku i stredoveku sa názvom knedľa označovali guľôčky či šištičky z nasekaného mäsa, ktoré bolo vyprážané na masti. Zhruba od 17. storočia sa začala využívať ako základ aj múka. Pôvodne sa piekli (išlo teda o pečivo). Na začiatku 19. storočia neboli knedle prílohou k mäsu, ale hlavným jedlom. Postupne vznikali rôzne ich varianty, používala sa aj ryža, rôzne náplne a tvary. Vznikali aj typické národné pokrmy, napr. známa sviečková, segedínsky guľáš či "vepřo knedlo zelo".
Pôvod.
Tradičná parená knedľa z domácej kuchyne strednej Európy sa vytvára z hladkej múky, vody, soli a ďalších ingrediencií, ako sú droždie či vajcia. Po zmiešaní sa cesto nechá vykysnúť, aby získalo objem. Následne sa z neho formujú valce či gule, ktoré sa následne v pare pripravujú nad vriacou vodou, vďaka čomu dostanú svoju charakteristickú konzistenciu a chuť.
Knedľa ako dezert.
V rôznych kultúrnych tradíciách sa domáca parená knedľa často podáva aj ako sladká pochúťka. Môže byť naplnená ovocím, posypaná cukrom či podávaná s džemom alebo šľahačkou. 
Referencie

</doc>
<doc id="631743" url="https://sk.wikipedia.org/wiki?curid=631743" title="Malá Praha (Žilina)">
Malá Praha (Žilina)

Malá Praha je historická časť mesta Žilina. Po Starom meste je druhou najstaršou obytnou štvrťou v Žiline, postavená v čase prvej Česko-slovenskej republiky.
Poloha.
Rozprestiera sa medzi Starým mestom a mestskou časťou Hliny.
História.
Výstavba Malej Prahy prebiehala približne od roku 1923. Domy boli stavané postupne.
Za výstavbu sa zaslúžil vtedajší starosta Štefan Tvrdý ml. (1863 – 1927), syn Štefana Tvrdého st. a Júlie Szégeňovej.
Ako prvé boli postavené domy na ulici Juraja Slottu, neskôr boli postavené aj na Daxnerovej ulici, Kollárovej ulici a ulici Ambra Pietra. Posledné domy boli dostavané v roku 1927.
Domy v historickej oblasti Malá Praha boli vychýrené svojou unikátnou štukatúrou na fasáde. 
V čase socializmu, s érou prichádzajúceho stavebného funkcionalizmu sa drvivá väčšina domov prestavovala, a tak zanikla aj ich jedinečná štuková výzdoba.

</doc>
<doc id="631748" url="https://sk.wikipedia.org/wiki?curid=631748" title="Malokarpatská kapela">
Malokarpatská kapela

Malokarpatská kapela bola slovenská dychová kapela. Kapela patrila medzi najvýznamnejšie dychové hudby na Slovensku. Spolu s Moravankou patrili medzi najznámejšie dychové kapely v Česko-Slovensku . Kapela nahrala 45 nosičov (LP, SP, CD), realizovala desiatky nahrávok v Česko-slovenskom rozhlase , účinkovali vo viac ako 150 programoch v Česko-slovenskej televízii a vystupovali aj iných televíziách , vystupovali aj v zahraničí - Nemecko, Rakúsko, Holandsko, Belgicko, Poľsko, ZSSR, Maďarsko, Rumunsko.
História.
Malokarpatská kapela bola založená na jeseň 1975. Bola zložená z členov Symfonického orchestra Česko-slovenského rozhlasu v Bratislave a z členov orchestra Slovenskej filharmónie . Kapelníkom bol trubkár Vladimíra Jurča. Neskôr vystupovali pod vedením Adama Hudeca. Názov kapely - Malokarpatská kapela bol inšpirovaný pohorím Malé Karpaty.

</doc>
<doc id="631750" url="https://sk.wikipedia.org/wiki?curid=631750" title="Ústav hudobnej vedy Slovenskej akadémie vied">
Ústav hudobnej vedy Slovenskej akadémie vied

Ústav hudobnej vedy Slovenskej akadémie vied (ÚHV SAV) je jeden z ústavov Slovenskej akadémie vied. Riaditeľka ústavu je doc. PhDr. Hana Urbancová, DrSc.
Dejiny.
Ústav vznikol v roku 1943 ako Hudobnovedný ústav. Od roku 1951 nesie názov Ústav hudobnej ved. V roku 1953 sa stal súčasťou novozaloženej Slovenskej akadémie vied. V rokoch 1973 až 1990 fungoval ako súčasť Umenovedného ústavu SAV, od roku 1990 je opäť samostatným ústavom.
Činnosť.
Ústav sa venuje „základnému výskumu hudby a hudobnej kultúry v regionálnych, národných a európskych kontextoch. Vedecko-výskumná koncepcia vychádza z rozvíjania všetkých troch vedných disciplín/oblastí muzikológie: historickej hudobnej vedy, etnomuzikológie a systematickej hudobnej vedy.“
Je tiež školiacim pracoviskom doktorandského štúdia v odbore muzikológia.
Edičná činnosť.
Ústav vydáva recenzovaný odborný časopis "Musicologica Slovaca". Časopis bol založený v roku 1969, obnovený v roku 2010. Vychádza dvakrát za rok a „zverejňuje výsledky základného a aplikovaného výskumu z oblasti historickej hudobnej vedy, etnomuzikológie a systematickej hudobnej vedy“. Vydáva tiež "Corpus Musicae Popularis Slovacae", národnú edíciu „ľudových piesní a inštrumentálnej hudby z územia Slovenska a z prostredia Slovákov v zahraničí". V roku 2002 vyšiel prvý zväzok so zápismi piesní a hudby z Podpoľania.

</doc>
<doc id="631752" url="https://sk.wikipedia.org/wiki?curid=631752" title="Malokarpatská dychovka">
Malokarpatská dychovka



</doc>
<doc id="631753" url="https://sk.wikipedia.org/wiki?curid=631753" title="Kolačnianska brázda">
Kolačnianska brázda

Kolačnianska brázda je geomorfologickou časťou Rázdiela, podcelku pohoria Tribeč. Leží v severnej polovici podcelku, južne od Partizánskeho.
Polohopis.
Územie sa nachádza na severnom okraji pohoria Tribeč a zaberá depresiu v severnej polovici podcelku Rázdiel. Predstavuje depresiu, ktorá vedie od Brodzian v blízkosti Partizánskeho na západe, cez Veľké Uherce a Kolačno v centrálnej časti, po Radobicu na východnom okraji. Kolačniansku brázdu obklopuje v rámci pohoria Skýcovská a Veľkopoľská vrchovina na juhu a dve samostatné časti Kolačnianskej vrchoviny na severe. Severovýchodným smerom nadväzuje Oslianska kotlina (podcelok Hornonitrianskej kotliny), východným smerom leží Vysoký Vtáčnik (podcelok Vtáčnika). V západnej časti susedí Podunajská pahorkatina s časťami Tribečské podhorie a Stredonitrianska niva, zasahujúca malou časťou aj v severnej časti. 
Územie patrí do povodia Nitry a najvýznamnejším vodným tokom je Drahožica. Odvodňuje celú strednú časť brázdy a v obci Veľké Uherce priberá Drndavu a Kolačniansky potok. V tejto časti leží Veľkouherecká a Kolačnianska priehrada. Centrálnou časťou cez Veľké Uherce vedie na Skýcov a do Zlatých Moraviec cesta II/511, na ktorú sa pripája III/1764 do Kolačna. Východný okraj obsluhuje III/1795, odbočujúca z cesty II/512 (Oslany – Žarnovica), západnú časť obsluhuje cesta II/593 (Partizánske – Bošany) a z nej vedúce miestne komunikácie.
Chránené územia.
Táto časť Tribča leží v Chránenej krajinnej oblasti Ponitrie, pričom vyňaté je územie sídiel s intenzívne poľnohospodársky využívaným okolím. Osobitne chráneným územím je len na západnom okraji ležiaci chránený areál Brodziansky park a juhovýchodne sa nachádzajúca prírodná rezervácia Dobrotínske skaly.
Turizmus.
Oblasť Kolačnianskej brázdy patrí medzi turisticky pokojnejšie oblasti. Pohorie Tribeč je známou hubárskou oblasťou a vodné nádrže pri Kolačne a Veľkých Uherciach vyhľadávajú športoví rybári. Cieľom turistov sú najmä susedné lokality (napr. Klížske Hradište či Michalov vrch), no po žltom chodníku sa dá z Partizánskeho a Kolačna vystúpiť na Osečný vrch (). Z Brodzian vedie modro značený chodník cez Veľký Klíž a lokalitu "Vrchhora" na Michalov vrch (). Z Veľkých Uheriec vedie zelená trasa k prírodnej rezervácii Dobrotínske skaly. Z kultúrnych pamiatok zaujmú kaštiele vo Veľkých Uherciach a Brodzanoch, no v najmä v okrajových častiach a blízkom okolí sa nachádzajú aj archeologické náleziska.

</doc>
<doc id="631754" url="https://sk.wikipedia.org/wiki?curid=631754" title="Alfa Tauri">
Alfa Tauri



</doc>
<doc id="631755" url="https://sk.wikipedia.org/wiki?curid=631755" title="Parilicium">
Parilicium



</doc>
<doc id="631756" url="https://sk.wikipedia.org/wiki?curid=631756" title="Cor Tauri">
Cor Tauri



</doc>
<doc id="631757" url="https://sk.wikipedia.org/wiki?curid=631757" title="Paliliya">
Paliliya



</doc>
<doc id="631758" url="https://sk.wikipedia.org/wiki?curid=631758" title="87 Tauri">
87 Tauri



</doc>
<doc id="631759" url="https://sk.wikipedia.org/wiki?curid=631759" title="HR 1457">
HR 1457



</doc>
<doc id="631760" url="https://sk.wikipedia.org/wiki?curid=631760" title="BD+16°629">
BD+16°629



</doc>
<doc id="631761" url="https://sk.wikipedia.org/wiki?curid=631761" title="HD 29139">
HD 29139



</doc>
<doc id="631762" url="https://sk.wikipedia.org/wiki?curid=631762" title="SAO 94027">
SAO 94027



</doc>
<doc id="631763" url="https://sk.wikipedia.org/wiki?curid=631763" title="HIP 21421">
HIP 21421



</doc>
<doc id="631767" url="https://sk.wikipedia.org/wiki?curid=631767" title="Ananás siaty">
Ananás siaty



</doc>
<doc id="631768" url="https://sk.wikipedia.org/wiki?curid=631768" title="Ananás pravý">
Ananás pravý



</doc>
<doc id="631769" url="https://sk.wikipedia.org/wiki?curid=631769" title="Ananásovník chocholatý">
Ananásovník chocholatý



</doc>
<doc id="631770" url="https://sk.wikipedia.org/wiki?curid=631770" title="Ananás chocholatý">
Ananás chocholatý



</doc>
<doc id="631771" url="https://sk.wikipedia.org/wiki?curid=631771" title="Ananásovník">
Ananásovník



</doc>
<doc id="631773" url="https://sk.wikipedia.org/wiki?curid=631773" title="Ostružina">
Ostružina

Ostružina (nárečovo aj: "ostružlina") môže byť:

</doc>
<doc id="631778" url="https://sk.wikipedia.org/wiki?curid=631778" title="Ostružlina">
Ostružlina

Ostružlina môže byť:

</doc>
<doc id="631780" url="https://sk.wikipedia.org/wiki?curid=631780" title="Kostol svätého Martina (Brašov)">
Kostol svätého Martina (Brašov)

Kostol svätého Martina (, , ) je evanjelický kostol z obdobia stredoveku, postavený v gotickom slohu, nachádzajúci sa na úpätí pahorku Schlossberg (Martinsberg) v centre mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Charakteristika a dejiny.
Kostol svätého Martina patrí k najstarším pamiatkam Brašova. Na mieste je už v roku 1225 zdokumentovaná kaplnka zasvätená svätému Martinovi a v roku 1235 bol namiesto nej postavený súčasný kostol.
V roku 1395 sa omše v kostole účastnil uhorský král Žigmund pri jeho návšteve Brašova.
V roku 1421 bol kostol poškodený počas tureckého nájazdu, ale s pomocou dotácií od miestneho obyvateľstva bol opravený pri voch renováciách, ktoré prebehli v rokoch 1442 a 1447.
Zvon v kostole pochádza z roku 1521 a tento letopočet je aj na zvone vyrytý, rovnako ako v prípade hlavných kostolných dverí z roku 1522.
Organ v kostole je z roku 1682.
Oltár bol postavený v roku 1685 a v roku 1730 bol renovovaný. V roku 1796 prebehla aj velká renovácia kostola, ktorý bol podstatne zväčšený a odvtedy má svj terajší vzhľad.
V roku 1926 bol kostol vybavený novým organom. V roku 1962 prebehla ďalšia reštaurácia kostola, nasledovaná zatuaľ poslednou v roku 2010.
Kostol sa nachádza v historickej časti mesta na úpätí pahorku s Brašovskou pevnosťou.
Interiér kostola si zachoval svoj ranogotický výzor. 

</doc>
<doc id="631788" url="https://sk.wikipedia.org/wiki?curid=631788" title="Rímskokatolícky kostol svätých Petra a Pavla (Brašov)">
Rímskokatolícky kostol svätých Petra a Pavla (Brašov)

Rímskokatolícky kostol svätých Petra a Pavla (, ) je barokový rímskokatolícky kostol nachádzajúci sa juhovýchodne od stredu historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Charakteristika a dejiny.
Na mieste terajšieho kostola stál predtým gotický dominikánsky kláštor z roku 1342. V období reformácie sa kláštor dostal na čas pod správu evanjelickej cirkvi. V roku 1711 kláštor prevzala opäť rímskokatolícka cirkev a do správy ho dostali františkáni, neskôr v roku 1716 správu nad kláštorom prevzali jezuiti. Gotická bazilika predstavujúca kláštor bola neskôr zbúraná za účelom výstavby dnešného kostola.
Kostol bol postavený v barokovom slohu ku koncu 18. storočia na základe návrhu a pod vedením architekta Karla Josepha Lamascha. Ako lokácia pre výstavbu bolo zvolené miesto bývalého dominikánskeho kláštora v historickej časti mesta. Potom čo kňaz Ignatius Wagensei získal od cisárovnej Márie Terézie odobrenie, výstavba sa začala v roku 1776. V roku 1787 bol kostol dokončený a vysvätený sedmohradským biskupom Ignatiom Batthyanyim.
Od roku 1840 patrilo pod správu kostola brašovské rímskokatolícke gymnázium.
Stavba je postavená v klasickom barokovom slohu a pri výstavbe bol rešpektovaný vzhľad ulice. Nad hlavným vchodom sa nachádza nartex a prístup k hlavnému vchodu je po schodoch. Na kostole je vyobrazený rok dokončenia výstavby spolu s erbami Brašova a Sedmohradska.
Oltár v kostole je drevený so zlatým kovaním. Okrem oltára patria k výzdobe interiéru sochy svätého Petra, svätého Pavla, svätého Antona a svätej Anny. V kostole sa tiež nachádza bohatá kolekcia vzácnych kobercov.

</doc>
<doc id="631791" url="https://sk.wikipedia.org/wiki?curid=631791" title="Apple Watch">
Apple Watch

Apple Watch je značka inteligentných hodiniek vyvinutých a predávaných spoločnosťou Apple. Zahŕňajú sledovanie kondície, funkcie zamerané na zdravie a bezdrôtovú telekomunikáciu a integrujú sa s watchOS a ďalšími produktmi a službami Apple. Apple Watch boli uvedené na trh v apríli 2015 a rýchlo sa stali najpredávanejším nositeľným zariadením na svete: v druhom štvrťroku fiškálneho roka 2015 sa ich predalo 4,2 milióna a odhaduje sa, že k decembru 2022 používalo Apple Watch viac ako 115 miliónov ľudí. Spoločnosť Apple každý september predstavila novú generáciu Apple Watch s vylepšenými vnútornými komponentmi – každú z nich spoločnosť Apple označila ako „Series“, s určitými výnimkami.
Každá séria sa spočiatku predávala vo viacerých variantoch definovaných materiálom, farbou a veľkosťou puzdra hodiniek (s výnimkou lacnejších hodiniek Series 1 a SE, ktoré sú dostupné iba v hliníkovom prevedení, a Ultra, ktoré sú dostupné iba v titáne s priemerom 49 mm[), a počnúc sériou 3, s možnosťou hliníkových variantov pre mobilné pripojenie LTE, ktoré je štandardom s ostatnými materiálmi. Remienok dodávaný s hodinkami si môžete vybrať z viacerých možností od spoločnosti Apple a ponúkajú sa aj varianty hodiniek z hliníka so spoločnou značkou Nike a z nehrdzavejúcej ocele so spoločnou značkou Hermès, ktoré zahŕňajú exkluzívne remienky a farby. Každý používateľ môže používať digitálne ciferníky s logom týchto spoločností.
Apple Watch fungujú v spojení s iPhonom používateľa pre funkcie, ako je konfigurácia hodiniek a synchronizácia údajov s aplikáciami pre iPhone, ale môžu sa samostatne pripojiť k sieti Wi-Fi pre účely závislé od dát, vrátane komunikácie, používania aplikácií a streamovania zvuku. Modely vybavené LTE dokážu tieto funkcie vykonávať aj cez mobilnú sieť a môžu telefonovať a uskutočňovať hovory nezávisle, keď spárovaný iPhone nie je v blízkosti alebo je vypnutý. Najstarší model iPhonu, ktorý je kompatibilný s danými hodinkami Apple Watch, závisí od verzie operačného systému nainštalovaného v každom zariadení. Od septembra 2024 sa nové hodinky Apple Watch dodávajú s predinštalovaným systémom watchOS 11 a vyžadujú iPhone so systémom iOS 18, ktorý je kompatibilný s iPhonom XR, XS a novšími verziami. watchOS 26 bude vyžadovať iPhone 11 alebo novší so systémom iOS 26.
Apple Watch sú jediné inteligentné hodinky plne podporované pre iPhone, pretože Apple obmedzuje rozhrania API dostupné v iných inteligentných hodinkách, takže ostatné inteligentné hodinky majú vždy menej funkcií.
Vývoj.
Šéfdizajnér spoločnosti Apple, Jony Ive, sa začal zaujímať o výrobu hodiniek krátko po smrti Steva Jobsa v októbri 2011. V decembri toho istého roku denník "The New York Times" informoval, že Apple skúma rôzne nápady vrátane „iPodu so zakriveným sklom, ktorý by sa obopínal okolo zápästia“, s ktorým by používatelia interagovali prostredníctvom hlasovej asistentky Siri a ktorý by „mohol prenášať informácie späť do iPhonu“. Vo februári 2013 denník "NYT" a denník "The Wall Street Journal" opäť potvrdili, že Apple pracuje na inteligentných hodinkách so zakriveným displejom, a agentúra "Bloomberg News" uviedla, že tím sa rozrástol na približne 100 dizajnérov.
V marci 2013 spoločnosť Apple najala bývalého hlavného technologického riaditeľa spoločnosti Adobe, Kevina Lyncha, ktorý sa zodpovedal Bobovi Mansfieldovi, aby viedol projekt hodiniek, ktoré sa stali prvým veľkým novým produktom spoločnosti bez účasti zosnulého spoluzakladateľa Steva Jobsa. Spoločnosť Apple začala projekt bez konkrétnych prípadov použitia, pretože nevedela, aké problémy hodinky vyriešia, ale mala pocit, že „technológia sa presunie na telo“, uviedol Alan Dye, ktorý mal na starosti používateľské rozhranie. Podľa Kevina Lyncha mal tím pocit, že ľudia trávia príliš veľa času na telefóne, otravovaní upozorneniami, a hodinky by poskytovali „túto úroveň zapojenia [...] spôsobom, ktorý je o niečo ľudskejší, o niečo viac v momente, keď ste s niekým“.
V júli 2013 "Financial Times" informoval, že Apple začal prijímať ďalších zamestnancov na prácu na inteligentných hodinkách a že sa zameriava na uvedenie do maloobchodu na konci roka 2014.
Softvér sa vyvíjal rýchlejšie ako hardvér. Na jeho otestovanie tím vytvoril svoj prvý prototyp, iPhone pripevnený na zápästie suchým zipsom, ktorý zobrazoval softvér hodiniek Apple Watch v skutočnej veľkosti a korunku hodiniek na obrazovke pre vstup. Korunka sa neskôr zmenila na fyzický hardvérový kľúč zapojený do konektora pre slúchadlá. Používateľské rozhranie a dodávané aplikácie boli spočiatku inšpirované iPhonom, ale boli príliš zložité a prešli tromi kolami redizajnu, aby sa predišlo nepríjemne dlhým interakciám, ktoré by používateľov otravovali. Tím pracoval na vibráciách a zvukoch oznámení viac ako rok a snažil sa ich prispôsobiť povahe rôznych oznámení. Pridali tiež spôsob zobrazenia kontextového menu hlbším stlačením displeja, nazvaný Force Touch. Na rozdiel od zvyčajne obmedzenej ponuky dizajnu od spoločnosti Apple si tím myslel, že hodinky by mali osloviť rozmanitý vkus používateľov v oblasti módy, a preto sa rozhodli ponúknuť výber remienkov, modelov (ako napríklad pozlátené Apple Watch Edition) a ciferníkov.
Modely.
Modely Apple Watch boli rozdelené do piatich „kolekcií“: Apple Watch (1. generácia – súčasnosť), Apple Watch Sport (1. generácia), Apple Watch Nike+ (Séria 2 – Séria 7, od Série 8 zlúčené do Apple Watch), Apple Watch Hermès (1. generácia – súčasnosť, vrátane Apple Watch Ultra 2, okrem Apple Watch SE a Apple Watch Ultra) a Apple Watch Edition (1. generácia – Séria 7, okrem Apple Watch SE). Rozlišujú sa kombináciami puzdier, remienkov a exkluzívnych ciferníkov; Apple Watch sa dodávajú s hliníkovým alebo nerezovým puzdrom a rôznymi remienkami (pre Apple Watch 1. generácie sa ponúkala iba nerezová oceľ); Apple Watch Sport sa dodávajú s hliníkovým puzdrom a športovými remienkami alebo tkanými nylonovými remienkami; Apple Watch Nike+ sa dodávajú s hliníkovým puzdrom a športovými remienkami alebo športovými slučkami Nike; Apple Watch Hermès používajú puzdrá z nehrdzavejúcej ocele a kožené remienky Hermès (súčasťou je aj exkluzívny oranžový športový remienok Hermès); a Apple Watch Edition sa dodávajú s keramickými puzdrami a rôznymi remienkami (Apple Watch Edition používali 18-karátové žlté alebo ružové zlato). S modelom Series 5 bola úroveň Edition rozšírená o nové titánové puzdro.
Modely Apple Watch Series 1 boli predtým dostupné iba s hliníkovým puzdrom a športovými remienkami.
Od Series 3 je každý model Apple Watch s hliníkovým puzdrom, čo je najlacnejšie puzdro, dostupný buď s mobilným pripojením LTE, alebo bez neho, zatiaľ čo modely s inými dostupnými materiálmi puzdra (nehrdzavejúca oceľ a niekedy keramika a titán) ho vždy obsahujú.
Každý model až po Series 3 je dostupný vo veľkosti 38 mm alebo 42 mm, pričom väčšia veľkosť má o niečo väčšiu obrazovku a batériu. Series 4 bol aktualizovaný na modely 40 mm a 44 mm. Series 7 bol aktualizovaný na modely 41 mm a 45 mm. Series 10 bol aktualizovaný na modely 42 mm a 46 mm. Každý model má rôzne farebné možnosti a remienky. Medzi vybrané remienky od spoločnosti Apple patria farebné športové remienky, športové pútko, tkaný nylonový remienok, klasická pracka, moderná pracka, kožené pútko, milánske pútko a článkový náramok.
Prvá generácia.
Hodinky Apple Watch 1. generácie (hovorovo označované ako Séria 0) používajú jednojadrový systém na čipe S1. Nemajú zabudovaný GPS čip, namiesto toho sa spoliehajú na spárovaný iPhone pre lokalizačné služby. Sú vybavené novým hardvérom lineárneho aktuátora od spoločnosti Apple s názvom „Taptic Engine“, ktorý poskytuje realistickú haptickú spätnú väzbu pri prijatí upozornenia alebo oznámenia a niektoré aplikácie ho používajú na iné účely. Hodinky sú vybavené zabudovaným snímačom srdcovej frekvencie, ktorý používa infračervené aj viditeľné LED diódy a fotodiódy.
Všetky verzie hodiniek Apple Watch prvej generácie majú 8 GB úložiska; operačný systém umožňuje používateľovi ukladať až 2 GB hudby a 75 MB fotografií. Keď sú hodinky Apple Watch spárované s iPhonom, všetka hudba na tomto iPhone je k dispozícii na ovládanie a prístup k nej z Apple Watch. Softvérová podpora pre prvé hodinky Apple Watch sa skončila s verziou watchOS 4.3.2
Druhá generácia (Series 1 a 2).
Druhá generácia hodiniek Apple Watch má dva modely; Apple Watch Series 1 a Apple Watch Series 2.
Séria 1 má variant dvojjadrového procesora Apple S2 bez GPS, známy ako Apple S1P. Má nižšiu počiatočnú cenu ako prvá generácia. Séria 1 sa predávala iba v hliníkovom puzdre.
Séria 2 má dvojjadrový procesor Apple S2, vodotesnosť do 50 metrov, dvakrát jasnejší displej s jasom 1 000 nitov a GPS prijímač. Séria 2 sa predávala v puzdrách z eloxovaného hliníka, nehrdzavejúcej ocele a keramiky.
Apple Watch Edition Series 2 je prvý model Apple Watch, ktorý pridal novú farbu puzdra v bielej keramike. Farebné možnosti puzdra z 18-karátového zlata, žlté zlato a ružové zlato, boli odstránené.
Apple Watch Nike+ Series 2 je prvý model Apple Watch dostupný ako špeciálna možnosť spolupráce Nike, Inc.
Apple Watch Series 1 a Apple Watch Series 2 sú posledné modely Apple Watch dostupné s hliníkovým puzdrom v žltom zlatom a ružovo zlatom prevedení. Majú deklarovanú 18-hodinovú výdrž batérie.
Softvérová podpora pre Apple Watch Series 1 aj Apple Watch Series 2 sa skončila s verziou watchOS 6.3.
Tretia generácia (Series 3).
Apple Watch Series 3 sa vyznačujú rýchlejším dvojjadrovým procesorom S3, rozhraním Bluetooth 4.2 (v porovnaní s verziou 4.0 u starších modelov), vstavaným výškomerom na meranie vystúpených schodov, zväčšenou pamäťou RAM a sú dostupné vo variante s mobilným pripojením LTE. Siri dokáže hovoriť cez integrovaný reproduktor na Apple Watch Series 3 vďaka zvýšenej rýchlosti spracovania.
Séria 3 po prvýkrát v Apple Watch ponúka mobilné pripojenie LTE, čo umožňuje používateľom telefonovať, posielať iMessage a streamovať Apple Music a Podcasts priamo na hodinkách, nezávisle od iPhonu. Model LTE obsahuje eSIM kartu a zdieľa rovnaké mobilné číslo ako iPhone používateľa.
Apple Watch Series 3 sú prvým modelom Apple Watch, ktorý pridáva novú farbu hliníkového puzdra v zlatej farbe, ktorá zodpovedá farbe predstavenej s iPhone 8 v roku 2017. Farebné možnosti hliníkového puzdra v žltej zlatej aj ružovej zlatej farbe boli odstránené. Teraz sú dostupné vo farbách hliníkového puzdra v sivej, striebornej a zlatej farbe, a vo farbách puzdra z nehrdzavejúcej ocele v sivej farbe a striebornej farbe.
Apple Watch Edition Series 3 sú prvým a jediným modelom Apple Watch, ktorý pridáva novú farbu puzdra v sivej keramickej farbe. Sú dostupné v bielej a sivej keramickej farbe.
Softvérová podpora pre Apple Watch Series 3 sa skončila s watchOS 8.8.1.
Štvrtá generácia (Series 4).
Apple Watch Series 4 sú prvým výrazným redizajnom Apple Watch. Vyznačujú sa väčšími displejmi s tenšími rámikmi a zaoblenými rohmi a mierne zaoblenejším, tenším šasi s prepracovaným keramickým zadným krytom. Vnútri sa nachádza nový 64-bitový dvojjadrový procesor S4, ktorý dokáže až zdvojnásobiť výkon oproti S3, vylepšené 16 GB úložisko a nový elektrický snímač srdcovej činnosti. Mikrofón bol presunutý na opačnú stranu medzi bočné tlačidlo a digitálnu korunku, aby sa zlepšila kvalita hovorov. Medzi ďalšie zmeny patrí digitálna korunka s haptickou spätnou väzbou s Apple Haptic Engine a nový bezdrôtový čip W3 navrhnutý spoločnosťou Apple.
Systém EKG získal schválenie od Úradu pre kontrolu potravín a liečiv Spojených štátov, čo je vôbec prvé spotrebiteľské zariadenie, a je podporovaný Americkou kardiologickou asociáciou. Séria 4 dokáže tiež detekovať pády a automaticky kontaktovať záchranné zložky, pokiaľ používateľ nezruší odchádzajúci hovor.
Hodinky získali od kritikov prevažne pozitívne recenzie. TechRadar im dal skóre 4,5/5 a označil ich za jedny z najlepších inteligentných hodiniek, pričom kritizoval krátku výdrž batérie. Digital Trends im dal skóre 5/5, označil ich za najlepší produkt od spoločnosti Apple a okrem iného pochválil dizajn, kvalitu vyhotovenia a softvér, pričom kritizoval výdrž batérie. CNET im dal skóre 8,2/10 a označil ich za „najlepšie inteligentné hodinky celkovo“, pričom kritizoval výdrž batérie a nedostatok možností ciferníkov. T3 im dal skóre 5/5 a označil ich za „skutočne inteligentné hodinky novej generácie“ vďaka tenšiemu telu a väčšej obrazovke v porovnaní so Series 3 a funkciám pre zdravie.
Apple Series 4 sú prvým modelom Apple Watch, ktorý pridáva novú zlatú farbu z nehrdzavejúcej ocele, ktorá zodpovedá farbe predstavenej s iPhone XS v roku 2018. Teraz sú k dispozícii vo farbách puzdra z vesmírne sivej, striebornej a zlatej hliníkovej farbe, a tiež vo farbách puzdra z vesmírne čiernej, striebornej a zlatej nehrdzavejúcej ocele. Všetky možnosti farebných prevedení keramických puzdier boli odstránené až do uvedenia Apple Watch Edition Series 5 v roku 2019.
Softvérová podpora pre Apple Watch Series 4, Series 5 a Apple Watch SE prvej generácie sa skončila s watchOS 10.6.1.
Piata generácia (Series 5 a prvá generácia SE).
Hodiny Apple Watch Series 5 boli ohlásené 10. septembra 2019.[94] Medzi ich hlavné vylepšenia oproti predchodcovi patrilo pridanie kompasu a vždy zapnutého displeja s nízkoenergetickým ovládačom displeja schopným obnovovacej frekvencie len raz za sekundu. Medzi ďalšie nové funkcie patrí medzinárodné núdzové volania, ktoré umožňujú núdzové volania vo viac ako 150 krajinách, energeticky úspornejší procesor S5, vylepšený senzor okolitého svetla a zdvojnásobená pamäť na 32 GB. Vydanie Series 5 prinieslo aj návrat modelu „Edition“, pričom keramický model chýbal v predchádzajúcej generácii. Nový titánový model bol tiež zahrnutý v dvoch farbách: prírodnej a vesmírne čiernej.
Na svojej septembrovej akcii predstavujúcej produkty v roku 2020 spoločnosť Apple tiež oznámila Apple Watch SE, lacnejší model podobný iPhonu SE.[97] Model SE obsahuje rovnaký vždy zapnutý výškomer ako model Series 6, ale používa procesor S5 predchádzajúcej generácie a optický snímač srdcovej frekvencie predchádzajúcej (t. j. druhej) generácie; neobsahuje snímače EKG a krvného oxymetra ani vždy zapnutý displej; a neobsahuje možnosti ultraširokopásmovej (UWB) alebo 5 GHz Wi-Fi komunikácie.
Modely Series 5 a vyššie (vrátane modelu SE uvedeného v roku 2020) tiež obsahujú vylepšené hardvérové ​​a softvérové ​​funkcie správy batérie a výkonu.
Kritici ho vo všeobecnosti hodnotili pozitívne. CNET mu dal hodnotenie 4/5 a dospel k záveru: „Apple Watch sú naďalej jedny z najlepších inteligentných hodiniek, ale zatiaľ sú obmedzené tým, že sú len doplnkom pre iPhone.“ Digital Trends mu dal hodnotenie 4,5/5. The Verge mu dal hodnotenie 9/10.
Hodinky Apple Watch Series 5 boli dostupné vo farbách hliníkového puzdra v odtieňoch vesmírne sivej, striebornej a zlatej, ako aj vo farbách puzdra z nehrdzavejúcej ocele v odtieňoch vesmírne čiernej, striebornej a zlatej.
Apple Watch Edition Series 5 boli posledným modelom Apple Watch dostupným s bielou keramickou farbou puzdra. Boli to prvé modely Apple Watch, ktoré pridali nové farby titánového puzdra v odtieňoch prírodnej a vesmírne čiernej.
Prvá generácia Apple Watch SE bola ukončená po vydaní druhej generácie Apple Watch SE v roku 2022.
Softvérová podpora pre Apple Watch Series 4, Series 5 a Apple Watch SE prvej generácie sa skončila s watchOS 10.6.1.
Šiesta generácia (Series 6).
Hodinky Apple Watch Series 6 boli oznámené 15. septembra 2020 počas špeciálnej akcie Apple a ich dodanie sa začalo 18. septembra. Ich hlavným vylepšením oproti predchodcovi je zahrnutie senzora na monitorovanie saturácie krvi kyslíkom.
Medzi ďalšie funkcie patrí nový Apple S6 využívajúci energeticky úsporné jadrá Thunder z procesora A13 Bionic, ktorý je až o 20 % rýchlejší ako Apple S4 a Apple S5, 2,5× jasnejší displej s funkciou Always-On a výškomer s funkciou Always-On. S6 obsahuje aktualizovaný optický senzor srdcovej frekvencie tretej generácie a tiež vylepšenú telekomunikačnú technológiu vrátane podpory ultraširokopásmového pripojenia (UWB) prostredníctvom čipu Apple U1 (ktorý sa používa na lokalizáciu a komunikáciu s inými zariadeniami), a možnosť pripojenia k sieťam Wi-Fi s frekvenciou 5 GHz. Hodinky Series 6 boli aktualizované o hardvér na rýchlejšie nabíjanie, takže sa nabijú približne za 1,5 hodiny. Hardvér Force Touch bol odstránený, čo je v súlade s odstránením všetkých funkcií Force Touch z watchOS 7.
Apple Watch Series 6 sú posledným modelom Apple Watch dostupným s hliníkovým puzdrom v farbách vesmírne šedej a zlatej (predstavenej s iPhone 8 v roku 2017). Je to prvýkrát, čo sa pridávajú hliníkové farbivá puzdra v červenej a modrej farbe. Hodinky sú k dispozícii v farbách vesmírne šedej, striebornej, zlatej, modrej a červenej farbe hliníka a v grafitovej, striebornej a zlatej farbe puzdra z nehrdzavejúcej ocele. Zlatá farba puzdra z nehrdzavejúcej ocele je teraz v klasickom žltom zlate a grafitová farba puzdra z nehrdzavejúcej ocele je nová farba, ktorá nahrádza vesmírne čiernu farbu pred predstavením s iPhone 12 Pro v roku 2020.
Apple Watch Edition Series 6 sú teraz k dispozícii v titánových farbách prírodnej a vesmírne čiernej. Keramická farba puzdra bola odstránená.
Siedma generácia (Series 7).
Hodnotenie Apple Watch Series 7 bolo oznámené 14. septembra 2021 počas špeciálnej akcie Apple. Predobjednávky sa začali 8. októbra a najskôr sa doručia 15. októbra.
Apple S7, nástupca modelu Apple S6, už druhýkrát využíva energeticky úsporné jadrá Thunder z procesora A13 Bionic.
Vylepšenia oproti predchádzajúcej generácii hodiniek Series 6 zahŕňajú zaoblenejší dizajn s puzdrom o 1 mm väčším ako u Series 6; displej, ktorý je v interiéri o 70 % jasnejší a približne o 20 % väčší; zvýšenú odolnosť vďaka prednému sklu odolnému voči praskaniu; certifikáciu IP6X pre odolnosť voči prachu; o 33 % rýchlejšie nabíjanie vďaka vylepšenej vnútornej elektronike a vylepšenému rýchlonabíjaciemu káblu na báze USB-C; podporu pre BeiDou (čínsky satelitný navigačný systém); a dostupnosť klávesnice na obrazovke, na ktorú je možné ťuknúť alebo prejsť prstom. Séria 7 je tiež vybavená novým hardvérom, ktorý umožňuje ultrarýchly bezdrôtový prenos dát s krátkym dosahom na frekvencii 60,5 GHz, hoci Apple túto novú funkciu úplne nevysvetlil.
Apple Watch Edition Series 7 sú posledným modelom Apple Watch, ktorý bude dostupný v titánových farbách puzdra Natural a Space Black.
Apple Watch Series 7 sú teraz dostupné v hliníkových farbách Midnight, Starlight, Blue, Green a Product Red, a tiež v grafitovej, striebornej a zlatej (predstavenej s Apple Watch Series 6 a iPhone 12 Pro v roku 2020) farbe puzdra z nehrdzavejúcej ocele. Farby hliníkového puzdra Space Gray a Gold (predstavenej s iPhone 8 v roku 2017) boli odstránené. Strieborná hliníková farba puzdra nebola dostupná až do uvedenia Apple Watch Series 8 na trh v roku 2022.
Ôsma generácia (Series 8, SE (2. generácia) a Ultra).
Apple Watch Series 8, Apple Watch SE 2 (predtým Apple Watch SE (2. generácia)) a Apple Watch Ultra boli oznámené počas podujatia spoločnosti Apple „Far out“ 7. septembra 2022. Predobjednávky sa otvorili v ten istý deň, pričom Series 8 a 2. generácia SE sa začali dodávať 16. septembra, zatiaľ čo Ultra sa začal dodávať 23. septembra.
Apple S8, nástupca Apple S7, je posledným procesorom Apple Watch, ktorý využíva energeticky úsporné jadrá Thunder z A13 Bionic.
Vylepšenia Series 8 v porovnaní s hodinkami Series 7 predchádzajúcej generácie zahŕňajú nový teplotný senzor a presnejšie akcelerometre a detekciu nárazov. Modely s hliníkovým puzdrom sú dostupné vo farbách Midnight, Silver, Starlight a Product Red a modely z nehrdzavejúcej ocele sú dostupné v zlatej, striebornej a grafitovej povrchovej úprave. Modrá a zelená farba puzdra sa už nevyrábajú a Series 8 nie je k dispozícii s titánovým puzdrom.
Apple Watch Ultra je nový špičkový model, ktorý Apple umiestnil pre vytrvalostných športovcov a outdoorových rekreantov (konkuruje ponukám spoločností ako Garmin a Polar); väčšinu hardvéru zdieľa so Series 8, ale má väčší displej a 49 mm remienok, robustné titánové puzdro, jasnejší displej s plochým predným sklíčkom, ďalšie tlačidlo „Akcia“, ktoré je možné namapovať na rôzne aplikácie a funkcie, integrovaný viacpásmový GPS, senzor teploty vody a väčšiu batériu, ktorú Apple odhadoval na 36 hodín používania bez použitia režimov úspory energie.
Druhá generácia Apple Watch SE je k dispozícii vo farbách puzdra Midnight, Silver a Starlight. Farby puzdra Space Gray a Gold sa už nevyrábajú. Zachováva si tvarový faktor predchádzajúcich SE, ktoré boli veľmi podobné Series 4, 5 a 6.
Deviata generácia (Series 9 a Ultra 2).
Apple Watch Series 9 a Ultra 2 boli oznámené počas podujatia Apple „Wonderlust“ 12. septembra 2023. Oba tieto modely Apple Watch majú nový systém Apple S9 využívajúci energeticky úsporné jadrá Sawtooth z A16 Bionic s rýchlejšou grafickou kartou a štvorjadrovým Neural Engine, vylepšenú energetickú účinnosť a čip Ultrawide Band druhej generácie (zdieľaný s iPhone 15) so zlepšenou presnosťou a väčším dosahom. Ich displeje majú vyšší maximálny jas ako ich predchodcovia. Apple Watch Series 9 aj Apple Watch Ultra 2 sa dodávajú s watchOS 10; podporujú Siri na zariadení a nové gesto „dvojitého ťuknutia“ pomocou ukazováka a palca.
Pred oznámením watchOS 26 na konferencii Apple WWDC 2025 bude na hodinkách Apple Watch Series 9 a Apple Watch Ultra 2, ako aj na hodinkách Apple Watch Series 10, k dispozícii nová funkcia gesta „švihnutia zápästím“ (rýchle otočenie zápästím a späť na zrušenie prichádzajúceho upozornenia).
Modely s hliníkovým puzdrom sú dostupné vo farbách Midnight, Pink, Starlight, Silver a Product Red, zatiaľ čo modely z nehrdzavejúcej ocele sú dostupné v zlatej, striebornej a grafitovej povrchovej úprave.
Z právnych dôvodov nebolo monitorovanie kyslíka v krvi dostupné na modeloch Apple Watch Series 9 a Ultra 2 predávaných v Spojených štátoch po 18. januári 2024.
Po rozhodnutí Medzinárodnej obchodnej komisie (ITC) v žalobe týkajúcej sa funkcie monitorovania kyslíka v krvi spoločnosť Apple 21. decembra 2023 dočasne zastavila predaj hodiniek Apple Watch Series 9 a Ultra 2, predtým ako 26. decembra 2023 vstúpil do platnosti zákaz dovozu. V tom čase 9to5Mac informoval: „Apple tvrdí, že zákaz ITC ovplyvňuje iba predaj hodiniek Apple Watch Series 9 a Apple Watch Ultra 2, pretože tieto zariadenia ponúkajú možnosti monitorovania kyslíka v krvi.“ Americký federálny odvolací súd pozastavil zákaz dovozu až do rozhodnutia colnej a hraničnej ochrany USA o tom, či zmeny spoločnosti Apple stačia na zabránenie patentovému sporu, a spoločnosť Apple obnovila predaj 27. decembra 2023.
14. augusta 2025 spoločnosť Apple znovu zaviedla monitorovanie kyslíka v krvi pre dotknuté hodinky Apple Watch Series 9, Series 10 a Ultra 2 s aktualizáciami softvéru iOS 18.6.1 a watchOS 11.6.1. Aby sa obišli patentové spory, prepracovaná aplikácia už neanalyzuje údaje o kyslíku v krvi prostredníctvom aplikácie v zariadení. Apple Watch zhromažďuje surové údaje, ktoré sa potom „merajú a vypočítavajú na spárovanom iPhone“.
Tvrdenia o uhlíkovej neutralite.
Spoločnosť Apple uvádza na trh hodinky Series 9 a Ultra 2 ako svoje vôbec prvé uhlíkovo neutrálne produkty (v závislosti od zvoleného materiálu puzdra a remienka) vďaka kombinácii zníženia emisií oxidu uhličitého na vyrobené a predané hodinky (Apple tvrdí zníženie o 78 % pre Series 9 a 81 % pre Ultra 2) a nákupov kompenzácií a kreditov za uhlík z lesníctva a prírodných zdrojov, ktoré niektorí kritizovali za zavádzajúce kvôli problémom so spoľahlivosťou pri účtovaní uhlíka pre kompenzácie uhlíka z lesníctva.
Väčšinu deklarovaných znížení emisií spoločnosťou Apple spôsobili požiadavky na obnoviteľnú energiu kladené na dodávateľov; ďalšie faktory zahŕňajú zvýšené využívanie recyklovaných materiálov a menšiu závislosť od prepravy produktov lietadlom, ktorá je vysoko uhlíkovo náročná. Spoločnosť Apple tvrdí, že výroba hodiniek sa spolieha na „100 % čistú elektrinu“, hoci sa to čiastočne spolieha na investície spoločnosti Apple do projektov čistej energie na kompenzáciu spotreby elektriny vyrobenej z fosílnych palív dodávateľmi. Nezisková organizácia NewClimate Institute uviedla, že tvrdenie spoločnosti Apple o „100-percentne čistej energii“ je „veľmi kontroverzné, keďže hlavní dodávatelia spoločnosti Apple majú naďalej veľmi nízke podiely obnoviteľnej elektriny“.
Uhlíkové kompenzácie používané spoločnosťou Apple sa riadia štandardmi stanovenými spoločnosťou Verra, Alianciou pre klímu, komunitu a biodiverzitu a Radou pre správu lesov. Niektoré investigatívne správy však naznačili, že 94 % uhlíkových kompenzácií z dažďových pralesov spoločnosti Verra bolo údajne „bezcenných“ a že tento štandard môže zhoršiť globálne otepľovanie. Niklas Kaskeala, predseda neziskovej organizácie Compensate Foundation, uviedol, že kompenzácie spoločnosti Apple na výsadbu stromov mali „systémové chyby“; denník Financial Times zistil, že v rámci jednej ochranárskej schémy spoločnosti Apple boli novovysadené stromy vyrúbané do desiatich rokov, čím sa absorbovaný uhlík uvoľnil späť do atmosféry, že väčšina vysadených stromov boli eukalypty, čo predstavuje obavy z monokultúry, a že iba 1 % pôdy bolo venovaných obnove pôvodných druhov stromov.
Európska únia 20. septembra 2023 oznámila, že do roku 2026 zakáže väčšinu používania výrazu „uhlíkovo neutrálny“ v reklame, vrátane tvrdení založených na uhlíkových kompenzáciách, aby sa riešil greenwashing a zavádzajúca reklama. Toto rozhodnutie ocenila Monique Goyens, generálna riaditeľka spotrebiteľskej skupiny EÚ BEUC, ktorá tiež označila tvrdenia spoločnosti Apple za „falošné“ a vedecky nepresné. Gilles Dufrasne, politický pracovník neziskovej organizácie Carbon Market Watch, povedal, že je „zavádzajúce pre spotrebiteľov“, keď Apple vyvoláva „dojem, že kúpa hodiniek Watch nemá vôbec žiadny vplyv na klímu“, na základe toho, čo označil za „účtovné triky“. Iné environmentálne skupiny kritizovali dôraz spoločnosti Apple na emisie uhlíka bez zohľadnenia elektronického odpadu kvôli náročnosti opravy týchto produktov. Riaditeľka projektu Berkeley Carbon Trading Project Barbara Haya ocenila ~80 % zníženie emisií produktov, ale tiež kritizovala používanie výrazu „uhlíkovo neutrálny“ spoločnosťou Apple v reklame.
Desiata generácia (Series 10).
Hodnotenie Apple Watch Series 10 bolo oznámené na podujatí spoločnosti Apple „It's Glowtime“ 9. septembra 2024. Zariadenie má tenší dizajn ako predchádzajúce modely, je o 10 % tenšie ako Series 9. Má najväčší displej, aký Apple vytvoril pre nositeľné zariadenie, vrátane Apple Watch Ultra, s až o 30 % väčšou plochou obrazovky. Displej umožňuje zobraziť ďalší riadok textu, čím sa zlepšuje viditeľnosť správ, pošty a noviniek.
Apple S10, nástupca Apple S9, už druhýkrát využíva energeticky úsporné jadrá Sawtooth z A16 Bionic.
Series 10 prináša širší pomer strán so zaoblenými rohmi displeja aj puzdra. Displej je tiež o 40 % jasnejší pri pohľade pod uhlom, čo zlepšuje viditeľnosť, a v režime Always On sa aktualizuje raz za sekundu, v porovnaní s predchádzajúcou frekvenciou raz za minútu.,
Spoločnosť Apple tiež predstavila novú lesklú hliníkovú povrchovú úpravu v čiernej farbe, leštenú pomocou kremíkových nanočastíc pre špeciálny povrchový lesk. Medzi ďalšie možnosti povrchovej úpravy patrí ružovo-zlatý a strieborný hliník, ktoré sú až o 10 % ľahšie ako predchádzajúce modely. Okrem toho nová titánová povrchová úprava, ktorá je o 20 % ľahšia a uhlíkovo neutrálna, nahrádza nerezovú oceľovú verziu z predchádzajúcich generácií.
Apple Watch Series 10 si zachovávajú vodotesnosť 50 metrov a sú doteraz najrýchlejšie sa nabíjajúcimi Apple Watch, pričom 80 % batérie dosiahnu za 30 minút. Zariadenie sa vyznačuje 18-hodinovou výdržou batérie.
Apple Watch Series 10 tiež obsahujú detektor spánkového apnoe, ktorý čaká na schválenie FDA a ktorý by mali podporovať aj Apple Watch Series 9 a Apple Watch Ultra 2.
Pre zlepšenie kvality telefonických hovorov obsahuje Series 10 neurónovú sieť, ktorá potláča hluk na pozadí pre jasnejšie konverzácie. Funkcie fitness boli rozšírené o sledovanie pre kajakárov, kanoistov a veslárov, spolu s aplikáciou Tides a novými senzormi hĺbky a teploty vody.
Pred oznámením watchOS 26 na konferencii Apple WWDC 2025 bude na hodinkách Apple Watch Series 10, ako aj na hodinkách Apple Watch Series 9 a Apple Watch Ultra 2, k dispozícii nová funkcia gesta „švihnutia zápästím“ (rýchle otočenie a spätné hlásenie zápästím).
Ceny hodiniek Apple Watch Series 10 začínajú na 399 dolároch a predobjednávky sú k dispozícii ihneď. Zariadenie bolo uvedené na trh 20. septembra 2024.
Hodiny Apple Watch Series 10 sú v Indonézii od októbra 2024 zakázané.
Jedenásta generácia (Series 11, SE 3 a Ultra 3).
Jedenásta generácia hodiniek Apple Watch bola predstavená 9. septembra 2025 spolu s treťou generáciou Apple Watch Ultra a SE a bude dostupná 19. septembra 2025.

</doc>
<doc id="631792" url="https://sk.wikipedia.org/wiki?curid=631792" title="Stará radnica (Brašov)">
Stará radnica (Brašov)

Radnica (, , ) je historická budova radnice a dnes sídlo historického múzea nachádzajúca sa na Radničnom námestí () v strede historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky a patrí k najvýznamnejším pamiatkam Brašova.
Dejiny a charakteristika.
Iniciatíva na výstavbu radnice prišla na základe dokumentu vydanom župnou radou 23. decembra 1420, kde bola spomenutá nutnosť výstavby radničnej budovy. Výstavba bola pozastavená v dôsledku tureckého vpádu v roku 1421.
V roku 1503 je sídlo radniice prvýkrát zdokumentované, budova vtedy mala tvar strážnej veže. Nová veža bola postavená v rokoch v roku 1515, po tom čo mestská rada obdržala 50 florinov potrebných k financovaniu výstavby. Neskôr bola pristavaná budova, kde sídlila rada. Podľa dokumentu z roku 1520, ktorý budúcu stavbu znázorňoval, mala táto budova pozostávať len z jednej miestnosti o rozmeroch 5 x 12 metrov. V rokoch 1521 - 1528 bolo postavené opevnenie radnice. V roku 1521 bola budova radnice prvýkrát použitá ako väzenie.
V priebehu nasledujúcich storočí sa vzhľad radnice niekoľkokrát menil, predovšetkým kvôli prestavbám v dôsledku prírodných katastrôf.
5. júla 1608 bola veža radnice zasiahnutá bleskom a spoôsobila na veži velké škody. Na hasenie ohňa boli vtedy použité aj víno, ocot a mlieko. 16. septembra 1608 bola veža pokrytá medenou strechou a celá budova bola zrenovovaná v roku 1646. Medená strecha veže bola vymenená za novú v roku 1661. 17. júna 1662 v ranných hodinách postihlo mesto silné zemetrasenie a 2/3 veže radnice následkom tejto udalosti 2. júla toho istého roku padli. Následná rekonštrukcia trvala 3 roky.
21. apríla 1689 velký požiar zničil veľkú časť Brašova a významne poškodil aj radnicu, ktorá bola čiastočne zrenovovaná v roku 1691. Velká renovácia sa začala v roku 1770 a trvala až o roku 1778, odvtedy má radnica súčasný vzhľad. Prestavba budovy bola v rámci tejto renovácie v podstate kompletná, z pôvodnej radnice ostali len základy.
V rokoch 1835 - 1837 prebehla renovácia časti interiéru a rekoštrukcia strechy a v roku 1870 bola budova vybavená plynovým osvetlením.
Na začiatku 20. storočia existovala iniciatíva, ktorá požadovala na základe rozhodnutia mestskej rady z 26. novembra 1902 demolíciu budovy radnice, toto však nakoniec nebolo uskutočnené najmä v dôsledku protestných akcií miestnej komunity a rozhodnutie bolo v roku 1903 zrušené.
V rokoch 1909 - 1910 prebehla výmena strechy. 
Od roku 1950 je budova sídlom župného historického múzea.

</doc>
<doc id="631796" url="https://sk.wikipedia.org/wiki?curid=631796" title="Kostol Nanebovzatia Panny Márie (Valtice)">
Kostol Nanebovzatia Panny Márie (Valtice)

Kostol Nanebovzatia Panny Márie je barokový rímskokatolícky kostol zo 17. storočia nachádzajúci sa na Námestí Slobody v centre mesta Valtice v okrese Břeclav v juhomoravskom kraji v Česku. Má priznaný štatút kultúrnej pamiatky.
Charakteristika a dejiny.
Kostol bol postavaný v rokoch 1631 - 1671 za vlády kniežaťa Karla Eusebia z Lichtenštajnska. Stavbe sa nevyhli nepríjemnosti. Práce na výzdobe museli byť zastavené po tom, čo sa 23. októbra 1638 zrútila klenba kupoly. Po tejto udalosti od stavby odstúpil architekt Giovani Giacomo Tencalla a vedenie prevzal Ondřej Erna. Zistilo sa, že príčina zrútenia bolo prehnité podporné lešenie. V roku 1643 bola dokončená strecha. Stavba bola neskôr ešte niekoľkokrát prerušená v dôsledku vpádu Švédov a Turkov až bola napokon dokončená v roku 1671.
Kostol je postavený v slohu raného baroka a dosahuje impozantných rozmerov. Samotná hlavná budova je dlhá až 48 metrov, široká 28 metrov a dosahuje výšky až 34 metrov. Budova má dve veže. ktoré siahajú do výšky až 60 metrov. Objem zastavaného priestoru je tiež obdivuhodný, keďže dosahuje až 41 200 m³ a radí tak z tohto hľadiska kostol k najväčším na Morave. Budova je dielom dvoch architektov, Giovaniho Giacoma Tencallu a Ondřeja Ernu, ktorý stavbu dokončil. Kostol má kapacitu 3000 osôb. 
Kostol bol vysvätený 21. júna 1671 biskupom Joštom z Pasova.
Na priečelí kostola je latinský nápis, ktorý v preklade znamená: "Karol Eusebius, knieža z Lichtenštajnska, vojvoda mikulovský, opavský a krnovský"
Výzdoba interiéru kostola je dielom predovšetkým talianských umelcov.
V kostole sa nachádza vzácny barokový organ z 18. storočia, ktorý je dielom významného viedenskéo výrobcu organov J. Henckeho. Organ bol v roku 1994 zreštaurovaný.

</doc>
<doc id="631798" url="https://sk.wikipedia.org/wiki?curid=631798" title="JKS 523">
JKS 523



</doc>
<doc id="631799" url="https://sk.wikipedia.org/wiki?curid=631799" title="JKS 88">
JKS 88



</doc>
<doc id="631801" url="https://sk.wikipedia.org/wiki?curid=631801" title="JKS 524">
JKS 524



</doc>
<doc id="631816" url="https://sk.wikipedia.org/wiki?curid=631816" title="Kolačnianska vrchovina">
Kolačnianska vrchovina

Kolačnianska vrchovina je geomorfologickou časťou Rázdiela, podcelku pohoria Tribeč. Leží v severnej polovici podcelku, juhovýchodne od Partizánskeho.
Polohopis.
Územie sa nachádza na severnom okraji pohoria Tribeč a zaberá dvojicu samostatných masívov v severnej polovici podcelku Rázdiel. Predstavuje skupinu vrchov na juhovýchodnom kraji mesta Partizánske, rozdelených údolím Drahožice. Táto depresia je súčasťou Kolačnianskej brázdy, ktorá vymedzuje i celý južný okraj a je tak jedinou susediacou časťou príslušného pohoria. Východnú časť na severe ohraničuje Oslianska kotlina, ktorá tvorí najjužnejšiu časť Hornonitrianskej kotliny. Severný okraj západne situovanej časti vrchoviny susedí s Podunajskou pahorkatinou a jej časťou Stredonitrianska niva. 
Územie patrí do povodia Nitry a najvýznamnejším vodným tokom je Drahožica, rozdeľujúca vrchovinu na dve časti. Odvodňuje celú strednú časť, Pažitský potok lemuje východný a rieka Nitra severozápadný okraj územia. V juhovýchodnej časti je na úpätí Čierneho vrchu () Veľkouherecká priehrada.
Centrálnou časťou vedie údolím Drahožice cez Veľké Uherce na Skýcov cesta II/511, západným okrajom vedie cesta II/593 (Partizánske – Bošany) a východným okrajom zasa cesta II/512 (Oslany – Žarnovica). Všetky tri komunikácie sa napájajú na severne prechádzajúcu cestu I/64, vedúcu Ponitrím z Topoľčian do Novák.
Chránené územia.
Väčšia časť Kolačnianskej vrchoviny leží v Chránenej krajinnej oblasti Ponitrie, do ktorej však nepatrí severná polovica západnej časti. Osobitne chránené územia sa v tejto časti pohoria nenachádzajú.
Turizmus.
Oblasť Kolačnianskej vrchoviny i Kolačnianskej brázdy patrí medzi turisticky menej exponované časti pohoria. Tribeč je známou hubárskou oblasťou a vodná nádrž na okraji vrchoviny pri Veľkých Uherciach je vyhľadávanou rybárskou lokalitou. Z mesta Partizánske vedie žlto značený chodník cez lokalitu "Hlboké", odkiaľ vedie odbočka na Osečný vrch (). Z Veľkých Uheriec vedie zelená trasa okolo priehrady k prírodnej rezervácii Dobrotínske skaly.

</doc>
<doc id="631817" url="https://sk.wikipedia.org/wiki?curid=631817" title="IMac Pro">
IMac Pro

iMac Pro je profesionálny počítač a pracovná stanica, navrhnutá, vyrábaná a predávaná spoločnosťou Apple Inc. od 14. decembra 2017. Podľa Apple je iMac Pro je najvýkonnejší Mac, aký kedy bol vyrobený. iMac Pro ako prvý iMac prišiel s vesmírne šedou farbou, ktorú nájdeme aj u pribalenej myši Magic Mouse 2, klávesnice Magic Keyboard a napájacieho kábla.
Pre iMac Pro je dodávaný vlastný čip Apple T2 (ukladajúci šifrované kľúče) s upravenou verziou softvéru macOS, nazvanú Bridge OS, ktorá užívateľovi umožňuje uzamknúť proces bootovania (pomocou programu Startup Security Utility).
História.
Projekt iMac Pro bol predstavený na WWDC 5. júna 2017 a bol uvedený do predaja v decembri 2017. Medzi jeho prednosti patrí 8, 10, 14 alebo 18 jadrový procesor Intel Xeon, 5K video, grafika AMD Vega, ECC pamäť a NBASE-T Ethernet.

</doc>
<doc id="631818" url="https://sk.wikipedia.org/wiki?curid=631818" title="Charlottetown">
Charlottetown

Charlottetown je hlavné a najväčšie mesto kanadskej provincie Ostrov princa Eduarda ležiacej v Atlantickom oceáne.
Počet obyvateľov v sčítaní v roku 2016 dosiahol 36 094, sčítací okrsok mal celkovo 76 728 obyvateľov, čo bolo o niečo menej ako polovica provinčnej populácie (155 241).
Ako mesto bolo oficiálne založené 17. apríla 1855.
Charlottetown má vlhkú kontinentálnu klímu (Köppen "Dfb") čiastočne miernenú polohou Ostrova princa Eduarda v svätovavrineckom zálive. Zimy sú miernejšie ako vo viacerých vnútrozemských mestách podobnej zemepisnej šírky: januárový priemer je −7,7 °C, najnižšie teploty dosahujú −20 °C alebo menej v priemere 7 dní počas sezóny.

</doc>
<doc id="631821" url="https://sk.wikipedia.org/wiki?curid=631821" title="Babadlo">
Babadlo

Babadlo je bábkové divadlo, pôsobiace v Prešove. Založené bolo 1. júna 1995 s cieľom obnoviť tradíciu bábkarstva v šarišskej oblasti.
Babadlo je jediným profesionálnym divadlom svojho druhu v celom Prešovskom kraji. Tvorba divadla je zameraná najmä na detského diváka, ktorému sa snaží priblížiť hlavne pôvodnú slovenskú tvorbu. V repertoári však nájdeme aj svetovú klasiku a autorské divadlo.
Práve cez divadlo, hru, interakciu, scénu, bábkarske umenie, sa snaží rozvíjať cit pre krásno, pre umelecké a pre umenie v každom návštevníkovi. Počas už takmer 25 rokov existencie Babadla si jeho tvorbu pozrelo zhruba milión detí z celého Slovenska. Pretože divadlo má síce svoju stálu scénu v Prešove na Solivarskej 80, ale je verné tradícii a podstate divadla a tak pravidelne vyráža za svojim nielen detským divákom po celej krajine.
Úspešne sa prezentuje na festivaloch na Slovensku aj v zahraničí. Od svojho začiatku spolupracuje s kolegami z Česka, tak bábkohercami, ako aj režisérmi. Práve tam čerpá inšpiráciu a vďaka tomu kĺbi v sebe nielen slovenský, ale aj český kumšt, humor a obrovské divadelné srdce.
Cieľom je byť tu pre diváka. Pohladiť mu dušu, otvoriť srdce a vliať mu do nich lásku k divadlu a k umeniu. Upriamiť jeho pozornosť na krásno okolo nás.
Toto divadlo nespí ani počas divadelných prázdnin. Venuje sa deťom v prímestskom tábore, deti sa učia vyrábať jednoduché bábky. Snívajú s otvorenými očami, cibria si fantáziu, zhmotňujú svoje predstavy...
Principálkou divadla je Júlia Labudová.

</doc>
<doc id="631827" url="https://sk.wikipedia.org/wiki?curid=631827" title="Neorenesančná radnica (Valtice)">
Neorenesančná radnica (Valtice)

Neorenesančná radnica je budova radnice z konca 19. storočia na námestí Slobody v centre mesta Valtice v okrese Břeclav v Juhomoravskom kraji. Má priznaný štatút kultúrnej pamiatky.
Dejiny a charakteristika.
Prvá radnica stála vo Valticiach preukázateľne už na konci 14. storočia a slúžila svojmu účelu až do roku 1763, kedy ju spolu s velkou časťou mesta zničil požiar. Už v roku 1764 však v meste stála nová radnica, tentoraz už na mieste dnešnej budovy. Rýchlemu postaveniu tejto radnice pomohla predovšetkým finančná pomoc od Jozefa Václava z Lichtenštejnu, ako aj od miestnych živnostníkov. Táto budova bola v druhej polovici 19. storočia čiastočne zrenovovaná, ale neskôr sa rozhodlo o výstavbe radnice novej.
Velkú zásluhu na výstavbe má predovšetkým vtedajší starosta Karel Haussner. Jedným z dôvodov na výstavbu novej budovy bola aj nutnosť jej rozšírenia z dôvodu umiestnenia okresného súdu.
Za účelom stavby radnice bola zbúraná pôvodná radničná budova, ako aj jeden susediaci meštiansky dom. Budova bola postavená v neornesenčnom slohu pod vedením viedenského architekta Jana Drexlera v rokoch 1887 - 1889. Takmer polovicu nákladov na stavbu uhradil Ján II. z Lichtenštejnu a sporitelňa. Budova je 38 metrov vysoká. Vstup do radnice zabezpečujú dva neorenesančné portály, jeden s mestským a jeden s cisárskym znakom. Veža radnice je vybavená ochozom. Na prednej fasáde budovy sa nachádza mestský znak a hodiny. Schodisko v budove je vyrobené z mannersdorfského kameňa. 
Radnica je dominantou severozápadnej strany valtického hlavného námestia Slobody.
V minulosti sa v budove okrem radnice sídlili aj mestská sporitelňa, múzeum, súd, daňový úrad a jednacia sieň. o dvornom trakte sa nachádzala väznica a byty pre dozorcov, daňových úradníkov a obecného tajomníka.
Dnes v budove radnice sídli mestský úrad a mestská knižnica.

</doc>
<doc id="631831" url="https://sk.wikipedia.org/wiki?curid=631831" title="2003 QQ47">
2003 QQ47



</doc>
<doc id="631832" url="https://sk.wikipedia.org/wiki?curid=631832" title="Alvin a Chipmunkovia (filmy)">
Alvin a Chipmunkovia (filmy)

Alvin a Chipmunkovia (angl. "Alvin and the Chipmunks") je filmová séria, ktorú vydala spoločnosť 20th Century Fox. Séria zahŕňa doposiaľ 4 vydané filmy: Alvin a Chipmunkovia (2007), Alvin a Chipmunkovia 2 (2009), Alvin a Chipmunkovia 3 (2011) a  (2015).

</doc>
<doc id="631833" url="https://sk.wikipedia.org/wiki?curid=631833" title="Lincoln Near-Earth Asteroid Research">
Lincoln Near-Earth Asteroid Research

Lincoln Near-Earth Asteroid Research (LINEAR) je projekt, spolupráca leteckých síl Spojených štátov amerických, NASA a Lincolnovho laboratória (Lincoln Laboratory) Massachusettského technologickéhi inštitútu pre systematickú detekciu a sledovanie objektov v blízkosti Zeme. LINEAR bol zodpovedný za väčšinu objavov asteroidov od roku 1998 až do doby, kedy bol v roku 2005 prekonaný prieskumom Catalina Sky Survey. K 15. septembru 2011 LINEAR zistil 231 082 nových malých telies slnečnej sústavy, z ktorých najmenej 2 423 boli asteroidy v blízkosti Zeme a 279 komét. Nástroje používané programom LINEAR sú umiestnené na experimentálnom testovacom mieste Lincoln Laboratory (ETS) na White Sands Missile Range (WSMR) neďaleko Socorro v Novom Mexiku.

</doc>
<doc id="631834" url="https://sk.wikipedia.org/wiki?curid=631834" title="LINEAR">
LINEAR



</doc>
<doc id="631854" url="https://sk.wikipedia.org/wiki?curid=631854" title="Danko Jones">
Danko Jones

Danko Jones je kanadské rockové hudobné trio založené v Toronte v roku 1996, ktoré je pomenované po spevákovi a gitaristovi Dankovi Jonesovi. Skupina pozostáva z Danka Jonesa (spev/gitara), Johna „JC“ Calabreseho (basgitara) a Richa Knoxa (bicie).
História.
Skupinu založili v januári 1996 spevák a gitarista Danko Jones, basgitarista Scaltro (John Calabrese) a bubeník Gran Sfigato (Michael Caricari). Pôvodne mala niesť názov Danko Jones and the Impossible Dreams a mala byť dvanásťčlennou skupinou. Ale po návrhu bubeníka Michaela Caricariho, na ktorý Danko Jones neargumentoval, získala názov len podľa frontmana.
Prvé EP skupiny bolo vydané v roku 1998, po ktorom nasledovalo druhé v roku 1999. Na začiatku svojej kariéry boli ešte viac koncertní. Ich prvý štúdiový album, "Born a Lion", vyšiel v roku 2002. Zvláštnosťou je, že skupina pôvodne neplánovala vydávať albumy, ale bola skôr postavená na reputácii získanej prostredníctvom koncertu. 
V Európe hrajú na najväčších festivaloch a dvakrát bol spevák Danko Jones pozvaný na pódium spievať spolu so skupinou Motörhead. Na Slovensku hrali po prvýkrát na festivale Pohoda v roku 2006, neskôr v roku 2013 na BA City Beats a v roku 2023 sa stali prvými headlinermi 20. ročníka festivalu Topfest v Novom Meste nad Váhom. 
K albumu "Below the Belt" vytvorili trilógiu krátkych filmov. Videá boli použité ako videoklipy rovnomenných skladieb z tohto albumu a neskôr boli spojené do filmu "The Ballad of Danko Jones", ktorý je súčasťou DVD "Bring on the Mountain".
Skupina bola nominovaná na 4 ceny Juno a ku dnešnému dňu vydali jedenásť štúdiových albumov, tri EP, štyri kompilácie, jeden koncertný album, štyri krátke filmy a dve DVD. Ich vydavateľstvami sú spoločnosti Bad Taste Records (Európa) a Aquarius Records (Kanada).

</doc>
<doc id="631855" url="https://sk.wikipedia.org/wiki?curid=631855" title="Židovský cintorín v Černoviciach">
Židovský cintorín v Černoviciach

Židovský cintorín v Černoviciach je historický židovský cintorín založený v 17. storočí nachádzajúci sa približne 500 metrov ďaleko od severného okraja mesta Černovice v okrese Pelhřimov v kraji Vysočina v Česku. Má priznaný štatút kultúrnej pamiatky.
Dejiny a charakteristika.
Cintorín bol založený v priebehu 17. storočí a z konca tohto storočia aj pochádzajú najstaršie zachované náhrobky na cintoríne.
Väčšina náhrobkov pochádza z obdobia od prvej tretiny 18. storočia do prvej polovice 20. storočia. Posledný pohreb sa na cintoríne konal v roku 1940. 
Po druhej svetovej vojne dochádzalo k chátraniu cintorína, spadlo velké množstvo náhrobkov, ako aj podstatná časť múru obkolesujúceho cintorín.
Na cintoríne sa nachádza viac ako 300 zachovalých náhrobkov.
Cintorín má rozlohu 1099 m2 a je obkolesený múrom, ktorý bol v 21. storočí, spolu s cintorínom zrenovovaný. Renovácia prebiehala v rokoch 2002 - 2007.
V márnici cintorína je umiestnená expozícia, ktorá sa venuje dejinám Židov v Černoviciach a okolí. V roku 2002 bol pred márnicou postavaný pamätník obetiam holokaustu.

</doc>
<doc id="631859" url="https://sk.wikipedia.org/wiki?curid=631859" title="Zmŕtvychvstanie Ježiša Krista">
Zmŕtvychvstanie Ježiša Krista

Zmrtvýchvstanie Ježiša Krista bola udalosť, v ktorej podľa kresťanskej viery Boh vzkriesil Ježiša Krista z mŕtvych tretí deň po Jeho ukrižovaní. V kresťanskej teológii sú smrť a zmrtvýchvstanie Ježiša Krista najdôležitejšími udalosťami, základmi kresťanskej viery, ktoré sú pripomínané Veľkou nocou.
Podľa Nového zákona Ježiša Krista „Boh vzkriesil a zbavil múk smrti“, vystúpil do neba, „zasadol po pravici Boha“ a znovu sa vráti, aby naplnil zvyšok mesiášskeho proroctva, ako je vzkriesenie mŕtvych, posledný súd a iné.
Texty v Novom zákone neobsahujú žiadne popisy samotného momentu vzkriesenia, ale skôr dva druhy opisov očitých svedkov: zjavenia Ježiša rôznym ľuďom a opisy prázdneho hrobu.
Ježišovo zmŕtvychvstanie je základom kresťanskej viery a objavuje sa v rozličných prvkoch kresťanskej tradície, od sviatkov cez umelecké zobrazenia až po náboženské relikvie. V kresťanských učeniach odvodzujú sviatosti svoju spasiteľnú moc od ukrižovania a zmŕtvychvstania Krista, na ktorých úplne závisí spasenie sveta.
Príkladom prelínania učenia o zmŕtvychvstaní s kresťanskými relikviami je aplikácia konceptu „zázračnej formácie obrazu“ v momente vzkriesenia na Turínskom plátne. Kresťanskí autori vyhlásili presvedčenie, že telo, okolo ktorého bol obal zabalený, nie je iba ľudské, ale je božské a že obraz na plátne bol zázračne vytvorený v momente vzkriesenia. Citujúc vyjadrenie pápeža Pavla VI., Že „plátno je nádherným dokumentom Jeho ukrižovania, smrti a zmŕtvychvstania, napísaného pre nás v listoch krvi“, autor Antonio Cassanelli tvrdí, že plátno je úmyselným božským záznamom o piatich stupňoch Umučenia Krista vytvorené v momente vzkriesenia.

</doc>
<doc id="631860" url="https://sk.wikipedia.org/wiki?curid=631860" title="Danko Jones (rozlišovacia stránka)">
Danko Jones (rozlišovacia stránka)

Danko Jones môže byť:

</doc>
<doc id="631865" url="https://sk.wikipedia.org/wiki?curid=631865" title="Kostol Povýšenia svätého Kríža (Černovice)">
Kostol Povýšenia svätého Kríža (Černovice)

Kostol Povýšenia svätého Kríža je rímskokatolícky kostol nachádzajúci na hlavnom Mariánskom námestí v centre mesta Černovice v okrese Pelhřimov v kraji Vysočina v Česku. Má priznaný štatút kultúrnej pamiatky od 03. 05. 1958.
Dejiny a charakteristika.
Kostol je pôvodne gotický, prvá zmienka o ňom pochádza už zo 14. storočia.
V rokoch 1737 - 1738 prešiel úplnou barokovou prestavbou, ktorú financoval Josef Jan Maxmilián Kinský. Po tejto prestavbe je kostol vo svojom dnešnom vzhľade. Po požiari v roku 1796 bol zrenovovaný aj interiér kostola. Klenba bola v tomto roku dostavaná Josefom Leopoldom Šternberkom.
Súbor týchto sakrálnych pamiatok tvorí významnú dominantu obce.
Kostol je jednoloďová budova s valenou klenbou s lunetami. Kostol je vyzdobený freskami z roku 1898. Je obdĺžnikového tvaru s pravoúhlym presbytáriom, s obdĺžnymi priestormi oratória a sakristie po stranách.
Oltár kostola pochádza z roku 1882 a je vyrobený v neorenesančnom slohu. Na oltári sa nachádza obraz znázorňujúci Povýšenie svätého Kríža z roku 1809 od A. Bayera. Zvyšok interiéru kostola, vrátane vybavenia je predovšetkým v barokovom slohu. Bočné oltáre pochádzajú približne z roku 1740. Nachádzajú sa na nich novodobé sochy českých patrónov ako aj obrazy svätej Anny a svätej Barbory z obdobia okolo roku 1760. Socha panny Márie bola do kostola premiestnená z Dobešova a je z obdobia neskorej gptiky zo 16. storočia. Maliarska výzdoba klenieb pochádza z konca 19. storočia, predstavuje legendu o nájdení svätého kríža a je dielom kutnohorského maliara Jana Vysekala.
Zvonica kostola stojí samostatně. Zvonicu postavil už pred rokom 1660 Martin Jindřich Paradis. V roku 1857 ju zničil požiar a následne bola renovovaná. Na veži sú vyobrazené dva erby a to erb Martina Jindřicha Paradisa a erb rodiny Schönburgových. Tri zvony nachádzajúce sa vo zvonici sú z roku 1926. Súčasný hodinový stroj vrátane ciferníkov pochádza z roku 1941.

</doc>
<doc id="631867" url="https://sk.wikipedia.org/wiki?curid=631867" title="Černovice (zámok)">
Černovice (zámok)

Černovický zámok je budova zámku a v súčasnosti sídlo diagnostického ústavu sociálnej starostlivosti nachádzajúca sa na okraji mesta Černovice v okrese Pelhřimov v kraji Vysočina v Česku. Má priznaný štatút kultúrnej pamiatky.
Dejiny a charakteristika.
Zámok bol pôvodne postavený bratmi Paradisovými v roku 1640 na mieste bývalého mlyna. Tento zámok bol s otvorenou terasou smerom na východ, čo je severné krídlo súčasného zámku. V roku 1716 zámok zdedil Karel Josef Voračický z Páběnic. K zámku patrilo panstvo pozostávajúce zo záhrady, pivovaru v Černoviciach, mestečka Černovíc, 14 dedín a 8 dvorcov. V roku 1721 panstvo kúpil gróf František Karel Kinský. V období pod správou KInských bol zámok rozšírený. V roku 1760 syn Františka Karla Kinského, Josef Jan Kinský predal panstvo grófovi Františkovi Adamovi Šternberkovi. V roku 1803 bolo panstvo opäť predané, tentoraz grófovi Vincencovi Zessnerovi zo Spitzenbergu. Vincenc Zessner v roku 1814 zámok opäť o niečo rozšíril.
V roku 1823 zámok získal gróf Jindřich Eduard Schönburg, ktorý urobil v roku 1841 velkú klasicistnú prestavbu. Prestavbou zámok získal svoju dnešnú podobu. Okolie zámku bolo parkovo upravené.
V roku 1873 odkúpil černovické panstvo Antonín Veith, ktorý Černovice predal v roku 1881 grófke Amálii Reichenbach-Lessonitzovej. V roku 1912 panstvo zdedil rod Löwenstein-Wertheim-Freudenbergových, ktorí ho vlastnili až do roku 1945.
Neskôr bol zámok špeciálne upravený a dnes v ňom sídlia Diagnostický ústav sociálnej starostlivosti, Základná špeciálna škola a Praktická škola. Okolie zámku je upravené do podoby lesoparku.
Zámok sa nachádza na južnom okraji mesta, prístupný je po Dobešovskej ulici, ktorá k nemu vedie z Mariánskeho námestia.

</doc>
<doc id="631871" url="https://sk.wikipedia.org/wiki?curid=631871" title="IPod touch">
IPod touch

iPod touch je multimediálny prehrávač od spoločnosti Apple z rodiny prehrávačov iPod. Okrem prehrávania hudby a videa disponuje Wi-Fi pripojením na Internet, ako prehliadač používa mobilnú verziu Safari. Keďže používa operačný systém iOS, možno na ňom hrať hry a používať ďalšie programy pre tento systém. Hry a aplikácie sa nakupujú cez App Store.
Prvá generácia sa predáva od roku 2007, druhá generácia od roku 2008, tretia od roku 2009, štvrtá od roku 2010 a piata od roku 2012 a šiesta od roku 2015. iPod touch je často prezentovaný ako iPhone bez možnosti volania, ale iPod je v skutočnosti najpoužívanejší ako herná konzola. Oproti ostatným herným konzolám má výhodu v cene hier, ktorá sa pohybuje okolo dvoch až troch eur za hru v internetovom obchode s aplikáciami App Store.
iPod touch je v súčasnosti jediným produktom v produktovej rade iPodov spoločnosti Apple, ktorý nasleduje po prerušení podpory pre iPod nano a iPod shuffle 27. júla 2017. Po tomto kroku, spoločnosť Apple aktualizovala uložisko a ceny za iPod touch s 32 a 128 GB. Druhá novšia aktualizácia prišla v roku 2019 kde pribudla pamäť 256 GB a funkcie ako AR a Skupinový FaceTime.
Modely.
Ku máju 2019 existuje sedem typov do teraz vyrobených zariadení iPod touch.

</doc>
<doc id="631872" url="https://sk.wikipedia.org/wiki?curid=631872" title="Zámok Černovice">
Zámok Černovice



</doc>
<doc id="631873" url="https://sk.wikipedia.org/wiki?curid=631873" title="Danko Jones (spevák)">
Danko Jones (spevák)

Danko Jones, vlastným menom Rishi James Ganjoo (* 1972, Scarborough, Ontário, Kanada), je kanadský rockový spevák, hudobník, skladateľ s indickými koreňmi, ktorý je hlavným spevákom a gitaristom rovnomenného hard rockového tria založeného v roku 1996. V minulosti bol DJom rozhlasovej stanice CHRY-FM a neskôr tiež prispieval ako hudobný žurnalista pre časopisy "The Huffington Post", "Close-Up Magazine", "Rock Zone Magazine" a "Burning Guitars".
Životopis.
Narodil sa a vyrastal v Scarborough (v súčasnosti časť mesta Toronto) na žánroch metal a punk rock. Pochádza z akademickej rodiny a jeho otec pochádza z Naí Dillí. Vo svojich šiestich rokoch hral po prvýkrát na akustickú gitaru a neskôr, keď sa začal venovať rocku, dostal na Vianoce novú elektrickú gitaru. V roku 1991 absolvoval katolícku školu De La Salle College v Toronte. Počas štúdia na tejto škole bol spolu s gitaristom KongDurom basgitaristom vo svojej prvej hudobnej skupine 3 Reasons to Puke (3RP). Po absolvovaní De La Salle College pokračoval v triede world music Trichyho Sankarana a dva roky štúdiom filmu, ktoré nedokončil, na York University. Po doštudovaní si zarábal prácou v sex shope a neskôr začal kariéru v rámci dua Dapper Dan Trio, kde pôsobil spolu s Paulom Ziraldom. Duo ale nevydržalo dlho a po prizvaní bubeníka Josha Rossetta z neho vzniklo post-hardcorové trio Horshack. Neskôr, medzi rokmi 1994 a 1995, Danko opäť iba s Paulom Ziraldom založil nové hudobné duo The Violent Brothers, ktoré pôsobilo len jeden rok, a vystupoval v ňom pod pseudonymom Cruz Control. Jeho rovnomenná skupina, ktorú založil spolu s Johnom Calabreseom a Michaelom Caricarim v roku 1996, si rýchlo získala reputáciu v celej Kanade pre svoje sexuálne nabité živé vystúpenia a Dankove veľké hlasné ústa. 
Skupina Danko Jones vydala niekoľko EP a albumov po celom svete a bola nominovaná na 4 ceny Juno.
V Európe hrajú na najväčších festivaloch a dvakrát bol Danko pozvaný na pódium spievať so skupinou Motörhead. Medzi rokmi 2003 a 2006 hostil syndikovanú rozhlasovú reláciu s názvom "The Magical World of Rock" a píše stĺpce pre štyri európske rockové časopisy.
V roku 2004 vydal hovorený slovný album a je jedným z najvýraznejších kanadských rockerov.
Zahral si aj v krátkych filmoch "Full of Regret" (2010), "Had Enough" (2010) a "I Think Bad Thoughts" (2011), ktoré sa spojili do krátkeho filmu "The Ballad of Danko Jones" (2012). Film "The Ballad of Danko Jones" bol zase súčasťou DVD "Bring on the Mountain".
V roku 2012 pokračoval v hovorenom slove formou tzv. „prednášiek“. Jednou z nich bola aj dvojdňová prednáška na festivale Wacken Open Air 2012, kedy rozprával o skupine Kiss a jej bubeníkovi Peterovi Crissovi, ktorý údajne zomrel už v roku 1978.
V októbri 2012 bola o ňom napísaná kniha "Too Much Trouble: A Very Oral History of Danko Jones", ktorej autorom je Stuart Berman.
V roku 2017 založil spolu s Johnom Calabreseom, Jussim Lehtisalom a Tomim Leppänenom skupinu Iron Magazine.
Dňa 12. júna 2018 bola publikovaná jeho autobiografická kniha "I’ve Got Something to Say".
V súčasnosti hostí online podcast s názvom "The Official Danko Jones Podcast", občasne spoluhostený jeho priateľom, komikom a spevákom Nickom Flanaganom.
Dňa 15. júna 2020 bola v rámci kompilácie "Black Lives Matter" vydavateľstva Yeah Right! Records po prvýkrát oficiálne vydaná skladba jeho pôvodnej skupiny, dua The Violent Brothers, s názvom „That's Rock“. Skladba bola nahraná v roku 1995 Darylom Smithom v nahrávacom štúdiu Chemical Sound v Toronte.
Dňa 26. júna 2020 konečne dokončil svoje filmové štúdium na York University s titulom Bachelor of Arts vo filme. Nanešťastie bola jeho promócia, plánovaná na 16. júna, kvôli opatreniam zrušená.
V septembri 2020 založil vocal noisový projekt s názvom Throat Funeral, ktorý vydal album "OU812112" dostupný len na platforme Bandcamp. Album je od 24. decembra 2020 dočasne vymazaný a nahradil ho dvojskladbový singel „Cherish“/„Maybe“. Opätovné zverejnenie albumu "OU812112" na platforme Bandcamp a ďalší štúdiový album sú v pláne, ale nie je známy konkrétny termín.
Hudobné vybavenie.
Od roku 2012 sú Jonesovými hlavnými gitarami gitary Gibson SG. Prvou tohto druhu bola v roku 2011 gitara Melody Maker vo farbe Satin White, ktorá bola kúpená za 400 dolárov pri príležitosti nakrúcania videoklipu ku skladbe „It's a Beautiful Day“. Zásobný snímač 491T bol vymenený za P-94T.
V roku 2014 prešiel na vtedajší model Standard vo farbe Alpine White a Melody Maker zaradil do zálohy. Koncertné fotografie zo začiatku roka 2015 taktiež ukazujú jeho používanie čierneho modelu Standard P-90 z roku 2012.
Medzi rokmi 2002 a 2005 používal Fender Telecaster čerešňovej farby a od roku 2006 používal vtedajší model Black Gibson Explorer Standard, tiež s vymeneným P-94T ako na modeli Melody Maker z roku 2011. Na jesennom turné v roku 2012 použil biely model Explorer s odstráneným snímačom krku.
Od roku 2019 používa gitary Hagström Ultra Max.

</doc>
<doc id="631874" url="https://sk.wikipedia.org/wiki?curid=631874" title="Židovský cintorín v Pacove">
Židovský cintorín v Pacove

Židovský cintorín v Pacove je historický židovský cintorín založený v 17. storočí nachádzajúci sa medzi ulicami Myslíkova a Svatojánská na severovýchodnom okraji mesta Pacov v okrese Pelhřimov v kraji Vysočina v Česku. Má priznaný štatút kultúrnej pamiatky.
Dejiny a charakteristika.
Cintorín bol založený v roku 1680.
Najstaršie zachované čitateľné náhrobky na cintoríne sú z roku 1796.
V priebehu 19. storočia bol cintorín rozšírený. Následne bol cintorín rozširovaný aj v rokoch 1920 – 1925.
Cintorín bol používaný do druhej svetovej vojny a sporadicky aj po nej. Posledný pohreb sa na cintoríne konal v roku 1969.
Celkovo sa dochovalo približne 300 náhrobkov, prevažne v barokovom a klasicistickom slohu. Cintorín má rozlohu .
Prístup na cintorín je možný na vyžiadanie. Je potrebné si zobrať kľúč od márnice z Informačného centra v budove Pacovského zámku. Cintorín sa nachádza na severovýchodnom okraji mesta medzi ulicami Myslíkova a Svatojánská pri ceste vedúcej do Hořepníku. Cintorín prešiel rekonštrukciou a od roku 2005 sa v budové márnice nachádza výstava venovaná histórii židovského etnika na Pacovsku.

</doc>
<doc id="631876" url="https://sk.wikipedia.org/wiki?curid=631876" title="Rishi Ganjo">
Rishi Ganjo



</doc>
<doc id="631879" url="https://sk.wikipedia.org/wiki?curid=631879" title="Travel Service Hungary">
Travel Service Hungary



</doc>
<doc id="631881" url="https://sk.wikipedia.org/wiki?curid=631881" title="Betterment">
Betterment

Betterment je online investičná spoločnosť, so sídlom v New York City. Spadá pod autoritu amerických kontrolných orgánov finančného trhu, Securities and Exchange Comission (SEC) a Financial Industry Regulatory Authority (FINRA). Taktiež známa ako Betterment.com, spoločnosť je obchodník s cennými papiermi a registrovaný investičný poradca. Spoločnosť ponúka automatizovanú investičnú službu, zameranú na cielené investovanie, taktiež nazývanú aj robo-poradca. Betterment investuje do pasívnych indexových portfólií a ETF. K marcu 2018, Betterment riadil aktíva v hodnote 13 a pol miliardy dolárov.
História.
Založenie.
Betterment bolo založené v roku 2008 v New York City, Jonom Steinom a Eli Brovermanom. Po prvých prototypoch a registrácii v SEC boli pripravení ponúkať finančné poradenstvo online ako registrovaný investičný poradca, pričom neskôr rozšírili svoju ponuku služieb aj o obchodovanie s cennými papiermi. V júni 2010 naplno spustili svoju online platformu na konferencii TechCrunch Disrupt v New Yorku, kde do 24 hodín nabrali svojich prvých 400 klientov.
Zastavenie predaja po Brexite.
24. júna, 2016, Betterment zastavil obchodovanie na burze na 2 a pol hodiny, po tom, ako neočakávaný výsledok britského referenda spôsobil chaos na finančných trhoch. Kvôli tomu bola firma kritizovaná za nedostatočnú komunikáciu so svojimi klientmi, čo sa prejavilo na sociálnych sieťach a vyjadreniach partnerov tejto platformy.
Zmena cien.
31. januára, 2017, Betterment zmenil štruktúru cien, čo v podstate znamenalo zvýšenie cien pre klientov s vkladmi väčšími ako 100,000 dolárov z 0.15% na 0.25%. Toto rozhodnutie vyvolalo vlnu kritiky medzi zákazníkmi, čo prinieslo mediálny rozruch.

</doc>
<doc id="631882" url="https://sk.wikipedia.org/wiki?curid=631882" title="Synagóga v Pacove">
Synagóga v Pacove

Synagóga v Pacove je budova bývalej synagógy zo začiatku 19. storočia nachádzajúci sa v historickej zóne mesta Pacov v okrese Pelhřimov v kraji Vysočina v Česku. Má priznaný štatút kultúrnej pamiatky.
Dejiny a charakteristika.
Synagóga bola postavená na začiatku 19. storočia, pravdepodobne v roku 1823, vedľa, alebo na mieste domu č.p. 177, ktorý židovská obec kúpila v roku 1809 od pacovského mešťana, zámočníka Matěja Volyňského. Plán budovy pochádza od miestneho staviteľa Tomáša Polívku.
Synagoga bola postavená, aby nahradila staršiu modlitebňu, ktorá sa nachádzala na povale domu Wolfa Mellera.
Budova bola v roku 1864 zasiahnutá požiarom, po ktorom ostali stáť len obvodové steny a musela byť celá zreštaurovaná. Chýbajúce časti boli dostavané v neorománskom slohu.
Vo vnútri budovy sa po tejto rekoštrukcii nachádzalo 100 miest pre mužov a na galérii 60 miest pre ženy.
V roku 1933 postihol budovu ďalší požiar po ktorom bola rekoňštruovaná.
Po skoončení druhej svetovej vojny v roku 1945 synagóga spadla pod správu židovskej obce v Tábore, ktorá budovu v roku 1952 predala národnému podniku Středočeské lihovary a drožďárny Kolín. Od roku 1956 bola budova využívaná ako sklad, najskôr roľníckym družstvom a od roku 1989 baliarňami.
V roku 2015 vznikla iniciatíva, ktorá sa začala zaujímať o možnostiach rekonštrukcie synagógy a vytvorenia pamätníku a múzea židovskej kultúry. Za účelom rekoštrukcie bola vypracovaná aj architektonická štúdia. Snahy vyústili v roku 2017 do založenia spolu Tikkun, ktorý sa ujal snahy o obnovu synagógy. V roku 2018 spolok Tikkun kúpil budovu synagógy, ktorej podoba by sa po renovácii mala vrátiť do podoby, ktorú synagóga mala na začiatku 19. storočia.
Budova synagógy je postavená v klasicistickom slohu s pseudorománskymi prvkami.
Budova sa nachádza na ulici Jana Autengrubera pri jej spojení s námestím Slobody v pamiatkovej zóne v centre mesta Pacov. Budova má sedlovú strechu a dva štíty, západný a východný.

</doc>
<doc id="631885" url="https://sk.wikipedia.org/wiki?curid=631885" title="IPod shuffle">
IPod shuffle

iPod shuffle je digitálny audio prehrávač navrhnutý a predávaný spoločnosťou Apple Inc. Bol to najmenší model v rodine iPodov spoločnosti Apple a bol prvým prehrávačom iPod, ktorý používal pamäť typu flash. Prvý model bol vyhlásený na konferencii Macworld &amp; Expo 11. januára 2005, štvrtá a posledná generácia modelov bola zavedená 1. septembra 2010. Koniec podpory tohto zariadenia nastal 27. júla 2017.

</doc>
<doc id="631886" url="https://sk.wikipedia.org/wiki?curid=631886" title="IPod mini">
IPod mini

iPod mini je digitálny audio prehrávač, ktorý bol navrhnutý a predávaný spoločnosťou Apple Inc. Počas toho čo bol predávaný, to bol model strednej triedy v produktovej rade spoločnosti Apple. Bol oznámený 6. januára 2004 a predávať sa začal 20. februára toho istého roku. Verzia druhej generácie bola oznámená 23. februára 2005 a vydaná okamžite. Keď bol vo výrobe, bol jedným z najobľúbenejších elektronických výrobkov na trhu [4], pričom spotrebitelia často nedokázali nájsť predajcu s produktom na sklade. iPod mini bol zrušený 7. septembra 2005 a bol nahradený iPodom nano.
iPod Mini používal koliesko citlivé na dotyk z iPodu tretej generácie. Namiesto štyroch dotykových tlačidiel umiestnených nad kolieskom však boli tlačidlá prepracované ako mechanické spínače pod samotným kolieskom - odtiaľ je aj "click wheel". Ak ste chceti použiť jedno zo štyroch tlačidiel, používateľ fyzicky stlačil okraj kolesa dovnútra cez jeden zo štyroch štítkov. Rovnako ako jeho predchodcovia, koliesko bolo vyvinuté pre Apple Synaptics. Klikacie koliesko sa teraz používa aj vo štvrtej, piatej a šiestej generácii prehrávačov iPod a v prehrávači iPod nano od prvej generácie až po piatu generáciu. Avšak, v nano a iPodoch 5. generácie, bolo ďalej použité klikové koliesko opäť vyvinuté spoločnosťou Apple.
Nad kolieskom bol monochromatický LCD displej s rozlíšením 138x110, ktorý zobrazoval ponuku alebo informácie o zvolenej stope. Novšie generované iPody majú odvtedy zavedené farebné displeje.

</doc>
<doc id="631887" url="https://sk.wikipedia.org/wiki?curid=631887" title="Rebalansovanie">
Rebalansovanie

Rebalansovanie portfólia je jedným z nástrojov, ktorými investori znižujú riziko svojich investícií. Je to proces, ktorý upravuje váhu rôznych aktív, ktoré má investor v portfóliu, za účelom udržania rovnakého pomeru aktív a ich typov (akcií, dlhopisov a pod.), aké malo portfólio na začiatku investovania. Tým, že hodnoty rôznych aktív na trhu sa neustále menia, po istej dobe sa pôvodný pomer vychýli.
Úlohou diverzifikácie portfólia je minimalizovať risk, čo znamená investovanie do viacerých druhov aktív. V prípade, že jedno z nich klesne na hodnote, investor tak nestratí veľa. To znamená, že ak sa portfólio vychýli, je dôležité vrátiť sa na pôvodné rozdelenie portfólia, v prípade, že by akcie prudko klesli. Ak mal investor na začiatku investovania napríklad 50% akcií a 50% dlhopisov a cena akcií sa dlhodobo zvyšovala, nastane situácia, keď akcie tvoria 70% hodnoty portfólia, zatiaľ čo dlhopisy už len 30%. Rebalansovanie portfólia znamená, že investor sa z pomeru 70/30 vráti späť na pôvodných 50/50, pretože nechce zvýšiť riziko svojej investície.
Rebalansovanie dôchodkového sporenia.
Jedným s najtypickejších príkladov rebalansovania portfólia je v dôchodkovom sporení. Na začiatku sporenia, keď je investor mladý, si môže investor dovoliť portfólio s vysokým riskom (zvyčajne to znamená viac akcií na úkor dlhopisov). Postupom času je však dôležité mať viac a viac konzervatívnejšie portfólio, pretože investor nechce riskovať veľké straty pred čoskorým odchodom do dôchodku, preto by sa aj pomer akcií a dlhopisov zmenil k prospechu dlhopisov, ktoré sú menej rizikovejšie ako akcie.
Kritika rebalansovania.
V posledných rokoch sa objavujú kritiky rebalansovania a jeho efektivity. Podstata rebalansovania je v tom, že investor predáva aktíva, ktorým sa v aktuálnom horizonte darilo, zatiaľ čo nakupuje aktíva, ktorých výkon v poslednej dobe bol skôr negatívny. To znamená, že ak by sa trh naďalej vyvíjal rovnakým smerom, tak investor efektívne stráca peniaze. Úlohou rebalansovania je udržať konštantný profil rizika, aj napriek tomu, že to môže viesť k menším výnosom.

</doc>
<doc id="631888" url="https://sk.wikipedia.org/wiki?curid=631888" title="Slimbook">
Slimbook

Slimbook je španielsky výrobca notebookov a názov ich produktov, prevažne ultrabookov.
Zameriava sa hlavne na notebooky s otvoreným softvérom.

</doc>
<doc id="631889" url="https://sk.wikipedia.org/wiki?curid=631889" title="Skýcovská vrchovina">
Skýcovská vrchovina

Skýcovská vrchovina je geomorfologickou časťou Rázdiela, podcelku pohoria Tribeč. Leží v strednej a južnej časti podcelku, v širšom okolí obce Skýcov.
Polohopis.
Územie sa nachádza v severovýchodnej časti pohoria Tribeč a zaberá veľkú časť podcelku Rázdiel. V centrálnej časti vrchoviny sa nachádza Skýcov, na južnom okraji Hostie a na západnom Veľký Klíž. Na severe a východe susedia časti materského podcelku, Kolačnianska brázda a Veľkopoľská vrchovina, južne nadväzuje Lehotská planina (podcelok Pohronského Inovca) a Žitavská pahorkatina, patriaca do Podunajskej pahorkatiny. Západným smerom pokračuje pohorie podcelkom Veľký Tribeč, konkrétne geomorfologické časti Zlatnianske predhorie, Vysoký Tribeč a Hornonitrianske predhorie. Severnejšie klesá západný okraj do Tribečského podhoria, ktoré je súčasťou Podunajskej pahorkatiny. 
Severné a západné úbočia patria do povodia Nitry a jej prítokov, z ktorých najvýznamnejšie sú Drahožica a Vyčoma. Južne orientované oblasti sú súčasťou povodia rieky Žitava, do ktorej ústí Hostiansky potok, najvýznamnejší vodný tok tejto oblasti.
Centrálnou časťou vedie údolím Drahožice cez Veľké Uherce na Skýcov a ďalej údolím potoka Leveš do Topoľčianok cesta II/511, z ktorej v Skýcove odbočuje cesta do Bošian.
Chránené územia.
Okrajové časti Skýcovskej vrchoviny patria do Chránenej krajinnej oblasti Ponitrie, centrálna oblasť je však z nej vyňatá. Osobitne chráneným územím je v severnej časti ležiaca prírodná rezervácia Dobrotínske skaly.
Turizmus.
Turisticky atraktívne sú lokality v západnej časti, v blízkosti obce Veľký Klíž, ktorá je dlhodobo základňou turistov zo širokého okolia. Modro značený chodník vedie na Vrchhoru a Michalov vrch, častým cieľom výstupov je aj Veľký Vracov (609,1 m n. m.). Južnou časťou vrchoviny vedie cez Hrušovský hrad obľúbená Ponitrianska magistrála, smerujúca z Veľkého Tribča do Jedľových Kostolian. Okolie Skýcova je známou hubárskou oblasťou a v južnej časti je mimo Hrušovského hradu turisticky atraktívne (už mimo Skýcovskej vrchoviny ležiace) okolie Topoľčianok s kaštieľom, parkom a zvernicou.

</doc>
<doc id="631890" url="https://sk.wikipedia.org/wiki?curid=631890" title="Radio (Rammstein)">
Radio (Rammstein)

„Radio“ je skladba nemeckej industriálno-metalovej skupiny Rammstein. Bola vydaná ako druhý singel z rovnomenného siedmeho štúdiového albumu skupiny 26. apríla 2019.
Hudobné video.
Video, ktoré je takmer úplne čiernobiele, bolo vydané online dňa 26. apríla 2019 o 11:00 stredoeurópskeho času po 26-sekundovom čiernobielom náhľade videa spred dvoch dní, ktoré obsahovalo odkazy skupiny Kraftwerk ​​a Klausa Nomiho. Na vybraných rozhlasových staniciach mala pieseň premiéru 25. apríla 2019 o 21:00 stredoeurópskeho času, zatiaľ čo bolo video zobrazené výlučne na stene domu - bez zvuku - v Berlíne. Video bolo režírované Jörnom Heitmannom.

</doc>
<doc id="631892" url="https://sk.wikipedia.org/wiki?curid=631892" title="Radio">
Radio

Radio môže byť:

</doc>
<doc id="631893" url="https://sk.wikipedia.org/wiki?curid=631893" title="International Cometary Explorer">
International Cometary Explorer

International Cometary Explorer (skratka ICE) alebo Sun-Earth Explorer-3 (skratka (ISEE-3) bola americko-európska kozmická sonda na výskum kozmického počasia a blízkeho výskumu komét. Pôvodne mala slúžiť len na výskum vzťahov medzi zemskou magnetosférou a aktivitou Slnka. Za týmto účelom bola v roku 1978 vypustená raketou Delta 2914 do libračného bodu L1. Po ukončení primárnej misie však bola neplánovane presmerovaná k novému cieľu - práve prelietajúcej Giacobini-Zinnerovej kométe a neskôr k Halleyovej kométe. Po zložitých úpravách dráhy preletela v roku 1985 vo vzdialenosti 7 800 km okolo prvej zo zmienených komét a neskôr vo vzdialenosti 28 miliónov km okolo jadra Halleyho kométy. Uvažovalo sa aj o jej navedení k ďalšej kométe, čo sa však napokon nepodarilo zrealizovať. 

</doc>
<doc id="631894" url="https://sk.wikipedia.org/wiki?curid=631894" title="Sun-Earth Explorer-3">
Sun-Earth Explorer-3



</doc>
<doc id="631895" url="https://sk.wikipedia.org/wiki?curid=631895" title="ISEE-3">
ISEE-3



</doc>
<doc id="631896" url="https://sk.wikipedia.org/wiki?curid=631896" title="Danko Jones (EP)">
Danko Jones (EP)

Danko Jones je prvé debutové EP rovnomennej kanadskej rockovej skupiny z roku 1998. Bolo vydané cez vydavateľstvo Sonic Unyon Records.

</doc>
<doc id="631897" url="https://sk.wikipedia.org/wiki?curid=631897" title="Kali (rozlišovacia stránka)">
Kali (rozlišovacia stránka)

Kali môže byť:

</doc>
<doc id="631898" url="https://sk.wikipedia.org/wiki?curid=631898" title="Punkva">
Punkva

Punkva je ponorná rieka na južnej Morave v okrese Blansko. Jej dĺžka je , zaberá povodie s plochou a v ústí dosahuje priemerný prietok /s. 
Názov.
Pomenovanie rieky Puňkva pochádza zo staršieho výrazu "Ponikev", ktorý je odvodený od slovesa "poniknúti", čo bol výraz pre "klesnúť".
Priebeh toku.
Riečka Punkva vzniká jedinečným spôsobom, a to sútokom v podzemí Moravského krasu v nadmorskej výške Zdrojnice tvoria dlhší Sloupský potok a Bílá voda. Hlavná zdrojnica Sloupského potoka, potok Luha, pramení pod najvyšším vrcholom Drahanskej vrchoviny - Skalkami. V tejto časti priberá viacero prítokov (Huťský potok, Žďárnu a Němčický potok) a od obce Sloup nesie názov Sloupský potok. Onedlho sa však vnára do podzemia, preteká spodnými poschodiami Sloupsko-šošuvských jaskýň a Sloupským koridorom Amatérskej jaskyne do priepasti Macocha. V tejto oblasti vytvára sútokom s Bílou vodou, ktorá pramení v blízkosti Protivanova, riečku "Punkvu". Bílá voda sa pri Holštejne prepadá v jaskyni Nová Rasovna do podzemia a ním pokračuje jej tok do Amatérskej jaskyne. Priebeh toku v oblasti Amatérskej jaskyne je známy len čiastočne, no v lokalite "Bludiště Milana Šlechty" končí sútokom so Sloupským potokom. 
Na dne Macochy sa Punkva na chvíľu objavuje na povrchu, vytvára dve jazierka, no následne opäť mizne v podzemí. Horné jazierko je hlboké približne 13 metrov a je viditeľné z vyhliadkovej terasy, Dolné jazierko je ukryté medzi skalami a nie je zhora vidieť. Jeho hĺbka dosahuje 49 metrov. Z Macochy riečka preteká vodnými dómami Punkevných jaskýň, kde v rámci prehliadky prebieha plavba podzemím na člnoch. Potom, čo riečka opustí jaskynné podzemie, do ktorého sa ešte raz na niekoľko desiatok metrov vráti, spája sa s podzemnými vodami potoka Lopač a Krasovského potoka a vyviera v tzv. Malom výtoku Punkvy. Potom preteká riečka hlbokým Punkevným údolím s niekoľkými rybníkmi a následne Arnoštovým údolím, zastavaným halami strojárne ČKD Blansko. Na okraji Blanska sa potom Punkva vlieva v nadmorskej výške do rieky Svitavy.
Využitie.
Napriek neveľkej dĺžke je Punkva jedným z najzaujímavejších a najnavštevovanejších vodných tokov v Česku, za čo vďačí skutočnosti, že časť jej toku preteká podzemím Moravského krasu. Podzemná časť riečky bola v roku 2004 zapísaná do zoznamu mokradí medzinárodného významu v rámci Rámsarského dohovoru.

</doc>
<doc id="631912" url="https://sk.wikipedia.org/wiki?curid=631912" title="Atreyu">
Atreyu

"O postave z filmu a románu Nekonečný príbeh (po anglicky Atreyu, po slovensky Atrej, po česky Átrej alebo Atrej, po nemecky Atréju) pozri Atrej."
Atreyu je americká metalcorová hudobná skupina založená v roku 1998 v Huntington Beach v okrese Orange County štátu Kalifornia. Jej názov sa vzťahuje na jedného z protagonistov románu "Nekonečný príbeh" (po slovensky Atrej).
História.
Spevák Alex Varkatzas, bubeník Brandon Saller a gitarista Dan Jacobs založili v roku 1998 v okrese Orange County štátu Kalifornia skupinu s názvom "Retribution". Pri vydávaní prvej demonahrávky v roku 1998, s názvom "Visions," zmenila svoj názov na "Atreyu". O tri roky neskôr nahradil Chris Thomson bývalého basgitaristu Briana O'Donnella a počas tohto obdobia sa ku skupine pripojil aj Travis Miguel. V roku 2001 vydali EP s názvom "Fractures In Facade Of Your Porcelain Beauty", na ktorom tiež prvýkrát spieval bubeník Brandon Saller.
V roku 2002 skupina Atreyu podpísala zmluvu s vydavateľstvom Victory Records, ktoré v júni 2002 vydalo ich debutový album "Suicide Notes and Butterfly Kisses". Nasledovalo prvé turné po celej Amerike a prvé vystúpenia v Európe. Ako single tohto albumu boli vybrané skladby „Ain't Love Grand“ a „Lip Gloss And Black“. V roku 2004 hrala skupina na festivale Ozzfest, vo februári 2004 vydala limitovanú edíciu albumu "Suicide Notes and Butterfly Kissies" na DVD s 25 000-mi predanými kópiami a v júni vydala druhý album s názvom "The Curse". Basgitarista Chris Thomson sa rozhodol, že priateľsky opustí skupinu ešte pred jeho nahrávaním, pretože sa viac zaujímal o svoju rodinu a chcel pokračovať v štúdiu. Bol nahradený dlhoročným priateľom skupiny, Marcom McKnightom. V roku 2004 vydala skupina YA BABY! String Quartet album s názvom "String Quartet Tribute Atreyu".
V roku 2005 nasledovalo prvé svetové turné s názvom Thick as Thieves Tour. Po turné hrala skupina Atreyu v júni 2005 aj na Warped Tour. Dňa 23. marca 2006 bol vydaný album "A Death-Grip On Yesterday", pred skladbou „Her Portrait in Black“, ktorá bola vydaná výlučne pre soundtrack k filmu "Underworld: Boj v podsvetí 2". Basgitarista Marc McKnight prvýkrát spieval na albume "A Death-Grip On Yesterday". O niekoľko mesiacov neskôr sa skupina odlúčila od ich dlhoročného vydavateľstva Victory Records a prešla k Hollywood Records. Ako rozlúčka vydavateľstvo Victory Records v októbri 2006 vydalo najnovšie video skladby „Theft“.
Dňa 28. augusta 2007 vydala skupina svoj album "Lead Sails Paper Anchor" s prvým singlom, ktorý má rovnaký názov ako plánované turné po USA, „Becoming the Bull“.
Dňa 23. októbra 2009 bol vydaný ich nový štúdiový album "Congregation of the Damned".
Od roku 2011 do júla 2014 mala skupina prestávku. 11. mája 2013 požiadala svojich fanúšikov, aby zdieľali príspevok na sociálnej sieti Facebook, ak chcú počuť novú skladbu. V nasledujúcom príspevku povedali, že chcú túto skladbu sprístupniť zdarma a že by bola v štýle albumu "The Curse". 1. júla 2014 na svojej stránke na sociálnej sieti Facebook oznámila, že budú opäť hrať.

</doc>
<doc id="631913" url="https://sk.wikipedia.org/wiki?curid=631913" title="Jay Forrester">
Jay Forrester



</doc>
<doc id="631922" url="https://sk.wikipedia.org/wiki?curid=631922" title="Kostol svätého Michala archanjela (Pacov)">
Kostol svätého Michala archanjela (Pacov)

Kostol svätého Michala archanjela je budova gotického rímskokatolíckeho kostola nachádzajúca sa na námestí Slobody v historickej mestskej pamiatkovej zóne mesta Pacov v okrese Pelhřimov v kraji Vysočina v Česku. Má priznaný štatút kultúrnej pamiatky.
Dejiny a charakteristika.
Pôvodný kostol z ktorého sa zachovali základy a časť veže bol postavený už v 13. storočí.
Do dnešnej podoby bol kostol prestavaný v druhej polovici 14. storočia. Vtedy bol postavený presbytár, steny hlavnej lode, vstupný portál a klenby. Hlavný portál pochádza z roku 1380. Klenby presbytára pochádzajú až z 15. storočia.
Na začiatku 16. storočia boli zaklenuté hlavné priestory chrámu. V polovici 16. storočia bola v kostole postavená bohato zdobená kruchta, na ktorej sú znázornené výjavy zo Starého a Nového zákona.
Obdĺžnikové okná pochádzajú z obdobia renesancie. 
Sakristia v kostole je baroková a pochádza zo začiatku 18. storočia a z tejto doby pochádza aj väčšina zariadenia interiéru.
V roku 1727 požiar vážne poškodil strechu a celú budovu, ktorá bola následne zrenovovaná. V roku 1744 vyhorela veža, ktorá bola renovovaná až v 19. storočí v roku 1876. V rámci tejto renovácie veže na nej bolo pristavané ďalšie poschodie za účelom umiestnenia hodín.
Hlavný oltár pochádza z 18. storočia, v roku 1890 bol zreštaurovaný.
V rokoch 1907 - 1909 prebehla oprava budovy kostola, pri ktorej bol plášť budovy opatrený hydraulickou omietkou. Zatiaľ posledná renovácia prebehla v roku 1997.
Kostol je postavený v gotickom slohu. Stavba je orientovaná k severovýchodu. Budova je dvojloďová a lode nie sú rovnako veľké. Severná loď je širšia a skladá sa z troch polí, južná loď je užšia, má iba dve polia a prilieha ku konštrukcii veže. Veža je štvorcového pôdorysu a má 6 poschodí.

</doc>
<doc id="631926" url="https://sk.wikipedia.org/wiki?curid=631926" title="Poštárska bašta (Brašov)">
Poštárska bašta (Brašov)

Poštárska bašta (, , ) je veža v rámci systému opevnenia mesta z obdobia stredoveku nachádzajúca sa na úpätí kopca Tampa pri hranici historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Dejiny a charakteristika.
Bašta bola postavená v rokoch 1450 - 1455 zlatárskym cechom.
Medzi rokmi 1520 - 1521 prebehla prvá renovácia objektu.
V roku 1640 prevzal správu budovy poštársky cech po ktorom bašta získala aj svoje meno.
Medzi rokmi 1961 - 1962 bola posilnená konštrukcia budovy a v roku 2005 bola bašta zrenovovaná.
V súčasnosti existujú plány na zastrešenie bašty z dôvodu ochrany.
Od roku 2012 slúžia 3 poschodia bašty ako sídlo virtuálneho múzea Brašova s digitálnou galériou.
Bašta bola postavená v severovýchodnom rohu vtedajšieho brašovskéo opevneného centra na terajšej ulici Aleea Tiberiu Brediceanu.
Bašta je kruhového pôdorysu, má štyri poschodia, jej obvod je 16 metrov a dosahuje výšky až 20 metrov. Steny sú hrubé až 2 metre. V stenách bašty sa nachádzajú strieľne.
V opevňovacom systéme Brašova predstavovala Poštárska bašta jednu z najlepších obranných veží a tvorila najsilnejšie miesto obrany Brašova.

</doc>
<doc id="631929" url="https://sk.wikipedia.org/wiki?curid=631929" title="Graftová bašta">
Graftová bašta

Graftová bašta (, , ) je obranná veža a brána v rámci systému opevnenia mesta z obdobia stredoveku nachádzajúca sa pri hranici historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Názov.
Názov bašty je odvodený od názvu potoka Graft, ktorý pod ňou preteká. Jej druhý názov, ktorý sa dá z rumunčiny preložiť ako "Bránová bašta" je odvodený od tvaru a účelu budovy.
Dejiny a charakteristika.
Graftová bašta bola postavená v rokoch 1515 - 1521 a jej účelom bolo spojenie obyvateľov mesta s Bielou vežou, ktorá tvorila vonkajší obranný systém mesta.
24. augusta 1809 postihol Brašov silný záplavový dažď, ktorý podmyl a poškodil základy bašty. Z tohoto dôvodu boli k veži v roku 1822 pristavané tri podporné oblúky.
V roku 1902 v dôsledku búrania časti hradieb a novej výstavby, bola zbáraná aj časť bašty a s ňou aj dva z troch podporných oblúkov postavených v roku 1822. Rozmýšlalo sa o rekonštrukcii tejto časti, ktorá sa však neuskutočnila z dôvodu chýbajúcich plánov a nákresov.
Budova bašty bola renovovaná v rokoch 2003 - 2005 a dnes v budove sídli remeselnícky obchos a expozícia župného historického múzea v Brašove, venovaná remeselníkom a remeslám v meste ako aj prínosu remeselníkov k obrane mesta. 
Bašta je dislokovaná v približne v strede severozápadnej hranice opevnenia stredovekého mesta a slúžila ako spojovacia brána. Bránou sa dopravoval aj materiál. Budova je vybavená strieľňami. Bránou preteká potok. Od bašty vedie zrekonštruované kamenné schodisko k Bielej veži. Bašta pozostáva z dvoch poschodí, je štvorúholníkového tvaru s dĺžkou steny približne 4 metre.

</doc>
<doc id="631936" url="https://sk.wikipedia.org/wiki?curid=631936" title="Tkáčska bašta">
Tkáčska bašta

Tkáčska bašta (, , ) je veža v rámci systému opevnenia mesta z obdobia stredoveku nachádzajúca sa na úpätí kopca Tampa pri hranici historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Dejiny a charakteristika.
Bašta bola postavená v dvoch fázach v rokoch 1421 - 1436 a v rokoch 1570 - 1573 cechom tkáčov ako obranná veža a sídlo cechu.
Výstavba prebiehala v dvoch etapách.
V prvej etape boli postavené prvé dve poschodia bašty. Budova pozostávala z niekoľkých dubom vykladaných miestností. Celkovo sa do sídla bašty zmestilo až niekoľko sto remeseľníkov aj s ich tovarom. Na prvom poschodí bolo postavených aj niekoľo strieľní. Okolie sa dalo sledovať z dvoch malých vežičiek, ktoré predstavovali pozorovacie body. Na vykurovanie slúžili otvorené ohniská. Prvá fáza výstavby prebiehala v rokoch 1421 - 1436.
V druhej fáze boli postavené 2 obranné a pozorovacie veže a ďalšie poschodia s miestnosťami. Druhá fáza výstavby prebiehala v rokoch 1570 - 1573.
V roku 1710 budova bašty čiastočne spadla následkom zemetrasenia a musela byť rekonštruovaná. Rekonštrukcia bola dokončená v roku 1750.
Na pozorovacej veži v severozápadnej časti budovy sa nachádzajú dva dátumy, prvý, datovaný do roku 1573 znázorňuje rok dokočenia druhej fázy stavby, druhý, datovaný do roku 1750 znázorňuje rok rekonštrukcie bašty po jej kolapse v roku 1710, ktorý bol spôsobený zemetrasením.
V roku 1807 sa budova prestala používať na obranné účely. V budove sa vtedy postavili tri miestnosti, ktoré slúžili ako tvorivé dielne pre výučbu a tréning remeselníkov.
Od roku 1910 boli účely budovy zmenené na jej použitie ako miesta pre kultúrne akcie a od roku 1950 sídli v bašte múzeum pod správou župného brašovského múzea, ktoré sa venuje predovšetkým opevneniu a obrannému systému Brašova. Expozíciám sú venované 2 miestnosti a v rámci nich sa v budove nachádzajú predovšetkým dokumenty a predmety nájdené pri vykopávkach a prieskumoch týkajúcich sa opevňovacieho systému Brašova. ďalej sa v expoiciách nachádzajú zbrane z obdobia stredoveku a staré malby a rytiny opevneného stredovekého Brašova. V múzeu sa nachádza aj trojrozmerný model stredovekého Brašova, vyrobený v roku 1896 profesorom Friedrichom Hermanom. Model bol vyrobený pri príležitosti svetovej výstavy v Budapešti v roku 1896. Model stredovekého Brašova je považovaný za najvyhľádavanejší artefakt múzea. V roku 1968 pri príležitosti návštevy Nicolae Ceausesca v múzeu bol v rámci expozície umiestnený aj model miestnej časti Schei, miestna časť Schei je na modele znázornená v podobe približne z roku 1850.
V 20. storočí prešla budova mnohými rekonštrukciami a to v rokoch 1950, 1959 - 1961, 1970, 1975 a nakoniec medzi rokmi 1990 - 2001.
Bašta sa nachádza na úpätí pahorku Tampa v juhozápadnom rohu vtedajšieho brašovskéo opevneného centra v rámci historického centra Brašova. prístup do budovy je možný z ulice George Cosbuc.
Veža bola postavená ako obranná a pozorovacia veža v rámci opevňovacieho systému Brašova a sídlo tkáčskeho cechu, pričom mala na starosti obranu juhozápadnej časti vtedajšejšieho opevneného mesta. Celková zastavaná plocha dosahuje až 1616 m². hrúbka stien je od 3 metrov v spodných častiach bašty po 1,5 metra vo vrchných častiach. Budova má celkovo štyri poschodia. V niektorých spodných častiach pri základoch budovy však múry dosahujú hrúbku až 4,5 metra. Bašta je šesťúholníkového tvaru.
Budova slúžila v minulosti mnohým účelom.Okrem svojho obranného a pozorovacieho účelu v nej boli skladované cechové dokumenty a budova sa tiež využívala ako miesto pre stretnutia.
Budova je zachovalá a vo veľmi dobrom stave. Z architektonického hľadiska je jedinou baštou tohto typu na území Rumunska.

</doc>
<doc id="631940" url="https://sk.wikipedia.org/wiki?curid=631940" title="Skalky (Drahanská vrchovina)">
Skalky (Drahanská vrchovina)

Skalky () sú najvyšší vrch Drahanskej vrchoviny. 
Polohopis.
Vrch sa nachádza v strednej časti vrchoviny, približne juhovýchodne od obce Benešov vo východnej časti okresu Blansko. Vysokú nadmorskú výšku využíva 35 m vysoký meteorologický radar, ktorý stojí v západnej časti vrcholovej plošiny a monitoruje najmä výskyt zrážok a bleskov vo východnej časti Česka. Práve k radaru vedú cesty z obce Benešov a Suchý, uľahčujúce prístup na vrchol.
Turistika.
Skalky patria k ľahšie prístupným vrchom, nakoľko pomerne plochý masív je dostupný viacerými cestami a chodníkmi z obcí v okolí. Najbližším sídlom je asi severozápadne ležiaci Benešov, približne juhozápadne leží obec Suchý, juhovýchodne Protivanov a cca východne Buková. Oblasťou vedie niekoľko cyklotrás.

</doc>
<doc id="631941" url="https://sk.wikipedia.org/wiki?curid=631941" title="Michael Denner">
Michael Denner

Michael Denner (* 5. november 1958, Kodaň, Dánsko) je dánsky heavy metalový gitarista. Je členom heavy metalového dua Denner/Shermann s Hankom Shermannom.
Denner bol medzi inými aj členom skupín Mercyful Fate a King Diamond. Mal hosťujúce vystúpenia so skupinami Furious Trauma, Jack Cracker, Volbeat, Notre Dame a Saturnus.
Denner je hudobníkom štvrtej generácie. Hrá na gitaru Gibson Flying V a medzi jeho inšpirácie patria umelci ako Uli Jon Roth, Michael Schenker a Ollie Halsall. Denner vlastní v Kodani obchod s nahrávkami s názvom Beat Bop.

</doc>
<doc id="631942" url="https://sk.wikipedia.org/wiki?curid=631942" title="King Diamond (skupina)">
King Diamond (skupina)

King Diamond je dánska heavy metalová hudobná skupina založená v roku 1985 spevákom Kingom Diamondom, gitaristami Andym LaRocquom a Michaelom Dennerom, basgitaristom Timim Hansenom a bubeníkom Mikkeym Deeom. Odvtedy skupina celkovo vydala dvanásť štúdiových albumov (väčšina z nich je koncepčných albumov), dva koncertné albumy, dve EP, päť kompilácii a päť singlov.
História.
Skupina bola založená v roku 1985 po rozpadnutí skupiny Mercyful Fate, kvôli nezhodám Hanka Shermanna a Kinga Diamonda.
Hank Shermann bol nahradený Floydom Konstantinom (toho však zakrátko vystriedal Andy LaRocque) a ku skupine sa pridal nový bubenník Mikkey Dee. Na Vianoce roku 1985 vydáva skupina singel s názvom „No Presents For Christmas“ nasledovaný albumom "Fatal Portrait". Album je silne cítiť zaujatím Kinga Diamonda konceptuálnou tvorbou. V roku 1987 vychádza konceptuálny album "Abigail", s ktorým skupina nadväzuje na staré úspechy. V roku 1987 sa v skupine vyskytnú ďalšie rozpory, vďaka ktorým ju opúšťajú bývalí kolegovia z Mercyful Fate, najskôr Denner a po Abigail Tour aj Hansen. Album "Them" je už nahrávané v novej zostave s gitaristom Peteom Blakkom a basgitaristom Hal Patino-m. Po nahraní albumu "Conspiracy" opúšťa skupinu ďalší člen, pôvodný bubeník Mikkey Dee. V albume "The Eye" si ale nový bubeník Snowy Shaw veľa nezahrá, bicie pre tento album sú produkované elektronicky. Opäť nastanú zmeny v zložení zostavy, Hal Patino je nahradený Sharlee D'Angelom a v roku 1990 Peta Blakka vystriedal Mike Wead. Kapela sa však na 5 rokov rozpadá, no je opäť obnovená a King na čele s gitaristom Andym la Rocqueom vydáva album "Spider´s Lullabye".
Ešte v roku 1991 vydal King Diamond svoj prvý live album "In Concert 1987 - Abigail".
V roku 1992 po zverejnení kompilácie "A Dangerous Meeting" sa King rozhodne zmeniť vydavateľstvo (prechádza k Metal Blade) a taktiež je opäť zjednotená skupina Mercyful Fate. V roku 1993 vydáva skupina takmer v pôvodnom zložení (namiesto Ruzza bol do skupiny pozvaný Snowy Shaw) album "In the Shadows". Týmto King pôsobí v dvoch zostavách súčasne a na trhu s striedavo objavujú sólo albumy Kinga Diamonda a albumy skupiny Mercyful Fate. V roku 1996 boli súčasne pripravené albumy "The Graveyard" od Kinga Diamonda a "Into the Unknown" od Mercyful Fate. Prednosť dostáva Mercyful Fate. Ďalší v poradí bol album "House of God", vydaný v roku 2000.
Pre nahrávanie albumu "Abigail II" v roku 2002 sa King kvôli sporom s vydavateľstvom Metal Blade rozhodol pre spoločnosť Massacre Records. Rok na to bolo vydané dvoj-CD s názvom "Deadly Lullabyes - Live", ktoré bolo vydané ako záznam z live koncertov odohraných v roku 2004. Tento album King Diamond vydal z vlastnej vôle, nie z donútenia nahrávacej spoločnosti. V roku 2007 vydal CD "Give Me Your Soul...Please".
Členovia.
Bývalí členovia.
Gitara:
Basgitara:
Bicie:
Klávesy:

</doc>
<doc id="631944" url="https://sk.wikipedia.org/wiki?curid=631944" title="Osečný vrch">
Osečný vrch

Osečný vrch () je najvyšší vrch Kolačnianskej vrchoviny, geomorfologickej časti pohoria Tribeč. Nachádza sa na severnom okraji územia, približne južne od Partizánskeho.
Polohopis.
Nachádza sa na severe podcelku Rázdiel, v geomorfologickej časti Kolačnianska vrchovina. Leží v západne situovanej časti Kolačnianskej vrchoviny, v masíve s vrchom Šípok (). Spoločný masív sa nachádza južne od Partizánskeho, východne leží Kolačno a západným smerom Brodzany. Vrch patrí do povodia Nitry, ktorá tečie severozápadným úpätím, východným okrajom preteká Kolačniansky potok, na ktorom je vybudovaný rybník. Vrch leží v Chránenej krajinnej oblasti Ponitrie.
Prístup.
Na vrchol Osečného vrchu vedie žlto značená trasa z Partizánskeho okolo "chaty Ondrej" nad Brodzanmi a rázcestie "Nad Hlbokým", kde sa pripája i rovnako značená trasa z Kolačna. 

</doc>
<doc id="631945" url="https://sk.wikipedia.org/wiki?curid=631945" title="Katarína Franklová">
Katarína Franklová

Katarína Franklová (rodená Sonnenthalová; pseudonym: Kathi Frank; * 11. október 1852, Pezinok – † 1. január 1918, Viedeň, Rakúsko-Uhorsko) bola významná medzinárodná divadelná herečka devätnásteho storočia pochádzajúca zo Slovenska.
Životopis.
Narodila sa v rodine židovského učiteľa Samuela Sonnenthala. Záujem o divadlo u nej údajne vzbudila návšteva kočovného divadla v rodnom meste v roku 1864. 
Od roku 1871 bola herečkou v berlínskom divadle "Viktoria-Theater", potom v Postupime, Brémach a potom v rokoch 1872 - 1882 v "Stadttheatri" vo Viedni, pričom v roku 1875 prechodne pôsobila v Burgtheatri vo Viedni, ale z dôvodu osobných sporov sa vrátila do Stadttheatru. Po požiari Stadttheatru účinkovala postupne vždy zhruba rok či dva roky v Hamburgu, v Rige, v "Karlstheatri" vo Viedni a v Stuttgarte, potom v rokoch 1888 - 1899 vo Frankfurte nad Mohanom, v roku 1900 v "Deutsches Volkstheater" vo Viedni a v roku 1901 v "Irving Place Theater" v New Yorku. V čase pôsobenia vo Frankfurte často hosťovala vo významných divadlách v Nemecku, Moskve, Petrohrade atď. S nervovou chorobou sa v roku 1901 vrátila z New Yorku do Viedne, kde potom účinkovala najmä v Burgtheatri. 
Postupne sa vypracovala na herečku stvárňujúcu veľké dramatické postavy svetovej klasiky. V New Yorku hrala napríklad Lady Macbeth, Sapfó, Deboru či Janu z Arku.
Smrť.
Zomrela ako 66-ročná, chorá, veľmi chudobná, opustená a zabudnutá na Nový rok 1918 vo Viedni. Pochovaná je v židovskej časti viedenského Centrálneho cintorína.

</doc>
<doc id="631946" url="https://sk.wikipedia.org/wiki?curid=631946" title="Kathi Frank">
Kathi Frank



</doc>
<doc id="631947" url="https://sk.wikipedia.org/wiki?curid=631947" title="Katarína Sonnenthalová">
Katarína Sonnenthalová



</doc>
<doc id="631949" url="https://sk.wikipedia.org/wiki?curid=631949" title="Dvorné divadlo">
Dvorné divadlo

Dvorné divadlo môže byť:

</doc>
<doc id="631950" url="https://sk.wikipedia.org/wiki?curid=631950" title="Okružná trieda">
Okružná trieda

Okružná trieda môže byť:

</doc>
<doc id="631951" url="https://sk.wikipedia.org/wiki?curid=631951" title="Celá krásna si Mária">
Celá krásna si Mária

Celá krásna si Mária je slovenská kresťanská pieseň na oslavu Panny Márie, matky Ježiša Krista. V Jednotnom katolíckom spevníku je označená číslom 332.
Text.
1. Celá krásna si Mária, 
v tebe škvrny nijakej niet; 
dcéra Otca, Matka Syna,
nedaj by nás premohol svet.
[:Slávna Matka Spasiteľa, 
chráň každého ctiteľa.
Celá krásna si, Mária,
v tebe škvrny nijakej niet.:]
2. Celá krásna si bez škvrny,
dedičného hriechu viny;
pros u Syna za nás v smútku,
keď v nás znie hlas zlého skutku.
[:A keď život náš sa skloní,
veď nás ta, kde Syn tróni.
Celá krásna si bez škvrny,
dedičného hriechu viny.:]

</doc>
<doc id="631952" url="https://sk.wikipedia.org/wiki?curid=631952" title="JKS 332">
JKS 332



</doc>
<doc id="631956" url="https://sk.wikipedia.org/wiki?curid=631956" title="Sľúbili sme si lásku">
Sľúbili sme si lásku

Sľúbili sme si lásku je slovenská pieseň považovaná za hymnu Nežnej revolúcie, ktorú v roku 1989 napísal Ivan Hoffman.
Text.
1. Videli sme tých, ktorí vystierali ruky,
mali ich prázdne a ešte bola tma,
po našich uliciach odvtedy prešli veky,
zobudili sme sa zo zlého sna.
R: Sľúbili sme si lásku, sľúbili vravieť pravdu len,
sľúbili sme si vydržať, sľúbili sme si nový deň.
2. Tí mladí za nás vystreli prázdne ruky,
za nás boli bití, za naše mlčanie,
po našich uliciach odvtedy prešli veky
a zaznelo zlému posledné zvonenie.
R: Sľúbili sme si lásku, sľúbili vravieť pravdu len,
sľúbili sme si vydržať, sľúbili sme si nový deň.
3. Vystrime s nimi všetci prázdne ruky,
a bude v nich naša budúcnosť,
na našich uliciach podajme si ruky,
neviery a strachu už ozaj bolo dosť.
R: Sľúbili sme si lásku, sľúbili vravieť pravdu len,
sľúbili sme si vydržať, sľúbili sme si nový deň.

</doc>
<doc id="631961" url="https://sk.wikipedia.org/wiki?curid=631961" title="Štefan Prokop">
Štefan Prokop

Štefan Prokop (* 25. september 1941, Galanta – † 22. november 1987, Pezinok) bol slovenský akademický sochár. V meste svojho úmrtia má vlastnú galériu, pôvodne jeho ateliér, v ktorom vytvoril množstvo sochárskych diel a kresieb, ktoré sú dnes vystavené v týchto priestoroch.
Životopis.
Narodil sa v Galante. Po vychodení galantskej základnej školy navštevoval Strednú umeleckopriemyselnú školu v Bratislave (1957 až 1961) a v rokoch 1961 – 1967 VŠVU – figuratívnu tvorbu, ktorú skončil u profesora Štefunku a profesora Jozefa Kostku. Od roku 1968 žil v Pezinku a od roku 1975 tu pôsobil ako slobodný umelec. Venoval sa komornej a monumentálnej sochárskej tvorbe, reliéfu, medajlérstvu a kresbe. Zúčastnil sa niekoľkých sochárskych sympózií v Česko-Slovensku, Bulharsku, Maďarsku a Taliansku. V roku 1984 sa stal nositeľom Grand prix sochárskeho sympózia v talianskom Fanane. V zahraničí vystavoval v Maďarsku, Poľsku, Juhoslávii, Taliansku, Alžírsku a Portugalsku. Pezinčania ho poznajú z dvoch výstav v rodnom dome Jána Kupeckého v rokoch 1970 a 1976. Jeho dielom je aj výzdoba čelnej steny v sobášnej sieni MsÚ v Pezinku. Zomrel v Pezinku dňa 22. novembra 1987. V roku 1988 získal cenu in memoriam Združenia slovenských výtvarných umelcov. Jeho dielo je zastúpené v zbierkach Slovenskej národnej galérie v Bratislave, Galérie hlavného mesta SR Bratislavy, Oblastnej galérie M. A. Bazovského v Trenčíne, galérie F. Studeného v Nitre a napokon v Malokarpatskom múzeu v Pezinku.

</doc>
<doc id="631963" url="https://sk.wikipedia.org/wiki?curid=631963" title="Katarínina brána">
Katarínina brána

Katarínina brána (, , ) je mestská brána v obrannom systéme mesta nachádzajúca sa na ulici Şchei na západnej hranici historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky. Je považovaná za najkrajšiu z brašovských mestských brán.
Názov.
V minulosti sa pre bránu používalo viacero názvov, bola známa ako Porta Superior, Porta Corpus Christi, alebo Porta Sanctae Katharinae. Súčasné meno pochádza od kláštora svätej Kataríny postavenom v roku 1388, ktorý bol v roku 1559 zbúraný.
Dejiny a charakteristika.
Brána bola postavená v renesančnom slohu v roku 1559. Brána bola postavená za účelom prístupu do mesta z tejto strany. Brána bola postavená na mieste, kde už predtým stála mestská brána zo 14., alebo 15. storočia. Pôvodná brána bola drevená, prvýkrát bola zdokumentovaná v roku 1522 a 24. augusta 1526 bola zničená povodňou.
Budova bola poškodená následkom požiarov a zemetrasení v rokoch 1689 a 1738.
Do roku 1820 brána predstavovala jedinú možnosť prístupu z historického centra mesta do miestnej časti Şchei. Toto sa zmenilo po tom, čo bola medzi rokmi 1819 - 1820 zbúraná časť hradieb v okolí brány a brána Străzii Târgul Cailor. Ako obranná brána a súčasť opevňovacieho systému mesta bola budova využívaná do roku 1828, kedy bola časť komplexu brány zbúraná.
Do roku 1953 sa brána využívala ako sklad. Reštaurácie brány prebehli v rokoch 1971 - 1973 a 21. storočí v priebehu roku 2006. Rekonštrukcie mali za úlohu predovšetkým vrátiť bráne jej pôvodný stredoveký výzor. V súčasnosti je budova využívaná pre rôzne výstavy. Venujú sa exhibíciám grafík, obrazov a fotografií od lokálnych aj zahraničnych umelcov, ako aj rôznym tématickým výstavám. Okolie brány je parkovo upravené a tvorí malý dendrologický park.
Brána je dislokovaná na severozápadnej hranici bývalého stredovekého mesta na dnešnej ulici Şchei v blíkosti Şcheiskej brány. Bola jedinou bránou na západnej strane obranného systému hradieb.
Vežovitá stavba brány je obdĺžnikového tvaru a je jedinou súčasťou komplexu brány, ktorý sa zachoval do dnešných čias. V roku 1828 bola totiž časť komplexu brány zbúraná pri výstavbe Şcheiskej brány. Skladá sa z hlavnej veže štvorcového pôdorysu a štyroch menších veží po stranách. Je jedným z najvýznamnejších a najlepšie zachovaných predstaviteľov sedmohradkej renesančnej architektúry. Nad hlavným portálom sú rytiny mestského znaku, mena sudcu Johannesa Benknera a dátum postavenia veže teda 1559. Budova má tri poschodia. Štyri vežičky na vrchole symbolizujú starodávne mestské právo udeľovať trest smrti. Do brány sa vstupovalo cez padací most ponad vodnou priekopou. Brána je opatrená ôsmimi strieľňami. Na bráne je aj rytina letopočtu 1540, ktorej pôvod a význam je nejasný.

</doc>
<doc id="631966" url="https://sk.wikipedia.org/wiki?curid=631966" title="Esrog">
Esrog



</doc>
<doc id="631967" url="https://sk.wikipedia.org/wiki?curid=631967" title="Františkánsky kostol (Brašov)">
Františkánsky kostol (Brašov)

Františkánsky kostol (, ), známy aj ako Františkánsky kostol svätého Jána Krstiteľa () v Brašove je stredoveký františkánsky kostol, postavený v gotickom slohu, z 15. storočia, nachádzajúci sa v historickom centre mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Charakteristika a dejiny.
Kostol bol postavený v priebehu 15. storočia. Presný dátum výstavby kostola nie je známy, prvá zmienka o ňom však pochádza z roku 1486, keď fungoval ako ženský kláštor.
Neskôr ho začal využívať rád františkánov, ktorého činnosť je v Brašove prvýkrát zaznamenaná v roku 1506.
V roku 1530 bol rád františkánov z dôvodu podozrenia zo spolupráce s Habsburgovcami vykázaný z mesta a kostol, ktorý sa dostal pod správu evanjelickej cirkvi, fungoval ako sklad obilnín až do 17. storočia.
V roku 1644 sa kostol začal používať ako evanjelický kostol a slúžil tomuto účelu do roku 1686, kedy Brašov dobyli habsburské vojská.
Po požiari v roku 1689 ostali z budovy kostola stáť iba steny a kostol musel byť následne renovovaný. Kostol bol opravený v roku 1713 a daný do správy rádu jezuitov, v tom istom roku však bol zničený ďalším požiarom a niekoľko rokov ostal nevyužívaný, keďže jezuitskí mnísi kostol po požiari opustili. Následne bola budova rádom jezuitov zrenovovaná, prvýkrát v roku 1718 a druhýkrát v roku 1724 a následne navrátená rádu františkánov, ktorí sa do kostola opäť vrátili v tom istom roku.
V roku 1745 bola ku kostolu pristavaná kaplnka zasvätená svätej Anne.
V medzivojnovom období v 20. storočí boli prevedené menšie zmeny v interiéri kostola. Z tohto obdobia pochádzajú predovšetkým maľby v interiéri kostola z roku 1926.
Ďalšia rekonštrukcia sa konala v roku 1940 z dôvodu odstránenia následkov zemetrasenia.
Pri kostole aj dnes funguje františkánsky kláštor.
Kostol sa nachádza na severnom okraji historického centra Brašova.
Kostol bol postavený v gotickom slohu a mnohé prvky gotiky si zachoval dodnes. Svojou prestavbou však získal aj mnohé barokové rysy. Loď kostola je lichobežníkovitého tvaru a pomerne krátka, ale vysoká a chór má polygonálny tvar. Strop kostola je barokový.
Veža so zvonicou sa nachádza v západnej časti budovy. Kazateľnice sú tri, vyrobené v barokovom slohu a pochádzajú z renovácie v roku 1724.
Nad vchodom do kostola je uvedený letopočet 1724. Tento súvisí s rekonštrukciou z toho istého roku a s obyvateľom mesta generálom Tigem a jeho ženou, ktorí venovali 1000 florinov, aby sa kostol prinavrátil svojmu účelu a mohli sa začať opäť konať bohoslužby.
Kostol je barokovo zrenovovaný s tromi oltármi, z ktorých hlavný je zasvätený svätému Jánovi Krstiteľovi a bočné svätej Panne Márii a Jánovi z Nepomuku.
V kostole sa nachádza množstvo významných sôch a fresiek na stenách, ktoré znázorňujú biblické výjavy, k najvzácnejším patrí maľba na oltári, znázorňujúca krst Ježiša Krista svätým Jánom Krstiteľom. Maľby v kostole sú však pomerne nové, keďže väčšina z nich pochádza z roku 1926, kedy prebiehala reštaurácia kostola a z roku 1940.
Organ v kostole pochádza z roku 1751, zreštaurovaný bol v roku 1939.
Kostol je od počiatku zasvätený svätému Jánovi Krstiteľovi.

</doc>
<doc id="631970" url="https://sk.wikipedia.org/wiki?curid=631970" title="František Meissl">
František Meissl

Rytier František Karol Imrich von Meissl (; ; * 9. január 1837, Pezinok – † 28. január 1934, Viedeň, Rakúsko), známy ako František Meissl, bol slovenský maliar, lekárnik, riaditeľ sporiteľne a hasič rakúskeho pôvodu.
Životopis.
Pochádzal z rodu rakúskych šľachticov. Jeho starý otec vlastnil panstvo vo Freyendorfe.
Pri krste dostal tri mená – František, Karol, Imrich. Z nich používal iba meno František.
Navštevoval Elementárnu školu v Pezinku, po nej nasledovalo piaristické gymnázium vo Svätom Jure. Jeho ďalšie študentské kroky viedli do Viedne, kde bol promovaný na lekárnika.
Začiatkom šesťdesiatych rokov 19. storočia sa vracia do Pezinka, kde strávil väčšinu svojho produktívneho života. Po otcovi prebral vedenie lekárne, v roku 1862 sa stáva pezinským lekárnikom a postupne sa začína angažovať
v aktivitách pre mesto a jeho obyvateľov. Bol členom Mestského zastupiteľstva, spoluzakladateľom a riaditeľom sporiteľne (Pezinsko-modransko-
svätojurská sporiteľňa). Tiež bol zakladateľom a veliteľom hasičského spolku a potom až do svojej smrti čestným členom.
Bol prvým, hoci stručným sumarizátorom dejín Pezinka.
Posledné obdobie svojho života po rozpade Rakúska-Uhorska strávil mimo Pezinka v Rakúsku. Je pochovaný v Sierndorfe pri Stockerau v Dolnom Rakúsku.
Získanie titulu.
Panovník František Jozef I. mu za zásluhy vo verejnej činnosti udelil v roku 1896 čestný rytiersky rád – titul rytier.

</doc>
<doc id="631971" url="https://sk.wikipedia.org/wiki?curid=631971" title="Na krok od neba">
Na krok od neba

Na krok od neba () je taliansky televízny seriál, vysielaný v Taliansku na Rai 1 a Rai HD. Na Slovensku ho vysielal Rozhlas a televízia Slovenska. V prvých sériách hrá Terence Hill hlavnú postavu, Pietra – veliteľa lesnej stráže v alpskom mestečku San Candido, do ktorého prišiel nový komisár, ktorého stvárňuje Enrico Ianniello. Od začiatku štvrtej série je Terence Hill nahradený Danielom Liottim. Ide o prvý televízny seriál, ktorý bol natočený a vysielaný v HD na stanici Rai HD.

</doc>
<doc id="631973" url="https://sk.wikipedia.org/wiki?curid=631973" title="František Karol Meissl">
František Karol Meissl



</doc>
<doc id="631974" url="https://sk.wikipedia.org/wiki?curid=631974" title="Franz von Meissl">
Franz von Meissl



</doc>
<doc id="631978" url="https://sk.wikipedia.org/wiki?curid=631978" title="Claudia Gaffuri">
Claudia Gaffuri

Claudia Gaffuri (* 27. marec 1985, Albese con Cassano, Taliansko) je talianska divadelná a televízna herečka.

</doc>
<doc id="631980" url="https://sk.wikipedia.org/wiki?curid=631980" title="San Candido">
San Candido

San Candido ("Innichen") je talianske obchodné mesto a obec ("comune") v Autonómnej provincii Bolzano - Horná Adiža na severe Talianska.
Mesto už tradične každoročne hostí taliansky Medzinárodný sochársky festival snehu.
Geografia.
San Candido sa nachádza v údolí Pustertal na rieke Dráva, približne 80 kilometrov severovýchodne od Bolzana, na taliansko-rakúskej hranici. V októbri 2015 v meste žilo 3312 obyvateľov. 
San Candido hraničí s obcami Toblach, Innervillgraten (Rakúsko), Sexten a Sillian (Rakúsko). 
Dejiny.
Mesto je domovom Innichenského opátsva, ktoré tu bolo založené koncom 8. storočia, keď patrilo kniežaciemu biskupstvu Freising. Opástvo samo o sebe bolo zrušené v roku 1785, zatiaľčo súsediace majetky pojalo Tirolské grófstvo po mediatizácii v roku 1803. V súlade s Saintgermainskou zmluvou sa v roku 1919 San Candido stalo súčasťou Talianska. Mesto je doteraz sídlom františkánskeho kláštora.
V San Candide sa odohráva taliansky seriál Na krok od neba.
Erb.
Znak San Candida zobrazuje striebornú vežu s ghibellinskými merlonmi na dvoch úrovniach s portálom a padacími mrežami. Nado dvermi sa nachádza erb, ktorý vyobrazuje hlavu Maura korunovanú s čelenkou obklopenú azúrovou farbou. Tento druh reprezentácie poukazuje na to, že mesto bolo pod vládou biskupov z Freisingu, ktorí kedysi vlastnili veľké plochy územia pri meste. Erb bol udelený kráľom Albrechtom I. Habsburským v roku 1303.
Obyvateľstvo.
Jazykové zloženie.
Podľa sčítania ľudu v roku 2011 rozprávalo v meste 85,06% obyvateľstva nemecky, 14,64% taliansky a 0,30% ladinsky ako svojím prvým jazykom.

</doc>
<doc id="631981" url="https://sk.wikipedia.org/wiki?curid=631981" title="Innichen">
Innichen



</doc>
<doc id="631985" url="https://sk.wikipedia.org/wiki?curid=631985" title="Rothschildovci">
Rothschildovci

Rothschildovci je rodina pôvodom židovských finančníkov pochádzajúci z Nemecka. V priebehu doby boli a sú činní v mnohých ekonomických a hospodárskych oblastiach, okrem iného v investičnom bankovníctve a vinárstve. Tento rod nemeckých Aškenázskych Židov, pôvodom z Frankfurtu nad Mohanom, v 18. storočí rozšírili svoje aktivity po celej Európe a niektorým z nich boli udelené rakúske a britské šlachtické tituly.
Pôvod.
Zakladateľom dynastie Rothschildovcov je Mayer Amschel Rothschild, pôvodným menom Mayer Amschel Bauer, (23. februára 1744 Frankfurt nad Mohanom19. septembra 1812 Frankfurt nad Mohanom). Skúsenosti vo finančníctve získal u bankovej rodiny Oppenheimovcov v Hannoveri. Po smrti svojho otca Mosese Amschela Bauera zdedil jeho obchod vo frankfurtskom gete a premenoval sa na Mayer Amsel Rothschild, podľa červeného štítu, ktorý visel pred otcovým domom. Postupom času sa stal veľmi vplyvným a bohatým finančníkom, zvlášť vďaka výnosným obchodom a transakciám a tiež vďaka tomu, že sa stal správcom obrovského majetku landgrófa Viléma I. Hesenského.
Mayer Amsel Rothschild sa 29. augusta 1770 oženil s Gutele Schnapperovou 17531849, mali spolu päť synov a päť dcér. Svoje finančné impérium rozšíril za hranice Nemecka tým, že synov poslal do piatich rôznych miest v rôznych európskych krajinách, aby tam začali podnikať (Frankfurt nad Mohanom, Viedeň, Londýn, Neapol a Paríž). V prípade nepriaznivej situácie v jednej zemi si mali bratia navzájom pomáhať, čo sa naozaj dialo, po celú dobu ich života úzko spolupracovali; každý vo svojej novej vlasti založil novú vetvu rodu. Rodinné bohatstvo malo byť ďalej zachovávané prostredníctvom dohodnutých svadieb medzi bratrancami z prvého alebo druhého kolena, hlava rodiny mala zostať vo Frankfurte. V roku 2005 bol Mayer Amsel Rothschild označený časopisom Forbes za siedmeho najvplyvnejšieho podnikateľa všetkých dôb a za „zakladateľa medzinárodného finančníctva“.
Prvá generácia.
Všetci bratia boli 29. septembra 1822 uvedení Rakúskom do šlachtického stavu a mohli uvádzať titul Freiherrslobodný pán. 
Aktivity Rothschildovcov.
Desaťročia po smrti Mayera Amsela Rothschilda sa stali Rothschildovci najvýznamnejšími bankármi Európy, významne prispeli k industrializácií Európy a financovali okrem iného železnice alebo stavbu Suezského prieplavu. Pomocou zvláštneho systému pôžičiek spravili francúzsku vládu závislú na ich (Rothschildovských viď. Jan van Helsing „Tajnej spoločnosti“) vlastných bankách, ktoré vlastnili. Rothschildovci tiež našli záľubu v zberateľstve cenných predmetov a filantropii.
Staviteľstvo.
V rokoch 18741889 bola na objednávku Ferdinanda von Rothschilda postavená rezidencia Rothschildovcov v anglickom Buckinghamshire: Waddesdon Manor, kde sa nachádza archív viac než 15 000 fliaš vín z Rothschildovských viníc. James de Rothschild postavil medzi rokmi 18551859 zámok Ferrières en Brie, na konci 19. storočia postavil Nathaniel Meyer von Rothschild Schloss Rothschild v Dolnom Rakúsku.
Vinárstvo.
Rothschildovci sú dodnes veľmi činní vo vinárstve. Nathaniel, tretí syn Nathana, získal v roku 1853 Château Mouton-Rothschild pri Bordeaux, James de Rothschild získal v roku 1868, krátko pred svojou smrťou, renomovanú vinicu Château Lafite Rothschild. Edmond James de Rothschild sa stal v roku 1873 vlastníkom Château Clarke a podporoval výstavbu ďalších viníc, okrem iného i u prvých novodobých židovských osadníkov v Palestíne.
Sionizmus.
Rothschildovci boli prívržencami vzniku samostatného židovského štátu, Edmond James de Rothschild bol patrónom prvých novodobých židovských osád v Palestíne. Balfourova deklarácia, v ktorej sa britská vláda vyjadrila pre založenie židovskej domoviny v Palestíne, bola adresovaná predsedovi britskej sionistickej organizácie Walterovi Rothschildovi, druhému baronovi Rotschildovi. 
Rothschildovci v populárnej kultúre.
Príbehy rodu Rothschildovcov boli stvárnené v rade diel, napríklad v hollywoodskom filme "The house of Rothschild" z roku 1934 alebo v muzikáli "The Rothschilds" z roku 1970. 
Vo Francúzsku je meno Rothschild asociované s extrémnym bohatstvom, „"le goût Rothschild"“ znamená veľmi okázalý spôsob života; rovnako ako v Izraeli, kde je rozšírené porekadlo „keby som bol Rothschild“.
Konšpiračné teórie.
Vďaka svojmu obrovskému bohatstvu a vplyvu Rothschildovci figurujú v množstve antisemitistických a konšpiračných teórií.
Rothschildovci sa objavujú v teóriach Iluminátov ako jedna z trinástich dynastií, ktoré vládnu svetu, alebo v teórií Nový svetový poriadok, New World Order, kde spolu s Rockefellerovcami, DuPontyovcami, Vanderbiltyovcami a členmi rodu Bushovcov sú jediní praví vládcovia svetového diania.
Rothschildovci dnes.
Rothschildovci dnes vlastnia veľké množstvo podnikov a inštitúcií, z nich sú najvýznamnejšie tieto: 
V roku 2003 sa spojili francúzske a britské banky vlastnené Rothschildovcami pod spoločný holding "Concordia BV", s riaditeľom Dávidom René de Rothschild. Dodnes funguje inštitút "N. M. Rothschild &amp; Sons", ktorý sa špecializuje na poradenstvo pri akvizíciach, v tejto oblasti je v Spojenom Kráľovstve druhý najvýznamnejší. V roku 2006 mal zisk pred zdanením 83,2 GBP a aktíva vo výške 5,5 miliárd GBP.
Jamesov potomok, Edmond Adolphe de Rothschild 19261997 založil "LFC Rothschild Group" so sídlom v Ženeve, ktorá zahŕňa niektoré ďalšie podniky Rothschildovcov; špecializuje sa na asset management a súkromné bankovníctvo, rovnako ako na vinárstvo, luxusné hotelníctvo a jachtárske preteky. LFC Rothschild Group v súčasnosti predsedá Benjamin Rothschild, syn Edmonda Adolpha.
Jacob Rothschild, štvrtý barón Rothschild je vlastníkom "IT Capital Partners", v súčasnosti najväčšieho investičného trustu v Spojenom Kráľovstve.

</doc>
<doc id="631987" url="https://sk.wikipedia.org/wiki?curid=631987" title="IPod classic">
IPod classic

iPod Classic je multimediálny prehrávač od firmy Apple. Je súčasťou rodiny iPod. Ide o jediný prehrávač od Applu, ktorý používa ako pamäťové médium hard disk a vďaka tomu dosahuje najvyšších kapacít. V túto chvíľu ako jediný využíva typické ovládacie koliesko "Click Wheel". Má svoj špeciálny firmware, teda nepoužíva iOS. Dokáže prehrať ako zvukové, tak aj video súbory. Systém obsahuje aj hry ktoré však už nemožno ďalej doinštalovávať. Farebný displej sa začal používať s príchodom iPodu classic 4. generácie a to až v jeho "prémiovej" verzii Photo, až do štvrtej generácie bol displej monochromatický. Celkovo bolo vydaných 6 generácií. Posledná (6. generácia) sa predávala v striebornej a čiernej variante. Celkovo ide o prvý iPod, ktorý sa začal predávať už v roku 2001 so sloganom "tisíc skladieb vo tvojom vrecku". V priebehu, keď bola 4. generácia aktuálna, z nej vznikli ďalšie modely, a to "photo" a "color" (priniesli farebný displej, pretože 1G - 4G mali čiernobiely displej). Apple 9. septembra 2014 prestal iPod classic oficiálne predávať, bez uvedenia priameho nástupcu.
iPod 6. generácie z 160 GB pamäte, sa tak stal iPodom s najväčším úložiskom v histórii, zároveň tu bol naposledy použitý 30pinový Apple konektor a ovládacie koliesko "Click Wheel".

</doc>
<doc id="631988" url="https://sk.wikipedia.org/wiki?curid=631988" title="Zumberg">
Zumberg

Zumberg alebo Sumberg je zaniknutá banícka osada, ktorá sa rozprestierala v oblasti severne alebo východne od Psychiatrickej nemocnice Philippa Pinela v Pezinku. Podľa tradície bola predchodcom mesta Pezinok. 
Prvýkrát sa spomína v roku 1274 ako "Simperg" alebo "Symberg". Neskôr sa spomína v roku 1287 ako "Sumbergh". Podľa najnovších historicko-archeologických výskumov sa predpokladá, že osada uvedená v kráľovskej listine ležala ešte vyššie v horách. Zumberg, ležiaci severne od Pinelovej nemocnice sa spomína v listinách z 14. až 15. storočia a zanikol niekedy po roku 1475. V roku 1509 sa už Zumberg medzi dedinami, patriacimi Pezinskému hradu nespomína. Z osady sa dlhší čas zachoval len kostol, ktorý dala začiatkom druhej polovice 17. storočia opraviť a obnoviť Eleonóra Harrachová, manželka Mikuláša Pálffyho. Kostol bol dokončený v roku 1661 s v roku 1699 bol obkolesený kamenným múrom. Pri kostole bol tiež cintorín, ktorý až do roku 1740 používali aj obyvatelia Cajly. Kostol bol zbúraný až po roku 1824 a dnes je jediným svedectvom existencie osady Zumberg socha Krista Pána, ktorý sa nachádza v tesnej blízkosti bývalého kostola.
Na mieste zaniknutej baníckej osady postavili v roku 2010 členovia baníckeho spolku kaplnku, resp. božie muky, svätého Klimenta – patróna baníkov.

</doc>
<doc id="631989" url="https://sk.wikipedia.org/wiki?curid=631989" title="Sumberg">
Sumberg



</doc>
<doc id="631990" url="https://sk.wikipedia.org/wiki?curid=631990" title="Smylovsko-pálfiovská kúria">
Smylovsko-pálfiovská kúria

Smylovsko-pálfiovská kúria (starší pravopis: "Smylovsko-pálffyovská kúria"), často označovaná ako Grinfeld alebo Grünfeld (dvor) (na starých mapách aj ako Motsch majer alebo Mocs majer), je pôvodne goticko-renesančná kúria pravdepodobne z 1. polovice 16. storočia nachádzajúca sa v Grinave v historickej mestskej časti Pezinka. Vyznačuje sa mohutnými kamennými murivami so zachovanými ranorenesačnými oknami, aj klenbami. Nachádza sa v areáli, ktorý je spolu s kúriou a priľahlými budovami opustený a zničený vandalmi. Hrozilo jej zbúranie, avšak v októbri 2022 o ňu mesto prejavilo záujem. Na rokovaní Mestského zastupiteľstva 6. októbra 2022 v Pezinku bola uznesením č. 1-245-255 schválená suma 800-tisíc eur a 20. októbra bola podpísaná zmluva na prevod majetku kúrie od doterajšieho majiteľa mestu.
História.
Prvé písomné zmienky o kúrii sú z roku 1522. Kúria bola unikátna najmä tým, že plnila úlohu šľachtického sídla, ale mala i hospodársku funkciu, keďže priamo v kúrii bol mlyn aj pivovar. Grinavský majer mali vo vlastníctve šľachtici ako Smyl (1522), Saghy (1551), Istvanffy (1588), Draškovič, Kerekeš (1612), Peterffy (1699) či Pálfi (1846).
V 18. storočí bolo súčasťou kúrie aj 5 stajní, z ktorých 3 vlastnil pivovarník a 2 mlynár.
V prvej polovici 19. storočia bola kúria znovu prestavaná na obytnú a býval v nej zástupca pálfiovských panstiev.
Kúria bola niekoľkokrát prestavaná, najmä v druhej polovici 20. storočia, kedy budovu využívalo Jednotné roľnícke družstvo (JRD). V jednej časti majera bola dokonca aj liaheň kačíc.
V roku 2008 ju od mesta Pezinok odkúpila súkromná spoločnosť, ktorá tu plánovala prevádzkovať gastronomicko-vinárske zariadenie spojené s ubytovaním a ďalšími službami.
Architektúra.
Kúria je v tvare písmena „L“, hlavné krídlo má tri podlažia s rozsiahlymi klenutými pivničnými priestormi.
Bočné krídlo kúrie je dvojpodlažné. V tejto časti bol kedysi aj mlyn, tieklo tadiaľ aj koryto vtedajšieho potoka. Z pôvodného mlynu sa nič nezachovalo.
Významnou časťou kúrie je suterén. Priečkami je delený na tri priestory s valenými klenbami.
Obvodové múry sú spevnené vloženými drevenými trámami. Reprezentatívnu úroveň kúrie v jeho obytnej časti dokumentujú aj okná palácového typu.
Pred fasádou bočného krídla sa nachádza výrazný prvok kúrie – veža s tvarmi odvodenými od windsorskej novogotiky, ktorá bola pristavená na prelome 19. a 20. storočia.

</doc>
<doc id="631991" url="https://sk.wikipedia.org/wiki?curid=631991" title="Pendro">
Pendro

Pendro je kurdská dedina v irackom Kurdistane, nachádza sa v provincii Arbíl, v blízkosti hraníc s Tureckom. Nachádza sa približne 15–18 km severne od mesta Barzan. Pendro má viac ako 2540 obyvateľov.

</doc>
<doc id="631993" url="https://sk.wikipedia.org/wiki?curid=631993" title="Veľkopoľská vrchovina">
Veľkopoľská vrchovina

Veľkopoľská vrchovina je geomorfologickou časťou Rázdiela, podcelku pohoria Tribeč. Leží vo východnej časti podcelku, v širšom okolí obce Veľké Pole, podľa ktorej je pomenovaná.
Polohopis.
Územie sa nachádza na východnom okraji pohoria Tribeč a zaberá východnú časť podcelku Rázdiel. V centrálnej časti vrchoviny sa nachádza Veľké Pole, na južnom okraji Jedľové Kostoľany a na severnom Radobica. Na západe a severe susedia časti materského podcelku, Skýcovská vrchovina a Kolačnianska brázda, severovýchodne sa nachádza pohorie Vtáčnik, konkrétne podcelok Vysoký Vtáčnik a časti Vígľaš a Župkovská vrchovina. Južným smerom nadväzuje Pohronský Inovec a jeho podcelky Vojšín a Lehotská planina. 
Poloha na rozhraní troch krajov spôsobuje, že aj vodné toky z rôznych oblastí Veľkopoľskej vrchoviny prináležia rôznym povodiam. Severné oblasti patria do povodia Nitry, kde smerujú prítoky Oslianskeho potoka (napr. Banský potok), strednú časť v povodí Hrona odvodňujú prítoky Kľaku (napr. Píľanský, Čierny a Tomov potok). Južné časti patria do povodia Žitavy.
Centrálnou časťou vedie obcou Veľké Pole cesta II/512, spájajúca Ponitrie (Oslany) a Pohronie (Žarnovicu).
Chránené územia.
Stredná a severná časť Veľkopoľskej vrchoviny patrí do Chránenej krajinnej oblasti Ponitrie, južná polovica je z nej vyňatá. Osobitne chránené územia sa tu nevyskytujú, iba na západnom okraji susedí národná prírodná rezervácia Sokolec.
Turizmus.
Turisticky atraktívne sú z centrálnej časti ľahko dostupné lokality v blízkosti obce Veľké Pole, v južnej časti okolie Jedľových Kostolian. Z južného smeru vedie atraktívna červeno značená Ponitrianska magistrála, smerujúca z Veľkého Tribča cez Hrušovský hrad do Jedľových Kostolian. Následne prechádza "Brezovým štálom" a rázcestím "Penhýbel" do Veľkého Poľa, odkiaľ pokračuje cez "Suchú horu" na Vtáčnik ().

</doc>
<doc id="631997" url="https://sk.wikipedia.org/wiki?curid=631997" title="Hydria">
Hydria

Hydria () je typ starogréckej nádoby.
Hydria (od slova hydór – voda), veľký vydutý džbán s tromi uchami (dvomi malými horizontálnymi na nosenie, jedným veľkým vertikálnym na naberanie a nalievanie), bola nádoba na prepravu vody. Grécke ženy ich s vodou položili (niekedy s mäkkou podložkou) na hlavu alebo na rameno, prázdne ich niesli na hlave poležiačky.
Kým sa bohato zdobených hydrií, najskôr čiernofigúrových potom červenofigúrových, zachovalo viac, obyčajných, v minulosti početnejších a častejšie používaných, je menej (zachovali sa len fragmentárne). Zdobené hydrie sa zrejme používali pri zvláštnych príležitostiach, napríklad na sympósiach, kde nimi dolievali vodu do kratéra, aby zriedili víno (najmä v helenistickom období nádherne maľované keramické výrobky nahradzovali aj kovové nádoby). 
V múzeách (aj v súkromných zbierkach) je mnoho hydrií zdobených s veľkou remeselníckou zručnosťou. Ich maľby často zobrazujú ženy naberajúce do nich vodu z verejných fontán (tieto umelé nádrže alebo kašny na pitnú alebo úžitkovú vodu, sú archeologicky doložené, napr. v Aténach) alebo ako ich naplnené vodou prenášajú na hlavách. Takéto maľované scény nám dávajú neoceniteľný pohľad do každodenného života v starovekom Grécku. 
Helenistickú hydriu typu "Hadra" používali ako kremačnú urnu.

</doc>
<doc id="631998" url="https://sk.wikipedia.org/wiki?curid=631998" title="Železničná stanica Ľubochňa">
Železničná stanica Ľubochňa

Železničná stanica Ľubochňa je železničná stanica v Ľubochni. Leží na trati Žilina – Košice. Je elektrifikovaná jednosmernou sústavou 3 kV.
Dejiny.
V rokoch 1903 – 1904 bola do Ľubochnianskej doliny vybudovaná elektrifikovaná úzkorozchodná železnica, ktorá bola v prevádzke do roku 1965. Táto trať sa na Košicko-bohumínsku železnicu pripájala v železničnej stanici Ľubochňa.
Doprava.
Stanica má 4 dopravné a jednu manipulačnú koľaj. Na stanici sa nenachádza pokladňa ZSSK. V roku 2016 bola zatvorená čakáreň na stanici, otvorená je na požiadanie výpravcom.

</doc>
<doc id="632001" url="https://sk.wikipedia.org/wiki?curid=632001" title="Katedrála svätých Petra a Pavla (Konstanca)">
Katedrála svätých Petra a Pavla (Konstanca)

Katedrála svätých Petra a Pavla (), alebo aj Pravoslávna katedrála svätých Petra a Pavla () je pravoslávny chrám Rumunskej pravoslávnej cirkvi z konca 19. storočia, nachádzajúci sa na ulici strada Arhiepiscopiei 25 v historickom centre mesta Konstanca v konstanckej župe v Dobrudži v Rumunsku. Má priznaný štatút kultúrnej pamiatky.
Názov.
Okrem najpoužívanejšieho názvu Katedrála svätých Petra a Pavla sa pre tento chrám používa aj názov "Arcibiskupská katedrála Tomisu" ().
Charakteristika a dejiny.
Katedrála bola postavená v rokoch 1883 – 1885 a kostol sa stal prvým pravoslávnym náboženským stánkom na území Dobrudže postaveným po oslobodení tohoto regiónu spod nadvlády Osmanskej ríše.
Základný kameň chrámu bol podpísaný vtedajším králom Karolom I. a jeho ženou Elizabetou a bol posvätený biskupom Iosifom Gheorghianom.
Katedrála bola postavená pod vedením významného architekta Iona Mincua podľa plánov architektov Alexandrua Orăscua a Carola Benișa. Ako materiál pre výstavbu bli použité tehly a betónové bloky. Interiér kostola bol naplánovaný Ionom Mincuom, ale väčšina vnútorného vybavenia bola vyrobená podľa jeho plánov v Paríži. Nábytok je prevažne dubový na niektorých miestach so zlatým kovaním.
Interiér kostola bol vymalovaný umelcom Demetrescuom Mireaom v roku 1888, teda tri roky po dokončení stavby, ale z dôvodu škandálu, ktorý vznikol z dôvodu štýlu, akým boli maľby zhotovené bol vysvätený až v roku 1895, teda desať rokov po výstavbe.
V roku 1923 sa stal biskupským chrámom pri príležitosti obnovenia konstanckého biskupstva.
Chrám bol vážne poškodený v priebehu druhej svetovej vojny v dôsledku sovietskeho bombardovania v roku 1941 a následne zrenovovaný v roku 1951. Znovuotvorený bol kostol 14. januára 1951 Justinianom Marinom, patriarchom Rumunskej pravoslávnej cirkvi.
Neskôr bol zrenovovaný aj interiér chrámu, ktorý bol nanovo vymaľovaný, Maľby zhotovené technikou fresiek sú dielom dvoch umelcov Gheorgheho Popescua a Niculiny Dony Delavranceaovej. Tieto maľby vznikali v rokoch 1959 – 1965.
V roku 2001 chrám získal štatút arcibiskupského chrámu s kláštorným charakterom. Odvtedy sa tu konajú bohoslužby dvaktrát denne a to ráno a večer. Slúžené sú mníchmi, ktorí žijú v Arcibiskupskom paláci, nachádzajúcom sa vedľa kostola.
Je najväčším a najvýznamnejším pravoslávnym chrámom v rumunskej Dobrudži. Nachádza sa v historickom centre Konstance na ulici strada Arhiepiscopiei 25 v blízkosti ulice bulevardul Elisabeta a konstanckého kasína.

</doc>
<doc id="632008" url="https://sk.wikipedia.org/wiki?curid=632008" title="HomePod">
HomePod

HomePod je inteligentný reproduktor spoločnosti Apple Inc.. Bol pomenovaný podľa populárneho radu prehrávačov iPod a je to v poradí druhý reproduktor, ktorý Apple za svoju históriu predstavil. Prvým bol reproduktor z názvom iPod Hi-Fi. Prvébol oznámenie sa konalo 5. júna 2017 na konferencii Apple WWDC a vydanie bolo naplánované na december 2017, ale neskôr bol odložený na začiatok roku 2018. Pôvodne bol predaj spustený najprv v Austrálii, Veľkej Británii a USA, dostupný v dvoch farbách: biela a vesmírna šedá. Dňa 23. januára 2018 spoločnosť Apple oznámila, že HomePod bude k dispozícii na predbežné objednávky 26. januára a prvé objednávky začnú prichádzať 9. februára 2018. Reproduktor je podobný iným inteligentným zariadeniam ako napríklad Amazon Echo alebo Google Home.
Špecifikácia.
Reproduktor podporuje technológiu AirPlay 2 a používa osobnú asistentku s názvom Siri. V hornej časti zariadenia je zobrazený dynamický tvar charakteristickej krivky, keď je Siri aktivovaná. Ponúka sedem vysokofrekvenčných výškových reproduktorov, každý s vlastným zosilňovačom a basový reproduktor smerom nahor. Softvér manipuluje so zvukom, tak aby sa využila akustika miestnosti pre lepšiu kvalitu zvuku. To znamená, že nasmeruje zvuk na to správne miesto podľa toho kde v miestosti je položený. Ďalej ponúka šesťmiestne pole mikrofónov pre vzdialené aktivovanie Siri a funkciu priestorové snímanie. Tiež využíva interný nízkofrekvenčný kalibračný mikrofón pre automatickú korekciu basov.

</doc>
<doc id="632011" url="https://sk.wikipedia.org/wiki?curid=632011" title="William Mountbatten-Windsor">
William Mountbatten-Windsor



</doc>
<doc id="632013" url="https://sk.wikipedia.org/wiki?curid=632013" title="William, princ z Walesu">
William, princ z Walesu

William, princ z Walesu (predtým "Princ William, vojvoda z Cornwallu a Cambridgea" ), (William Arthur Philip Louis; * 21. jún 1982, Londýn, Spojené kráľovstvo) je korunným princom britskej kráľovskej rodiny a následníkom britského trónu, ako starší syn Karola III. a Diany, princeznej z Walesu. 
Narodil sa v "St Mary's Hospital" v Londýne a získal vzdelanie na Wetherby School, Ludgrove School a Eton College. Časť gap year (rok voľna pred alebo po vysokej škole) strávil v Belize a v Čile, predtým než získal škótsky magisterský titul v odbore geografia na univerzite v St Andrews. Následne absolvoval výcvik na Kráľovskej vojenskej akadémii v Sandhurste. V apríli 2008 absolvoval štúdium na Royal Air Force College Cranwell, kde sa začiatkom roku 2009 pripojil k pátracím a záchranným silám RAF. Od júla 2015 dva roky pôsobil ako pilot na plný úväzok v "East Anglian Air Ambulance".
William vykonáva oficiálne a služobné povinnosti v mene kráľa. Sponzoruje viac ako 30 charitatívnych a vojenských organizácií vrátane "Tusk Trust", "Centrepoint" a "London Air Ambulance Charity". Podieľa sa na projektoch prostredníctvom Kráľovskej nadácie, pričom jeho charitatívna činnosť sa zameriava na oblasť duševného zdravia, ochrany prírody, bezdomovectvo a záchranné služby. V decembri 2014 založil iniciatívu „United for Wildlife“ ("Jednotne pre divočinu"), ktorej cieľom je znížiť celosvetový nelegálny obchod s voľne žijúcimi zvieratami. V apríli 2016 princ William s manželkou Catherine a princ Harry iniciovali kampaň na zvýšenie povedomia o duševnom zdraví „Heads Together“, ktorá má destigmatizovať problémy duševného zdravia. V októbri 2020 uviedol cenu Earthshot Prize, iniciatívu vo výške 50 miliónov libier, na stimuláciu riešení v oblasti životného prostredia v nasledujúcom desaťročí. 
V roku 2011 bol vymenovaný za vojvodu z Cambridgea pred uzavretím manželstva s Catherine Middletonovou. Pár má tri deti: Georgea (* 2013), Charlotte (* 2015) a Louisa (* 2018).
Životopis.
Princ William sa narodil 21. júna 1982 v Nemocnici sv. Márie (angl. "St Mary's Hospital") v centre Londýna ako prvý syn Charlesa, princa z Walesu (neskoršieho kráľa Karola III.) a Diany, princeznej z Walesu, počas vlády jeho starej matky z otcovej strany kráľovnej Alžbety II. Buckinghamský palác oznámil jeho meno - William Arthur Philip Louis - 28. júna. Williama pokrstil v Hudobnej miestnosti Buckinghamského paláca vtedajší arcibiskup z Canterbury Robert Runcie 4. augusta v deň 82. narodenín jeho prababičky z otcovej strany, Alžbety, kráľovnej matky.
Bol prvým dieťaťom narodeným princovi a princeznej z Walesu od čias princa Jána, ktorý sa narodil princovi Jurajovi a princeznej Márii (neskoršiemu kráľovi Jurajovi V. a kráľovnej Márii) v júli 1905. Keď mal deväť mesiacov, zúčastnil sa v roku 1983 so svojimi rodičmi na turné po Austrálii a Novom Zélande, čo bola jeho prvé zámorské turné. Bolo to po prvýkrát, čo bolo kráľovské batoľa na zámorskom turné. Jeho mladší brat Harry sa narodil v septembri 1984. Obaja vyrastali v Kensingtonskom paláci v Londýne a v Highgrove House v Gloucestershiri.
Študoval geografiu, biológiu a dejiny umenia na University of St Andrews, kde sa spoznal aj s Catherine Middleton, svojou budúcou manželkou. Začal s vodným pólom a pokračoval v hraní futbalu, bol aj kapitánom tímu. Po ukončení štúdia strávil rok na cvičeniach britskej armády v Belize, pracoval na anglických mliečnych farmách, navštívil Afriku a desať týždňov učil deti v južnom Čile. Bol tiež promovaný v hodnosti kapitána letectva. Po roku 2009 vykonával službu pilota helikoptéry v leteckej záchrannej službe. V roku 2014 oznámil, že bude pilotom leteckej záchrannej služby na plný úväzok a v roku 2017 musel túto činnosť ukončiť, aby sa mohol intenzívnejšie venovať kráľovským povinnostiam v mene Kráľovnej Alžbety II. Je členom nadácie The Royal foundantion.
William je fanúšikom póla, ktoré hráva aj pre charitatívne účely a je aj fanúšikom futbalu, konkrétne anglického tímu Aston Villa.
Manželstvo.
16. Novembra 2010 Clarence House oznámil Williamovo zasnúbenie s Catherine Middletonovou, pričom zásnuby sa uskutočnili v októbri toho istého roku v Keni. Snubný prsteň, ktorý dal William snúbenici, patril predtým princeznej Diane a po jej smrti jeho bratovi, princovi Harrymu. Harry mal však Catherine natoľko rád, že ten prsteň Williamovi prenechal. William a Kate začali tvoriť pár už v roku 2003, neskôr, v roku 2007 sa však na krátky čas rozišli, aby sa mohli vziať 29. apríla 2011 vo Westimnsterskom opátstve. Niekoľko hodín pred obradom boli oznámené ich nové tituly Vojvodu a Vojvodkyne z Cambridgeu. William dostať aj titul Barón Carrickfergus a Gróf Strathearn.
William má s Catherine tri deti, princa Georgea, narodeného v roku 2012, princeznú Charlotte, narodenú v r. 2015 a princa Louisa, ktorý sa narodil v r. 2018.

</doc>
<doc id="632014" url="https://sk.wikipedia.org/wiki?curid=632014" title="Bulharský chrám svätého Mikuláša (Konstanca)">
Bulharský chrám svätého Mikuláša (Konstanca)

Chrám svätého Mikuláša (), známy aj ako Bulharský chrám svätého Mikuláša () je pravoslávny chrám pôvodne pod patronátom Bulharskej pravoslávnej cirkvi a dnes Rumunskej pravoslávnej cirkvi z prelomu 19. a 20. storočia, nachádzajúci sa na ulici strada Șonțu Maior 7 v historickom centre mesta Konstanca v konstanckej župe v Dobrudži v Rumunsku. Má priznaný štatút kultúrnej pamiatky.
Charakteristika a dejiny.
Ku koncu 19, storočia žila v Konstanci pomerne veľká bulharská komunita, ktorá požiadala príslušné úrady o povolenie na stavbu vlastného pravoslávneho chrámu. Požiadavka bola zaznamenaná 8. októbra 1898 a bolo jej vyhovené. Bulharská komunita bola prvýkrát zaznamenaná v roku 1873, kedy založila oficiálny spolok pod názvom Jednota (). Spolok bol zalozený miestnymi bulharskými obchodníkmi, remeselníkmi a záhradníkmi. Chrám bol postavený medzi rokmi 1898- 1900.
Budova bola postavená v štýle rumunských pravoslávnych chrámov, ale všetky texty namaľované na stenách boli v bulharčine.
Po roku 1940 došlo k výraznému zmenšeniu bulharskej komunity v meste a chram sa tak dostal pod patronát Rumunskej pravoslávnej cirkvi. Medzi rokmi 1941 - 1946 chrám plnil úlohu mestského katedrálneho chrámu, keďže katedrála svätých Petra a Pavla bola vážne poškodená pri bombardovaní mesta. V týchto rokoch došlo aj k reštaurácii interiéru, kedy boli bulharské nápisy nahradené rumunskými. Popri zmene nápisov boli reštaurované aj všetky maľby v kostole a radnicou v Konstanci bol za týmto účelom najatý slávny chrámový maliar Ion Musceleanu.
Od roku 1961 z dôvodu demolície miestneho evanjelického kostola využívala po dobu viac ako 10 rokov chrám na bohoslužby miestna protestantská komunita.
Medzi rokmi 1975 - 1987 sa v chráme konali bohoslužby len jedenkrát do roka na chrámový sviatok 6. decembra. Pravidelne sa bohoslužby opäť začali konať od 6. decembra 1987.
V roku 1998 boli reštaurované fresky v chráme bukureštskými maliarmi Mihailom Fordeaom a Florinom Vladom.
Dnes je chrám plne funkčný s pravidelnými bohoslužbami. Ostal pod patronátom Rumunskej pravoslávnej cirkvi, ale je zároveň ústredným miestom v roku 1996 obnoveného bulharského spolku Jednota.

</doc>
<doc id="632023" url="https://sk.wikipedia.org/wiki?curid=632023" title="Katedrála svätých Petra a Pavla">
Katedrála svätých Petra a Pavla



</doc>
<doc id="632024" url="https://sk.wikipedia.org/wiki?curid=632024" title="Ivan Plander">
Ivan Plander

Dr. h.c. akad. prof. Ing. Ivan Plander, DrSc. (* 17. september 1928, Myjava – † 26. október 2019) bol jeden z najvýznamnejších priekopníkov informatiky a výpočtovej techniky na Slovensku. Patril k zakladateľom Ústavu technickej kybernetiky Slovenskej akadémie vied (ÚTK SAV vznikol 1. januára 1956). Bol vynálezca prvého slovenského analógového počítača a v rokoch 19651973 šéfom projektu prvého riadiaceho počítača tretej generácie v Československu s názvom RPP-16 (Rýchly programový procesor so 16-bitovým slovom). Napriek tomu, že nebol členom KSČ, stal sa v roku 1968 námestníkom riaditeľa ÚTK SAV a v roku 1978 riaditeľom ÚTK SAV. Viedol celoštátne výskumné projekty asociatívneho paralelného počítača, projekty v robotike a umelej inteligencii. Pred rokom 1989 mal ÚTK SAV vyše 500 pracovníkov a bol najväčším slovenským akademickým pracoviskom. V roku 1990 bol odvolaný z funkcie riaditeľa SAV ÚTK a v roku 1991 bol ÚTK zrušený a zanikol. Plander potom patril k zakladateľom Trenčianskej univerzity Alexandra Dubčeka (1997), ktorej bol prvým rektorom.
Vedecká činnosť a pôsobenie v Slovenskej akadémii vied.
Po ukončení štúdia na Slovenskej vysokej škole technickej v Bratislave, kde študoval na Fakulte strojne-elektrotechnickej, tu začal pracovať ako asistent. Prednášal a viedol cvičenia strojárskych predmetov. Podal si žiadosť na kandidatúru, ktorá bola z politických príčin zamietnutá.
V roku 1953 bola založená Slovenská akadémia vied (SAV). Spolu s Planderom nastúpil do SAV aj jeho kolega a priateľ Štefan Petráš. Tu si Plander opäť podal žiadosť na dosiahnutie stupňa kandidáta vied, tentoraz úspešne. Obaja, Plander aj Petráš, boli zapísaní na doktorandské štúdium na SAV ako interní ašpiranti.
Kybernetika na Slovensku v roku 1953 nebola veľmi rozšírená a Plander a Petráš čerpali nápady hlavne zo zahraničia. Našťastie ako zamestnanci SAV mali neobmedzený prístup k rozličným zahraničným časopisom a literatúre. V tomto období prevládali politické názory označujúce kybernetiku skôr za „buržoáznu pseudovedu“. Celkovo politická scéna nepodporovala rozvoj „kybernetických strojov“ – počítačov.
Hlavnou Planderovou víziou bolo, aby sa kybernetika v SAV zaoberala viacerými oblasťami. Plánoval zaviesť výskum riadenia a výskum počítačov. Po odsúhlasení Dr. Ing. Miroslavom Šalamonom mohli Plander a Petráš začať svoju prácu, ktorú si rozvrhli do určitých fáz.
Prvý analógový počítač SAV.
Plander sa podieľal na vývoji úplne prvého slovenského počítača. Bol to analógový počítač, uvedený do prevádzky v SAV v roku 1958.
Vo všeobecnosti platí, že analógové počítače sú obzvlášť vhodné na reprezentáciu situácií opísaných diferenciálnymi rovnicami. Príležitostne boli použité, keď sa diferenciálna rovnica ukázala ako veľmi ťažká na riešenie tradičnými prostriedkami. Nezvyčajná schopnosť tohto počítača bola, že riešil aj problémy, ktoré nemali matematické riešenie. Výsledok bol zapísaný formou krivky, ktorá snímala výstupné veličiny podľa času. Analógový počítač mal typické predné panely s mnohými konektormi (zásuvky s jedným kontaktom), ktoré umožňovali pomocou prepojovacích káblov (flexibilné vodiče s konektormi na oboch koncoch) vytvoriť prepojenia, ktoré definovali nastavenie problému. Počítač bol taktiež vybavený jednosmerným zosilňovačom, ktorý Plander sám navrhol (15. 10. 1956 je datovaný dochovaný návrh) a skonštruoval.
Experti zo SAV použili analógový počítač aj pri spolupráci s detskou nemocnicou v Bratislave. Primárka nemocnice kontaktovala profesora Jána Gondu, nadriadeného Ivana Plandera, ohľadne problému transportu predčasne narodených detí do nemocnice. Bolo potrebné vymyslieť systém prepravy detí s nízkou hmotnosťou (pod 1 kg) a zároveň eliminovať akékoľvek otrasy počas prepravy. Avšak transport sanitkou po vojnou zničených cestách predstavoval pre novorodencov extrémne riziko. Všetky výpočty a simulácie boli realizované na analógovom počítači. Vytvorili takzvanú vibračnú izoláciu, ktorá sa osvedčila a pomáhala zachraňovať životy.
Počítač sa použil napríklad aj na výpočet mechanických vlastností automobilov.
Slabosť analógových počítačov však bola v ich nedostatočnej presnosti, obmedzenej ich výpočtovými prvkami a kvalitou interných napájacích a elektrických prepojení. Presnosť odčítania analógového počítača bola obmedzená najmä presnosťou použitého odčítavacieho zariadenia. Preto sa analógové počítače začali nahrádzať presnejšími číslicovými počítačmi. Plander, najúspešnejší expert v tejto oblasti na Slovensku, sa rozhodol vybudovať aj takýto počítač. Analógový počítač SAV sa aktívne využíval do roku 1972, v súčasnosti je vystavený ako exponát v múzeu Stálej výstavy dejín výpočtovej techniky na Slovensku.
Číslicové (digitálne) počítače.
Prvé samočinné počítače zahraničnej výroby sa objavili v Československu na prelome 50. a 60. rokov 20. storočia. Vzrastajúca potreba automatizácie výpočtových prác, v kontraste s takmer úplnou absenciou vyspelejšej domácej výpočtovej techniky, prinútila mnohé československé podniky a vedecké pracoviská ku kúpe počítačov práve od zahraničných výrobcov. Nákupy výpočtovej techniky sa väčšinou realizovali hlavne z medzinárodných veľtrhov v Brne. V celkovom počte počítačov zavedených vo výrobe v 60. rokoch prevážili dovezené výpočtové zariadenia nad tuzemskou výrobou, ktorej priemyselná základňa ešte len vznikala. Do konca roka 1964 bolo v ČSSR inštalovaných celkovo 25 zahraničných počítačov. Zväčša išlo o malé výkonnostné kategórie, avšak trinástich rôznych typov. Dovoz prvých počítačov bol spočiatku dosť živelný a nekoordinovaný, predovšetkým z vlastnej iniciatívy jednotlivých podnikov alebo vedeckých pracovísk. Ministerstvo všeobecného strojárstva ani vláda nevytvorili jednotnú ucelenú koncepciu, ktorá by nákup zahraničnej výpočtovej techniky riešila na úrovni štátu. Táto skutočnosť mala za následok typovú roztrieštenosť počítačového parku a jeho vzájomnú nekompatibilitu, ktorá viedla k zvýšeniu nákladov ako pri obstarávaní počítačov, tak aj pri ich údržbe. Tieto faktory sa prejavili negatívne aj v nedostatočnom vybavení perifériami, programovými službami a technickým servisom.
Zahraničné číslicové počítače používané v SAV:
Počítače 3. generácie.
Éra 3. generácie počítačov sa začala medzi rokmi 19651971. Ich charakteristickou črtou bolo používanie integrovaných obvodov ako hlavných vnútorných komponentov namiesto tranzistorov, ktoré boli použité v 2. generácii. V tejto generácii sa už predstavili aj klávesnice alebo písacie stroje ako hlavné počítačové vstupy. Boli vybavené operačným systémom, ktorý umožnil počítaču spúšťať mnoho aplikácií v rámci určeného času. Taktiež obsahovali centrálny program, ktorý monitoroval pamäť.
Používali vyššiu úroveň jazyka, ktorá zahŕňala FORTRAN, zavedený v roku 1956, a ALGOL, zavedený v roku 1958. Jazyky umožnili počítačom porozumieť algebrickým jazykom a funkciám, simulačným jazykom a jazykom orientovaným na procedúry.
Charakteristika počítačov 3. generácie:
RPP-16.
Plander chcel vytvoriť počítač 3. generácie, určený predovšetkým na riadenie procesov v reálnom čase. Pod jeho vedením bol v rokoch 19651968 v SAV ÚTK zahájený projekt s názvom "Výskum rýchleho programového procesora". Postupom času sa táto úloha stala kľúčovou v rámci celého Ústavu technickej kybernetiky, čo zapríčinilo po roku 1968 veľké problémy vo vzťahoch medzi kolegami. V tom čase bol už Ivan Plander docentom a vykonával funkciu námestníka ÚTK SAV.
Plander navrhovať strojový kód svojho počítača už v rokoch 1962 – 1965. "Základná koncepcia akademika Plandera bola kopírovať. Inštrukcie sme popisovali v GIER Algole 4. Inšpirovali sme sa príručkou jazyka symbolických adries (assembler) pre počítač GIER. Zvolili sme používanú verziu programovacieho jazyka, čo umožnilo simuláciu RPP-16 a ladenie programov na počítači GIER (ktorý už mali v SAV), skôr ako bol vyrobený nejaký kus hardware. Spolu s Dušanom Ondrušom sme napísali simulačný program." Napísal Plander.
Plander sa stal šéfom projektu riadiaceho počítača RPP-16 v roku 1969, ktorý dotiahol do sériovej výroby v roku 1973. Na úlohu základného výskumu dostal len 5 ľudí, pričom niektorí z nich boli externí študenti. Po jeho ukončení potreboval povolenie na aplikovanú časť. Návrh musel prejsť oponentúrou v Prahe na ČSAV. Oponentúra sa konala v roku 1969 a na prezídiu sa zhromaždila komisia, pred ktorou bolo nutné výskum obhájiť. Plandera zaskočil fakt, že ho musel obhajovať pred ľuďmi, ktorí nevedeli, čo je to procesor. Povolenie od komisie získal, avšak pracovať na takomto projekte len s 5 ľuďmi bolo takmer nemožné. Získali síce bohatý rozpočet vo výške 99 000 000 korún (za takúto sumu sa v tej dobe dalo kúpiť až 4 500 nových vozidiel značky Škoda), počítač však musel byť vyrobený iba na československej súčiastkovej základni. Problém bol v tom, že v roku 1969 nebol na Slovensku žiaden počítačový priemysel. S Ing. Ivanom Kočišom, CSc. (Planderov kolega a žiak), začali robiť osvetu ohľadom počítačov a procesorov. Jediný podnik, ktorý súhlasil s výrobou, bola Tesla Orava v Nižnej (podnik zameraný na výrobu televízorov). Rozhodli sa založiť Výskumno-vývojové stredisko v Žiline na mieste bývalého letiska, kde v hangároch prebiehala výroba dosiek s elektronikou.
Jedna doska obsahovala 8 integrovaných obvodov. Potrebovali konektor s 90100 zlatými kontaktmi. Jediný podnik, ktorý bol schopný vyhovieť tejto požiadavke, bola Armatúrka v Myjave, zaoberajúca sa výrobou vodovodných kohútikov. Avšak nanešťastie nie všetky súčiastky sa dali vyrobiť. Tu sa Planderovi zišli priateľské kontakty s kolegami z Dánska, od ktorých kúpili počítač GIER. Súčiastky, ktoré sa nedali vyrobiť na Slovensku, Dáni poslali ako náhradné diely.
Vďaka Armatúrke a dánskym kolegom v roku 1970 vznikol prvý prototyp rýchleho programového procesora známy ako RPP-16, familiárne nazývaný DEDKO. Prvé dva prototypy boli postavené s dánskymi súčiastkami privezenými zo Spojených štátov. Počas hromadnej výroby boli tieto integrované obvody vyrábané na Slovensku v podniku Tesla Piešťany a Tesla Rožňava a nahradili sa aj v prvých dvoch prototypoch. Vďaka pomoci z Dánska mal Plander funkčné prototypy 23 roky pred štátnymi skúškami a mohol tak prakticky testovať. Po vytvorení 3 funkčných prototypov nasledovali štátne skúšky konajúce sa v roku 1973, na ktorých boli zastúpené všetky rezorty. Samotné skúšky trvali týždeň a konali sa na VÚVT v Žiline.
V roku 1973 sa začalo so sériovou výrobou. Výroba prebiehala v Námestove a celkovo sa vyrobilo 214 kusov, pričom jeden stál 5 823 000 korún. Využíval sa na území celého Československa v rôznych oblastiach priemyslu, energetiky ale aj v školách, akadémiách a ústavoch.
Medzi rokmi 1974/1975 získal počítač RPP-16 dve ocenenia:
Po deviatich rokoch, v roku 1976, sa končia všetky výskumné a vývojové úlohy počítača RPP-16. Za ich vyriešenie bola udelená prezidentom ČSSR Gustávom Husákom Štátna cena doc. Ing. Ivanovi Planderovi, CSc., Ing. Ivanovi Kočišovi, CSc., a RNDr. Eduardovi Kostolanskému, CSc.
Počítače 4. generácie.
Po ukončení výskumu počítača 3. generácie RPP-16 v roku 1971 sa v ÚTK začal teoretický výskum 4. generácie počítačov, na ktorom spoločne pracovali doc. Ing. Ivan Plander, CSc., Ing. Ivan Kočiš a RNDr. Eduard Kostolanský. V roku 1972 zaradilo ministerstvo úlohu vývoja 4. generácie počítačov do štátneho plánu rozvoja vedy a techniky. Plander aj so spolupracovníkmi sa snažili navrhnúť nový riadiaci počítač s lepšími parametrami; pokúšali sa hlavne zvýšiť výkon a spoľahlivosť.
V roku 1978 sa Plander stal riaditeľom ÚTK SAV a pokúšal sa zaviesť „5V“ (Veda, Výskum, Vývoj, Výroba a Využitie). Jeho vízia bola prestavať SAV a prepojiť všetkých 5V tak, aby sa po výrobe počítače čo najrýchlejšie zaradili do praxe. Za jeho snahy o zlepšenie vedy a techniky na Slovensku mu bola udelená Zlatá plaketa Aurela Stodolu.
V roku 1979 pokračovala prestavba ÚTK SAV na VVJ (vedecko-výrobnú jednotku), ktorá trvala do roku 1987. Výroba RPP-16 sa skončila okolo roku 1980, keď sa zmenila situácia aj na Slovensku. RVHP dala prednosť kopírovaniu amerických počítačov pred počítačmi domácej výroby.
Medzi rokmi 19811986, keď bol Plander riaditeľom ÚTK SAV, sa vyrobilo 15 rozličných druhov systémov, z ktorých sa dovedna skonštruovalo vyše 280 mikropočítačových systémov. V tomto období ÚTK spolupracoval aj na iných projektoch a celkovo prispel do štátneho rozpočtu sumou, ktorá je porovnateľná s vývojom a výskumom RPP-16.
Medzi rokmi 19801986 bol v ústave vyvinutý paralelný počítač PPS SIMD. Ide o úplne prvý paralelný slovenský počítač. Jeho hlavné zameranie bolo spracovanie signálov z družíc a radarov.
V roku 1987 bol Ivan Plander ustanovený za akademika Slovenskej akadémie vied a o rok nato ho vymenovali za akademika ČSAV.
V roku 1990 SAV na základe vykonaných previerok odvolala Ivana Plandera z funkcie riaditeľa SAV ÚTK a necelý rok potom bol podaný návrh na zrušenie ÚTK. Návrh prešiel a v roku 1991 Ústav technickej kybernetiky zanikol.
Pôsobenie na Trenčianskej univerzite.
V roku 1996 boli vytvorené detašované pracoviská univerzít v Trenčíne. V roku 1997 Akreditačná komisia schválila vznik Trenčianskej univerzity. Plandera najviac zaujalo vytvorenie Fakulty mechatroniky, v ktorej sa skĺbila mechanika, informatika a elektronika do jedného celku. Národná rada SR schválila zriadenie Trenčianskej univerzity v roku 1997. Prezident Michal Kováč v roku 1998 vymenoval Ivana Plandera za jej rektora. Počas svojho pôsobenia na univerzite sa Plander venoval prevažne informatike, hlavne systémom typu SIMD a MIMD, zaslúžil sa aj o zavedenie 4 nových predmetov z oblasti paralelných počítačov a programovania.
V roku 2001 bol vymenovaný nový rektor univerzity. Plander zostal na univerzite prednášať mechatroniku a IKT, aj bez nároku na honorár.
V roku 2004 mu bol Technickou univerzitou v Košiciach udelený titul Dr. h. c.. V roku 2007 mu bol udelený rovnaký titul aj Trenčianskou univerzitou. Po opustení Trenčianskej univerzity sa venoval transparentným optickým prepínačom (predovšetkým na báze MEMS) a mikroskopickému prenosu informácií.
Počas svojej kariéry vydal viac ako 130 vedeckých prác a 10 kníh.
Neskôr sa venoval príležitostnému prednášaniu. Do konca života prednášal na Európskom polytechnickom inštitúte v Kunoviciach.
Ocenenia.
V roku 1976 bol spolu so svojimi kolegami ocenený prezidentom ČSSR Gustávom Husákom a získal titul Laureát štátnej ceny Klementa Gottwalda. V roku 1988 bol prijatý ako zahraničný člen vtedajšej Akadémie vied ZSSR. V roku 1996 získal vyznamenanie IEEE Computer Pioneer za prínos v oblasti technických prostriedkov počítačov na Slovensku a v oblasti riadiacich počítačov. V roku 1998 dostal Rad Ľudovíta Štúra I. triedy.

</doc>
<doc id="632027" url="https://sk.wikipedia.org/wiki?curid=632027" title="Vysoká škola mezinárodních a veřejných vztahů Praha - Inštitút v Bratislave">
Vysoká škola mezinárodních a veřejných vztahů Praha - Inštitút v Bratislave



</doc>
<doc id="632028" url="https://sk.wikipedia.org/wiki?curid=632028" title="Kasíno (Konstanca)">
Kasíno (Konstanca)

Kasíno () je historická secesná budova kasína zo začiatku 20. storočia, nachádzajúca sa na ulici bulevardul Regina Elisabeta v historickom centre mesta Konstanca v konstanckej župe v Dobrudži v Rumunsku. Má priznaný štatút kultúrnej pamiatky.
Charakteristika a dejiny.
Prvá budova kasína stála na nábreží Čierneho mora v Konstanci už v roku 1880. Toto kasíno bolo celé postavené z dreva a stálo niekoľko sto metrov od dnešnej budovy. Bolo známe najmä pre plesy, ktoré sa tam konali v letných mesiacoch. Okrem tanečnej sály sa v budove kasína nachádzali čitáreň, samotná hračska miestnosť a terasa s výhľadom na more. V budove sa konali aj divadelné vystúpenia a šachové turnaje. Toto kasíno bolo v roku 1891 takmer kompletne zničené v dôsledku silnej búrky.
Druhá budova kasína stála už na mieste dnešnej budovy a bola postavená v roku 1893. Bola tiež zhotovená z dreva a mala tie isté časti ako prvé kasíno. Predovšetkým terasa s výhľadom na more lákala veľké množstvo návštevníkov a z kasína sa stala začiatkom 20. storočia najvyhľadávanejšia turistická atrakcia v meste, čo bolo využité ako príležitosť na postavenie novej budovy.
Kontrakt na stavbu budovy získal v roku 1903 rumunský architekt francúzského pôvodu žijúci v Konstanci Daniel Renard. Stavba v secesnom slohu sa začala v roku 1904. Počas stavby dochádzalo k mnohým neplánovaným zmenám v dôsledku položenia základov budovy, ktoré sú v mori. V dôsledku nutnosti dovozu velkého množstva materiálu musela byť dokonca zriadená dočasná železničná trať medzi konstackým prístavom a staveniskom. Stavba bola dokončená v prvej polovici roku 1910 a 15. augusta toho istého roku bola pri príležitosti Dňa námorníctva a za prítomnosti princa Ferdinanda slávnostne otvorená. Stavba vyšla na 1 300 000 rumunských lei. V budove sa nachádzala luxusná reštaurácia, preto bolo kasíno vyhľadávané predovšetkým príslušníkmi takzvanej vyššej spoločnosti. Hráčska koncesia bola kasínu udelená v marci roku 1911 a budova tak začala fungovať okrem reštaurácie aj ako kasíno. V hernej miestnosti sa nachádzali dva biliardové a sedem herných stolov. V tomto období až do vypuknutia prvej svetovej vojny sa vďaka svojmu umiestneniu, vzhľadu, výzdobe a luxusnému vnútornému vybaveniu stalo kasíno v Konstanci jednou z najznámejších a najvyhľadávanejších budov tohto typu v Európe.
V prvej svetovej vojne fungovalo kasíno ako nemocnica, napriek tomu však bolo bombardované a budova bola vážne poškodená. Po vojne bola reštaurovaná a vrátila sa k svojmu pôvodnému účelu.
Po druhej svetovej vojne v období reálneho socializmu budova fungovala ako reštaurácia. Táto funkcia jej ostala až do roku 2000, kedy bola reštaurácia zatvorená z dôvodu už nevyhovujúceho technického stavu budovy. V priebehu tohto obdobia bola niekoľkokrát renovovaná a v prípade interiéru aj rekonštruovaná, naposledy v roku 1986.
Dnes je budova uzavretá, ale svojím impozantným vzhľadom a umiestnením na nábrežnej promenáde ostáva symbolom a ikonickou stavbou mesta.
V roku 2018 sa budova dostala na zoznam siedmich najohrozenejších pamiatok Európy a prostriedky nutné na opravy boli vyčíslené na 12 miliónov Euro. Rumunská vláda peniaze na renováciu uvoľnila a radnica v Konstanci, ktorá je zodpovedná za budovu už podpísala kontrakt, ktorý prenáša zodpovednosť za rekonštrukciu na Národnú investičnú spoločnosť. Objavujú sa však pochybnosti o konečnej sume, ktorá bude potrebná na reštauráciu, lebo skutočný stav budovy, ktorá je opustená už dlhé roky nie je presne známy.
Budova má pomerne impozantnú zastavanú plochu. Celková plocha dosahuje až 4421 m2, z toho 1523 m2 zaberá prízemie (191 m2 z tejto rozlohy tvoria terasy), 1483 m2 prvé poschodie (239 m2 z tejto rozlohy tvoria terasy) a 1414 m2 je zastavaných v suteréne.

</doc>
<doc id="632035" url="https://sk.wikipedia.org/wiki?curid=632035" title="Myslenice">
Myslenice



</doc>
<doc id="632037" url="https://sk.wikipedia.org/wiki?curid=632037" title="Kostol svätého Antona Padovského (Konstanca)">
Kostol svätého Antona Padovského (Konstanca)

Kostol svätého Antona Padovského (), známy aj pod názvom Bazilika svätého Antona Padovského () je budova rímskokatolíckeho kostola z prvej polovice 20. storočia, nachádzajúca sa na ulici strada Titulescu Nicolae v historickom centre mesta Konstanca v konstanckej župe v Dobrudži v Rumunsku. Má priznaný štatút kultúrnej pamiatky.
Charakteristika a dejiny.
Iniciatíva na výstavbu katolíckeho svätostánku prišla od katolíckych robotníkov, ktorí prišli do Konstance s cieľom postaviť železnice a prístavu. Ešte počas osmanskej nadvlády v roku 1869 tak vznikla na mieste dnešného kostola malá kaplnka.
V roku 1886 bol na tomto mieste s podporou rumunských autorít a rakúsko-uhorského konzula v Konstanci postavený malý kostolík a neskôr v roku 1898 bol zväčšený.
Stará budova v prvej polovici 20. storočia už nepostačovala rastúcemu počtu veriacich. 9. augusta 1935 vikár Emanoil Kreis vybral svätého Antona Padovského ako patróna pre nový kostol. V rokoch 1936 – 1937 prebiehalo zháňanie finančných prostiedkov a vyjednávanie s architektmi o budúcej podobe kostola. Spočiatku sa hľadala pre kostol aj nová lokácia, ale od tejto myšlienky sa neskôr upustilo.
Od apríla do júna prebiehala demolícia starého kostola z roku 1886 a 19. júna 1938 bol posvätený a položený základný kameň nového kostola a budova bola ešte v decembri toho istého roku dokončená.
Prvá bohoslužba sa v provizórnych podmienkach, keďže interiér kostola ešte nebol úplne dokončený, konala počas adventu v roku 1938. 
V roku 1939 sa pokračovalo v úpravách interiéru kostola, tieto práce však boli v roku 1940 v dôsledku vojny zastavené. 1. septembra 1944 obsadili historickú časť mesta aj kostol vojaci Červenej armády. Vstup do kostola bol katolíckym veriacim zakázaný a vnútrajšok kostola bol zvandalizovaný.
V októbri roku 1947 získali veriaci do kostola opäť prístup po získaní povolenia od starostu Konstance a sovietskeho armádneho veliteľstva. V rokoch 1950 – 1951 prebehli v kostole tie najnutnejšie opravy. Následne sa práce z dôvodu nedostatku prostriedkov zastavili až do roku 1955. V priebehu mája až augusta 1955 prevažne dobrovoľníci previedli s podporou a pod iniciatívou nového vikára Emila Hausottera ďalšie nutné opravy. Následne od roku 1956 prebehla už oficiálna reštaurácia interiéru kostola.
V rokoch 1984 – 1985 bol vyrobený mramorový oltár v tvare lode.
Niekoľko renovácií prebehlo už v 21. storočí. V roku 2010 bol kostol vybavený novým vykurovacím systémom a v roku 2012 bola kompletne zrenovovaná strecha. 
Kostol bol postavený podľa návrhu architekta Romana de Simona. Budova bola postavená v neorománskom slohu a má pripomínať románske tehlové kostoly z 13. storočia zo severného Talianska.
Budova je postavená ako trojloďová bazilika s dĺžkou 25 metrov, šírkou 14 metrov a výškou 16 metrov. Veža kostola siaha do výšky 32 metrov. V strednej časti budovy sa nachádza šesťúholníková kupola s priemerom 7 metrov. Priemer ružice nad hlavným vchodom je 5 metrov. 
Sviatok svätého Antona, ktorý sa slávi v kostole 13. júna je prevádzaný mnohými rituálmi. Patria k nim posvätenie ľalií, požehnanie detí a chorých a procesia pri ktorej ľudia nosia sošku svätého Antona ulicami v okolí kostola. 

</doc>
<doc id="632039" url="https://sk.wikipedia.org/wiki?curid=632039" title="Kneset">
Kneset

Kneset (po hebrejsky כנסת, doslova „schôdza“) je jednokomorový zákonodarný orgán v Izraeli, ktorý sídli v štvrti Giv'at Ram v Jeruzaleme. Celkovo v ňom zasadá 120 poslancov, ktorí sú volení na základe pomerného volebného systému na štvorročné volebné obdobie. Minimálny zisk hlasov vo voľbách nutný pre prítomnosť v Knesete je od roku 2014 3,25 %. Do roku 1992 pritom bola hranica iba 1 %, do roku 2003 1,5 % a do marca roku 2014 2 % hlasov. Právomocami Knesetu sú návrhy zákonov, voľba prezidenta a predsedu vlády, schválenie vládneho kabinetu a dozorovanie nad činnosťou vlády. Izraelským špecifikom je štátny kontrolór, ktorý je parlamentom tiež menovaný a odvolávaný.
Zákony sú v Knesete schvaľované jednoduchou väčšinou, pričom sú po ich schválení v treťom čítaní zverejnené v Reshumot, izraelskej obdobe Zbierky zákonov. Dôležitú rolu v prijímaní zákonov hrá absencia Izraelskej ústavy. Akýkoľvek možný rozpor medzi zákonmi a Základnými zákonmi skúma Najvyšší súd Štátu Izrael. Rozhodnutia súdu sú podobne ako pri slovenskom Ústavnom súde precedentné pre všetkých.
Predstavitelia ženského pohlavia Knesetu sa v hebrejčine volajú "(Havrat HaKnesset)" a mužského pohlavia "(Haver HaKnesset)." 
Komisie.
Súčasťou Knesetu sú i štyri typy komisií – stále, špeciálne, etická a komisia pre dohody.
Špeciálne komisie.
Etická komisia je zodpovedná za jurisdikciu členov Knesetu ktorí porušili etické pravidlá Knesetu alebo boli zapojení do ilegálnych aktivít mimo Knesetu. V rámci svojej zodpovednosti môže etická komisia udeliť rôzne sankcie členom ale nemá dovolené obmedziť právo hlasovať.
Komisia pre dohody navrhuje po každých voľbách zloženie a predsedov stálych komisí, stanovuje usporiadanie schôdzí politických strán v Knesete a distribúciu miestností pre členov a strany.
História Knesetu.
Kneset bol prvýkrát zvolaný 14. februára 1949, deň potom čo skončil mandát dovtedajšieho parlamentného zboru Asifat ha-nivcharim, ktorý existoval v mandátnej Palestíne od roku 1920. V roku 2003 začal Kneset vypracovávať návrhy oficiálnej ústavy, založené na základných zákonoch. Posledné voľby sa konali 23. marca 2021.
Zostavy Knesetu.
Každý Kneset má svoje volebné poradové čislo. Preto sa Kneset zvolený voľbami v roku 1949 volá "Prvý Kneset". Súčasný Kneset zvolený v marci 2020 je dvadsiaty tretí.
Schôdze Knesetu.
Každé funkčné obdobie Knesetu je obecne známe podľa svojho poradia. Preto sa Kneset, ktorý bol zvolený v prvých voľbách v roku 1949 označuje ako prvý. Súčasný Kneset zvolený v roku 2021 je v poradí dvadsiatym štvrtým. Predsedom vlády je Naftali Bennett, alternatívnym predsedom vlády Yair Lapid, predsedom parlamentu Mickey Levy a opozičný líder je Benjamin Netanjahu.
Členovia.
Kneset má 120 členov podľa židovskej tradície "Muža veľkej schôdze" (po hebrejsky : כְּנֶסֶת הַגְּדוֹלָה) alebo "Anshei Knesset HaGedolah" (אַנְשֵׁי כְּנֶסֶת הַגְּדוֹלָה, „Muž veľkej schôdze“), tiež známe ako "Veľká Synagóga", alebo Synod, čo bola schôdza 120 pisárov, mudrcov a prorokov v období od konca Biblických prorokov po začiatok skorého obdobia druhého chrámu až po skoré obdobie Helenizmu.
Voľby.
120 členov Knesetu je volených z jedného celoštátneho volebného obvodu na štvorročné obdobie s výhradou výzvy na predčasné voľby. Všetci občania Izraela ktorí majú 18 a viac rokov môžu hlasovať v zákonodarných voľbách ktoré sa uskutočňujú tajným hlasovaním.
Bezpečnosť.
Kneset chráni Stráž Knesetu, ochranná bezpečnostná jednotka zodpovedná za bezpečnosť budovy a členov Knesetu. Stráže sú umiestnené mimo budovy aby zabezpečili ozbrojenú ochranu a zriadenci sú umiestnení vnútri aby zabezpečili poriadok. Stráž Knesetu má tiež slávnostnú úlohu, zúčastňuje sa i privítania hodnostárov na Mount Herzl v predvečer Izraelského dňa nezávislosti.
Turizmus.
Kneset organizuje ranné prehliadky v hebrejčine, arabčine, angličtine, francúzštine, španielčine, nemčine a ruštine v nedeľu a vo štvrtok. V pondelok, utorok a stredu je možné sledovať živý prenos z Knesetu.

</doc>
<doc id="632042" url="https://sk.wikipedia.org/wiki?curid=632042" title="Ekzém">
Ekzém

Ekzém je chronický svrbivý kožný zápal (dermatitída). Zápal je neinfekčný a môže byť alergického aj nealergického pôvodu. Alergický ekzém (kontaktný, atopický), však býva veľmi častý.
Zápal postihuje predovšetkým pokožku. V akútnej fáze sa prejavuje výskytom svrbivých, začervenaných ložísk, na ktorých sa neskôr tvoria mokvajúce pľuzgieriky (pupence a pľuzgiere). Pre chronickú formu je typické zhrubnutie kože a farebné zmeny kože.
Atopický ekzém.
Ide o veľmi časté ochorenie, ktorého výskyt sa neustále zvyšuje.
Ľudia trpiaci týmto ekzémom majú ako imunitné, tak i nervové a kožné odchýlky:
Najčastejšie alergény.
Vyvolávajúce alergén býva spravidla požitý alebo vdýchnutý, čo je dôvodom, že veľa pacientov o alergiu spočiatku vôbec neuvažuje. Najčastejšími alergénmi sú peľ, prach, roztoče, perie, sliny a srsť zvierat (mačka, pes, kôň, morča), baktérie, plesne, potraviny, chemikálie v kozmetike a čistiacich prostriedkoch, kovy a parfumy.
Typické miesta prejavov atopického ekzému.
Do dvoch rokov - prejavy sú lokalizované hlavne na lícach, vo vlasovej časti hlavy, na krku a trupe a nad svalovými skupinami napínačoch na končatinách.
Medzi 2 a 12 rokmi - prejavy sú lokalizované nad svalovými skupinami ohýbačov, v lakťových a podkolenných jamkách, na zápästiach, členkoch, na krku, okolo úst a očí.
Nad 12 rokov - postihnuté miesta sú obdobná ako u predchádzajúcej skupiny, ale najviac trpia ruky.
U atopického ekzému je dôležitým a pozitívnym faktom, že vo väčšine prípadov (asi v 75%) okolo 10. roku veku spontánne vymizne.
Diagnóza atopického ekzému.
Atopický ekzém je možné diagnostikovať podľa vzhľadu kožných prejavov a ich typických miest, na ktorých sa vyskytujú. Takéto podozrenie je samozrejme ešte nutné doplniť niektorým laboratórnym vyšetrením.
Liečba atopického ekzému.
Základ liečby tvorí antihistaminiká na potlačenie alergických reakcií, v ťažších prípadoch potom lokálne podávané kortikoidy. V liečbe samozrejme nezabúdame ani na symptomatické opatrenia, ktorá síce nerieši vyvolávajúcu príčinu choroby, ale pomáhajú chorému zvládať príznaky choroby a čo najlepšie sa s nimi vyrovnávať. V rámci symptomatických opatrení dbáme na dôkladné a pravidelné premasťovanie kože, vyhýbame sa naopak všetkým prípravkom a látkam, ktoré kožu vysušujú. V prípade potreby starostlivo dezinfikujeme všetky - aj drobné - poranenia a defekty vzniknuté na koži škrabaním či olupovaním.
Opatrenia.
Napríklad v prípade alergie na roztoče: použitia špeciálnych puzdier na matrace, odstránenie kobercov, záclon, závesov a čalúneného nábytku, zvlášť v spálni; pravidelné pranie obliečky, častý vlhký upratovanie a vysávanie prachu; udržovanie vlhkosti vzduchu do 50%. 
Kontaktný ekzém.
Kontaktný ekzém vzniká priamym stykom pokožky s určitým materiálom, látkou alebo alergénom. Keď chemická látka poškodí pokožku priamo, hovoríme o iritačnom ekzéme. Príkladom môže byť poškodenie kože kyselinou alebo lúhom. Poškodenie často spôsobujú aj umývacie a pracie prostriedky používané v domácnosti.
Kontaktom pokožky s alergénom vzniká alergický ekzém. Príčinou jeho vzniku je precitlivenosť imunitného systému, ktorá sa prejaví neprimeraným rozsahom imunitnej odpovede a vznikom zápalu.
Kontaktný alergický ekzém.
Kontaktný ekzém je vyvolaný priamym stykom kože s alergénom. Alergén ako u všetkých ostatných alergických ochorení aktivuje imunitné bunky, ktoré potom do kože uvoľnia dráždivé látky spôsobujúce zápalovú reakciu.
Ak sa koža s alergénom stretáva opakovane, imunitné bunky reagujú stále rýchlejšie a silnejšie. K typickým príznakom kontaktného ekzému patrí začervenanie kože s tvorbou svrbiacich a mokvajúcich pupienkov. Chronická forma sa prejaví hrubou, suchou a popraskanou kožou, svrbením a olupovaním kože.
Diagnostika kontaktného ekzému.
Diagnostiku vykonáva alergiológ prostredníctvom epikutánnych testov. Na chrbát sa nalepia prúžky náplasti s testovanými alergénmi. Po dvoch dňoch sa náplasť odlepí a lekár zhodnotí kožnú reakciu pod náplasťou.

</doc>
<doc id="632044" url="https://sk.wikipedia.org/wiki?curid=632044" title="Eschara">
Eschara

Eschara () je typ starogréckej nádoby.
Eschara, plochá okrúhla panvica s nižším alebo vyšším podstavcom, bola kuchynská nádoba na pečenie (väčšinou mäsa). Niektoré exempláre mali držiaky na kovové špajle (na ktorých mohlo byť pri pečení napichnuté mäso nad uhlíkmi v eschare alebo mohli slúžiť ako podpera). Iné mali vyšší valcovitý tvar. Ich priemerná šírka bola 50 cm a výška 20 cm. Mohli byť doplnené aj inými kuchynskými zariadeniami, ako napríklad prenosnou „"rúrou"“ na pečenie. Zdrojom energie na prípravu jedla bol otvorený oheň alebo žeravé uhlíky.

</doc>
<doc id="632046" url="https://sk.wikipedia.org/wiki?curid=632046" title="Atopia">
Atopia

Atopia, pochádza z gréckeho slova "atopos", znamená zvláštny, cudzí. Dej, ktorý prebieha atypicky. 
Charakteristikou atopického ekzému je zvýšená citlivosť slizníc dýchacieho a tráviaceho traktu a kože voči látkam z prostredia, ktoré sa vyskytujú v našom okolí. Látky sa dostávajú do organizmu, kde sa stretávajú so zvýšenou reakciou imunitného systému. Atopik tvorí proti týmto alergénom protilátky. Atopia sa vyvinie, ak sa k nej pridá nepriaznivý alergén. Vyskytne sa alergická nádcha, priedušková astma, zápal spojiviek, atopický ekzém. Atopia je dedičná, ak už jeden z rodičov je atopik, predpoklad atopického ekzému u dieťaťa je 50-60%. Ak majú chorobu obaja rodičia, dieťa môže mať atopiu až na 80%.
Atopická dermatitída.
Atopická dermatitída je ekzém najviac vyskytujúci sa ako kožné zápalové ochorenie u detí, toto ochorenie má približné 3% dospelej populácie. Má veľký význam diagnostikovať túto chorobu včas a podať potrebnú liečbu, aby sa predišlo šíreniu. 
Príznaky atopickej dermatitídy: koža je suchá, na pokožke vznikajú praskliny, cez ktoré sa do tela dostávajú alergény zrýchlene. K príznakom patria pupence, opuch, začervenanie, mokvanie a svrbenie kože. 
Liečba atopického ekzému: choroba sa nedá vyliečiť liekmi, príznaky sa však dajú zmierniť, ale aj úplne potlačiť. Vyžaduje to však veľa trpezlivosti a starostlivosti. Je potrebné zvoliť správnu životosprávu, navštevovať lekára a neporušovať opatrenia. Na liečbu sa používajú krémy a mastičky na hydratáciu pokožky, taktiež prípravky do kúpeľa, užívajú sa antihistaminiká, kortikosteroidy.
Atopický ekzém.
Ak sa na atopický ekzém dostane pleseň z rodu Trichophyton, atopický ekzém sa ešte viac rozšíri. Môžu sa prejaviť aj alergické reakcie v dôsledku kvasiniek rodu Pityrosporum ovale. Kvasinka je v podstate komenzál, čo znamená, že pre zdravú pokožku nemá nepriaznivý vplyv. Zápal však pôsobí aj na imunitu a teda aj na tieto kvasinky. Rozoznávame aj kvasinky z rodu  Candila, ktoré spôsobujú alergické reakcie pokožky pri ekzéme.

</doc>
<doc id="632048" url="https://sk.wikipedia.org/wiki?curid=632048" title="Bazár (Orient)">
Bazár (Orient)

Bazár (z perz. "bāzār"trh) je trhovisko (príp. celá príslušná ulica alebo štvrť) v krajinách Orientu, obyčajne v podobe krytej tržnice resp. obchodného domu.
Do stredo- a západoeurópskeho priestoru sa tento pojem dostal v súvislosti s krytými tržnicami známymi najmä z Osmanskej ríše. Takéto tržnice mali spravidla štvorcový pôdorys a obchody, sklady a dielne boli sústredené pozdĺž jednej či niekoľkých zastrešených galérií okolo otvoreného alebo krytého nádvoria. Bazár bol nevyhnutnou súčasťou orientálneho mesta, pričom vo väčších mestách bolo viac bazárov.

</doc>
<doc id="632049" url="https://sk.wikipedia.org/wiki?curid=632049" title="Ciglianske predhorie">
Ciglianske predhorie

Ciglianske predhorie je geomorfologickou časťou Prievidzskej kotliny, podcelku Hornonitrianskej kotliny. Leží vo východnej polovici podcelku, východne od Prievidze a Novák.
Polohopis.
Územie sa nachádza na východnom okraji centrálnej časti Hornonitrianskej kotliny a zaberá pás prechodného územia medzi pohorím Vtáčnik a rovinatou časťou podcelku Prievidzská kotlina. Tiahne sa od severu, približne od mestskej časti Prievidze, Hradec, južným smerom po Kamenec pod Vtáčnikom. Východný okraj lemuje Vysoký Vtáčnik, podcelok pohoria Vtáčnik, zvyšok Ciglianskeho predhoria obkolesujú podcelky Hornonitrianskej kotliny. V severnej časti je to Handlovská kotlina, západným smerom nadväzuje materská Prievidzská kotlina a juhozápadný okraj vymedzuje Oslianska kotlina. 
Územie patrí do povodia Nitry a všetky vodné toky smerujú do tejto rieky, hoci v severnej časti prostredníctvom Handlovky. Najvýznamnejšími vodnými tokmi sú Mraznica a Hradecký potok v severnej časti, Ciglianka v strednej časti a Lehotský potok v južnej časti.
Ciglianske predhorie je napriek skutočnosti, že ide z veľkej časti o poddolované územie (Hornonitrianske bane Prievidza), pomerne husto osídlenou oblasťou. V severnej časti zasahujú mestské časti Prievidza V. Štvrte (Hradec, Veľká Lehôtka a Malá Lehôtka), južným smerom nasledujú obce Sebedražie, Cigeľ, Lehota pod Vtáčnikom, Podhradie a na južnom okraji Kamenec pod Vtáčnikom. Všetky obslužné komunikácie, vedúce do týchto sídiel, sa napájajú na západne prechádzajúcu cestu I/64, smerujúcu Ponitrím z Partizánskeho do Prievidze.
Chránené územia.
Okrajová oblasť Hornonitrianskej kotliny sa juhovýchodným okrajom dotýka Chránenej krajinnej oblasti Ponitrie, do ktorej však nepatrí. Osobitne chránené územia sa v tejto časti kotliny nenachádzajú, na východnom okraji leží prírodná pamiatka Sivý kameň.
Turizmus.
Východná časť Hornonitrianskej kotliny je výrazne poznačená ťažbou hnedého uhlia, preto je toto územie mimo záujmu turistov. V rámci Ciglianskeho predhoria sa to týka jeho strednej časti, severná a južná časť nie je ťažbou poznačená a tvorí zázemie výstupov na hrebeň Vtáčnika. V časti Prievidza V. Štvrte sa nachádza niekoľko archeologických nálezísk, v Sebedraží je unikátny Hornonitriansky banský skanzen a nad Podhradím hrad Sivý kameň. 

</doc>
<doc id="632060" url="https://sk.wikipedia.org/wiki?curid=632060" title="Antik Telecom">
Antik Telecom

Antik Telecom (skrátene Antik, celým názvom ANTIK Telecom s.r.o.) je telekomunikačná spoločnosť sídliaca v Košiciach, ktorá vznikla v roku 1999. V súčasnosti Antik pôsobí v dvoch desiatkach miest a viac ako 140 obciach po celom Slovensku, kde prevádzkuje vlastnú sieť, prostredníctvom ktorej poskytuje telekomunikačné služby. Medzi služby radíme – optické a bezdrôtové pripojenie k internetu, telefonovanie, satelitnú aj IP televíziu (ANTIK Sat). V priebehu rokov stúpol počet zákazníkov na 55 tisíc zákazníkov, medzi ktorých patria rôzne domácnosti, firmy, školy ale aj viaceré verejné inštitúcie.
Laboratórium spoločnosti sa zaoberá výskumom a vývojom technológií pre digitálne spracovanie obrazu, ale aj skúmaním iných technológií pre telekomunikačný priemysel. Sesterská spoločnosť ANTIK Technology sa venuje vývoju, výrobe a distribúcii hi-tech zariadení pre digitálne televízie, ktoré využívajú viacerí operátori až na štyroch svetových kontinentoch.
12. októbra 2017 sa spoločnosť Antik Telecom, zúčastnila na udalosti udeľovania počítačových ocenení s názvom IT GALA. V kategórii IT PROJEKT roka 2017 ocenenie získal projekt Antiky s názvom – Komerčné 4K vysielanie v digitálnej televízii na optických i bezdrôtových sieťach v OTT aj v satelitnej televízii. Cieľom tohto projektu bolo zvýšenie samotnej kvality obrazu, zrýchlenie ovládania vďaka výkonnejšiemu set-top boxu, podpora prechodu čoraz viac TV staníc z SD a HD vysielania na UHD. 
Bikesharing.
Od 22. apríla 2019, sa v Košiciach spustila prevádzka najväčšieho systému bikesharing na Slovensku. Prevádzkovateľom tejto služby je Antik Telecom, ktorá začala s testovacou prevádzkou na jendom z najväčších košických sídlisk – v mestskej časti Nad jazerom. Systém dostal komerčný názov "ANTIKCityBike". Postupne sa po ukončení testovacej prevádzky a vyladení možných chýb, bikesharing sprevádzkoval v celých Košiciach a spolu je v meste nasadených 1000 bicyklov.
Veľkým rozdielom oproti menším bikesharingovým službám v iných slovenských mestách je fakt, že samotné bicykle majú iba odporúčané stanovištia, resp. miesta, kde ich bude Antik zhromažďovať z logických dôvodov a podľa potreby ľudí. Použivateľ služby však môže bicykel ponechať úplne kdekoľvek avšak malo by to byť na vhodnom mieste, na ktorom bicykel nebude zavadzať na chodníku a podobne. O výbere odporúčaných stanovíšť Antik jedná s mestom Košice aj všetkými mestskými časťami. Spoločnosť sa už okrem toho dohodla aj s viacerými významnými firmami a organizáciami na stanoviskách vo frekventovaných častiach mesta na ich súkromných, no verejne dostupných pozemkoch. 
Spoločnosť spustila službu zdieľaných bicyklov aj v mestách ako: Moldava nad Bodvou, Trebišov, Poprad, Bratislava - Rača, Svit, Spišská Teplica, Prešov, Veľký Šariš, Kysucké Nové Mesto, Krásno nad Kysucou, Svidník, Humenné, Snina a Sabinov.
Zdieľanie skútrov.
Spoločnosť Antik prišla s ďalšou, tentokrát celoslovenskou novinkou a to zdieľaním elektrických skútrov. Systém spustila ešte pred začiatkom zimy roka 2019 funguje na takmer identickom princípe ako bikesharing. Celkovo je k dispozícii až 120 skútrov a to v mestách Košice a Poprad.

</doc>
<doc id="632062" url="https://sk.wikipedia.org/wiki?curid=632062" title="IPod Hi-Fi">
IPod Hi-Fi

iPod Hi-Fi je stereo systém, ktorý bol vyvinutý spoločnosťou Apple Inc. Reproduktory boli predstavené 28. februára 2006 pre použitie zo zariadením iPod. Apple predával svoje reproduktory za cenu 349 $, táto cena bola nemenná až do zrušenia 5. septembra 2007.
Kompatibilita.
Dokovacie stanice iPod Hi-Fi mohli byť pripojené iba k niektorým modelom iPod. Tento stereo reproduktor sa dodával s adaptérmi tretej generácie (20 GB, 40 GB), štvrtej generácie (20 GB, 30 GB, 40 GB, 60 GB, špeciálne vydanie U2) a piatej generácie (30 GB, 60 GB, 80 GB) iPodov, a prvou a druhou generáciou prehrávača iPod nano. iPod shuffle nemá konektor na dok, a tak sa mohol pripojiť iba k audio-in portu a nebolo ho možné nabíjať pomocou samotného reproduktora. S výnimkou iPod shuffle, je iPod Hi-Fi možné použiť so všetkými iPodmi s dock konektorom, ale nabíjať sa budú iba iPody, ktoré podporujú nabíjanie FireWire.

</doc>
<doc id="632064" url="https://sk.wikipedia.org/wiki?curid=632064" title="Pezinské tehelne">
Pezinské tehelne

Pezinské tehelne (neoficiálne "Pezinská tehelňa"; maď. "Bazini Téglagyár"; v minulosti Prvá parná tehelňa Imricha Rosslera, Západoslovenské tehelne, š.p. so sídlom v Pezinku, Pezinské tehelne, š.p.; od 1. januára 1996 Pezinské tehelne, a.s.) je tehelňa v Pezinku na Tehelnej ulici čislo 9, ktorá bola založená v roku 1872. Závod patrí medzi najstaršie tehliarske prevádzky na Slovensku.
Dejiny.
Vznik závodu podmienil výskyt kvalitných tehliarskych ílov na úpätí Malých Karpát, ktoré sedimentovali v období ponónskeho mora v treťohorách.
Pôvodný sortiment tvorili keramické kachle a ručne vyrábaná plná tehla. Prvá rozsiahlejšia mechanizácia nastala po prvej svetovej vojne (1925), najmä za majiteľa Krisera. Bol vybudovaný objekt lisovne č. 1, ktorý sa skladal z poloautomatickej linky na výrobu tehál, nadpecnej sušiarne a kruhovej Hoffmanovej pece. V tom období patril tento objekt medzi najmodernejšie, technicky vyspelé prevádzky. S menšími úpravami pracoval až do roku 1973.
V roku 1895 bola založená Prvá parná tehelňa podnikateľa Imricha Rosslera. O štyri roky sa začala výstavba prvej Hoffmanovej kruhovej pece (tzv. kruhovky), ktorá v tom čase patrila medzi najmodernejšie tehliarske zariadenia na svete. Po zaniknutí Pálffyovskej tehelne dostal povolenie vystavať v Pezinku ďalšiu tehelňu viedenský podnikateľ Spitzer. Zlatý vek prežívalo pezinské tehliarstvo dvadsiatych a tridsiatych rokoch 20. storočia počas vlastníctva viedenského podnikateľa Štefana Krisera. Zavedením 3 Gibbsonových kruhových pecí sa pezinská tehelňa stala jednou z najmodernejších tehelní v Česko-Slovensku a Strednej Európe vôbec. Napriek tomu, že v závode boli umelé sušiarne, mala prevádzka 80-percentný sezónny charakter. V októbri robotníkov prepúšťali a do práce nastupovali v marci nasledujúceho roku.
Po oslobodení sa Pezinské tehelne (účastinná spoločnosť) Pezinok dostali pod národnú správu, ktorá pôsobila do 7. marca 1946. Na základe vyhlášky Ministerstva priemyslu Československa číslo 1206 z 9. mája 1946 a číslo 2046 z 24. októbra 1946 vytvorili zo závodov na Slovensku národný podnik Západoslovenské tehelne so sídlom v Pezinku. Do tohto národného podniku začlenili aj Pezinské tehelne.
V rámci industrializácie Slovenska vybudovali kotolňu, rekonštruovali sušiareň tehál na typ Kerazont, ktorá svojou technickou úrovňou predstavovala v tom období špičku v sušiarenstve. Zvýšila sa výroba, začalo sa pracovať na dve smeny s celoročnou prevádzkou s objemom výroby 65 – 70 miliónov tehlových jednotiek (nemecký formát - rozmer 24 x 12 x 6,5 cm).
V týchto rokoch došlo k vyťaženiu starého hliniska a začalo sa s prípravou na otvorenie nového hliniska, ktoré sa uskutočnilo v rokoch 1959 – 1960. Celú ťažbu suroviny z tohto hliniska zabezpečovali korčekové rýpadlá a doprava dieselovými lokomotívami.
V rámci ďalšej rekonštrukcie a výstavby dali roku 1960 do prevádzky objekt výroby tehál a sušiareň typu Altner o kapacite 15 miliónov tehlových jednotiek. V rokoch 1962 – 1965 zlikvidovali starú odležiareň na škridlu a začali s výstavbou komplexu prípravne a odležiarne o kapacite 8000 m³ suroviny na škridlu a na ostatné tehliarske výrobky. Súčasne začali práce na výstavbe lanovej dráhy a nakladacej stanice v hlinisku, ktorá mala nahradiť nevyhovujúcu a málo efektívnu dopravu dieselovými lokomotívami.
V máji 1964 vypukol v závode z nezistených príčin veľký požiar, ktorý úplne zničil lisovňu a sušiareň škridiel nad pecou číslo 2 a 3. Ihneď po požiari odstránili trosky a rumoviská a postupne zabezpečovali prevádzku pece číslo 2 a 3 a výrobu škridiel v lisovni typu Bűhrer. Súčasne začali práce na výstavbe novej lisovne škridiel, na poloautomatike typu Keller a Kellerových sušiarní. Tieto objekty odovzdali do prevádzky roku 1969. Počas výstavby boli v prevádzke objekty lisovne číslo 1 na výrobu dierových tehál a drenážnych trubiek o priemere 5 – 16 mm, lisovňa typu Bűhrer s výrobou škridiel a výroba tehál CV 103 v novej lisovni.
Celkový objem výroby predstavoval po požiari 45 miliónov tehlových jednotiek. V roku 1967 dali do prevádzky novú lanovú dráhu z hliniska.
V sedemdesiatych rokoch začali s výstavbou modernej, progresívnej tehliarskej linky, ktorá zvýšila tehliarsku výrobu a efektívnosť výroby. Za tým istým účelom bola v 80. rokoch postavená ďalšia pec Rezistex.
V roku 1980 sa podnik zlúčil s s národným podnikom Ponitrianske tehelne v Zlatých Moravciach, pričom vznikol podnik Západoslovenské tehelne n. p. (ZST).
Táto celovláknitá tunelová pec je plnoautomatizovaná a už v roku 1986 spĺňala všetky kritéria na kvalitný výpal produktov. Kvalitný výpal produktov pri veľmi nízkej spotrebe zemného plynu zabezpečovala vláknitá výmurovka. V roku 1988 bola modernizovaná technológia výroby veľkorozmerných murovacích blokov. Táto plnoautomatizovaná linka spĺňala všetky kritériá vzťahujúce sa na kvalitu výrobkov, produktivitu práce a celkové náklady. Ďalšia výstavba závodu sa začala roku 1973 likvidáciou objektu strediska č. 1, ktorý bol z technickej a bezpečnostnej stránky nevyhovujúci. Navyše sušiareň strediska zničil koncom roka 1973 požiar. Na mieste zbúraného strediska č. 1 začali s výstavbou modernej, progresívnej tehliarskej linky odborovej koncepcie, ktorá po dokončení zvýšila tehliarsku výrobu i efektívnosť výroby.
Závod úspešne zvládol problémy s výstavbou a skúšobnej prevádzky na progresívnej tehliarskej linke, ako aj úlohy spojené s vybudovaním tunelovej pece na výpal krytiny a zautomatizovanie sťahovky a nakládky suchej škridly.
Pod štátnym podnikom Západoslovenské tehelne so sídlom v Pezinku pôsobil až do roku 1990, keď sa odčlenil od Západoslovenských tehelní a vytvoril štátny podnik Pezinské tehelne. Od 1. januára 1996 sú Pezinské tehelne akciovou spoločnosťou.
Dcérska spoločnosť.
V polovici roku 1999 bola založená dcérska akciová spoločnosť s názvom Pezinské tehelne - Paneláreň, a.s., ktorá poskytuje odberateľom kompletný sortiment tehliarskych výrobkov – pálené murovacie materiály pre obvodové murivo TermoBRIK, TermoBRIK SUPRA, SUPRA PLUS, pálené murovacie materiály pre priečky, akustické murivo TermoBRIK AKUSTIK, AKUSTIK PLUS, materiál pre ostatné murivo. Na zabezpečenie komplexnosti ponúkaného sortimentu vyrába spoločnosť Pezinské tehelne - Paneláreň, a.s. aj keramické nosníky s priestorovou výstužou, keramické stropné vložky a keramické preklady.

</doc>
<doc id="632065" url="https://sk.wikipedia.org/wiki?curid=632065" title="Seredský kaštieľ">
Seredský kaštieľ

Seredský kaštieľ alebo kaštieľ v Seredi je stavba v meste Sereď stojaca na mieste hradu Šintava. Je národnou kultúrnou pamiatkou.
Lokalizácia hradu Šintava bola počas dlhého obdobia predmetom rôznych úvah a názorov. Až v roku 1983 pri pamiatkovom výskume kaštieľa v Seredi sa zistilo, že tento klasicistický kaštieľ uprostred parku je prestavaný hrad – pevnosť Šintava. Stredoveký hrad bol totiž v 17. storočí premenený na modernú renesančnú pevnosť a neskôr na kaštieľ. Zmena koryta rieky Váh spôsobila, že sa dostal z ľavého brehu na pravý a preto ho možno teraz nájsť v Seredi a nie v susednej obci Šintava.
Neznámy známy hrad.
I keď v súčasných turistických sprievodcoch sa o Šintavskom hrade nedočítate, vo svojej dobe patril medzi strategicky významné objekty. Vďačí za to svojej veľmi výhodnej polohe v blízkosti brodu cez rieku Váh. Postavili ho na križovatke dôležitých obchodných ciest – týmto miestom viedla napríklad významná Česká cesta, ktorá už od praveku spájala juhovýchodnú a severnú Európu. Prvá písomná zmienka sa viaže na rok 1177, keď vznikol šintavský hradný komitát. Pri hrade bola zriadená aj mýtnica – v roku 1251 sa uvádza výber mýta za prechod.
Najstaršia podoba hradu.
Dejiny hradu siahajú pravdepodobne až do 11. storočia. O kamennej stavbe však možno hovoriť asi až na prelome 11. a 12. storočia. Vtedy pravdepodobne postavili hranolovú viacpodlažnú vežu. Bola obohnaná kamenným múrom a vodnou priekopou s mostom. Neskôr, asi počas 13. storočia, bola okolo veže vo vzdialenosti 8 –  vybudovaná kamenná murovaná hradba na štvorcovom pôdoryse 36 x s bránou. Po požiari koncom 14. storočia postavili okolo opevnenia z 13. storočia novú hradbu na pôdoryse 65 x . Bola vybudovaná vstupná brána s vežou a padacím mostom. Túto stavebnú etapu pravdepobne zachytil listinný opis hradu z roku 1423.
Protiturecká pevnosť.
V období nástupu výkonných strelných zbraní, keď sa z Talianska šíril bastiónový systém obranných stavieb, začali pravdepobne Thurzovci prestavbu gotického hradu na jednu z najmodernejších renesančných pevností. V rokoch 1600 – 1618 sa okolo starého hradu začína výstavba nového okruhu vonkajšieho opevnenia, ktoré zväčšilo pôdorysnú rozlohu hradu na 120 x . Išlo o štvorboký okruh bastiónového opevnenia s nárožnými bastiónmi. Dodnes sa jeden z bastiónov zachoval. Ide o objekt v styku oboch krídel súčasného kaštieľa. Vrchol opevnenia hradu zavŕšila esterházyovská prestavba v 2. polovici 17. storočia, ktorej súčasťou bola nová úprava hviezdicovitej vodnej priekopy.
Seredský kaštieľ.
Matej Bel v roku 1742 hovorí o čerstvej prestavbe bývalého hradu na kaštieľ Jozefom Esterházym ale aj o zmene koryta rieky Váh, ktorá spôsobila, že sa Šintavský hrad ocitol na pravom brehu hlavného toku, a teda pri mestečku Sereď. Štvorbastiónová pevnosť sa v priebehu troch storočí postupne zmenila na barokový a neskôr klasicistický kaštieľ (1841) obklopený anglickým parkom. V tejto podobe, i keď veľmi zničený, sa zachoval dodnes. Objekt kaštieľa v súčasnej podobe vznikol spojením dvoch krídiel vonkajšieho hradu a to západného krídla s bastiónom a južného krídla. Opevnenia boli postupne rozobraté a priekopy zasypané.
Zariadenie kaštieľa.
Z roku 1850 pochádza veľmi cenný podrobný inventár vnútorného zariadenia kaštieľa, ktorý vznikol ako dôsledok finančných problémov vtedajšieho majiteľa Karola Esterházyho. Zachytáva 64 miestností a chodieb kaštieľa. Hlavnými reprezentatívnymi priestormi boli tzv. Letný salón, Letná obývačka (Salón), ďalej Žltý a Knižničný salón, v ktorom sa nachádzalo 1032 titulov kníh, Grófkina obliekáreň ladená do čiernej farby a Grófska spálňa ladená do hnedej farby mahagónu, Strieborná izba, v ktorej mali svoje miesto servisy, krištáľ a strieborné príbory. Súpis pokračoval herňou, spálňami a hosťovskými izbami a izbami služobníctva s pomerne jednoduchým vybavením a povalami. Bohužiaľ vnútorné zariadenie kaštieľa sa až na niekoľko výnimiek nezachovalo. Podobný osud mala aj knižnica. Pravdepodobne po 2. svetovej vojne skončila v zberniach starého papiera a v kotolniach.
Osud kaštieľa v 20. storočí.
Seredské panstvo v roku 1912 odkúpil barón Henrich Ohrenstein, ktorý zomrel v júli 1919. Dedičom na čele s jeho synom Jurajom bol park aj s kaštieľom, vzhľadom na zmeny po rozpadnutí Rakúsko-Uhorska, definitívne pririeknutý až v roku 1925. Zároveň boli stanovené podmienky jeho vlastníctva – napr. majiteľ musí zachovať jeho pôvodné umelecké zariadenie, sprístupniť park širokej verejnosti a pod. Členovia rodiny Ohrenstein sa hlásili k židovskej národnosti a preto sa ich dotkli aj protižidovské opatrenia v období prvej Slovenskej republiky v rokoch 1939 – 1945. V roku 1941 prevzal ich majetok do svojej správy Štátny pozemkový úrad v Bratislave, ktorý ho v októbri roku 1942 odpredal Študijnej základine za 4 milióny korún. Budova bola vo veľmi zlom stave, lebo v posledných rokoch nebola trvale obývaná a udržiavaná. V septembri 1944 sa do kaštieľa nasťahovali nemeckí vojaci, ktorí spustili lavínu pustošenia kaštieľa. Tú dokončila ruská armáda. V kaštieli si zriadili poľnú nemocnicu. Drevenými časťami zariadenia, parketami a vzácnymi knihami kúrili. V parku vyrúbali vzácne stromy. Skazu dovŕšili miestni obyvatelia. Za 8 dní vyrúbali agátového lesa. V októbri 1948 pripadol celý majetok štátu. Kaštieľ bol v roku 1949 pridelený novozriadenému okresu Sereď. Časť priestorov využívala aj mládež ako divadelnú sálu. V druhej polovici 50-tych rokov bol v časti parku postavený amfiteáter. Po zrušení okresu Sereď časť priestorov obsadila v roku 1962 Stredná odborná škola Niklovej huty a od roku 1968 Dom detí a mládeže. Divadelná sála sa v roku 1969 premenila na zámockú vináreň. V tomto období bola budova kaštieľa i park dobre využité a relatívne dobre udržiavané. V 80-tych rokoch sa mala uskutočniť generálna obnova kaštieľa a historického parku. V roku 1986 sa začalo s rekonštrukciou kaštieľa, ale v roku 1993 prešiel do majetku mesta, ktoré o neho úplne stratilo záujem. Archeologický výskum, ktorý začal v roku 1983, sa nedokončil a archeologické plochy boli v roku 1995 zahrnuté zeminou. Mesto sa snažilo predať kaštieľ za korunu ale nikto ho nechcel. V roku 2004 mesto založilo vlastné Mestské múzeum, v ktorom sú vystavené predmety nájdené pri archeologickom výskume, a za odbornej pomoci Občianskeho združenia Vodný hrad začína pripravovať projekt reálneho využitia seredského kaštieľa (2007).
Súčasnosť.
Občianske združenie Vodný Hrad rozbehlo v roku 2008 projekt obnovy seredského kaštieľa a to bastióna – jedného z obranných objektov bývalého hradu Šintava. Vnútri bastiónu sa nachádzajú tzv. kazematy šintavskej pevnosti s dvomi pármi delových strieľní – mohutný zaklenutý priestor s tromi piliermi. Postavený bol z tehál v polovici 16. storočia (okolo roku 1550). Po odsúhlasení zámeru mestom a pamiatkovým úradom sa práce na obnove najstaršej časti kaštieľa začali realizovať v roku 2009. V roku 2010 boli prerušené a pokračovali až v roku 2011 – 2013, kedy bol obnovený interiér a dvorová fasáda bastiónu s novou bránou. Výsledok si mohli pozrieť návštevníci kultúrnych akcií počas leta roku 2013. Na obnovu významnou čiastkou prispelo občianske združenie Vodný Hrad vďaka príspevkom známych a neznámych darcov a najmä akciovej spoločnosti Slovenské cukrovary.
Zbierka.
Vlastníkom kaštieľa je aj naďalej mesto Sereď, ktoré hľadá cesty ako získať prostriedky na jeho rekonštrukciu. Okrem neustálych žiadostí o dotácie cez eurofondy a ministerstvo kultúry zriadilo mesto Sereď v roku 2019 dobrovoľnú zbierku cez transparentný účet.

</doc>
<doc id="632071" url="https://sk.wikipedia.org/wiki?curid=632071" title="Neologická synagóga (Brašov)">
Neologická synagóga (Brašov)

Neologická synagóga (, ) v Brašove je budova synagógy zo začiatku 20. storočia, nachádzajúca sa na ulici strada Poarta Şchei v historickom centre mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Charakteristika a dejiny.
Podľa historických údajov existovala židovská komunita v Brašove už v roku 1807, oficiálne však existovala od roku 1826. V roku 1877 sa komunita rozdelila na neologických a ortodoxných veriacich.
Budova bola postavená pre komunitu židovských veriacich neologického rítu v Brašove na základe plánov maďarského architekta Leopolda Baumhorna v rokoch 1899 - 1901. Oficiálne otvorenie synagógy prebehlo 20. augusta 1901.
V rámci synagógy existovala pre brašovskú židovskú komunitu aj košér reštaurácia a zdravotnícke stredisko.
V priebehu druhej svetovej vojny v roku 1941 v období represií voči židovskému obyvateľstvu bola synagóga vážne poškodená a neskôr musela byť zrenovovaná. Samotné represie však boli miernejšie než na iných miestach Európy. Brašovským Židom nehrozili deportácie a boli v Brašove v relatívnom bezpečí, samotné represie sa týkali vylúčenia z verejného a ekonomického života, označenia a nemožnosti vykonávať niektoré povolania.
V roku 2001 pri príležitosti sto rokov od dokončenia výstavby a otvorenia bola synagóga kompletne reštaurovaná.
Synagóga je postavená v historickom centre Brašova na ulici Poarta Şchei ako trojloďová bazilika v maurskom neogotickom slohu, pričom na rámoch dverí a okien sa nachádzajú elementy pripomínajúce gotický a románsky sloh. Celková zastavaná plocha synagógy dosahuje až 657 m². Stavba bola dokončená v auguste 1901, v roku 1915 boli na fasádu budovy pridané niektoré secesné prvky. Budova získala štatút kultúrnej historickej pamiatky v roku 2004.
Po druhej svetovej vojne väčšina brašovskej židovskej komunity emigrovala do vtedajšej Palestíny, synagóga je ale aj dnes otvorená zvyšným židovským veriacim v Brašove. Okrem svojho účelu ako náboženského svätostánku, dnes budova funguje ako historický monument a je prístupná turistom.

</doc>
<doc id="632073" url="https://sk.wikipedia.org/wiki?curid=632073" title="AirPods">
AirPods

AirPods sú bezdrôtové Bluetooth slúchadlá do uší navrhnuté spoločnosťou Apple. Prvýkrát boli predstavené 7. septembra 2016 spolu s iPhonom 7. V priebehu dvoch rokov sa stali najobľúbenejším príslušenstvom spoločnosti Apple. AirPods sú bezdrôtové slúchadlá Apple pre základnú úroveň, ktoré sa predávajú spolu s AirPods Pro a AirPods Max.
Okrem prehrávania zvuku obsahujú AirPods mikrofón, ktorý filtruje hluk v pozadí, ako aj vstavané akcelerometre a optické senzory schopné detekovať poklepania a zovretia (napr. dvojité poklepanie alebo zovretie pre pozastavenie zvuku) a umiestnenie do ucha, čo umožňuje automatické pozastavenie zvuku po vybratí z ucha.
20. marca 2019 spoločnosť Apple uviedla na trh druhú generáciu AirPods, ktoré sú vybavené čipom H1, dlhším časom hovoru a podporou handsfree funkcie „Hey Siri“. Vyššia verzia obsahuje nabíjacie puzdro s podporou nabíjania Qi.
26. októbra 2021 spoločnosť Apple uviedla na trh tretiu generáciu AirPods, ktoré sa vyznačujú redizajnom vonkajšieho dizajnu s kratšími rúčkami podobnými AirPods Pro, priestorovým zvukom, vodotesnosťou IPX4, dlhšou výdržou batérie a možnosťou nabíjania MagSafe.
9. septembra 2024 spoločnosť Apple oznámila AirPods 4, ktoré sú vybavené čipom H2, rozhraním Bluetooth 5.3 a nabíjacím puzdrom USB-C. Vyšší model je vybavený aktívnym potlačením hluku a nabíjacím puzdrom s podporou nabíjačiek Qi a Apple Watch.
Modely.
1. generácia.
Spoločnosť Apple oznámila prvú generáciu AirPods 7. septembra 2016 na špeciálnej akcii Apple spolu s iPhone 7 a Apple Watch Series 2. Apple pôvodne plánoval uviesť AirPods na trh koncom októbra, ale dátum vydania odložil. 13. decembra 2016 začala spoločnosť Apple prijímať online objednávky na AirPods. V predajniach Apple Store, u autorizovaných predajcov Apple a u vybraných operátorov boli dostupné od 20. decembra 2016.
AirPods obsahujú proprietárny procesor Apple W1 SoC, ktorý pomáha optimalizovať spotrebu batérie, ako aj pripojenie Bluetooth 4.2 a zvuku. Pokročilé funkcie pripojenia W1 vyžadujú zariadenia so systémom iOS 10, macOS Sierra, watchOS 3 alebo novším. Môžu tiež fungovať ako štandardné Bluetooth slúchadlá, keď sú pripojené k akémukoľvek zariadeniu, ktoré podporuje Bluetooth 4.0 alebo vyšší, vrátane notebookov so systémom Windows a zariadení so systémom Android.
Vo vnútri každého AirPodu sú dva mikrofóny, jeden smerujúci von vo výške uší a druhý v spodnej časti držiaka. Každý AirPod váži 4,0 g a jeho nabíjacie puzdro 38 g. AirPody dokážu vydržať batériu približne päť hodín. Pätnásťminútové nabíjanie v puzdre poskytuje tri hodiny počúvania. Nabíjacie puzdro poskytuje celkový čas používania 24 hodín. Počas úplnej demontáže sa v každom AirPode našla batéria s kapacitou 93 miliwatthodín, zatiaľ čo nabíjacie puzdro obsahuje batériu s kapacitou 1,52 watthodiny alebo 398 mAh pri 3,81 V.
Modelové čísla AirPodov prvej generácie sú A1523 a A1722.
Výroba AirPodov prvej generácie bola ukončená 20. marca 2019 po uvedení druhej generácie na trh.
2. generácia.
Spoločnosť Apple oznámila druhú generáciu AirPods 20. marca 2019. Majú rovnaký dizajn ako prvá generácia, ale aktualizované funkcie. Zahŕňajú procesor H1, ktorý podporuje handsfree funkciu „Hey Siri“, pripojenie Bluetooth 5. Apple tiež tvrdí, že majú o 50 % dlhší čas hovoru a rýchlejšie pripojenie zariadenia. Funkcia „Oznamovať správy pomocou Siri“ bola pridaná v systéme iOS 13.2, ktorá umožňuje používateľovi diktovať textové správy Siri.
AirPods druhej generácie je možné zakúpiť s rovnakým nabíjacím puzdrom ako prvú generáciu alebo vo vyššej konfigurácii, ktorá je dodávaná s bezdrôtovým nabíjacím puzdrom, ktoré je možné používať s nabíjačkami Qi. Bezdrôtové nabíjacie puzdro je možné zakúpiť samostatne a je kompatibilné s AirPods prvej generácie. Indikátor nabíjania sa v ňom presúva na vonkajšiu stranu puzdra. Bezdrôtové nabíjacie puzdro bolo pôvodne oznámené v septembri 2017 spolu s nabíjacou podložkou AirPower, ale jeho uvedenie na trh bolo oneskorené kvôli zdĺhavému vývoju a prípadnému zrušeniu spoločnosti AirPower. Druhá generácia AirPods zostala v predaji so zníženou cenou po vydaní tretej generácie v októbri 2021, ale bola dostupná iba s nabíjacím puzdrom Lightning.
Modelové čísla druhej generácie AirPods sú A2032 a A2031.
3. generácia.
Spoločnosť Apple oznámila tretiu generáciu AirPods 18. októbra 2021. Majú externý redizajn s kratšími rúčkami, podobne ako AirPods Pro, a používajú podobné ovládacie prvky s dotykovým ovládaním. Zahŕňajú podporu priestorového zvuku a Dolby Atmos, odolnosť voči vode IPX4, detekciu pokožky a puzdro s podporou nabíjania MagSafe. Spoločnosť Apple tvrdí, že výdrž batérie je dlhšia, pričom AirPods vydržia šesť hodín a nabíjacie puzdro až 30 hodín. Predobjednávky AirPods tretej generácie sa začali 18. októbra 2021. AirPods tretej generácie boli uvedené na trh 26. októbra 2021 a ich cena je 179 dolárov. V septembri 2022 spoločnosť Apple vydala variant za 169 dolárov s nabíjacím puzdrom, ktorému chýbala kompatibilita s nabíjaním Qi a MagSafe.
Modelové čísla AirPods tretej generácie sú A2565 a A2564.
AirPods 4.
Spoločnosť Apple oznámila AirPods 4 9. septembra 2024. Ponúkajú prepracované ovládanie slúchadiel a reproduktory, čip H2, Bluetooth 5.3, odolnosť voči prachu IP54 a menšie nabíjacie puzdro s podporou nabíjania cez USB-C. Vyššia verzia ponúka aktívne potlačenie hluku a nabíjacie puzdro s reproduktorom pre sledovanie funkcie Find My a je kompatibilná s nabíjačkami Qi a Apple Watch. Nabíjacie puzdro už kvôli svojej menšej veľkosti nemá magnety na upevnenie na nabíjačky MagSafe.

</doc>
<doc id="632075" url="https://sk.wikipedia.org/wiki?curid=632075" title="Kostol svätého Antona Padovského">
Kostol svätého Antona Padovského

Kostol svätého Antona Padovského alebo kostol svätého Antona Paduánskeho môže byť:
na Slovensku:
v Česku:
v Rumunsku:

</doc>
<doc id="632078" url="https://sk.wikipedia.org/wiki?curid=632078" title="Veľká mešita (Konstanca)">
Veľká mešita (Konstanca)

Veľká mešita (), známa aj pod názvom Mešita Karola I. () v Konstanci je budova mešity zo začiatku 20. storočia, nachádzajúca sa na ulici strada Crângului v historickom centre mesta Konstanca v konstanckej župe v Dobrudži v Rumunsku. Má priznaný štatút kultúrnej pamiatky.
Charakteristika a dejiny.
Budova dnešnej mešity stojí na mieste staršieho moslimského náboženského zariadenia, ktoré bolo známe po názvom "Mahmudije", po sultánovi Mahmudovi II. a bolo postavené ešte v rokoch 1822-1825, vtedajším vojenským veliteľom mesta Hafuzom Husseinom Pašom.
Výstavba mešity začala na základe iniciatívy rumunského kráľa Karola I. v lete roku 1910. Položenia základného kameňa sa zúčastnili zástupcovia niekoľkých ministerstiev, sekretár Osmanskej ríše v Bukurešti Seffa-Bej, ako aj osmanský konzul v Konstanci Kadri-Bej. Stavba bola dokončená v priebehu roku 1912 a 31. mája roku 1913 bola oficiálne otvorená za prítomnosti kráľovskej rodiny a predstaviteľov miestnej moslimskej komunity ako aj moslimských autorít v Rumunsku.
Autorom stavby bol jeden z najlepších architektov začiatku 20. storočia Victor Stefanescu, pričom pri stavbe minaretu a kupoly mal pomoc druhého architekta Gogua Constantinescua. Victor Stefanescu si pred samotným začatím výstavby naštudoval dostupné informácie o moslimskej náboženskej architektúre a dokonca za účelom výstavby navštívil niekoľko tureckých miest. 
V priebehu 20. storočia prešla budoba niekoľkými renováciami. Tie sa konali v rokoch 1957 - 1959, v roku 1981 a nakoniec v roku 1993.
Mešita je najväčším moslimským svätostánkom na území Rumunska. Budova je postavená v egyptsko-byzantskom slohu s niektorými typickými rumunskými prvkami. Je prvou budovou na území Rumunska, ktorá bola postavená z tvrdeného betónu. Najzaujímavejšou časťóu stavby je mohutná kupola, inšpirovaná byzantským slohom. Kupola je vysoká 25 metrov a v priemere má až 8 metrov. Minaret mešity je vysoký 47 metrov a na jeho ochoz vedie špirálovité schodisko so 140 schodmi. Vrchol minaretu ako aj vrchol kupole sú ozdobené moslimským polmesiacom. Prístup do mešity je zabezpečený dvomi mramorovými dverami s bronzovými ornamentami. Vnútorný priestor má štvorcový pôdorys o dĺžke strany 14 metrov. Pri mešite sa nachádza dvor s dvoma umyvárkami. Celková rozloha zastavanej plochy je približne 480 m². Nad hlavnou bránou do mešity sa nachádzajú dva nápisy v arabčine. Prvý je so slovami, s ktorými moslimskí veriaci začínajú väčšinu aktivít: " Bismillah, ar-Rahman, ar-Rahim". Druhý nápis je verš 103 zo súry An-Nisa. 
Vstup turistom je do mešity pri dodržaní moslimských náboženských pravidiel povolený.

</doc>
<doc id="632080" url="https://sk.wikipedia.org/wiki?curid=632080" title="Mešita Karola I.">
Mešita Karola I.



</doc>
<doc id="632081" url="https://sk.wikipedia.org/wiki?curid=632081" title="Krušičova kúria">
Krušičova kúria

Krušičova kúria (v minulosti "Perghauz", "Berghaus", "Eckhaus") je renesančná kúria v historickom centre mesta Pezinok na Radničnom námestí číslo 9. V rokoch 2007 až 2008 prešla rekonštrukciou. V súčasnosti v nej sídli Sociálna poisťovňa, časť okresného úradu, vinotéka, pekáreň a večierka. Na jej nádvorí sa usporadúvajú rôzne kultúrne podujatia
História.
Kúria je už ako „Perghauz“ spomínaná v listine z roku 1425. Vtedy išlo o nárožný dvojpodlažný kamenný dom, ktorý bol približne štvorcového pôdorysu. 
Budova do sedemnásteho storočia patrila vždy aktuálnym majiteľom panstva a hradu. Vlastnil ju aj Ján Krušič z Lepoglavy, ktorý bol v rokoch 1575 až 1580 záložným pánom mesta a panstva. Postupne sa rozširovala a v 17. storočí sa približovala k svojej dnešnej podobe, kedy už predstavovala reprezentatívne šľachtické sídlo. 
Po Krušičovej smrti sa stal majiteľom kúrie kráľ a v roku 1615 sa po zámene stala majetkom mesta. Slúžila pre rôzne potreby mesta, najmä ako obecný dom a ubytovňa pre vojsko. Po roku 1634 v nej mali svoje modlitebne aj pezinskí evanjelisti. Mesto Pezinok sa v roku 1871 stalo sídlom Kráľovského okresného súdu.
Začiatkom dvadsiateho storočia bola budova prestavaná a získala súčasný ucelený architektonický výraz. Vtedy slúžila potrebám súdu, pretože ju mesto Pezinok v roku 1925 darovalo československému eráru. Mesto však naďalej malo možnosť využívať pivničné priestory budovy ako svoje mestské vínne pivnice.
Architektúra.
Je to nárožná stavba, pričom jej hlavná fasáda je orientovaná smerom do námestia. Má štvorkrídlovú dispozíciu, s obdĺžnikovým vnútorným nádvorím a je podpivničená. Stavba je dvojpodlažná s výnimkou východného krídla, ktoré má len jedno zvýšené poschodie. 
Výrazným architektonickým prvkom v juhovýchodnom rohu nádvoria je hmota preskleného moderného schodiska. Strechy severného a západného krídla sú sedlové a v ich prepojení je valba. Strecha južného krídla, ktorá sa dotýka susednej budovy, je pultová. Strechy sú zobytnené a presvetlené strešnými oknami.
Hlavné, severné krídlo je na prízemí rozdelené prejazdom, v ktorom sa nachádza aj vstup do pivnice pod ľavou časťou tohto krídla. Ide o najstaršiu gotickú časť budovy. Pivnice sa tiež nachádzajú pod celým východným krídlom a sú zaklenuté valenými klenbami, ako aj v miestnosti na prvom podlaží severného a východného krídla. Ostatné stropy sú rovné. Stavba má jednoduché fasády. 
Okná a dvere majú obdĺžnikový tvar a sú zvýraznené mierne predstúpenými paspartami, ktoré ich buď lemujú po obvode, alebo ich spájajú do dvojíc, trojíc a štvoríc. 
Zvislo fasádu rozdeľujú lizény a vodorovne soklový pás, rímsy a lizénový pás pod strechou. V budove sa nachádzajú aj viaceré hodnotné historické prvky, napríklad gotické murivá s interiérovými a exteriérovými omietkami, goticko-kamenné prvky, renesančné omietky, barokové výmaľby a iné.

</doc>
<doc id="632082" url="https://sk.wikipedia.org/wiki?curid=632082" title="Karosa NO 80">
Karosa NO 80

Karosa NO 80 je model autobusového návesu, ktorý v jedinom kuse vyrobila na začiatku 60. rokov 20. storočia Karosa Vysoké Mýto . 
Konštrukcia.
Náves NO 80 je založený na konštrukcii autobusu Škoda 706 RTO . Jedná sa o jednonápravové vozidlo, ktoré bolo pripojené za klasickým nákladným ťahačom. NO 80 má celokovovú polosamonosnou karosériu spojenú s polosamonosným rámom a tvorí s ním jeden celok. Karoséria je zvonku oplechovaná, v interiéri obložená umakartom . Pérovanie je zabezpečené pozdĺžnymi listovými perami , na ktorých sú silenbloky. Náprava má dva hydraulické tlmiče a torzný stabilizátor kvôli zlepšeniu priečnej stability. Čalúnené sedačky s trubkovým rámom s poťahmi z umelej kože boli farebne zladené s ostatným interiérom. Boli rozmiestnené priečne 2 + 2 so strednou uličkou. Všetky sú umiestnené v smere jazdy okrem radu nad podbehmi kolies a sedadla oproti vstupným dverám. Vstup do vozidla zaisťovali jedny mechanické dvojkrídlové, tzv. Búchacie dvere šírky 900 mm, ktoré boli umiestnené v pravej bočnici v prednej časti návesu. Ich otvorením sa samočinne vyklopila stupačka pre uľahčenie nastupovania cestujúcich. Voz bol vybavený samostatným naftovým kúrením PAL s výkonom 9000 kcal/h.. 
Výroba a prevádzka.
Prvé projekty koncepcie návesu pre hromadnú dopravu osôb sa objavili v roku 1958 . Bolo rozhodnuté o výrobe unifikovanej rady autobusov Karosa SB (dĺžka 10 m), Škoda 706 RTO (11 m) a Škoda 706 RTO-K (kĺbový, 16 m), prívesu Karosa B 50 a návesu NO 80. Prototyp autobusového návesu bol vyrobený na konci roka 1960, v januári 1961 bol predstavený odbornej verejnosti a potom bol nasadený do skúšobnej prevádzky. Ako ťahač mohol použiť nákladné auto Škoda 706 RTTN či Tatra 137 . Výhodou osobného návesu bola možnosť ho kedykoľvek odpojiť a nahradiť návesom nákladným (napríklad dovoz zamestnancov na stavbu a potom materiálu na stavenisko). Výhľadovo sa uvažovalo aj o vojenskom variante. Lenže už v čase stavby prototypu vyvíjala Karosa nový autobusový rad Š, takže z unifikovaného radu sa masovej výroby dočkal len autobus RTO. 
Prototyp návesu NO 80 bol v skúšobnej prevádzke v niekoľkých podnikoch ČSAD (napr. Tábor, Bratislava, Gottwaldov, Brno i. ). Potom bol v roku 1962 natrvalo odovzdaný ČSAD Bratislava, ktoré ho uplatnilo v okolí Šale, kde jazdil 17 rokov. Jeho ťahač 706 RTTN bol po návozu zamestnancov do podnikov využívaný aj v nákladnej doprave (ako bolo pôvodne plánované). 
Na začiatku 21. storočia bol vrak návesu objavený na Slovensku . Postupne bola vykonaná jeho náročná renovácia. Verejnosti bol prvýkrát predstavený (spolu s tiež renovovaným ťahačom Škoda 706 RTTN) v lete 2007 v Prahe . O necelý rok neskôr bol prvýkrát vypravený na vyhliadkovú jazdu s cestujúcimi (stalo sa tak 26. apríla 2008 v Brne ). 

</doc>
<doc id="632083" url="https://sk.wikipedia.org/wiki?curid=632083" title="Mestské opevnenie (Pezinok)">
Mestské opevnenie (Pezinok)

Mestské opevnenie v Pezinku (často uvádzané ako Mestské hradby v Pezinku) je renesančný mestský obranný systém, ktorý pochádza zo 17. storočia. V 20. storočí prišlo opevnenie o niektoré svoje časti pri čiastočnej likvidácii hradieb. Mestské opevnenie je Národnou kultúrnou pamiatkou.
História a vývoj opevnenia.
Najstarší zachovaný doklad o budovaní opevnenia pochádza z roku 1616, kedy bol za dozorcu výstavby šancov menovaný Juraj Behm. V tomto roku sa začala aj stavba Frauenberskej brány.
Ďalšie pramene, dokumentujúce stavbu mestského opevnenia máme až z roku 1641 resp. 1643. Rokom 1643 je datovaný účet staviteľa mestských hradieb Fridricha Käpplera. Od tohto roku sú účty z budovania hradieb zachované v takmer nepretržitom rade až do roku 1670.
Je zrejmé, že v spomenutom období predstavovali náklady na výstavbu opevnenia takmer 25 500 zlatých. Počas zaznamenaných 24 rokov sa nalámalo 8 517 siah kameňa, nakúpilo sa 81 000 kusov tehál, z toho 12 000 rímsových a približne 28 400 meríc vápna. Dodávateľmi materiálov boli obce Buková, Limbach a Cajla (dnes súčasť mesta Pezinok). 
Intenzívne stavebné práce prebiehali 74 mesiacov. Na stavbe pracovali aj murárski majstri, budujúci kamennú hradbu a tiež kopáči priekopy. Zmienka o kopaní tzv. Graimbl (malý kanál na prietok vody) umožňuje vytvoriť si predstavu o jej podobe. V odbornej terminológii sa to nazýva kyneta (franc. "cuvette"). Podľa záznamov z roku 1659 mala priekopa šírku 4 siahy.
V rokoch 1645, 1647 až 1650 bola stavba z dôvodu nedostatku finančných prostriedkov pozastavená. Od roku 1651 sa pracovalo nepretržite až do roku 1661. V 1662 zastavila výstavbu povinnosť ubytovať v meste generálny štáb. Posledné údaje o stavebných prácach na opevnení máme z roku 1670.
V roku 1652 vyplatilo mesto kopáčovi Jánovi Hutzschmitovi za 68 siah základov pri Trnavskej bráne 119 zlatých. V obecnom kameňolome sa nalámalo 224 siah kameňa, použitého na pokračovanie stavby na Hrnčiarskej ulici. V roku 1653 sa nalámalo 444 siah kameňa na hradbu pri Trnavskej bráne a na veľký bastión oproti majeru pána Szegedyho (dnešná Šancová a Záhradná ulica). V rokoch 1658 až 1659 sa kopali šance pri zámku. V roku 1666 sa z nariadenia mestskej vrchnosti začalo s výstavbou hradieb pri bašte oproti Bodenzeilu (dnešná Jesenského ulica) a na Hrnčiarskej ulici, kde práce trvali 6 týždňov.
Od apríla do novembra 1667 sa pracovalo na baštách. V 1668 bol dokončený múr od špitálu k Bratislavskej bráne (dnešná Moyzesova ulica) a mesto uzavrelo dohodu s Pavlom Glaβerom o vykopaní základov pre novú baštu a hradbu pred Hornou bránou, oproti hradnej záhrade grófa Pálffyho.
Po roku 1670 patrila Hrnčiarska ulica k posledným budovaným úsekom a v roku 1670 už bola jediným miestom, na ktorom sa pracovalo.
Úpadok opevnenia.
Po upadnutí nebezpečenstiev sedemnásteho a začiatku osemnásteho storočia funkcia opevnenia postupne upadá, už v prvej polovici 18. storočia boli priekopy značne zasypané smetím. V roku 1769, so súhlasom Uhorskej komory, bola schválená žiadosť miestneho farára o bránku a prechod na Hrnčiarsku ulicu a vznikla tým dnešná Fortna ulica.
V druhej polovici 19. storočia postihla fortifikáciu devastácia zapríčinená rozvojom mesta. Medzi prvými boli zničené mestské brány. V roku 1883 povolilo mesto prieraz hradby a bránku Augustínovi Sandtnerovi, majiteľovi domov číslo 39 a 40 na ulici M. R. Štefánika. Otvor v hradbe mu umožnil bezprostredný kontakt s majerom, ktorý vlastnil na Šancovej ulici. V tom istom roku začalo mesto prenajímať valy, ktoré sa postupne buď odstránili alebo upravili na malé vinohrady, záhrady či malé parčíky.
Pôvodne celistvú stavbu postupne narúšali povolené i nelegálne otvory. V prvej polovici 20. storočia sa opakovane sa objavujú žiadosti o likvidáciu časti hradobného múru, resp. o jeho prerazenie. V roku 1942 zamietlo Ministerstvo školstva a národnej osvety niekoľkonásobnú žiadosť miestnej pobočky spoločnosti Deutsche Partei o povolenie zbúrať časť hradby na ulici M. R. Štefánika, ktorá mala brániť výstavbe nového spolkového domu. V rovnakom roku udelilo Ministerstvo mimoriadny súhlas s likvidáciou starého mestského múra kvôli výstavbe nového moderného obchodného domu na Wiserovej ulici (dnešná križovatka ulíc Holubyho a Jesenského). Dôvodom bolo, že časť múru bránila rozvoju mesta smerom na tepnu Bratislava – Trnava a smerom k železničnej stanici. V roku 1952 bola Pamiatkový úradom schválená žiadosť Západoslovenských mlynov, n.p. o vybúranie vchodu cez hradbu pre motorové vozidlá s odôvodnením, že „múr je už poškodený prebúraním vchodu do závodu Mäsna ako aj novodobou rekonštrukciou. Je iba náznakom zachovanej hradby a netvorí pohľadovú dominantu. Ulica, do ktorej múr ústí (Hrnčiarska) je úplne bezvýznamná tak po stránke staviteľskej ako aj pohľadovej.“ Naopak, žiadosť MNV o zbúranie hradieb v miestach, kde chceli Rudné bane stavať obytný dom, t. j. „v pohľade od kostola ku kaštieľu“ (Mladoboleslavská ulica) Pamiatkový úrad neodsúhlasil.
V roku 2018 bola vytvorená pasportizácia mestského opevnenia, kvôli jej odbornej a komplexnej údržbe a revitalizácii.

</doc>
<doc id="632084" url="https://sk.wikipedia.org/wiki?curid=632084" title="Spirometer">
Spirometer

Spirometer je medicínsky diagnostický prístroj, využívaný pri spirometrii, tzn. pri vyšetrení pľúcnych činností pacienta. Používa sa pri diagnostike ochorení ako astma, bronchitída alebo chronická obštrukčná choroba pľúc.
Pri funkčnom vyšetrení pľúc pacient ústami pevne obchytí náustok spirometra. Na nos dostane štipec, ktorý zaistí, že všetok vdýchnutý aj vydýchnutý vzduch ide len ústami. Následne pacient dýcha cez náustok do prístroja podľa pokynov lekára (napr. je požiadaný o maximálny nádych a maximálny výdych do spirometra). Je možné určiť aj vrcholový výdychový prietok vzduchu.
Meranie funkcie pľúc je v dnešnej dobe ľahko realizovateľné aj pre praktických lekárov alebo samotných pacientov podľa inštrukcií lekára. K tomu dobre slúžia vreckové spirometre, z ktorých sú niektoré vybavené ďalšími funkciami navyše.

</doc>
<doc id="632088" url="https://sk.wikipedia.org/wiki?curid=632088" title="Exaleiptron">
Exaleiptron

Exaleiptron () je typ starogréckej nádoby.
Exaleiptron (od slovesa „"namazať, natrieť"“), okrúhla keramická nádoba bez úch na jednej alebo troch vyšších nohách s vekom, bola nádobou na parfumované tekutiny a masti v ženských spálňach. V starovekom Grécku boli parfumy spravidla oleje aromatizované voňavými kvetmi (bylinkami) a používali sa na telo alebo vlasy. Exaleiptron patril aj medzi pohrebné nádoby, určené ako dar pre zosnulé ženy.
Nádoba je známa aj pod názvom plémochoé či kóthón, aj keď sa väčšina znalcov na tom nezhoduje. Názov exaleiptron pri tejto forme nádoby je už všeobecne uznaný a uprednostňuje sa pred inými termínmi používanými v minulosti.

</doc>
<doc id="632089" url="https://sk.wikipedia.org/wiki?curid=632089" title="Nový jadrový zdroj">
Nový jadrový zdroj

Nový jadrový zdroj (NJZ) je pracovný názov projektu jadrovej elektrárne, ktorá má vyrásť na mieste odstavených blokov elektrárne V1 v lokalite Atómové elektrárne Bohunice na Slovensku. Projekt zastrešuje spoločnosť Jadrová energetická spoločnosť Slovenska s väčšinovým podielom Slovenskej republiky. Pôvodný projekt počíta so začiatkom výstavby v roku 2021, spustenie prác a teda aj elektrárne do prevádzky, plánované na rok 2029, je však otázne kvôli neistej rentabilite projektu, z dôvodu čoho bol projekt v roku 2019 zmrazený.
Vývoj projektu.
Možnosť výstavby novej jadrovej elektrárne v Jaslovských Bohuniciach sa prvý raz objavila počas prvej vlády Roberta Fica v roku 2006. Podľa vtedajšieho premiéra bola impulzom možnosť využiť existujúcu infraštruktúru v lokalite a vyššia cena elektriny na úrovni okolo 70-80€ za MW. V roku 2006, resp. 2008, bolo Slovensko nútené odstaviť dva bloky atómovej elektrárne Jaslovské Bohunice, kvôli záväzku pri vstupe do EÚ, čím stratilo sebestačnosť vo výrobe energií. Vyradenie oboch blokov bolo prijaté uznesením Uznesením vlády SR č. 801/1999 zo dňa 14. septembra 1999.
V roku 2009 vláda SR za účelom realizácie projektu NJZ vláda SR v roku 2009 založila Jadrovú energetickú spoločnosť Slovenska (JESS). Väčšinovým 51-percentným akcionárom sa stal štátny podnik JAVYS. Ficova vláda koncom roka 2008 rozhodla, že do projektu priberie aj českú energetickú skupinu ČEZ, ktorá získala 49 % akcií JESS.
Potreba výstavby NJZ vychádza tiež z požiadaviek na zaistenie energetickej bezpečnosti Slovenska v oblasti výroby elektrickej energie, ktorá je definovaná v platnej Energetickej politike SR z roku 2014. V roku 2016 bol ukončený a Ministerstvom životného prostredia SR kladne hodnotený proces EIA - zisťovanie vplyvu projektu na životné prostredie, ktorý má platnosť na sedemročné obdobie (do roku 2023). V roku 2019 na 14. Európskom jadrovom fóre 2019 (ENEF) v Prahe predseda vlády SR Peter Pellegrini pripustil, že keď to ekonomické parametre a situácia na trhu s energiou dovolia, Slovensko spolu s Českom rátajú s projektom NJZ ako lokalitou pre výstavbu novej jadrovej elektrárne. Termín začatia výstavby je v projektoch plánovaný na rok 2021, uvedenie do skúšobnej prevádzky na rok 2027.
Parametre elektrárne.
Z technického hľadiska má NJZ predstavovať jednoblokovú elektráreň generácie III+ vybavenú tlakovodným reaktorom (PWR/VVER). Čistý elektrický inštalovaný výkon je uvažovaný maximálne do 1700 megawattov. Životnosť elektrárne by mala byť projektovaná na 60 rokov.
Do reaktoru majú byť použité komerčne dostupné bloky renomovaných dodávateľov. Ako referenčné sú uvažované nasledujúce projektové
riešenia:

</doc>
<doc id="632091" url="https://sk.wikipedia.org/wiki?curid=632091" title="Lietanie (letectvo)">
Lietanie (letectvo)

Lietanie alebo let je pohyb lietadla vo vzduchu bez dotyku so zemou. V širšom zmysle zahŕňa aj pohyb lietadla po zemi počas vzletu a pristátia, v užšom zmysle sa letom rozumie „alebo istý časový úsek pohybu lietadla vo vzduchu alebo pohyb lietadla vo vzduchu od okamihu jeho odpútania od zeme pri vzlete do okamihu dosadnutia pri pristátí“.

</doc>
<doc id="632092" url="https://sk.wikipedia.org/wiki?curid=632092" title="Zlatnianske predhorie">
Zlatnianske predhorie

Zlatnianske predhorie je geomorfologickou časťou Veľkého Tribča, podcelku pohoria Tribeč. Leží v strednej časti podcelku, severozápadne od Zlatých Moraviec.
Polohopis.
Územie sa nachádza v strednej časti pohoria Tribeč a zaberá južnú časť podcelku Veľký Tribeč. Vytvára úzky pás, vedúci od Súloviec na západnom okraji pohoria, po Velčice, Lovce a Žikavu na východnom okraji, severne od Zlatých Moraviec. Zlatnianske predhorie z veľkej časti susedí s časťami pohoria Tribeč, menovite na severozápade sa krátkym úsekom dotýka Hornonitrianske predhorie, severne nadväzuje Vysoký Tribeč, obe časti Veľkého Tribča. Na východe susedí Skýcovská vrchovina (časť Rázdiela) a juhozápadne podcelok Jelenec a časť Kostolianska kotlina. Na západnom okraji malým úsekom susedí Podunajská pahorkatina s časťou Tribečské podhorie a juhovýchodný okraj prechádza do Žitavskej pahorkatiny. 
Západné úbočia patria do povodia Nitry, kde smeruje najvýznamnejší prítok Dubnica. Strednú a východnú časť odvodňujú prítoky riečky Žitava, do ktorej ústí Čerešňový potok, Stránka či Jarky. Zo sídiel leží hlbšie v predhorí iba Zlatno, na okraji potom Velčice, Lovce a Žikava na juhovýchode a Súlovce na západnom okraji.
Chránené územia.
Západná a stredná časť Zlatnianskeho predhoria patrí do Chránenej krajinnej oblasti Ponitrie, východná časť je z nej vyňatá. Osobitne chráneným územím je v južnej časti ležiaci chránený areál Topoľčianska zubria zvernica.
Turizmus.
Turisticky atraktívne lokality sú najmä Topoľčianska zubria zvernica v juhovýchodnej časti a ruiny Čierneho hradu v blízkosti obce Zlatno. Oblasťou vedie niekoľko značených turistických trás, smerujúcich do vyšších častí pohoria.

</doc>
<doc id="632095" url="https://sk.wikipedia.org/wiki?curid=632095" title="Kaplnka svätej Rozálie (Košice)">
Kaplnka svätej Rozálie (Košice)

Kaplnka svätej Rozálie je cintorínska kaplnka, ktorá sa nachádza na úpätí tzv. Červeného brehu na cintoríne s názvom Rozália v košickej mestskej časti Sever. Kaplnka bola vybudovaná v rokoch 1714 – 1715 ako spomienka na mor, ktorý prešiel mestom v rokoch 1707 až 1711.
Vzhľad.
Kaplnku postavili za prítomnosti autorov T. Tornyossyho a J. Gorescha, ktorí spolupracovali spoločne so sochárom J. E. Widmanom. V roku 1898 bola reštaurovaná Jánom Baloghom, pričom sa obnovil a doplnil jej samotný interiér.
Baroková stavba kaplnky má centrálny pôdorys tvaru pravidelného osemuhoľníka. Na stenách sú viditeľné zvyšky z pôvodnej maľby zo začiatku 18. storočia. Západné priečelie obsahuje masívnu nízku veža, ktorej prízemie tvorí vchod s malou predsieňou a na jej poschodí je chór.
V kaplnke sa nachádza dominantný hlavný oltár ambitového typu s obrazmi svätého Svorada a svätého Beňadika na dverách samotného ambitu. V menze sa nachádza zasklený výklenok s ležiacou barokovou postavou svätej Rozálie. Z pôvodného zariadenia kaplnky je zachovaných zopár plastík, paramentár a barokové svietniky. Stropná maľba zobrazuje Boha, ktorý ochraňuje Zem. Na stranách oltára sa nachádza zobrazenie dojčiacej Madonoy a patróni svätý Roh a svätý Sebastián. Sediaca postava v dutine stromu predtavuje zoborského pustovníka.
Kaplnku v minulosti udržiavali pustovníci. Ich pôsobenie však časom skončilo a cintorín na ktorom sa kaplnka nachádza, rokmi postupne prebrali majetnejšie vrstvy. Stal sa totiž miestom ich odpočinku.
Dnes slúži kaplnka primárne na pohrebné obrady. Na Sviatok všetkých svätých, sa tu koná smútočná omša za duševšetkých zosnulých.
Patrocínium.
Kaplnka je zasvätená svätej Rozálii, ktorá bola patrónkou a ochrankyňou proti moru. Narodila sa v bohatej kniežacej rodine, no ako dospelá opustila svoj domov a žila pustovníckym životom. Zomrela 4. septembra 1166. Často sa vyzobrazuje ako spiaca v jaskyni obklopená rozkvitnutými ružami.

</doc>
<doc id="632098" url="https://sk.wikipedia.org/wiki?curid=632098" title="Five Finger Death Punch">
Five Finger Death Punch

Five Finger Death Punch (FFDP, 5FDP alebo Death Punch) je americká heavy metalová hudobná skupina z Las Vegas. Medzi zakladajúcich členov patrí spevák Ivan Moody, gitarista Zoltan Bathory, gitarista Caleb Andrew Bingham, basgitarista Matt Snell a bubeník Jeremy Spencer. Bingham bol v roku 2006 nahradený Darrellom Robertsom, ktorého v roku 2009 nahradil Jason Hook. V roku 2010 odišiel basgitarista Matt Snell, ktorý bol nahradený Chrisom Kaelom.
Debutový album "Way of the Fist" sa ihneď po vydaní v roku 2007 stretol s rýchlym úspechom a predajom cez 500 000 kópií v Spojených štátoch. Nasledujúci album "War Is the Answer" (2009) bol ešte úspešnejší. Predalo sa 1 000 000 kusov a bol označený ako platinový. Tretí album skupiny, "American Capitalist", bol vydaný v roku 2011 a do roka sa stal zlatým v predaji. Nasledujúce 3 albumy ("Wrong Side Of Heaven Vol 1.", "Wrong Side Of Heaven Vol 2" a "Got Your Six") boli označené za zlaté a urobili zo skupiny jednu z najúspešnejších metalových skupín poslednej dekády. Skupina si zahrala na najväčších medzinárodných festivaloch a každoročne vypredáva haly po celom svete.
Členovia.
Bývalí členovia
Ocenenie.
Revolver Golden Gods Awards
Metal Hammer Golden Gods Awards
Radio Contraband Rock Radio Awards
Bandit Rock Awards
Loudwire Music Awards
SiriusXM Octane Music Awards

</doc>
<doc id="632099" url="https://sk.wikipedia.org/wiki?curid=632099" title="Kostol Krista Kráľa (Košice)">
Kostol Krista Kráľa (Košice)

Kostol Krista Kráľa je dominikánsky kostol v areáli Gymnázia sv. Tomáša Akvinského, v mestskej časti Staré Mesto v Košiciach.
História.
Kostol bol postavený na konci existencie prvej Československej republiky na nádvorí areálu objektov z 19. storočia. V rokoch 1936 až 1938 prebehla samotná výstavba, ktorú realizoval firma Ing. Aloisa Nováka podľa projektu českého architekta Rudolfa Brebtu.
Je konštruovaný v jednoduchej architektúre a v triezvych funkcionalistických tvaroch s jednou loďou obdĺžnikového pôdorysu orientovanou východo-západ. Samotná svätyňa je pomerne krátka s pravouhlým uzáverom, na severe je prepojená s východným dvorným krídlom objektu na Mojzesovej 8, oratóriom na prízemí a galériou na poschodí. Južná časť kostola obsahuje na oboch podlažiach do pôdorysu včlenenú sakristiu. Poschodie sakristie, z ktorého sa vystupuje na kazateľnicu, je sprístupňuné pomocou dvojramenného pravotočivého schodiska.
Objekt patrí sestrám III. rádu sv. Dominika. Vysvätenie kostola bolo v roku 1938 ihneď po jeho dokončení. V tých časoch tu bolo prevádzkované aj nové cirkevné dievčenské reálne gymnázium sestier dominikánok (teraz "Gymnázium sv. Tomáša Akvinského"). Celý roh Moyzesovej a Zbrojničnej ulice bol súvislým dominikánskym areálom, ktorý sa nachádzal v severozápadnej časti košickej mestskej pamiatkovej rezervácie, hneď za stredovekým jadrom mesta.

</doc>
<doc id="632101" url="https://sk.wikipedia.org/wiki?curid=632101" title="FFDP">
FFDP



</doc>
<doc id="632102" url="https://sk.wikipedia.org/wiki?curid=632102" title="5FDP">
5FDP



</doc>
<doc id="632103" url="https://sk.wikipedia.org/wiki?curid=632103" title="Death Punch">
Death Punch



</doc>
<doc id="632105" url="https://sk.wikipedia.org/wiki?curid=632105" title="Ivan Moody">
Ivan Moody

Ivan L. Moody, rodným menom Ivan Lewis Greening (* 7. január 1980, Denver, Colorado, USA) je americký spevák pôsobiaci v rockovo-metalovej skupine Five Finger Death Punch. Známy je tiež svojím pôsobením v skupine Motograter. Ako herec hral v hororových filmoch, akými sú napríklad "Bled" alebo "The Devil's Carnival" v role klauna Hoba.
Kariéra.
Ivan sa v roku 2001 presťahoval zo svojho rodného Denveru do Los Angeles, aby sa následne pripojil ku svojej prvej skupine s názvom Toiz. So skupinou v roku 2002 obišiel pár koncertov v okolí Los Angeles a dokonca vytvorili demonahrávku, ktorú však nikdy nevydali. V následujúcom roku sa Ivan rozlúčil so skupinou Toiz a pridáva sa k nu-metalovej skupine Motograter. V rovnakom roku vydávajú prvý album, ktorý niesol názov skupiny. Ešte v roku 2003 sa stihli zúčastniť legendárneho Ozzfestu, na ktorom hrali napríklad so skupinami ako Korn, Disturbed, Marilyn Manson, Slipknot alebo Killswitch Engage. V roku 2006 sa odohrali veľké zmeny v zostave skupiny a Ivan odchádza do skupiny Five Finger Death Punch, s ktorou zatiaľ vydal 6 albumov.
Alkoholizmus.
V roku 2012 Ivan odtajnil, že jeho problémy s alkoholom mali takmer za následok jeho vyhodenie zo skupiny. Ostatní členovia skupiny Five Finger Death Punch prestali odpovedať na jeho telefonáty a strácali často manažérov. Ivan dokonca vystupoval opitý a tvrdil, že si druhý deň na nič nespomína. Začal znižovať konzumáciu alkoholu, kým s tým prestal úplne. Povedal, že sa cítil ako narkoman a prestať s tým stojí veľké úsilie.

</doc>
<doc id="632108" url="https://sk.wikipedia.org/wiki?curid=632108" title="Všeobecný encyklopedický slovník">
Všeobecný encyklopedický slovník

Všeobecný encyklopedický slovník je slovenská štvorzväzková všeobecná encyklopédia zostavená kolektívom autorov pod vedením Ing. Ivana Pauličku a spracovaná redakčným kolektívom pod vedením PhDr. Kláry Koškovej. Slovník vydalo Ottovo nakladatelství v Prahe "v divízii CESTY" v roku 2002.

</doc>
<doc id="632111" url="https://sk.wikipedia.org/wiki?curid=632111" title="Železničná stanica Východná">
Železničná stanica Východná

Železničná stanica Východná je železničná stanica v Východnej, v miestnej časti Východná - železničná stanica, vzdialenej od obce približne 3,5km. Leží na trati Žilina – Košice. Je elektrifikovaná jednosmernou sústavou 3 kV.
Doprava.
V stanici zastavujú iba osobné vlaky, ale počas folklórneho festivalu v roku 2017 aj rýchliky a EN. Na stanici nie je možný nákup lístkov ZSSK.
Modernizácia.
Podľa správ z roku 2015 sa má modernizácia trate 180 mezi Liptovským Mikulášom a Popradom rozdeliť na päť etáp: Poprad – Lučivná, Lučivná – Štrba, Štrba – Východná, Východná – Liptovský Hrádok a Liptovský Hrádok – Paludza.

</doc>
