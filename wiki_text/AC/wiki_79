<doc id="644668" url="https://sk.wikipedia.org/wiki?curid=644668" title="H-s diagram">
H-s diagram

h-s diagram (iné názvy: i-s diagram, diagram špecifická entalpia-špecifická entropia, Mollierov h-s diagram, Mollierov entropický diagram, zjednodušene (a nepresne) diagram entalpia - entropia) je stavový diagram, v ktorom sa zobrazuje závislosť špecifickej entalpia na špecifickej entropii. Na vodorovnú os sa vynáša špecifická entropia (J.K-1.kg-1) na zvislú os špecifická entalpia (J.kg-1). Diagram má využitie pri analýze termodynamických dejov v otvorených systémoch s ustáleným prúdením, napríklad: turbínach, turbokompresoroch alebo dýzach.
Čiary v h-s diagrame pre oblasť plynu.
Základné vratné termodynamické deje pre ideálny plyn majú v diagrame charakteristický priebeh čiar:
Zvislá vzdialenosť medzi vstupným a výstupným stavom je úmerná technickej práci na hriadeli stroja. 
h-s diagram pre oblasť kvapalín a pár.
Oblasť kvapalín a pár, t.j. oblasť pod kritickou teplotou má význam pri skúmaní a analýzach parných strojov, parných turbín, alebo chladiacich zariadení s parným cyklom. Do diagramu sa zakresľuje aj krivka sýtej kvapaliny a krivka sýtej pary, ktoré sa spájajú v kritickom bode. V oblasti mokrej pary sa často zakresľujú aj čiary konštantnej suchosti pary.

</doc>
<doc id="644669" url="https://sk.wikipedia.org/wiki?curid=644669" title="I-s diagram">
I-s diagram



</doc>
<doc id="644670" url="https://sk.wikipedia.org/wiki?curid=644670" title="Mollierov diagram">
Mollierov diagram

xMollierov diagram môže byť:

</doc>
<doc id="644671" url="https://sk.wikipedia.org/wiki?curid=644671" title="Mollierov entropický diagram">
Mollierov entropický diagram



</doc>
<doc id="644675" url="https://sk.wikipedia.org/wiki?curid=644675" title="Špecifická entalpia">
Špecifická entalpia



</doc>
<doc id="644677" url="https://sk.wikipedia.org/wiki?curid=644677" title="Gibonobližné">
Gibonobližné



</doc>
<doc id="644678" url="https://sk.wikipedia.org/wiki?curid=644678" title="Gibony">
Gibony



</doc>
<doc id="644679" url="https://sk.wikipedia.org/wiki?curid=644679" title="Hylobatina">
Hylobatina



</doc>
<doc id="644680" url="https://sk.wikipedia.org/wiki?curid=644680" title="Hylobatini">
Hylobatini



</doc>
<doc id="644681" url="https://sk.wikipedia.org/wiki?curid=644681" title="Hylobatoidea">
Hylobatoidea



</doc>
<doc id="644682" url="https://sk.wikipedia.org/wiki?curid=644682" title="Malí ľudoopi">
Malí ľudoopi



</doc>
<doc id="644683" url="https://sk.wikipedia.org/wiki?curid=644683" title="Malé ľudoopy">
Malé ľudoopy



</doc>
<doc id="644684" url="https://sk.wikipedia.org/wiki?curid=644684" title="Gibbon">
Gibbon

Gibbon môže byť:

</doc>
<doc id="644685" url="https://sk.wikipedia.org/wiki?curid=644685" title="Simia">
Simia

"Pozor na zámenu s podobne znejúcim opičím rodom Simias, pozri Simias (rod)."
Simia je:
Podrobnosti pozri nižšie
Simia ako všeobecný latinský výraz.
Všeobecné latinské slovo simia v starovekých latinských textoch znamenalo "opica", a pri bližšom pohľade malo tieto tri rôzne významy: 1. vyššie primáty okrem ľudí, 2. ľudoopi (Hominoidea okrem ľudí), 3. makak magot ("Macaca sylvanus").
Simia ako rod.
Ak sa chápe Simia výslovne ako rod, tak platí nasledovné: 
Pôvodne, u Linnea v 1758 rod zahŕňal skoro všetky dnešné celistvonosoblížne (Haplorrhini) okrem ľudí, sčasti okrem gibonov a možno aj okrem orangutanov (gorily do roku 1847 ešte neboli objavené). U Gmelina/Linnaea v roku 1788 zahŕňal tento rod všetky celistvonosoblížne okrem ľudí. Z ďalších raných autorov možno spomenúť napríklad tieto práce: Podľa Blumenbacha 1779 rod zahŕňa šimpanzy, orangutany, gibony a makaky, podľa Geoff.-Cuv. 1795 zahŕňa len šimpanzy, orangutany a gibony a podľa Cuviera 1798 zahrňa všetky celistvonosoblížne okrem ľudí a okáľoidných. Najneskôr od 2. desaťročia 19. storočia sa už rod "Simia" u rôznych autorov obyčajne chápal ako vedecký názov orangutanov a ako taký obyčajne zahŕňal buď len to, čo sú dnes orangutany, alebo to, čo sú dnes orangutany a šimpanzy (od roku 1847 aj gorily), pričom ojedinele zahŕňal aj druh gibon lar (Hylobates lar) v širšom zmysle. 
Od roku 1904 začali viacerí autori názov "Simia" používať len pre šimpanzy, teda namiesto dnešného názvu "Pan", a Elliot v roku 1913 názov "Simia" začal používať ako názov monotypického rodu zahŕňajúceho len druh makak magot ("Simia sylvanus", dnes: "Macaca sylvanus"). . 
V dôsledku chaosu, ktorý vznikol nejasným a nejednotným používaním názvu Simia, ICZN názov "Simia" (podobne ako názov "Pithecus") v roku 1929 vyhlásila za neplatný a prednosť teda dostali alternatívne názvy ako napríklad "Pongo", "Pan" atď. 
Slovenský názov rodu.
Slovenský názov rodu Simia je resp. bol síce primárne opica alebo op (resp. v staroslovenčine či slovakizovanej češtine opice), ale v literatúre sa často ako slovenské (rodové) meno pre všetky alebo časť druhov spadajúcich pod "Simia" používali rôzne náhradné názvy, napr. "šimpanc" či "orang-utang" .
Simia ako čeľaď.
V niektorých systémoch 19. storočia sa vyskytuje čeľaď pod názvom Simia, ktorej názov je vlastne len "povýšením" Linnaeovho rodu Simia (ktorý sa medzičasom rozpadol na viacero menších rodov) o jeden základný stupeň systému. Vymedzenia čeľade Simia sa rôznia - zodpovedala napr. dnešným Anthropoidea okrem ľudí, alebo zodpovedala dnešným Anthropoidea okrem Hapalidae (t. j.Callitrichidae) a okrem ľudí, alebo zodpovedala dnešným Catarrhini okrem ľudí. Väčšina týchto definícií sa v iných textoch nazývala (čeľad či skupina) Simiae. 

</doc>
<doc id="644689" url="https://sk.wikipedia.org/wiki?curid=644689" title="Zuzana MV">
Zuzana MV

 Zuzana MV je muničné vozidlo vyvinuté pre zásobovanie muníciou delostreleckého systému samohybnej kanónovej húfnice vz. 2000 Zuzana.
Konštrukcia a technické parametre.
Ide o nákladné vozidlo s valníkovou plošinou, pancierovou kabínou a hydraulickou rukou. Nákladná plošina umožňuje zavesenie a upevnenie bočníc v horizontálnej polohe, čo vytvára pracovnú plochu pre narábanie posádky s muníciou. Tá je dvojčlenná – veliteľ a vodič.
Vozidlo je postavené na báze vozidla Tatra 815 so stálym pohonom všetkých kolies 8x8. Nemecký motor MAN v spolupráci s americkou prevodovkou ALLISON HD 4560 PR umožňuje rýchlu prevádzku po spevnených komunikáciách aj dobrú priechodnosť v teréne. Podvozok je vybavený zariadením umožňujúcim meniť za jazdy tlak vzduchu vo všetkých pneumatikách a je schopný núdzovej jazdy pri zničení ktoréhokoľvek kolesa.
Na plošine môže byť umiestnených 120 kusov projektilov, v šiestich hermeticky uzavretých kontajneroch po 20 kusov a v rovnakom počte aj prepravu výmetných náplní. Jedno vozidlo tak stačí pre zabezpečenie munície pre tri húfnice Zuzana vz. 2000.
Vozidlo je vybavené navijákom s dĺžkou lana 85 metrov a ťažnou silou 120kN, rádiovou stanicou a vnútorným hovorovým zariadením.

</doc>
<doc id="644692" url="https://sk.wikipedia.org/wiki?curid=644692" title="Hylobates">
Hylobates



</doc>
<doc id="644695" url="https://sk.wikipedia.org/wiki?curid=644695" title="Chriašteľ krasový">
Chriašteľ krasový



</doc>
<doc id="644697" url="https://sk.wikipedia.org/wiki?curid=644697" title="Krátkokrídlovce">
Krátkokrídlovce



</doc>
<doc id="644709" url="https://sk.wikipedia.org/wiki?curid=644709" title="Vrbovce nad Rimavicou">
Vrbovce nad Rimavicou



</doc>
<doc id="644735" url="https://sk.wikipedia.org/wiki?curid=644735" title="Postbyzantské umenie">
Postbyzantské umenie

Postbyzantské umenie je označenie množiny viacerých individuálnych umeleckých smerov, ktoré sa začali rozvíjať v rôznych, prevažne ortodoxných oblastiach Európy a Ázie pod vplyvom byzantského umenia, obzvlášť po páde Konštantínopola v roku 1453. Byzantská umelecká tradícia pokračovala na viacerých miestach, jednak šlo o v centrá vytvorené už v staršom období v Srbsku, Bulharsku, Valašsku, Moldavsku a Rusku, ale aj na Kréte okupovanej Benátkami a v Osmanskej ríši. Významný bol vplyv byzantskej architektúry v ortodoxných krajinách, ikony krétskej školy boli zase známe a dychtivo vyhľadávané aj za hranicami ostrova v latinskej Európe, kde ovplyvnili štýl niektorých raných renesančných umelcov. Mnohí maliari krétskej školy boli tzv. „dvojjazyční“, maľovali buď "alla greca" (byzantský štýl), alebo "alla latina" (t. j. renesančný štýl).
Vývoj umenia.
Byzantské umenie už od svojich prvopočiatkov ovplyvňovalo umelecký vývoj v okolitých krajinách. Tisícročný príbeh Byzantskej ríše sa skončil dobytím Konštantínopola Mehmedom II. Fatihom v roku 1453. Udalosť nepredstavovala len koniec jednej dlhej etapy v dejinách ľudstva a ortodoxie, ale i prelom v umení. Pád Konštantínopola predstavoval nesmierne nešťastie pre celý kresťanský umelecký svet, znamenal však aj otvorenie nových možností a presun ťažiska byzantského umenia do južnej a východnej Európy. Keďže Osmanská ríša tolerovala náboženskú slobodu, kresťanom bolo dovolené ponechať si svoju vieru, boli im odňaté početné chrámy a statky. Podobne bola na mešitu premenená Hagia Sofia, Kláštor Krista Pantokratora, či Kláštor Konštantína Lipsa a mnohé iné budovy. Kresťanom v Konštantínopole bol naopak ponechaný Chrám svätých Apoštolov, ktorý však musel byť krátko na to pre zlý stav zbúraný a nahradený mešitou. Počet kresťanov v Osmanskej ríši sa neustále zmenšoval, pretože konverzia na islam často ľahko napomohla sociálnemu a profesionálnemu rozvoju. Centrá kresťanstva v Osmanskej ríši sa stále udržiavali v Grécku a Anatólii, kde existovalo početné grécke ortodoxné etnikum udržiavajúce odľahlé kláštory, napr. na hore Athos, či v Meteore. Počas celého obdobia fungovali tiež kláštory na Sinaji. Tradícia monastierov pokračovala vo fungovaní počas celého osmanského obdobia. Duchovná jednota bola podporovaná taktiež pocitom národnej jednoty. Grécky jazyk rovnako ako kresťanstvo a sakrálne umenie predstavovali spoločné prostredie, ktoré reálne spájalo viacero rozdrobených ortodoxných skupín a obcí.
Prostredníctvom byzantských kresťanských misií sa byzantská kultúra v priebehu 8. až 15. storočia rozšírila do Bulharska, Srbska, Valašska a Moldavska (dnešné Rumunsko). Zároveň už od vlády macedónskej dynastie byzantská kultúra a rítus presahovali i do Ruska, ktoré sa neskôr po dobytí Balkánu stalo centrom ortodoxného sveta. Termín „postbyzantské umenie“ uznáva túto kontinuitu byzantského náboženského a spoločenského života po zániku samotnej ríše. Z praktického hľadiska to znamená, že stále existoval trh s byzantským umením: budovanie sakrálnych pamiatok sa znížilo, ale ich údržba a výzdoba pokračovala, rovnako ako potreba liturgických predmetov vrátane ikon.
Postbyzantské umenie v jednotlivých krajinách sa prejavilo najmä v sakrálnej architektúre, spája sa však s regionálnymi aspektmi. Vznikol takto napr. srbsko-byzantský štýl (vardarská škola), či iné miestne školy. V 14. a 15 storočí sa rozvíja moravská škola, ktorá prešla celkom nezávislým vývojom a neskôr sa stala architektonickým vzorom pre moldavské chrámy a ďalšie balkánske krajiny (Valašsko, Bulharsko). Byzantská architektúra významne ovplyvnila osmanskú islamskú architektúru a výstavbu rady dôležitých mešít, ako napr. Modrej mešity, ktorá bola vytvorená podľa vzoru Hagie Sofie. Z hľadiska tohto trendu sú mimoriadne významné aj sultánske mešity zo 16. storočia, ktorých výstavba zažila zlatú éru v ére sultána Suleymana I. (Mešita Şehzade, Mešita Suleymaniye a Mešita Edirne Selimiye). Miestni architekti, z nich najmä Mimar Sinan, neustále skúmajú justiniánske umenie. Posadnuté skúmanie modelu Hagie Sofie prispelo k tvorivo originálnym architektonickým dielam, ktoré patria do pokladnice svetového umenia. 
Najmä príkladom grécko-srbskej postbyzantskej kontinuity v sakrálnom umení je viacero kláštorov Meteory, z ktorých každý je postavený na vrchole prírodných stĺpcov skál. Táto mníšska kolónia bola založená v polovici 14. storočia mníchom, ktorý ako poctu zakladateľovi kláštorného života na polostrove Mont Athos prijal meno Athanasios. Neskôr založil založil Kláštor Premenenia Pána (Veľká Meteora) a neskôr koncom 14. storočia spolu s mecenášom a despotom Jánom Urošom Palaiologom aj najmenej štyri ďalšie kláštory. Architektúra v Rusku a Srbsku okrem byzantských štýlov v absorbovala vplyvy zo Západu (románsky a gotický sloh). Slovanské kostoly a kláštory (napr. Gračanica, Visoki Dečani, Kalenić) sa vyznačovali dôrazom na vertikalitu, ktorú Byzancia celkom vynechávala. Dobrým príkladom sú fresky gréckych umelcov pracujúcich na dvore srbského vládcu Štefana Uroša II., alebo v kláštore Gračanica. Byzantský vplyv sa objavoval tiež vo všetkých aspektoch života (odevy, tituly). Pokračoval centrálny pôdorys kostolov. Stavby rašskej školy sú najviac ovplyvnené románskym pôdorysom (napr. Kláštor Studenica), dôraz sa kladie takisto na farebnosť a pestrosť fasády. Najvyspelejšia fáza srbsko-byzantského umenia bola dosiahnutá za vlády despotu Stefana Lazarevića (14041427), moravská škola dosiahla výraznú kvalitu architektúry, ktorej pečať možno na srbských kostoloch badať dodnes.
Ekonomický základ pre realizáciu monumentálnej maľby a maľby ikon bol výrazne slabší ako v predchádzajúcich storočiach. Hoci osmanské úrady priamo nezasahovali do duchovných záležitostí kresťanov, nezostali v ríši skoro žiadni bohatí patróni, či aristokrati, ktorí by mohli financovať vznik drahších diel. Ortodoxná populácia bola naopak často prenasledovaná finančným vydieraním, skrz ktorého si nové diela nemohla dovoliť. Nákladná a drahá výroba mozaík sa skončila už v 14. storočí. Hlavným cieľom ortodoxie bolo prežiť a chrániť dedičstvo byzantského umenia. To sa prejavilo výrazným konzervativizmom voči umeniu a vytrvalým úsilím udržať ho bez západného vplyvu. Predsa však grécke monastiere čerpali umenie i z dielní pôsobiacich v západných krajinách, najmä z Kréty. Maľba v Kláštore svätého Mikuláša Anapausa, ktorá bola dokončená v roku 1527 od významného predstaviteľa krétskej školy, Teofana Strelitza (či Teofana z Kréty) patrí k najvýznamnejším dielam svojho obdobia. Teofanes neskôr pracoval na dielach priamo v kláštoroch na vrchu Athos. Na Kréte sa ďalej pod záštitou Benátok vyvíjal regionálny post-byzantský štýl krétskej školy. Písanie (t. j. maľba) ikon sa výrazne nezmenila, skôr sa pridržiavala tradície byzantského umenia. Niektorí umelci krétskej školy rozvíjali štýly, ktoré absorbovali prvky západného umenia, z jej radov vyšiel aj známy umelec El Greco. Silná produkcia krétskej školy ukazuje, že ikony boli v krétskych dielňach vyrábané hromadne vo veľkých množstvách (zhruba 200 až 300 kusov súčasne), takže po nich bol evidentne silný dopyt na trhu. Ruský ikonografický štýl sa začína vyvíjať vlastným smerom, ale výrazne imituje byzantské predlohy. Medzi významné prelomové dielo patrí najmä ikona Najsvätejšej Trojice od Andreja Rubľova.
Vďaka Benátčanom byzantské umenie prežilo pád Konštantínopola aj na Západe a dokázalo svojimi prvkami a ideami ovplyvniť aj katolícke umenie. Pretože bol ale byzantský štýl v protiklade so snahami renesančných umelcov o naturalizmus, bol jeho prínos pre umenie renesančnej Európy nevyhnutne obmedzený len na určité predmety a ikonografiu. Pre renesanciu bol dôležitý aj prínos byzantských intelektuálov, ktorí počas úpadku Byzantskej ríše emigrovali na Západ. V Európe vďaka nim znovu ožili platónske myšlienky a v európskej spoločnosti stále pôsobil nádych akejsi mystickej chuti.
V 40. rokoch 19. storočia vznikol v západnej Európe prelomový historizujúci novobyzantský, či neobyzantský štýl. Využíva prvky ranobyzantských chrámov z 5. až 11. storočia. Vzorom mu boli hlavne stavby v Konštantínopole a Ravenne. Svoj vrchol zažil v Rusku v poslednej štvrtine 19. storočia. Izolovaná neobyzantská škola existovala ešte medzivojnovom období v Juhoslávií.
Architektúra.
Po páde Byzantskej ríši na byzantskú architektúru priamo nadviazali ako ortodoxní stavitelia v južnej a východnej Európe, rovnako aj islamskí architekti od Istanbulu cez Palestínu až po Španielsko. Byzantská architektúra bola akýmsi kľúčovým bodom vo vývoji architektúry medzi starovekom a stredovekom ale aj novovekom. Vplyv byzantskej architektúry na vývoj architektúry vo východnej a západnej Európe bol veľmi veľký a dosiaľ nebol dostatočne ocenený. Vo vzťahu k východní Európe, hlavne Rusku, sa nepožadujú žiadne zvláštne dôkazy, pretože byzantské zdroje ruskej architektúry sú uznávané oprávnene. Dôležité prvky byzantské architektúry najmä centrálny pôdorys a kupola hrali veľkú úlohu v talianskej renesančnej a barokovej architektúre (napr. Santa Maria del Fiore vo Florencii, Bazilika svätého Petra v Ríme), odkiaľ sa rozšírili po celej Európe. Tieto vplyvy je možné sledovať v dielach od Brunelleschiho cez Bramanteho až po Andrea Palladia. Byzantská architektúra ovplyvňovala islamskú architektúru, najmä teda tureckú architektúru, keď sa v Istanbule začali postupne objavovať priame reprodukcie Hagie Sofie. (pozn. pre fresky a mozaiku pozri príslušné časti nižšie)
Architektonické školy v Bulharsku.
Bulhari na byzantskú architektúru a umenie nadviazali už v prvopočiatkoch svojej štátnosti po tom, čo sa usadili na byzantskom území v Mézii na južnej strane Dunaja. Architektúra Prvej bulharskej ríše sa rozvíjala najmä v hlavnom meste Pliske a následne v Preslave. Bulharské umenie však zároveň nieslo niektoré prvky a symboliku prevzaté z nomádskych čias, zvláštnym príkladom je napríklad rytina jazdca na koni vyrytá v útese nad Madarou (Madarský jazdec), ktorá bola pravdepodobne inšpirovaná perzskými vzormi. Isté vplyvy na bulharské umenie mala pravdepodobne aj arménska architektúra. Definitívne znaky byzantského vplyvu nieslo umenie Bulharska počas okupácie Byzanciou (napr. Monastier Petritzos, Bojanský chrám alebo nesebarské chrámy – Chrám svätej Sofie, Chrám svätej Bohorodičky Eleusy) a v období Druhej bulharskej ríše. Významným centrom druhej ríše bolo Tărnovo. V tomto období vznikol napr. pôvodný Rilský monastier, ktorého podoba sa však do dnešných čias nezachovala. palaiologovské umenie malo vplyv na stavby v Nesebare (vtedajšia Mesembria). Viaceré stavby sa nachádzajú na dnes albánskom, kosovskom, či macedónskom území.
Preslav.
Počas vlády Simeona I. dosiahla Prvá bulharská ríša pozoruhodné vojenské a politické úspechy. Hlavné mesto Preslav bolo postavené byzantským spôsobom ako rival Konštantínopolu. Medzi najvýznamnejšie budovy mesta patrili Okrúhly kostol, známy tiež ako Zlatý kostol a panovnícky palác.
Tărnovská architektonická škola.
Tărnovská škola (alebo tărnovský štýl) sa rozvíjala počas Druhej bulharskej ríše 11851396. V 13. a 14. storočí hlavným centrom bolo Tărnovo, ktoré určovalo smerovanie bulharskej architektúry. Jeho početné zachované stavby dokazujú zručnosť stredovekých bulharských architektov a prepracovanosť ich stavebných a dekoračných techník. Stavitelia vytvorili jedinečný architektonický štýl, ktorý ovplyvnil architektúru v mnohých krajinách juhovýchodnej Európe a niektorých častiach strednej Európy. Vďaka svojej rozmanitosti môžu byť jeho stavby rozdelené do niekoľkých druhov podľa ich funkcie (sakrálna architektúra, vojenská architektúra a svetská architektúra).
Sakrálna architektúra tărnovského štýlu sa vyznačuje malými chrámovými kupolami. Na úkor svojej malej dĺžky a šírky, kostoly zvyšovali svoju výšku. Často boli postavené z kamennej okolo jeden meter vysokej podmurovky. Hlavný portál bol umiestený na západnej časti, nasledoval nartex ("pritvor)" a potom pokračovala loď chrámu. Podľa počtu lodí boli kostoly väčšinou jedno loďové. Záver chrámu bol tvorený polkruhovou alebo polygonálnou apsidou. Zvláštnym typom bulharských chrámov boli tie, ktoré majú trojitý plán. Ide o malé, jednostranné chrámy, niekedy majú nartex, ale existujú i stavby bez neho. Hlavnou zvláštnosťou týchto stavieb boli tri apsidy umiestnené na východnej, južnej a severnej stene. Medzi zachované sakrálne pamiatky patria: Kláštor v Tărnove a tărnovský Chrám svätého Demetera, početné nesebarské chrámy (Chrám Krista Pantokratora, Chrám svätých archanjelov Michala a Gabriela, Chrám svätej Paraskevy, Chrám svätého Jána Aliturgeta, Chrám svätého Teodora, Chrám svätého Štefana, Chrám svätého Jána Krstiteľa), či Chreľova veža v Monastieri Rila.
Vojenská architektúra sa sústreďovala na budovanie pevností postavených na ťažko prístupných miestach (kopce alebo náhorné plošiny), a preto sa výrazne odlišovala od monumentálnej stavby na severovýchode krajiny vystavané v období Prvej bulharskej ríše. Výška a hrúbka stien sa menila v závislosti od terénu, v rôznych častiach jedného hradného komplexu sa ich parametre mohli líšiť. Veže mali rôzne tvary: štvorcový, obdĺžnikový, kruhový, oválny, trojuholníkový, v tvare podkovy alebo nepravidelného tvaru. V závislosti od ich polohy a funkcie to boli: vstupné, obranné, okrajové alebo vodné veže. Na najťažšom mieste prístupu k pevnosti stála citadela. Príklady takýchto citadiel sa nachádza na hradoch Šumen, Loveč, Červen, Ochrid, Devol a v ďalších. Dobrým príkladom toho je Baba Vida vo Vidine. Zvláštnym typom obranného zariadenia bol "pyrgos" (samostatná veža), ktorú v západnej Európe poznáme ako donžon. Slúžil ako posledné útočisko pre obrancov pre prípad, že by ďalšie časti pevnosti padli. Najdôležitejšie opevňovacie systémy boli pozdĺž Dunaja na sever, Stara Planina v strede, Čierne more na východe, Rodopy na juh a Macedónsko na juhozápade. Okrem hlavného mesta Tărnovo boli hlavnými bulharskými pevnosťami Vidin, Silistra, Šumen, Červen, Loveč, Sofia, Plovdiv, Ljutitsa, Ustra, Ochrid, Skopje, Bitola a mnoho ďalších.
Svetská architektúra počas Druhej bulharskej ríše sa dá všeobecne rozdeliť na dva hlavné typy v závislosti od sociálneho postavenia ich obyvateľov: paláce pre kráľov a patriarchov a obydlia ľudí. Obranný systém mesta Veliko Tărnovo bol impozantný. Paláce kráľov a patriarchov sa nachádzali na najťažšie opevnenom kopci ("Carevec") a pripomínali malé pevnosti. Dominantou mesta bol patriarchálny palác. Jeho plán sa podobal plánom cisárskeho paláca. Hrubé múry obklopovali nádvorie, na ktorom bol umiestnený Kostol Nanebovstúpenia Pána. Ku patriarchálnemu Chrámu Nanebovstúpenia Pána bola pripojená štvorhranná zvonica, ktorej architektonický dizajn je jedinečný pre juhovýchodnú Európu. Stavba palácov bola z kameňa ktoré boli omietnuté. Veľké kamenné bloky boli využívané iba na niektorých miestach na rozdiel od budov v Pliske a Preslave. Zvonku mali strohý a monumentálny vzhľad. Na impozantné stavby architekti používali zmiešané stavebné metódy a ozdobné prvky podobné tým z kostolov. Bohužiaľ kvôli veľkým škodám, ktoré utrpeli, nie je možné obnoviť celkový vzhľad palácov. Niektoré priestory boli bohato zdobené mozaikami a nástennými maľbami a pravdepodobne slúžili na reprezentáciu ale aj ako kráľovské apartmány. Použitie kamenných nápisov zo staroveku, ktoré boli zabudované do múrov, bolo charakteristické pre tărnovskú umeleckú školu (väčšina z nich pochádzala zo starovekého rímskeho mesta Nicopolis ad Istrum). Pád Vidina po víťazstve Turkov v bitke pri Nikopole v roku 1396 znamenal zánik Druhej bulharskej ríše a spolu s ňou aj jej umenia.
Architektonické školy v Srbsku.
Srbská architektúra bola vystavaná na architektonickej tradícii z Byzancie i Západu. Prvé znaky byzantského vplyvu možno badať za vlády Štefana Nemanju a jeho syna Štefana Nemanjića v druhej polovici 12. storočia. Významným dielom z tohto obdobia je Monastier Studenica. Druhú fázu byzantinizácie srbského štýlu možno badať za vlády Štefana Uroša II. Milutina na prelome 13. a 14. storočia. Viaceré stavby sa nachádzajú na dnes albánskom, kosovskom, či macedónskom území. Významnými dobovými stavbami je napr. Kostol svätého Nikitu v Čučeri, Bogorodica Ljeviška v Prizrene, či Svätý Juraj v Staro Nagoričino, či kostoly v Gračanici. Srbské umenie tohto obdobia je značne ovplyvnené epirskými a solúnskymi majstrami. Poslednou fázou priamo spojenou s umením Byzantskej ríše bolo obdobie Štefana Uroša IV. (13311355). Inšpirované bolo konštantínopolskou a solúnskou tradíciou. Významné pamiatky sú pri Prizrene (Kostol svätých archanjelov) a v Markovskom monastieri (Kostol svätého Demetera), či Kostol archanjela Michala v Lesnove. Po zániku Byzantskej ríše začalo srbské umenie prijímať viac prvkov zo západných sakrálnych štýlov. Srbské stavby sa nachádzali aj v Solúne, či na hore Athos. 
Rašská škola.
Rašská škola (či rašský štýl) sa vyznačoval stavbami s jednou loďou chrámu, ktorá mala v krížení transeptu a lode kupolu. Na západnej strane sa zvyčajne vyskytoval nartex, zatiaľ čo na východe bol chór a na juhu a na severe transepty s niekoľkými menšími kaplnkami. Exteriér chrámu bol stavaný pod vplyvom románskej architektúry – loď bola klenutá a pokrytá drevenou strechou a kovom, čo nasvedčuje priame spojenie s remeselníkmi z pobrežia Jadranského mora, najmä s obyvateľmi Kotoru a Dubrovníka (v tom čase bol tento región pod kontrolou Nemanjićovcov). Štýl kombinuje tradičnú slovanskú architektúru s ranokresťanským typom chrámu a často využíva kombináciu kameňa a dreva, tehla je ojedinelá. Ako stavebný materiál škola využíva aj sochárske prvky, ktoré sú najmä z lešteného mramoru. V bohatších kostoloch sú dvere a okná zdobené románskym dekorom z bieleho kameňa. Zvyčajne ide o prvky s rastlinnými motívmi, napr. viniča. Podobné znaky možno vidieť v starých chrámoch v Taliansku. Využíva sa žltá alebo červená omietka. Chrámy sa z exteriérového dekoratívneho hľadiska vyznačujú jednoduchosťou a abstinujú podobné prvky ako v neskoršej srbskej architektúre. Byzantský vplyv je zrejmý v štýle maliarstva a ikonografie, obdobie sa zhoduje s obdobím zlatého veku srbskej maľby, ktoré sa začína freskami v Monastieri Đurđevi Stupovi vytvorenými okolo roku 1175 a dosahuje svoj vrchol v Kláštore Sopoćani. Na tvorbu rašskej školy nadviazal srbsko-byzantský štýl, známa aj ako vardarská škola, ktorá sa vyvíjala súčasne s palaoigovskou renesanciou území Byzantskej ríše. Ďalšími stavbami Rašskej školy sú napr. Monastier Studenica, Monastier Ziča, či Monastier Chilandar na hore Athos.
Srbsko-byzantský štýl.
Srbsko-byzantský štýl alebo aj vardarská škola reprezentuje sakrálny architektonický štýl, ktorý prekvital v srbskom neskorom stredoveku (cca 13001389), za vlády Nemanjićovcov. Nadviazal na tradíciu rašskej školy a bol ovplyvnený aj palaiogovskou architektúrou, aby vytvorili nový štýl. Do polovice 14. storočia sa srbský štát rozšíril o oblasť južného Macedónska, Epiru a Tesálie až po Egejské more. Na týchto nových územiach bolo srbské umenie ešte viac ovplyvňované byzantskou umeleckou tradíciou a vyznačovala sa odporom proti dominancii západných štýlov. Byzantská tradícia sa prejavila prijatím koncepcie cisárskeho umenia. Srbskí architekti prispievali k inováciám, používali motívy srbského ľudového dedičstva (napr. ozdoby z výšiviek a kobercov, ako aj prvky ľudovej architektúry). Základnou črtou štýlu je základňa vo forme vpísaného kríža s jednou alebo piatimi kupolami, prídavné kaplnky a prístavby však zväčša tvar chrámov naťahovali do obdĺžnika. Na západnej strane je bežný nartex. Používajú sa sivé alebo žltkasté kamene a červené tehly, ktoré sú zvyčajne usporiadané tak, že na fasáde vytvárajú ozdobné vzory. Ide o prechodný štýl, ktorý v sebe spája jednoduchosť rašskej školy a ozdobnosť neskoršej moravskej školy. Interiér chrámu je zvyčajne zdobený freskami, ktoré zobrazujú biblické príbehy. Medzi pamiatky vardarského štýlu patria: Monastier Gračanica, Bogorodica Ljeviška v Prizrene, 4 spojené chrámy patriarchálneho Monastiera v Pećsi, stavby Lesnovského monastiera a Kráľovský kostol v Monastieri Studenica.
Moravská škola.
Moravská škola alebo moravský štýl je sakrálny architektonický štýl, ktorý prekvital približne rokoch 13701459, za vlády Lazarevićovcov a Brankovićovcov. Výstavbu chrámov a kláštorov podporovali najmä bohatí aristokrati a vládcovia ako Lazar Hrebeljanović (13701389), Stefan Lazarević (14021427) a Đurađ Branković (14271456). Prvým projektom bola kráľovská hrobka Ravanica. Architektúra v Srbsku, približne od roku 1370 až do pádu Srbska v roku 1459, bola veľmi experimentálna. Hlavným úspechom moravskej školy je výzdoba sochárskych prvkov využívaných v portáloch, rozetách, stĺpoch a v arkádach. Na rozdiel od mramora využívaného v rašskej soche moravská škola využíva najmä ľahko dostupný miestny pieskovec. Je tiež sprevádzaná keramickými architektonickými prvkami. Typické je pre ňu striedanie kamenného a tehlového materiálu s maltovými škvarami. Kamenný stavebný materiál býval často po výstavbe omietnutý a zafarbený, čo vytvorilo dojem čisto tehlového kostola. Dôsledne sa vykonáva vertikálne delenie fasády, ktoré odráža vnútorné rozdelenie priestoru a prvky vonkajšej architektúry. To znamená, že chrámy sú stavané stupňovito, fasáda býva členená do viacerých častí počínajúc spodným soklom. Ako väčšina umeleckých diel zo stredoveku, aj tu platí, že autori a majstri sú anonymní, poznáme iba meno jedného miestneho staviteľa – Rade Borovića. V tomto období nepriaznivých politických okolností došlo k pozoruhodnému návalu stavebnej činnosti. Za prvú stavbu v tomto štýle môže byť považovaný katholikon Kláštora Ravanica, postavený v 1370. Inšpiráciu čerpal z kláštorov na hore Athos. Vzhľad postranných apsíd pozdĺž bokov kostola jasne svedčí o rastúcom význame athoského modelu kláštornej architektúry. V kláštore sa nachádzala aj päť kupolová schéma typická už v chrámoch konštantínopolského typu. V posledných rokoch nezávislosti Srbska vyvolala bezprostredná hrozba osmanských síl veľké úsilie vo fortifikačnej architektúre. Tento jav súvisiaci s bezpečnosťou neobišiel ani náboženské prostredie. Napríklad Kláštor Manasija (aj Resava) v Srbsku obsahuje systém masívnych múrov, desiatich veží a obrovského žalára, ktoré boli postavené v rokoch 14071418. Silne fortifikovaný Kláštor Manasija sa stal aj posledným hlavným strediskom kultúrnej činnosti v Srbsku pred jeho pádom v roku 1459. Ďalšími chrámami moravského typu je napríklad Kalenićský monastier, či Monastier Ljubostinja, Monastier Mala Remeta, či Kostol svätého Štefana Mučeníka v Kruševaci známy ako Lazarica. Moravská škola však presiahla aj hranice stredovekého Srbska a našla odozvu vo Valašsku.
Podobne ako v Bulharsku aj v Srbsku vzniklo takisto viacero fortifikačných diel, ktoré mali chrániť hranice štátu. Z európskeho hľadiska boli významné dunajské pevnosti, ktoré v neskoršom období bránili kresťanskú Európu proti moci rozpínajúcej sa Osmanskej ríše. Významné boli aj opevnenia prístavných miest, ktoré niesli benátsku pečať. Medzi významné srbské fortifikačné oblasti patrili: Smederevo (vystavané Đurađom Brankovićom ako hlavné sídlo v rokoch 14281430), Kotor, Stari Bar, Golubac, Novo Brdo, či už spomínaný Kláštor Manasija.
Architektúra v ruských krajinách.
Hoci história dekoratívneho umenie na území Ruska, Bieloruska a Ukrajiny siaha hlboko do čias pred našim letopočtom, ruská architektúra bola vystavaná na architektonickej tradícii z Byzancie ale aj neskorším vplyvom Západu. Prvé znaky byzantského vplyvu možno badať ku koncu 10. storočia sa byzantské umenie rozšírilo do ruskej oblasti cez Arménsko, ale aj pôsobením misionárov pochádzajúcich z Bulharska. Významne toto spojenie a vplyv Byzancie posilnil aj manželsky zväzok ku ktorému došlo v roku 989 medzi kniežaťom Vladimírom I. z Kyjeva a princeznou Annou, sestrou cisára Bazila II. Hlavnými centrami bol Kyjev a Novgorod, následne aj zvyšné kniežacie sídla. Medzi 13. a 15.storočím, sa byzantské umenie rozširuje ďalej a začína sa vyvíjať cibuľovitá kupolová strecha na kruhových alebo polygonálnych vežiach. Táto etapa korešponduje s byzantským umením a to s Chrámom svätých Apoštolov v Solúne, od 14. storočia, chrámami v Mystre a na Peloponéze a niektorými kláštormi hore Athos. Po páde Konštatínopola sa tradícia byzantského umenia presúva na pravoslávny Balkán a do Ruska. Práve Rusko sa po páde balkánskych krajín stáva hlavným centrom tradície byzantského umenia a Moskva sa podľa dobovej ruskej ideológie stáva tretím Rímom.
Architektúra Kyjevskej Rusi.
Súčasťou ruského (kyjevského) umenia sa byzantské umenie stalo po krste kniežacieho dvora v roku 988. Hlavným centrom bol Kyjev. Prvé kyjevské chrámy boli zväčša drevené, ale za vlády Jaroslava I. sa začalo rozvíjať aj kamenárstvo. Už rok po konverzii Kyjevskej Rusi boli v Kyjeve Grékmi vystavané viaceré chrámy, najvýznamnejšie boli zrejme Desiatkový chrám a Kostol Nanebovzatia Panny Márie, ktoré však neskôr v roku 1240 zničili Mongoli. Chrám zasvätený Panne Márii bol postavený z kameňa a tehál, jeho základy však boli podľa ruskej tradície z dubu. V roku 1017 bol v Kyjeve postavený Chrám svätej Sofie, ktorý verne nasledoval vplyv konštatinopolskej architektúry, štruktúrne bol vystavaný podľa architektúry centrálneho kríža, mal päť lodí s apsidami a 13 kupol. Na rozdiel od Byzancie ruská architektúra neprijala stĺpy, ale používala piliere. Chrám dodnes stojí, prešiel ale mnohými rekonštrukciami, z nich najvýznamnejšie pochádzajú z obdobia ukrajinského baroka. Rovnomenné chrámy boli vystavané aj v Novgorode a Polocku. Okrem Chrámu svätej Sofie, či Kostola Zosnutia Kyjevsko-pečerskej lavry sa byzantská architektúra odzrkadlila aj na kyjevskej Zlatej bráne. Grécki majstri boli často pozývaní dohliadať na výstavbu alebo výzdobu kyjevských chrámov, v samotnom Kyjeve sídlila početná skupina gréckych mníchov a Gréci zväčša stáli aj na čele ruskej cirkvi. Podobne ako iné národy aj kyjevskí Rusi v 11. storočí založili kláštor na hore Athos. Kláštor je zasvätený svätému Panteleimonovi, známejší je však pod menom Rosikon. Počet chrámov v Kyjevskej Rusi prudko rástol, západný vyslanec Thietmar z Merseburgu už v roku 1018 hlási, že v Kyjeve sa nachádzalo takmer 400 chrámov. Kým južné chrámy v Kyjeve a Černigove výrazne pripomínali byzantský štýl, severské chrámy v Novgorode, Suzdale, či Vladimíri niesli vlastnú osobitnú rusizujúcu pečať. To sa odzrkadlilo i na tom, že severnejšie suzdaľsko-vladimírske chrámy boli častejšie drevené, alebo, najmä neskôr sa využil lokálny biely pieskovec z Kamy. Chrámy vladimírsko-suzdaľskej školy sú ľahko rozpoznateľné, biele kamenné stavby kubického tvaru majú jednu kupolu vystavanú na valcovitom tambure, priečelie niektorých je rozdelené do troch oblúkov. Nezvyčajné je využitie sochárskeho umenia. Reliéfy obsahujú ako figurálne, tak aj zoomorfné prvky. Tie zavše nesú prvky skýtskej, či orientálnej mytológie. Budovy využívajú pre byzantské umenie netypicky strohé, malé a stenčené okná. Po dezintegrácii Kyjevskej Rusi, po ktorej nasledovala invázia Mongolov v prvej polovici 13. storočia, pokračovala architektonická tradícia v Novgorodskom kniežatstve, Vladimírsko-suzdaľskom kniežatstve a Haličsko-volynskom kniežatstve a nakoniec mala priamy vplyv na ruskú, ukrajinskú a bieloruskú. architektúru. Na území Bieloruska sa v 12. storočí vyvíjali dve osobitné školy – polocká architektonická škola a grodnianska architektonická škola, neskôr boli nahradené bieloruskou gotikou. Osobitný štýl mali aj chrámy v Smolensku (smolenská architektonická škola). Príchod Mongolov síce rozvoj architektúry čiastočne pozastavil, ale po páde mongolskej moci a rozvoji ruského štátu sa stavba chrámov rozvinula v nevídanom počte.
Novgorod a Pskov.
Novgorod bol povedľa Kyjeva od najranejších čias druhým najvýznamnejším miestom na Rusi. Už v najranejšom období bol v Novgorode v roku 1052 vystavaný Chrám svätej Sofie, ktorý na rozdiel od kyjevského charakterovo byzantského chrámu postavený inak. Okrem okolia okien bol vystavaný z kameňa a mal len 5 kupol. Znížený bol aj počet uličiek a zjednodušil sa interiér i exteriér chrámu. Chrám predstavil nový prúd ruskej architektúry odlišný od byzantského vzoru, predsa však z neho vychádzajúci, ktorý sa v následnom období uplatnil napr. pri výstavbe Jurijevského kláštora (1119). Inovácie novgorodskej školy viedli i k ďalším novotám. Strechy chrámov sa začali meniť a dvíhať, čo bol prvok, ktorý sa v byzantskej architektúre nevyskytoval. Severské ruské krajiny Novgorod a Pskov sa v 13. storočí vyhli mongolskému vpádu a vďaka tomu sa vyvinuli v úspešné obchodné krajiny, ktoré si mohli dovoliť stavať chrámy. V mestách sa zachovali desiatky stredovekých kostolov budovaných od 12. storočia. Nové centrum v Pskove bolo konzervatívnejšie než Novgorod, drobné a malebné kostoly v Pskove sú však vybavené mnohými novými prvkami: výklenky, lichobežníkové verandy podobné exonartexom nazývané trapézy, vonkajšie galérie a oddelené zvonice. Do konca 15. storočia bola pskovská škola na rovnakej úrovni ako chrámy v Novgorode a Vladimiri. Reprodukovali sa staršie vladimirsko-suzdaľské štruktúry chrámov, ale pre malú veľkosť pskovských chrámov boli miestni architekti prinútení vytvoriť nový štýl kupoly na pendatívoch ("kokošnikoch"), pretože by inak podklady kupoly zaberali veľkú časť chrámu. Tento prvok neskôr prijali aj štýly moskovskej architektúry. Novgorodskej republike a Pskovu sa vďaka obchodu v 13. a 14. storočí darilo a prekvitali. Po tom, čo však opadla mongolská hrozba, povstal v Moskve nový hráč v mocenskom boji o ruské krajiny a bolo len otázkou času, kedy si podrobí aj severné krajiny. V roku 1478 nakoniec Novgorodská krajina zanikla a hlavný smer architektúry začali určovať mestá Moskovského veľkokniežatstva.
Moskva a Ruské cárstvo.
Význam Moskvy vzrástol začiatkom 14. storočia za vlády Ivana III. Kalitu. V náboženskej sfére sa jej význam zvýraznil presťahovaním ruského metropolitu z Vladimíra do Moskvy v roku 1328. Nové hlavné sídlo v tomto období ešte nemalo chrámy, ktoré by sa zachovali. Prvé stavby sa niesli v duchu vladimírsko-suzdaľskej architektúry, ktorá do mesta prišla spolu s cárskym dvorom. Výstavba nových stavieb lokálnej tradície sa začala od začiatku 15. storočia. Jedným z najranejších príkladov moskovskej architektúry je katedrála Savino-Storoževského monastiera z roku 1407. Nové diela mali zvýrazniť ambície moskovského štátu, a aby bolo nové hlavné mesto čo najveľkolepejšie, pozval Ivan III. na svoj dvor talianskych architektov, ktorí nové chrámy vystavané podľa vladimírskej školy vyzdobili talianskymi renesančnými motívmi. Tieto ambiciózne kremeľské katedrály (medzi nimi katedrály Zosnutia presvätej Bohorodičky a Archanjelský chrám) boli následne napodobňované v celom Rusku aj v 16. storočí. Medzi novými prvkami moskovskej architektúry bolo orámovanie, malé štíty, polkruhové výklenky. Po dobytí Novgorodu a Pskova do Moskvy prišli aj pskovskí architekti a ich "kokošníky". 
V 16. storočí bol kľúčovým rozvoj tehlovej architektúry a používanie stanovej strechy pri budovách. Konštrukcia strechy má tvar ihlanu nad štvorcom alebo pravidelným polygónom a predpokladá sa, že vznikla v severnom Rusku, pretože počas dlhých zím zabránila hromadeniu snehu na drevených budovách. Prvým významným kostolom tohto typu je Kostol Nanebovstúpenia Pána v Kolomenskoje (1531), ktorý mal pripomínať narodenie Ivana Hrozného. Pretože takýto štýl nebol dovtedy bežný a v byzantskom svete mu nebol žiaden podobný, vyvoláva jeho dizajn špekulácie, že štýl symbolizoval ambície rodiaceho sa ruského štátu a oslobodenie ruského umenia od byzantských kánonov. Svetovo významným chrámom z rokov 15551560 storočia je Chrám Vasilija Blaženého v Kremli, ktorý mal pripomínať ruské víťazstvo nad Kazanským kaganátom. Chrám v sebe spája dovtedajšie prvky ruskej architektúry – od cibuľovitých kupol, cez ihlanovitú strechu moskovského štýlu a pskovské kokošníkové štíty.
V období smuty (15981613), t. j. času anarchie a závažných ekonomicko-spoločenských problémov a krátko po ňom boli cirkev a štát v úpadku, a neboli schopné financovať žiadne väčšie stavebné práce. Iniciatívu preto prevzali bohatí aristokrati a obchodníci v Jaroslavľi na Volge. V priebehu 17. storočia postavili mnoho veľkých katedrálnych kostolov v štýle s piatimi tzv. cibuľovitými kupolami, ktoré obklopovali zvonice a rôzne uličky. Následne boli jaroslavľské kostoly striktne symetrické, s kupolami vyššími ako samotná budova a boli bohato zdobené polychrómovanými šindľami alebo inou drevenou konštrukciou.
Moskovské kostoly zo 17. storočia sú bohato zdobené, ich veľkosť je ale menšia. Ustupuje sa od nového štýlu ihlanovej strechy, pretože tieto konštrukcie boli v rozpore s tradičným byzantským kupolovým typom. Hlavným odporcom nového štýlu bol silne konzervatívny patriarcha Nikon, ktorý ich dokonca vyhlásil za nekanonické. Sám dal následne vystavať kremeľský Chrám dvanástich apoštolov a Monastier Nový Jeruzalem, ktoré mali slúžiť ako vzory povolenej architektúry. Keďže boli stanové strechy zakázané, museli ich moskovskí architekti nahradiť za sebou nasledujúcimi radmi konzolových oblúkov ("kokošníkov"). Tento dekoratívny prvok sa stal charakteristickým znakom okázalého moskovského štýlu 17. storočia. Keď ruská architektúra začala degradovať na čisto dekoratívne umenie, architektúru začal ovplyvňovať poľský a ukrajinský barok.
Architektúra na Ukrajine smerovala pod vplyvom Poľsko-litovského štátu v tomto období ku synkretizmu pôvodného smeru ovplyvneného byzantským umením s európskym umením baroka. Vyvinul sa tu špecifický ukrajinský barok (aj kozácky barok, či mazepínsky barok). V tomto štýle bolo prestavaných viacero chrámov, okrem iných i Kyjevsko-pečerská lavra. Podobný synkretizmus následne možno badať aj v Rusku ako ruský barok, alebo jeho formy – naryškinský barok (moskovský barok), či sibírsky barok. Západné vplyvy sa v ruskej architektúre objavili znovu aj v barokovej architektúre Petra Veľkého (petrovský barok) a Alžbety I. (alžbetínsky barok). Najmä petrovský barok je výrazne westernizujúci (nevyužíval napr. centrálnu krížovú architektúru a obmedzuje kupoly) a byzantské vplyvy sa tak v Rusku dostali do úzadia. Z novšieho obdobia sa však na rozdiel od starších čias zachovali aj viaceré drevené chrámy.
Islamská a osmanská architektúra.
Byzantská architektúra mala na východe tiež hlboký vplyv na osmanskú a islamskú architektúru, s výraznými príkladmi, ako je Umajjovská mešita v Damasku a Skalný dóm v Jeruzaleme, ktoré vyzdvihujú diela byzantských remeselníkov a staviteľov mozaiky vo svojich dekoráciách. Počas umajjovského kalifátu (661750) bolo byzantské umelecké dedičstvo, ktoré bolo dôležité na Blízkom východe, zdrojom islamského umenia, najmä v Sýrii a Palestíne. Skalný dóm v Jeruzaleme čerpá svoj celkový plán a vnútornú výzdobu z byzantského umenia (zatiaľ čo vonkajšia výzdoba neskôr spája byzantské umenie s perzským umením). Plán Umajjovskej mešity (709715) v Damasku je bazilikálneho typu, v skutočnosti je inštalovaný na mieste starovekého rímskeho fóra, ktoré bolo obdarené civilnou bazilikou a obrovský Jupiterovým chrámom. Bazilika sa už premenila na kresťanskú baziliku v neskorom rímskom a byzantskom období. Potom sa v islamských časoch zmenila tak ako ju poznáme dnes. Ponúka tak veľkú podobnosť s plánom kresťanských bazilík života a 7. storočia, pričom sa predlžuje na priečnej osi, a nie na pozdĺžnej osi, v súlade s orientáciou starých rímskych civilných bazilík (tento smer vyhovoval najmä islamskej architektúre). Pozostatky mozaiky, ktoré zdobia exteriér mešity bola kedysi úplne zakrytá (vrátane interiéru), pre ktorú je známa, sú jasne v byzantskom štýle a boli vytvorené byzantskými remeselníkmi. Geometrické útvary, viacnásobné oblúky, kopuly a polychrómie kompozície tehál a kameňov, ktoré charakterizujú islamskú a maurskú architektúru, prezrádza silný byzantský vplyv (ku ktorému sa neskôr pridal perzský vplyv Sásánovcov). V skutočnosti Byzantinci a kresťania na východe naďalej mali veľmi silný umelecký vplyv na islamské umenie počas stredoveku, ako na kupolu alebo mozaiku mihrábu mešity Córdoba v Španielsku, ktorá sa uskutočnila v 10. storočí byzantskými remeselníkmi.
Osmanská architektúra na byzantskú tradíciu priamo nadviazala. Osmanská ríša sa vďaka svojim dobyvačným kampaniam dostala priamo do byzantských umeleckých centier. Mnoho byzantských kresťanských chrámov bolo premenených na mešity a boli prestavané pre moslimské náboženské účely. Spočiatku v osmanskej architektúre prevažoval vplyv východného – seldžuckého umenia, ktorý sa miesil s byzantským umením Malej Ázie. Jednou z najstarších osmanských zachovaných mešít je Orhanova mešita v Burse a "Hacı Özbek džámí" v İzniku. Význam byzantského umenia sa zväčši po páde Konštantínopola v roku 1453. Prvým význačným dielom, ktoré deklarovalo nové smerovanie byzantskej architektúry bola "Fátih džámí" postavená Mehmedom II. na mieste staršieho Chrámu svätých Apoštolov. Ešte viac "byzantská" bola mešita Bajazida II., ktorá je síce menšia než Fátihova mešita, ale je omnoho viac podobná Hagii Sofii. Etapu raného preberania byzantských chrámov zavŕšil dvorný architekt sultánov Sulejmana I. a Selima II. Mimar Sinan, ktorý v rokoch 15381588 vystaval viacero významných stavieb justiniánskeho charakteru, medzi nimi "Şehzade Mehmed džámí" (Princova mešita), "Süleymaniye džámí" (Sulejmanova mešita) a "Selimiye džámí" (Selimova mešita) v Edirne. Na toto smerovanie neskôr nadviazala budovateľská činnosť ďalších sultánov, vďaka ktorým vznikli okrem iných: "Yeni džámí" (Nová mešita), "Sultan Ahmet džámí" (Ahmedova mešita alebo aj Modrá mešita), či "Nuruosmaniye džámí" z 18. storočia. Okrem mešít sa osmanská architektúra venovala výstavbe náboženských škôl madrás, výstavbe kúpeľov (hamamov), karavanserájov, dervišských konventov, mauzóleí, krytých marketov palácov a fontán. Veľké architektonické diela čast spájali viacero z týchto budov dokopy. V neskoršom období vplyv pôvodných prvkov upadá v dôsledku westernizácie Osmanskej ríše. V 18. storočí sa do architektúry dostávajú barokové a rokokové prvky, známy je aj vplyv arménskej architektúry.
Benátky a Cyprus.
Vplyv Byzantskej ríše na architektúru v Taliansku a v Ilýrii bol zjavný už od najstarších čias, keď nadviazala umenie rímske. Cisár Justinián I. nechal vyzdobiť početné chrámy v Ravenne a známe sú aj iné pamiatky v okolí Benátok, napr. Bazilika svätého Eufrázia v Poreči. Benátska republika zažila svoj rozmach 10. a 15 storočí. V roku 992 byzantský cisár Bazil II. výrazne znížil obchodné poplatky, ktoré Benátky platili Byzancii. Vďaka obchodu sa na Západ a do Benátok z Byzancie dostávali byzantské predmety a remeselníci ktorí priamo v Benátkach pracovali na nových dielach. V nasledujúcom období však Benátky začali upadajúcu Byzanciu v mnohých oblastiach prevyšovať a ohrozovať jej ekonomiku. K prehĺbeniu rozporov navyše prispela cirkevná schizma medzi Rímom a Konštantinopolom v roku 1054 a posledný klinec priniesla aktívna účasť Benátčanov na križiackych výpravách a najmä IV. križiackej výprave, ktorá vyústila do dobytia a vyrabovania Konštantínopola, kam križiakov nasmerovali práve Benátčania. Tí potom z výpravy získali veľkú hmotnú korisť a územné zisky na úkor Byzantskej ríše. Získali tak veľkú časť Konštantinopola a Adrianopolis, významné prístavy Dubrovník a Drač na Jadrane, mestá Koroni a Methoni na Peloponéze, Kallipolis na európskom brehu Dardanel a maloázijskú Irakliu a takmer všetky grécke ostrovy vrátane Kréty a Eubóje.
Najlepším príkladom byzantského vplyvu na benátske umenie je Bazilika svätého Marka, ktorá bola vytvorená podľa Chrámu svätých Apoštolov v Konšatntínopole, ktorý v 6. storočí postavil cisár Justinián I. V súlade so svojím modelom je založený na klasickom, centralizovanom pláne gréckeho kríža s piatimi kupolami, jednou na každú rohu a jednou nad centrálnym krížením, ktorá spočíva na pendantívoch (trompoch). Bazilika stojí na mieste, kde sa už v 9. storočí spomína kostol založený svätým Teodorom. V nasledujúcom storočí však baziliku postihol pustošivý požiar, ktorá si vyžiadala jej úplnú prestavbu. V rokoch 10631071 počas panovania dóžu Domenica Contariniho bol chrám prestavaný do dnešnej podoby, i keď i v nasledujúcich storočiach bol takmer nepretržite upravovaný a obohacovaný mramorovými a mozaikovými obkladmi a dekoračnými doplnkami. Dominantnou byzantskou výzdobou sú mozaiky svätého Marka. Najstaršie mozaiky boli spravené koncom 11. storočia byzantskými mozaikármi z Ravenny. Nachádzajú sa pred vstupom do hlavnej časti kostola, najzreteľnejšie viditeľné sa nachádzajú v nartexe tesne nad hlavnými vstupnými dverami. Chrám bol po vizuálnej stránke dokončený na prelome 14. a 15. storočia prácami popredných talianskych byzantských majstrov, chrám je tak po architektonickej stránke symbiózou byzantského, gotického a renesančného stavebného slohu.
Najslávnejším typom architektúry v Benátkach je však benátska gotická architektúra, ktorá vznikla v 14. storočí. Benátska gotická architektúra je výraz venovaný benátskemu stavebnému štýlu, ktorý kombinoval gotický lomený oblúk s byzantskými a osmanskými vplyvmi. A tento špecifický štýl sa objavuje na územiach Stredozemnom mori ktoré patrili práve Benátskej republike.
Na Cypre sa v latinskom Cyperskom kráľovstve vyvíjal pozoruhodný vlastný štýl s pozostatkami monumentálnej štruktúry s bizarnou zmesou architektonických štýlov ako sú: znovu použité rímske stĺpy a rímsy, byzantské kupoly, gotické okná a lomené oblúky, dekór benátskych levov ale aj prvky ľudovej kultúry a neskôr prvky a vplyvy osmanskej architektúry. Hlavným príspevkom francúzskej dynastie Lusignanovcov, ktorá v rokoch 11921489 ovládala Cyprus bol dovoz francúzskych remeselníkov na ostrov. Najslávnejší a možno najvplyvnejší príklad francúzskeho gotického štýlu na Cypre bola katedrála svätej Sofie (mešita Selimiye/"Selimiye Camii)" v Nikózii, jej západná veranda zo 14. storočia má svoje najlepšie paralely s katedrálou v Remeši. Ďalšie premeny v charakteristickom gotickom štýle sú viditeľné v mnohých a jeho rôznorodých napodobeninách, tak ako v cirkevnej aj v domácej architektúre. Benátska republika získala nad týmto územím kontrolu v roku 1489 po odkúpení od poslednej ostrovnej kráľovnej a vládla na Cypre do roku 1571. Pod vládou Benátok sa začína s budovaním budov v duchu renesancie (palác Proveditore v Famaguste). Rovnako ako pri gotickom štýle boli prvky tohto štýlu napodobňované domácimi remeselníkmi. Kostol zo 16. storočia neskôr známy ako Arablar Camisi v Nikózii mal pôvodne byzantské usporiadanie, prijal ale celý rad gotických a renesančných prvkov, ku ktorým po roku 1571 sa pridal moslimský minaret. Najslávnejšia a najväčšia benátska stavba na Cypre je mestské opevnenie hlavného mesta Nikózie. Bolo postavené z hlineného jadra a kamenného obkladu len 15 rokov pred hroziacou osmanskou inváziou. Po obsadení Cypru Osmanmi bolo dokončené a veľa chrámov a kostolov bolo prebudovaných na mešity.
Moldavsko a Valašsko.
Rumunské kniežatstvá prišli na scénu dejín po tom, čo sa im podarilo vymaniť z vplyvu susedného Uhorska. V roku 1330 sa osamostatnilo Valašsko a okolo roku 1352 Moldavsko. Pravoslávne štáty hľadali pomoc a námety pre cirkevný život v susedných ortodoxných krajinách a najmä v Byzantskej ríši a Srbsku. Najmä moldavská architektúra dosiahla značnú rozmanitosť a štýlovú samostatnosť. Ovplyvnená bola uhorskou a poľskou európskou architektúrou. V nasledujúcom období boli štáty pod rôznym vplyvom susedných krajín, v neskoršom období najmä Osmanskej ríše, i pod jej patronátom si však dokázali udržať istú mieru samostatnosti. Z obdobia okolo roku 1352 pochádza valašský Kostol svätého Mikuláša z Curtea de Argeș vystavaný zrejme Besarabom I. V roku 1388 bol Mirceom I. vybudovaný katolikon Kláštora Cozia. Obe diela vychádzajú z byzantsko-srbskej školy, ale je na nich zrejmý aj rodiaci sa miestny štýl. 15. storočie bolo pre Valašsko typické útlmom stavebnej činnosti spojenej s politickou situáciou.
K významnému rozvoju náboženskej architektúry v Moldavsku došlo v nasledujúcom storočí za vlády kniežat Alexandra Dobrého (14001432) a Štefana Veľkého (14571504). Architektúra kostolov postavená od konca 14. storočia do začiatku 17. storočia je odvodená od byzantského architektonického štýlu a srbskej moravskej školy. Na záveroch kostolov sú viditeľné vplyvy západnej architektúry, mnohé kostoly obsahujú početné gotické alebo renesančné prvky. Pôdorysu chrámov dominuje plán latinského kríža (podlhovastý obdĺžnik z východu končiaci hlavnou, oltárnou apsidou, v blízkosti ktorej sa nachádza bočná apsida na severnej a južnej strane obdĺžnika). Niekedy je kostol zdobený iba iluzívnym vytvorením malých vnútorných výklenkov či arkád skrytých v hrúbke z vonkajšej strany steny. Kostoly boli slabo osvetlené z dôvodu veľmi malého počtu okien, pozostávajúcich z niekoľkých samostatných miestností, sú zakončené vysokými okrúhlymi strechami ktoré na koncoch, presahujú ďaleko za vonkajšie steny. Funkciou tohto prvku je ochrana vonkajších fresiek pred vonkajšími živlami. Pod strechou sú skryté kopule, v niektorých prípadoch majú kostoly malé veže, ktoré stúpajú nad loď a korunujú kupoly. Sú založené na závesnom systéme nazývanom "moldavská klenba". V prípade kostolov s vežami je strecha kostola rozdelená, čo vežu odhaľuje celú od samotného základu.Vo výzdobe kostola sa vedľa fresiek nachádzajú aj charakteristické výklenky, niekedy obklopujúce celé kostoly v rade (alebo niekoľko) pod strechou alebo apsida pokrývajúca celé steny, zatiaľ čo v predchádzajúcich budovách, rady farebných glazovaných dlaždíc. V prípade kláštorného kostola boli chrámy obklopené štyrmi nárožnými hradbami, často vystužených v rohoch vežami, so vstupnou bránou na osi jednej z predných stien. Obytné, úžitkové budovy, atď. neprišli k kostolu, ale k vnútornej strane obranných múrov, kostoly boli osamotené v strede kláštorného komplexu, odkryté zo všetkých strán (na rozdiel od západnej architektúry, kde kláštorný kostol obvykle susedí s kláštorným komplexom).
Pád nezávislosti moldavského kniežatstva a osmanský tlak spôsobil oslabenie stavebnej činnosti moldavských kniežat. Stále však vznikali nové kostoly a kláštory. Okrem náboženského charakteru mali aj obranný význam. Z dôvodu tureckého zákazu výstavby nových hradov boli chrámy silne opevnené a mali slúžiť ako obranné body. Mimoriadne dôležitá bola vláda Petra Rareșa, keď sa pri stavbe nových alebo rozširovaní existujúcich kostolov a kláštorov uskutočnil bohatý program zdobenia chrámov vonkajšími freskami. Tento zvyk pokračoval aj neskôr, hoci postupne mizol; a so zvyšujúcou sa závislosťou na Turecku zmizol aj protiturecký (či proti moslimský) charakter fresiek. Alexander Lăpușneanu postavil kláštor Slatina s kostolom už bez vonkajších fresiek. O niekoľko desiatok rokov založili moldavský rod Movileşti posledný kostol vyzdobený freskami v kláštore Sucevița na konci 16. storočia. Neskôr sa náboženská architektúra v Bukovine už nevyvíjala. Po páde Movileşti, politické centrum Moldavska závislého na Turkoch, sa konečne presunulo na juh do Jasy a Bukovina zostala úplne na okraji politického aj kultúrneho okraja.
Gruzínsko a Arménsko.
Arménsko a Gruzínsko boli krajiny historicky blízke Byzantskej ríši. Už od staroveku tvorili pohraničné nárazníkové oblasti Východorímskej (Byzantskej) ríše s Perziou a následne aj s Arabskou ríšou. Arménska sakrálna architektúra sa vyvinula už v 4. storočí po prijatí kresťanstva. Šlo o od byzantskej architektúry odlišný štýl s mnohými podobnými prvkami. Podobný architektonický štýl, ale s čiastočne inými preferenciami sa vyvíjal aj v Gruzínsku. Byzantský vplyv sa viac odrážal na kultúrne i nábožensky bližšom Gruzínsku, oba štýly mali vplyv aj na byzantskú architektúru, v Byzancii napríklad pôsobil známy arménsky architekt Trdat. Významný bol gruzínsko-arménsky vplyv počas existencie Trabzonského cisárstva.
Gruzínska architektúra je ovplyvnená množstvom architektonických štýlov západu a východu. Charakteristické črty gruzínskej architektúry sú monumentalita, jasná kompozícia, prísne proporcie a striedme používanie dekorácií. Kým arménske chrámy preferovali centrálnu štruktúru, gruzínska architektúra obľubovala pozdĺžne bazilikové dómy. Od 9. storočia zvyčajne kombinujú kužeľovitú strechu vyvýšenej veži nad kupolou. Charakteristický znak gruzínskej sakrálnej architektúry kladie veľký dôraz na individualizmus, ktorý sa odráža v rozdelení priestoru vnútri chrámu. Od začiatku sa gruzínska architektúra stáva výnimočne umeleckou a dekoratívnou. Fasády nadobúdajú bohatú reliéfnu výzdobu a aj v podobe arkád na vonkajšej stene. Prevažujú ozdobné motívy sú inšpirované prírodou – kvetmi, vtákmi, divými a domácimi zvieratami a ľuďmi. Charakteristické pre východnú fasádu axiálne dva kosoštvorce s ozdobeným oknom a krížom hore, prvýkrát sa tento prvok objavil v katedrále Samtavisi (bol používaný až do 13. storočia). Mnoho pôvodne z postavených chrámov, ako napríklad Katedrála Sveticchoveli a Manglisi, boli v 11. storočí podstatne prestavané a vyzdobené. V nadväznosti na tradície zavedené v 11. storočí sa dôraz kládol na intenzívnejšie osvetlenie interiérov s cieľom lepšie pozorovať fresky. To sa odrazilo vo vytváraní ďalších okien v kupole a bočných stenách. Ďalšie príklady gruzínskej sakrálnej architektúry možno nájsť v napr. v Bulharsku (Bačkovský kláštor postavený v roku 1083 gruzínskym vojenským veliteľom Gregorom Bokarianom), v Grécku (Kláštor Iviron postavený Gruzíncami v 10. storočí) a v Jeruzaleme (Kláštor svätého Kríža postavený Gruzíncami v 9. storočí). Svetskú architektúru tvorí niekoľko hradov, veži, opevnení a palácov. Opevnenia Horného Svaneti a pevnosť Šatili v Chevsuretie patria medzi najlepšie príklady stredovekých gruzínskych hradov.
Zlaté obdobie Gruzínskeho kráľovstva v 12. storočí za vlády Dávida IV. Budovateľa a Tamary sa prejavilo aj v budovateľskej činnosti. Významnou stavbou je Monastier Gelati. Kým arménska architektúra v 13. storočí ožila pod novou tvárou, Gruzínsko sa pridŕžalo zaužívaných typov a preberaniu byzantských konštantínopolských prvkov.
Arménska architektúra zahŕňa rôznorodé osobité architektonické diela s estetickým alebo historickým spojením so značne rozšíreným arménskym etnikom. Preto je ťažké umiestniť tento architektonický štýl v presných geografických alebo chronologických medzí. Mnoho pamiatok vytvorených v regiónoch historického Arménska sa dnes nachádza v Turecku, či Perzii. Najväčší rozvoj arménska architektúra zažívala v obdobiach arménskej nezávislosti počas tzv. Veľkého Arménska a následne v období samostatných arménskych štátov (Anijského kráľovstva, arménskeho kniežatstva a arménskeho kráľovstva v Kilikii) od 9. až do 14. storočia. Charakteristické črty arménskej architektúry sú monumentalita, jasná kompozícia, prísne proporcie a striedme používanie dekorácií, kužeľová (tvar osemuholníka) strecha na vyvýšenej veži nad kupolou, vertikalita, kamenné klenuté stropy, materiál je výlučne z kameňa, čadiča a sopečného tufu. Arménska architektúra, ktorá pochádza z oblasti náchylnej na zemetrasenie, má tendenciu byť budovaná s ohľadom na toto nebezpečenstvo. Tieto budovy sú nízko položené a hrubé. Používajú sa rôzne farebné kamene, sú často zámerne kontrastované v pruhovanom alebo šachovnicovom vzore. Arméni pri stavbe veľkých štruktúr nikdy nepoužívali drevo ani tehlu. Od 9. do 11. storočia arménska architektúra prešla obrodou pod patronátom dynastie Bagratovcov s veľkým množstvom stavieb v oblasti Vanského jazera. Počas tejto doby sa vyvinuli ozdobne vyrezávané arménske kamenné stély zobrazujúce kríže a iné florálne ornamenty ("chačkary"). Celkovo miestna architektúra vyžaruje priateľskejší postoj k sochárstvu a reliéfu, ako Byzantská ríša, v dôsledku čoho je znížený objem fresky. Bolo postavených veľa nových miest a kostolov vrátane nového hlavného mesta Ani pri Vanskom jazere a novej Katedrály svätého Kríža na ostrove Akdamar. Významným architektom obdobia bol Trdat, ktorý vybudoval katedrálu v Ani a pôsobil dokonca v Byzancii, kde sa zúčastnil na oprave kupole Chrámu Hagia Sofia. V tom čase boli postavené prvé veľké kláštory, ako napríklad Haghpat a Haritčavank. Toto obdobie bolo ukončené inváziou Seldžukov. V období od 12. do 14. storočia počas vlády Zakarovskej dynastie došlo k masívnej výstavbe mnohých kláštorov, medzi ktoré patrí Kláštor Saghmosavank, Kláštor Ačtala, Kláštor Kajmaklı, Kláštor Kečaris a Kláštor Makaravank. Významným arménskym prvkom bol gavit podobný nartexu. Kláštory sa stali vzdelávacími inštitúciami kde sa písalo veľa stredovekej arménskej literatúry. Invázia Tímúra a zničenie Arménskeho kráľovstva v Kilikii ukončilo architektonickú progresiu na ďalších 250 rokov. Posledné veľké obdobie v klasickej arménskej architektúre bolo pod iránskym safíjovskými šáhmi. Bolo postavené množstvo nových chrámov, zvyčajne na existujúcich svätých miestach, ako je Ečmiadzin.
Ostatné krajiny.
Byzantská architektúra počas ranného a neskorého stredoveku tiež značne ovplyvňovala západnú Európu. Tento vplyv je badateľný v karolínskej architektúre v 8. a 9. storočí, ktorý je síce primárne inšpirovaný predchádzajúcou rannokresťanskou a merovejskou architektúrou Západu, zároveň však nesie aj niektoré byzantské príspevky. Karolínske umenie malo predstavovať akýsi návrat k rímskemu umenie a tradícií a preto by táto myšlienka mala odrážať aj pamiatky tohto obdobia. Najlepším príkladom je palatínska kaplnka (súčasť Aachenského dómu) v Aachene, ktorá prijíma osemhranný plán s centrálnou kupolou často prítomný byzantskej architektúre. Neskôr mnoho románskych kostolov na juhozápade Francúzska prijalo typicky grécky byzantský plán s kupolami, najlepším príkladom je Katedrála v Périgueux. Byzantský vplyv možno badať aj v Hispánii (napr. San Julián de los Prados) a zostal významný aj v južnej a východnej Európe a medzi východnými kresťanmi, ako sú Kopti v Egypte. Územia východného a severovýchodného Uhorska obývané populáciou východného rítu (t. j. dnešné východné Slovensko, Podkarpatská Rus a Sedmohradsko v dnešnom Rumunsku) bolo v historickom vývoji tiež o ovplyvnené kánonom Byzantskej a neskôr Ruskej ríše. Ich kostoly – cerkvi, svojou typológiou a vybavením zachovávajú architektonické tradície byzantského obradu. Početné drevené chrámy na Slovensku, v Rumunsku a na Ukrajine tak predstavujú jeden z najlepších príkladov európskej drevenej sakrálnej architektúry. Ich vzhľad, konštrukcia a výzdoba vytvorená ľudovými umelcami vychádzajú z miestnych stavebných a umeleckých tradícií, čiastočne ovplyvnených profesionálnymi architektonickými konceptmi.
Neobyzantská architektúra.
Neobyzantský alebo novobyzantský štýl bol architektonický smer, ktorý vznikol v západnej Európe v 40. rokoch 19. storočia a vyvrcholil na konci 19. storočia v južnej a východnej Európe. Neobyzantská architektúra je množina jednotlivých historizujucich štýlov vzniknutých v jednotlivých krajinách ako je Rusko, Srbsko, Bulharsko, Veľká Británia, Nemecko a USA. V druhej polovici 19. storočia neobyzantská architektúra vyžívala prvky byzantskej architektúry z 5. až 11. storočia. Architektonický režim sa obmedzuje na špeciálne vlastnosti byzantskej architektúry, vrátane klenutých podopretých kupol, okrúhlych oblúkov, komplikovane zdobenie stĺpov. Vzorom boli hlavne stredoveké stavby z Istanbulu (predtým Konštantínopol) a Ravenny.
Neobyzantská architektúra vzniká vo Veľkej Britanii počas viktoriánskej éry, jej spúšťačom bol začínajúci záujem o mozaiky a stavby v byzantskom Taliansku. Prvý medzníkom je práca "Stones of Venice" od významného britského spisovateľa a umelca Johna Ruskina. V práci ďalšieho Brita J. B. Bullena je popísaná benátska gotická architektúra a byzantská architektúra. Obe prvotiny vzbudili v Británii veľký záujem o byzantské umenie a architektúru, ale stále sa našli aj odporcovia východného štýlu. Na jednej strane to bolo spojené s Ruskom a jeho vlastnými cibuľovými strechami, ktoré niesli mätúcu orientálnu pachuť islamu. Prehĺbenie záujmu o byzantskú architektúru vytvára vo Veľkej Británii tzv. bristolsko-byzantský štýl a eklekticistické hnutie Arts and Crafts, ktoré štýl využíva na obohatenie interiéru. Neobyzantská architektúra ovplyvňovala architektúru nielen v Británii, ale v celej Európe. Známym príkladom je honosná trónová sieň Ľudovíta II. Bavorského na hrade Neuschwanstein, inšpirovaná samotnou Hagiou Sofiou. Ďalšou ikonickou stavbou je Chrám Kristovho vzkriesenia v Petrohrade (18831907). Jej hlavným architektom bol škótsko-nemecký architekt Alfred Parland. V čase, keď bola byzantská obroda na svojom vrchole v Británii, sa začína dostávať aj do typicky pravoslávnych krajín – Ruska, Srbska a Bulharska, kde pôsobí ako byzantské obrodzovacie národné štýly. Nový rozvoj umenia a architektúry na Balkáne súvisel s priaznivou situáciou na Balkáne, ktorý sa postupne vytlačoval zo sfér vplyvu Osmanskej ríše. Vplyv neobyzantskej architektúry sa šíril naprieč celou Európou ale aj mimo nej. Izolovaná neobyzantská škola existovala ešte v medzivojnovej Juhoslávii. Z obrovského počtu stavieb neobyzantskej architektúry možno spomanúť Chrám svätého Alexandra Nevského v Sofii, Westminsterskú katedrálu v Londýne, Chrám svätého Vladimíra v Kyjeve alebo Chrám svätého Alexandra Nevského v Postupime. Vplyv neobyzantskej architektúry je viditeľný tiež na architektúre parížskej Basilique du Sacré-Cœur.
Maliarstvo.
V ranejších obdobiach zanechávalo byzantské maliarstvo stopu najmä v krajinách, ktoré boli priamo v područí Byzantskej ríše, poprípade vo vzdialenejšom Rusku, ktoré čerpalo z byzantskej kultúrno-náboženskej tradície. Znateľná stopa sa nachádzala aj v Itálii, kde umelci mohli čerpať zo starších byzantských diel, ale i z diel, ktoré boli predmetom obchodu. Ikony sa na západ dostávali aj ako diplomatické dary. Veľká vlna byzantského maliarskeho vplyvu sa následne prejavila po štvrtej križiackej výprave, keď mnohé z byzantských diel odišli na Západ a naopak, do byzantského umenia sa zase po prvýkrát výraznejšie mohli dostať západné prvky prinesené križiakmi. Vznikali tak predpoklady pre vznik nových grécko-latických diel, na ktoré následne od 13. storočia nadviazali benátski umelci. Okrem tradičných doskových ikon boli v tomto období stále obľúbenejšie aj ikonostasy (Východ), či maľované oltáre a kríže (Západ).
Po dobytí Konštantínopola Osmanmi v roku 1453, ale aj už aj predtým, emigrovali niektorí maliari a učenci na benátsku Krétu, kde začal vznikať osobitný umelecký štýl známy aj ako krétska škola. Hoci sa Kréta pod sféru Benátok dostala, už po štvrtej križiackej výprave, zachovali si krétske fresky a ikony Krétskej školy ešte aj v 15. storočí prevažne prvky byzantskej umeleckej tradície. Príčinou toho bola zrejme neobľúbenosť Kréťanov voči Benátkam a zachovávanie aspoň morálnej vernosti voči byzantskému cisárovi v Konštantínopole. Umelecká produkcia krétskej školy v období nasledujúcom po roku 1453 už však demonštruje okrem silného byzantského dedičstva, aj výrazný vplyv Západu, pretože postupne dochádzalo k radikálnym zmenám v režimoch. Začalo sa taktiež s výrobou dovtedy pre ortodoxiu nepredstaviteľných ikon prispôsobených pre latinských zákazníkov. Pokrok v umení krétskej školy nemožno oddeliť od umeleckého vývoja v západnej Európe, pretože sa oba prúdy čiastočne ovplyvňovali. Kréta priniesla do renesančnej Európy duchovnú rezonanciu byzantského umenia. To sa podľa niektorých teórií prejavilo napríklad v tom, že úspešné rozšírenie krétskych ikon Panny Márie s dieťaťom mohlo byť jedným z hnacích motorov európskeho mariánskeho kultu 16. storočia. Ešte pred pádom Kréty do rúk Osmanom v roku 1669 niektorí maliari krétskej školy emigrovali na iné miesta ako sú Iónske ostrovy, či na západ do Talianska, ortodoxní autori zase šli do kláštorných osád na hore Athos, do Jeruzalema, Kláštora svätej Kataríny na hore Sinaj, či do Meteory, čím so sebou priniesli vplyv talianskych obrazových modelov aj do dovtedy vyslovene ortodoxného sveta. Štylisticky však ikonopisectvo naďalej zostáva konzervatívnou odnožou umenia, hlavným strediskom konzervatívnej maľby sa stala hora Athos, ktorá aj napriek prijatiu niektorých nových ikonografických modelov naďalej uprednostňovala skôr konzervatívny opakujúci sa prístup k ikonopisectvu, čo malo za následok druh umeleckej stagnácie, ktorý sa neskôr stal objektom kritiky niektorých východných ortodoxných umelcov. Zvlášť cenené boli už tradične ikony, ktoré boli prisudzované patrónovi ikonopiscov, svätému Lukášovi, alebo obrazy, ktoré boli označované ako kópie originálnych Lukášovych ikon. Šlo najmä o Pannu Máriu zobrazovanú ako Hodegetria. V Európe menej známou ikonografickou školou postbyzantského umenia bola aj aleppská škola, ktorú založil sýrsky kňaz Júsuf al-Musawír (známy aj ako Jozef Maliar alebo Ikonograf). Škola minimálne medzi rokmi 16451777 pôsobila v Aleppe, ktoré bolo v tom čase súčasťou Osmanskej ríše, čerpala z ikonografickej tradície krétskej školy. Jednou z najslávnejších ikon Aleppskej školy je Posledný súd, ktorý namaľoval Nehmatallah Hovsep v roku 1703.
Byzantský vplyv na talianske umenie tohto obdobia sa odráža v pojmoch "„taliansko-byzantský“" a "„maniera greca“", ktoré sa používajú na opis štýlu talianskych diel z 13. a začiatku 14. storočia. Medzi balkánskymi krajinami existuje veľká polemika etnickom pôvode umelcov, ktorí pracovali v období zlatého veku balkánskej maľby v 13.15. storočí. Často je nesmierne ťažké prideliť národnosti mnohým umelcom tej doby, pretože o ich živote je známe len málo detailov. Najlepšie práce môžeme vidieť v stredovekých kostoloch Srbska a Macedónska. Ikona Krista v srbskom Kláštore Chilandari na vrchu Athos v Grécku predstavuje veľa charakteristík srbskej školy: realizmus, harmonický, tlmený rozsah farieb a monumentálny štýl. Rozkvet balkánskej maľby bol zastavený dobývaním Srbska osmanskými Turkami na konci 14. a 15. storočia.
Už od roku 988 boli byzantská ortodoxia a umenie rozšírené na sever až do Kyjevskej Rusi, kde sa už krátko po Krste Rusi rozšírila tvorba ikon, fresiek a iluminácii. Pôvodne to boli najmä byzantskí maliari, ktorí prišli na sever a začali Slovanov učiť kresťanskému umeniu a teológii, už o krátky čas však začali vznikať charakteristické regionálne štýly významnejších miest ako Kyjev, Novgorod a Pskov. Tento trend šiel teda ruka v ruke s vývojom architektúry (pozri vyššie) a kopíroval mocenské rozpoloženie síl na Rusi. Rané ruské ikony a fresky sú spravidla úzko spojené z byzantským vzorcom konštatínopolských dielní. Postupne však miestni umelci rozširovali štylistickú zásobu a rôzne typy ikon, aby tým dospeli k charakteristickému umeniu ruských ikon. V ruskom maliarstve sa začali objavovať pôvodní ruskí svätci, ako svätí Boris a Gleb. V neskoršom období sa ruská maľba orientovala sa na rastúcu moc Moskvy, ktorá, ako už bolo spomenuté, sa stala novým centrom ortodoxie. To však nevylučovalo ani vznik regionálnych ruských ikonopiseckých skôl.
Doskové ikonopisectvo.
Krétska škola.
Krétska škola rozvíjajúca sa na území benátskeho Kandijského kráľovstva zohráva dôležitú úlohu v postbyzantskom umení. Svoj vrchol dosiahla po páde Konštantínopola, keď sa stala ústrednou hnacou silou v postbyzantskom maliarstve 15.17. storočia. Krétski umelci pod vplyvom východných a západných umeleckých tradícií a hnutí vyvinuli osobitý štýl maľby, ktorý nadväzoval na obe tradície. Najslávnejším predstaviteľom školy bol El Greco, ktorý sa pokúsili vybudovať kariéru v západnej Európe, v dôsledku čoho však neskoršej kariére od „"maniera greca“" upustil"." Po dobytí Konštantínopola Osmanmi v roku 1453 sa začal postupný odchod byzantských umelcov a filozofov do Západnej Európy. Kréta ako dôležité postbyzantské kresťanské centrum s jej strategickou polohou v Stredozemnom mori a podporou benátskych obchodných záujmov boli prirodzené trhové výhody, ktoré len napomohli silnému dopytu po byzantských ikonách, ktorý sa v Európe objavil po štvrtej križiackej výprave. Výborným príkladom je slávna a v Ríme veľmi obľúbená ikona Panny Márie v Sant Alfonso v Ríme, známa ako Panna Mária ustavičnej pomoci. V tom ranom krétskom období (12041453) ešte neexistovali takmer žiadne štylistické rozdiely medzi krétskymi a inými byzantskými ikonami. Aktívna kultúrna výmena ktorá prebiehala na Kréte medzi talianskymi a krétskymi umelcami však viedla k silnému vzájomnému kultúrnemu ovplyvneniu, a tak v neskoršom krétskom období (14531669) umelci na Kréte, maľovali v štýle kombinujúcom tradičný byzantský štýl s technikami renesančného Talianska. Talianski maliari ako Tiziano Vecelli a Paolo Veronese boli zase fascinovaní dielami krétskych umelcov a v mnohom z nich čerpali. Celkovo možno povedať, v čase rozkvetu krétskej školy pracovalo viac ako 100 ikonopiscov. Vzdelávacím zariadením bol Kostol svätej Kataríny v Héraklione (dnes Iraklio), kde boli vyškolení teológovia a právnici, na spôsob dnešnej vysokej školy. Do konca 15. storočia však krétski umelci vyvinuli štýl ikonopisectva, ktorý zahrnoval formy a obsah západného štýlu. Vyznačuje sa bohatšími farbami, ľudskejším, emocionálnejším vyobrazením figúr, dôrazom na detail, presnými kontúrami, plasticitou, hĺbkou a perspektívou, modelovaním tváre s tmavo hnedým základným náterom a malými zvýrazneniami na líciach, jasnými farbami oblečenia, geometricky charakterizovaný odev a vyvážená štruktúra kompozície. Čiastočne dominuje striktný ortodoxný kánon foriem a výrazne sa mení na naturalistický štýl. Významnými predstaviteľmi krétskej školy sú Michael Damaskinos (starogr. Michaél Damaskénos), Andreas Ritzos, Angelos Akotantos, Teodor Pulakis (starogr. Theodor Poulakés), Teofan z Kréty, Emmanuel Tzanes, Teofan Grék, Dionysios z Furny a El Greco. Po osmanskej okupácii Kréty v 17. storočí sa centrum gréckej maľby presunulo na Iónske ostrovy, ktoré zostali pod benátskou nadvládou až do roku 1797. S iónskou maliarskou školou založenou Panagiotom Doxarom však už vzniklo nové umelecké hnutie ovplyvnené najmä západnými umeleckými trendami, ktoré smerovalo k sekularizarizovanému, modernému gréckemu umeniu.
Talianske krajiny.
Byzantský vplyv na talianske umenie tohto obdobia sa odráža v pojmoch "„taliansko-byzantský“" a "„maniera greca“", ktoré sa používajú na opis štýlu talianskych diel z 13. a začiatku 14. storočia. Orientácia na Byzanciu však neviedla k tomu, že by talianski umelci boli iba pod byzantským vplyvom, ako to bolo spočiatku pri iných školách na východe. Ich záujem o byzantské umenie preto nevyústil do nekonečného opakovania byzantských vzorov, ale naopak remeselníci aktívne prispôsobili byzantské štylistické, ikonografické alebo kompozičné prvky západným potrebám. Talianski umelci začali využívať dramatické držanie tela, gestá a výrazy tváre, ktoré majú svoj pôvod v byzantskom umení 12. storočia a ich aplikovanie do obrazového jazyka bolo živé a emotívne. Táto adopcia byzantských expresívnych modelov sa prvýkrát prejavila na územiach Benátskej republiky, ktorá mala už dávno úzke obchodné kontakty s Byzantskou ríšou. Niektorí umelci dokonca chodili na pôvodne byzantské územie a čerpali z tamojších diel. Jedným z hlavných predstaviteľov byzantskej tradície v Benátkach bol Paolo Veneziano. O pol storočia neskôr sa však už preniesla i do umenia stredotalianskych krajín a Ríma. V Taliansku tejto doby možno badať aj nový rozsah výrazových prostriedkov ako napríklad maľované krucifixy, ktoré vytvárali napr. talianski umelci Giunta Pisano, či anonymný majster prezývaný Majster svätého Františka. Snahou ikonografických inovácií nebolo prelomiť byzantskú tradíciu, naopak úzko súviseli s vývojom byzantského umenia v 13. storočia. Oltár Maestà od Duccia di Buoninsegna otvoril posledné obdobie zmien. Jeho práca ukázala nové smerovanie a výraznosť talianskej maľby, na ktorú nadviazal ranorenesačný umelec Giotto di Bondone. Byzantské myšlienky a formy ponúkali alternatívny režim pre umelcov, ktorí chceli čeliť rastúcej tendencii reálnosti diel. To však neviedlo k strnulému spiatočníctvu, ale k inovatívnemu využívaniu typických vlastností byzantského umenia v spojení s novými prvkami. Obrazy Lippo Memminiho, Simone Martiniho a Andrea Orcagna ukazujú, aké plodné a zmysluplné bolo použitie byzantského režimu v kontexte ranorenesančného umenia a odhaľujú dôležitosť a trvalosť úlohy byzantského umenia v kontexte neskorého stredoveku a raného novoveku. (Pozri aj časť "Taliansko a benátske územia").
Balkánske krajiny.
Balkánske krajiny ako Bulharsko, Srbsko a Valašsko a Moldavsko hoci boli predtým silne ovplyvnené byzantskou maľbou, po páde Konštantínopola začali aj napriek osmanskej nadvláde a útlaku rozvíjať svoje vlastné charakteristické štýly vychádzajúce z byzantskej tradície a z miestnych freskových malieb. Tendencia na Balkáne spočívala v tom, že maliarstvo pokračovalo skôr v malých a rozptýlených dielňach a kláštoroch, než vo veľkých mestách, kde bola osmanská autorita a dominancia najzreteľnejšia (popieranie slobody viery a trhu z ruskými ikonami). V dôsledku tureckej nadvlády balkánske krajiny nikdy nevyvinuli širokú škálu typov ikon, ktoré sa objavovali v Rusku, ale naopak vykazovali značnú uniformitu. Vyrábal sa značný počet ikon, ale len menšie množstvo ikon vyrobených na Balkáne dosiahlo inovatívnu úroveň porovnateľnú z byzantskými a ruskými ikonami. Miestne ikony zvykli po bokoch hlavného obrazu (napr. svätca) zobrazovať výjavy zo života danej postavy. Významnými predstaviteľmi boli: Georgije Mitrofanović, Zograf Longinus, Štefan Tenecki a Aleksije Lazović, či Simeon Lazović.
Pomerne kvalitné ikony boli v 16. storočí vytvárané v Ochride, Srieme, v Hercegovine a v nezávislej Čiernej hore. Srbské a macedónske ikony sa príliš nelíšili od gréckych diel. Známe sú ikony podpísané srbským tlačiarom Božidarom Vukovicom vytvorené v štýle grécko-benátskom zachytávajúce Poslednú večeru, svätého Štefana a archanjela Michala sa nachádzajú v benátskom San Giorgio dei Greci. Medzi strediská srbskej kultúry v tomto období patrili Chilandarský monastier na Athose, Moračský monastier v Čiernej Hore a Patriarchálny Pećsky monastier. Najinovatívnejší prístup zvolili zrejme umelci z Chilandaru ako Georgije Mitrofanović, ktorí boli oboznáení s umením krétskej školy. V 16. storočí sa v dôsledku srbskej imigrácie na habsburské kresťanské územia Sriemu a Chorvátska srbská ikona dostala viac do kontaktu so západným barokovým umením a začala s nim synkretizovať. Srbský klér však tieto snahy odsúdil a umenie v južných čisto ortodoxných srbských oblastiach tak pretrval pomerne konzervatívny.
Obdobná konzervatívna bola situácia aj v rumunských krajinách, kde však v priebehu vývoja smeroval trend k dekoratívnosti. Početne však šlo o menší počet ikon ako napr. na Kréte, Rusku, či iných balkánskych centier. Krajina zmietaná tureckou hrozbou zažila oživenie výroby v 17. storočí, vplyv na miestne umenie mal Kyjev, i grécki majstri. V neskoršom období naberá význam ľudová ikonomaľba a výroba diel pre domácnosti.
Ruské krajiny.
Podobne ako iné formy kresťanského umenia aj ikony sa do ruských krajín dostali pričinením byzantských misionárov. Prvé ikony na Kyjevskej Rusi tvorili grécki umelci, alebo sa sem dostali priamo z byzantských konšťantínopolských dielní (ako napr. Vladimírska Theotokos). Jedným z prvých centier bol zrejme Kyjev, i keď dnes sa málo preživlých ikon pripisuje kyjevským dielňam. Prví ruskí (kyjevskí) autori bývali zväčša anonymní, výnimku tvorí napr. svätý Alýpius Pečerský, ktorý tvoril v 12. storočí. Známa je ikona Bohorodičky – Svenská Panna z 13. storočia, ktorá mu bola niekedy pripisovaná a ktorá býva občas označovaná ako kópia prvej ruskej ikony.
Podobne ako v architektúre, aj v umení sa v 13. storočí dostala do popredia vladimírsko-suzdaľská škola, z ktorej diel sa však mnoho nezachovalo. Svojim štýlom Vladimírsko-suzdaľská škola nadviazala na kyjevskú tradíciu. Zachovávajú byzantské iluzionistické modelovanie a pevné proporcie, ktoré sa neskôr v ruskom umení strácajú pre intenzívne asketické, neanatomické stvárnenie. Čoraz častejšie sa používa výrazná farba. Okrem toho sa pomocou výrazu tváre zobrazujú rôzne špecifické emócie. Obľúbeným motívom bolo Deesis. Pre mongolské nájazdy nájazdy v 13. storočí v tejto oblasti však rozvoj škôl ustal. Významní predstavitelia sú Alexander Kazancev, Fiodor Fiodorov, Fiodor Ignatiev a Cyril Ulianov. Podobne ako v Suzdali upadlo po mongolskom vpáde aj ikonopisecké centrum v Jaroslavľi, ktoré však dokázalo nanovo ožiť v neskoršom období. Typické pre jaroslavľskú školu boli jasné farby a dôrazne zdobené obrázky.
Medzi prvé ikonografické štýly patrila aj novgorodská škola s centrom v Novgorode, ktorá bola aktívna od 12. do 16. storočia. Známa bola okrem doskových ikon aj nástennými maľbami. Medzi dve najstaršie známe novgorodské ikony patria svätý Juraj a svätý Mikuláš, obe z 12. storočia. Začiatkom 13. storočia možno v dielach novgorodskej školy badať posun smerom k svetlejším, jasnejším farbám a plochejším modelovým formám tvári, dôležité sa stávajú čelové linky vyzývajúce k úvahám, pohľad ustupuje do snového, abstraktného pohľadu, kým byzantské ikony pozerali priamo do očí diváka. Novgorodská maľba tak začala zdôrazňovať lyrizmus vzorov nad okamžitou prítomnosťou figúr, stala sa duchovnejšou. Maliari neskoršieho obdobia sa dostali pod vplyv gréckeho umelca Teofana Gréka a pridržiavali sa byzantskej tradície. Významní predstavitelia sú Olisej Grečin a Aleksa Petrov.
Pskovská škola sa datuje od konca 13. storočia a začiatku 14. storočia. Málo ikon prežilo až do dnes. Pskovská škola má od svojho vzniku osobitosť prostredníctvom individuálneho prístupu k subjektom a dynamiky jej kompozícií, prejavuje sa vývoj slobodného, ​​malebného a expresívneho štýlu. Izolácia Pskova od gréckeho vplyvu sa prejavuje najmä v používaní miestnych roľníckych motívov ľudového umenia. Prijala konvenciu malých, podlhovastých, pôvabných postáv a jemných detailov, ktoré sa v 14. storočí stali charakteristickými pre ruské umenie. Raný monumentalizmus viedol k zjednodušenému, rytmickému zloženiu veľkých farebných hmôt, ktorým dominovala ohnivo oranžovo-červená a hlboká „pskovská“ olivovo zelená farba.Táto skladba, ktorá sa hodila najmä do temných interiérov kostola, kde zveličovala všeobecne kontemplatívny charakter ruskej maľby ikon na pochmúrnu, takmer represívnu emotívnu scénu. Medzi ďalšie efemérne stredoveké ruské ikonografické školy patrili napr. tverská škola, či rostovská škola.
Moskva, ktorá vznikla až v neskoršom období nemala kultúrnu tradíciu ako iné ruské mestá. Začiatkom 14. storočia sa v nej postupne rozvíjalo ikonopisectvo inšpirované inými strediskami a až na konci 14. storočia sa mesto stalo centrom inovatívnej kultúry v Rusku. V Moskovskej maľbe ikon sa začali objavovať typické ruské odevy. Farby boli žiarivé a osobitný dôraz sa kládol na obrys. Mnohí veľkí maliari ikon v 16. storočí pracovali najprv v Novgorode, alebo v Pskove, odkiaľ po ich páde prišli do Moskvy, čím boli v úzkom umeleckom spojení. Do moskovskej školy vďaka tomu prenikali charakteristické rysy severských tradícií. V 15. storočí sa uskutočnili významné zmeny v ruskej maľbe ikon. Tento vývoj sa prvýkrát stal zrejmým v postupnom odstraňovaní stredomorského prostredia znázorneného na pozadí ikon, najmä krajiny a architektúry. Byzantské chrámy so svojimi charakteristickými črtami boli nahradené ruskými chrámami s cibuľovitými strechami. Ruskí umelci uprednostňovali ruských svätcov a ich epizódy zo života. Veľký vplyv na moskovskú tradíciu mal Teofan Grék, ktorý tu vyškolil obrovskú radu umelcov. Niektorí zobrazovali cirkevné sviatky a modlitby alebo vyjadrovali obrady cirkvi v symbolických obrazoch a iní zase zobrazovali podobenstvá a legendy. Trendy viedli k bezprecedentnej vážnosti v mystickej interpretácii tradičných tém; do polovice 16. storočia existovali dokonca špecifické smernice založené na novej didaktickej ikonografii, ktorá objasňovala záhady, rituály a dogmy všeobecnému ľudu. Tradície, ktoré boli zavedené, sa následne dodržiavali až do 17. storočia, ikony sa však postupne zmenšovali, preplňovali a neustále klesali v kvalite. Koncom 16. storočia došlo k strate väčšiny bývalej spirituality, ktorá bola nahradená dekoratívnym obohatením a často nemennou eleganciou. Významní predstavitelia sú: Dionýz Glušickij, Simon Fiodorovič Ušakov, Andrej Rubľov, Sila Savin a Daniil Čornyj, Gurij Nikitin, či „moskovský manierista“ Dionysios.
V meste Vologda a v priľahlých oblastiach mesta sa v 14. storočí vytvoril ikonografický štýl vologdskej školy. Ovplyvnili ho školy veľkých ruských miest: Novgorod, Rostov, Tver a Moskva, ale napriek tomu si zachovali svoju nezávislosť. Významní predstavitelia sú Ivan Grigoriev Markov a Štefan z Permu.
Koncom 16. storočia sa v Moskve objavila stroganovská škola pomenovaná bola podľa bohatých obchodníkoch a priemyselníkoch Stroganovcoch. Predstavila maľbu ikon menších rozmerov, veľký dôraz škola kládla na pozadia výjavov, ktoré neskôr prešli do sekulárneho umenia. Diela boli v Rusku po prvýkrát robené viacerými majstrami, z ktorých každý robil určitú časť ikony. Majstri stroganovskej školy sa preslávili elegantnými postojmi svojich postáv, výberom farieb s východným nádychom a prepracovanými naturalistickými detailmi. Farbám dominovala zlatohnedá, ktorá nahradila kolorit staršej farebnej ruskej tradície Ikony boli vyzdobené rámami z tepaného zlata a striebra. Stroganovskí majstri vynikali aj zložením ikon, hoci sú ich diela veľmi malé a niekedy obsahujú veľa osobností, nikdy nie sú preplnené. Niektorí zo stroganovských majstrov, ako napr. Prokop Čirin, či Nikifor a Istoma Savinovci sa neskôr pripojili k ikonopiseckým ateliérom v kremeľskej zbrojnici v Moskve. Moskovské ikony 17. storočia predstavujú posledné autentické ruské ikony. Už v roku 1650 zanikla veľká časť ruského ikonopisectva. Od konca 17. storočia sa do Ruska rýchlo šírili západoeurópske vplyvy.
Westernizácia ruského umenia zasiahla najmä vyspelejšie – západné a mestské oblasti. Naďalej pokračovala aj výroba tradičných ikon byzantského štýlu, jej umelci však netvorili hlavný umelecký prúd v krajine a často pracovali na vidieku. Vlastný štýl mali napr. ruskí staroverci. Od 17. storočia sa na ruskom vidieku rozvíjala napr. palechská škola ikonografie, ktorá pretrvala až do nástupu boľševikov. Svoj vrchol dosiahla v 19. storočí.
Nástenná maľba a freska.
Maľba bola už od ranokresťanských fresiek v katakombách prítomná v kresťanskom umení Rímskej a Byzantskej ríše. Hoci v neskoršom období ponechala v hlavných byzantských chrámoch postavenie výsostnej privilegovanej formy prejavu mozaike, pretrvávala hlavnou výzdobou obrovského množstva chrámov ako v mestách, tak i na vidieku. Nutno však dodať, že so zdokonaľovaním freskových metód a so zväčšovaním farebných plôch rástli aj ceny fresiek. Jej význam vzrástol najmä v Kapadócii (skalné chrámy), ale aj Grécku a v Bulharsku, kde si miestni mecenáši nemohli dovoliť takú mozaikovú výzdobu, ako konštantínopolská vládnuca elita. Podobne prirodzene vystupovali aj neskorší miestni vládcovia a fresky preto v neskorobyzantskom a postbyzantskom období mozaiku úplne vytlačili. V Bulharsku a Srbsku vznikali macedónske a komnénovské byzantské fresky často priamo pod patronátom byzantských panovníkov a vykonávali ich grécki umelci. Neskôr na ich činnosť nadviazali aj domáci umelci. Najlepšie freskové galérie sa zachovali v početných monastieroch. Neraz zobrazovali donátorské scény a mali propagačný charakter. Podobne ako na Balkáne sa fresky šírili aj v Rusku, kde až na zopár raných byzantských mozaík tvorili väčšinu chrámovej interiérovej výzdoby. Štýlovo nasledovali ikonografický vývoj v Rusku (pozri ruská ikonografia). Významná byzantská fresková stopa sa zachovala na Cypre a na Kréte. Na Kréte sledovala spoločnú linku ako v doskovej ikonografii, t. j. do zániku Byzantskej ríše si uchovávala freska pomerne byzantský ikonografický štýl, následne začala prijímať aj západné prvky. Prostredníctvom emigrácii spojenej s úpadkom ríše sa dostala do Talianska, kde na ňu nadviazali renesanční umelci vtedajšej doby. Viac ako iné formy umenia mala byzantská freska vplyv aj na nábožensky totožné Gruzínsko. Najmä v 12. a 13. storočí miestne chrámy štýlovo nasledujú byzantský ikonografický program. Podobne je potrebné pripomenúť moldavské chrámy, ktoré boli posiate veľkým počtom fresiek dokonca aj z exteriéru budov. Naopak, napriek tomu, že v architektúre Osmanská ríša a islam na Byzanciu v mnohom nadviazali, v obrazovom umení z náboženských príčin odkaz byzantského umenia neprebrali.
Srbská freska.
Freska predstavuje vrchol srbského stredovekého umenia. Jej vznik bol v súlade s vytvorením a rozvojom stredovekého srbského štátu, ale na rozdiel od srbského štátu neprestala existovať ani počas osmanskej nadvlády na Balkáne. Zatiaľ čo srbská architektúra zaznamenala zmiešané vplyvy byzantskej architektúry, románskeho slohu a gotiky, freska a maľba zostali hlboko zakorenené v duchu byzantskej tradícii. Fresky boli maľované pod záštitou srbských vládcov ako najvyššia forma náboženskej dekoratívnej formy. Po politickom rozmachu a vojenskom raste sa 13. a 14. storočie vyznačuje obdobím najväčšieho zdobenia množstva novovybudovaných alebo existujúcich chrámov (väčšinou neznámymi umelcami). Takmer každý významný srbský chrám, či kláštor obsahuje obrovské množstvo fresiek. Pomerne rozsiahly je objem donátorských fresiek, ktoré mali propagačný charakter. Kláštor Studenica bol postavený v roku 1196 pod patronátom Štefana Nemanju, zakladateľa dynastie Nemanjićovcov. Jeho najreprezentatívnejšia freska, Ukrižovanie Krista, bola vytvorená o dvanásť rokov neskôr, v roku 1208, na modrom pozadí v kontraste so zlatožltou postavou Krista na kríži. V druhej polovici 14. storočia namaľoval neznámy umelec monumentálnu fresku Nanebovzatie Panny v Kláštore Sopoćani, ktorá zostala najväčším úspechom byzantskej maliarskej tradície. Najznámejšou srbskou stredovekou freskou je "Biely anjel" z Kláštora Mileševa, namaľovaný v roku 1235 na južnej stene kostola. Zobrazuje archanjela Gabriela, ktorý sedí na Kristovom hrobe. Identita autora nie je známa. V 16. storočí bol "Biely anjel" prekrytý ďalšou freskou, a tak zostal schovaný až do 20. storočia, keď bola freska obnovená. (Táto freska bola poslaná ako správa v rámci prvého satelitného vysielania z Európy do Ameriky po Kubánskej raketovej kríze ako symbol mieru a civilizácie, a neskôr sa ten istý signál obsahujúci "Bieleho anjela" preniesol do vesmíru v snahe komunikovať s mimozemskými formami). Ďalšou pozoruhodnou zmienkou je freska srbskej kráľovnej Simonidy v Kláštore Gračanica, ktorá sa dnes nachádza na spornom území Kosova. Narodila sa ako Simonida Palaiológovna a bola dcérou byzantského cisára Andronika II. a Ireny z Montferratu a stala sa štvrtou manželkou srbského kráľa Štefana Uroša II. Milutina. Zatiaľ čo na opačnej stene sa nachádza svätý Štefan Nemanja, svätý Sáva a Panna Mária s dieťaťom. Umiestnenie týchto svätcov počnúc kráľom a jeho manželky naznačuje podobnosť medzi Milutinovými a Kristovými predkami. V kupole sa nachádza Kristus ako Pantokrator obklopený symbolmi štyroch evanjelistov. Život Panny Márie sa objavuje v dolnej časti stien, zatiaľ čo horná zóna zobrazuje desať veľkých sviatkov.
Po vláde dynastie Nemanjićovcov sa moc v krajine rozdelila medzi Lazarevićovcov a Brankovićovcov. Čulá stavebná činnosť v tomto období (pozri architektúra moravská škola) napomohla aj vzniku ďalších freskových diel, ktorých centrami boli kláštory ako Ravanica, Resava (Manasija), Drenča, či Ljubostinja a mnohé iné. Fresky v Ravanici vznikali v troch fázach, pričom najmä druhá a tretia fáza práve zobrazuje značnú dávku znalosti klasických prác. Kvalita fresiek v kláštoroch sa líši, niektoré kláštory (resp. ich katolikony) neobsahovali figurálne fresky. Rozsah a kvalita fresiek záviseli od donátorov, resp. zakladateľov inštitúcií, ktorými zväčša boli šľachtici alebo osobnosti zo štátnej správy. Tematicky šlo o rozličné námety, jednak donátorské fresky s modelmi kláštorov, ale najmä biblické motívy z Kristovho života (Posledná večera, Umývanie nôh, Betlehem, Kristovo zjavenie po Zmŕtvychvstaní...), apoštoli, výjavy Starého Zákona, motívy Bohorodičky, či svätcov a výjavov z cirkevného roka. Autori sú jednak srbskí, no aj grécki, známe sú aj niektoré mená ako Teodor, Makarios, či Radoslav. Vďaka inskripciám písaným v miestnom jazyku vieme často fresky datovať do presného obdobia.
Zrejme najvýznamnejší srbský maliar v období osmanskej okupácie bol Georgije Mitrofanović, ktorý pôsobil v Chilandarskom monastieri na Athose a okrem fresiek tvoril aj ikony. Jeho nástupcami v srbskej tradícii bola dvojica Kozma a Ján pracujúci v Monastieri Morača Čiernej Hore. Ďalšími umelcami 17. storočia bol napr. Zograf Longinus, či Zograf Radul. Štýlovo svoje diela stavajú na byzantskej tradícii, hoci niektoré detaily naznačujú aj ich znalosť západného umenia. Okrem týchto dvoch centier bolo aktívne aj centrum v patriarchálnom Monastieri v Pećsi. V 16. storočí sa v dôsledku srbskej imigrácie na habsburské kresťanské územia v Srieme v dnešnom Chorvátsku srbská freska (a ikona) dostala viac do kontaktu so západným barokovým umením a začala s nim synkretizovať. Srbský klér však tieto snahy odsúdil a umenie v južným a centrálnych srbských oblastiach tak pretrval pomerne konzervatívny.
Bulharská freska.
Nástenná maľba a freska zažila v Bulharsku vzostup počas celého obdobia tărnovskej školy. Hoci bola tărnovská maľba ovplyvnená niektorými tendenciami palaiologovskej renesancie v Byzantskej ríši, mala svoje vlastné jedinečné črty, vďaka ktorým je samostatnou umeleckou školou. Práce poukazujú na určitý stupeň realizmu, portrétového individualizmu a expresionizmu. Jedinečné a realistické portréty skoro pred renesančné nájdeme v Bojanskom chráme. Veľkolepé príklady tradičných scén, ako sú Pašije, cyklus veľkých sviatkov, Kristus ako Pantokrator a Madona s dieťaťom v kupole a apside nájdeme v Chráme svätého Petra a Pavla v Tărnove. Známe sú aj fresky v Monastieri Bačkovo, na ktorom sa v spojení s Bulharmi podieľali aj Gruzínci, či palaiologovské fresky tărnovskej školy v skalných chrámoch v Ivanove zo 13. a 14. storočia (dnes kultúrna pamiatka UNESCO), alebo fresky vo Zemenskom monastieri. Počas osmanskej nadvlády (13961878) bolo bulharské umenie potlačované. Mnoho chrámov utrpelo značne poškodenie a ich výzdoba zostávala skromná. Koncom 18. storočia sa Osmanská ríša začala pomaly rozpadať, čo umožnilo vznik bulharského národného obrodenia v 18. a 19. storočí. Bulharsko zažilo oživenie vo všetkých oblastiach kultúry. Známym umelcom doby bol Zacharij Zograf zo Samakovskej umeleckej školy, ktorý vytvoril napr. moderné fresky v Monastieri Bačkovo. Okrem neho bol významným umelcom Nikola Obrazopisov. Významným príkladom srbskej renesancie 18. a 19 storočia je vynovený Rilský monastier vystavaný v rokoch 1834 až 1862. Reštaurované dielo obsahuje obrovský počet kvalitných fresiek. Po oslobodení Bulharska v roku 1878 sa výtvarné umenie rýchlo zotavilo a dostalo sa pod vplyv európskych umeleckých prúdov, ako je neskorý romantizmus.
Freska v ruských krajinách.
Freska už od počiatkov kresťanstva na Rusi zohrávala integrálnu súčasť miestneho sakrálneho umenia. Veľké množstvo fresiek sa nachádzalo v Chráme svätej Sofie v Kyjeve, medzi nimi sa okrem sakrálnych a donátorských fresiek našli aj diela zobrazujúce svetské motívy ako zápasníkov v hipodróme, muzikantov, či krotiteľov divej zveri. Tieto scény pripomínajúce pobyt ruských elít v Konštantínopole však vyvolávali zjavné znechutenie kléru, ktorý však nič nezmohol, pretože fresky zdobili súkromné kniežacie schodisko. Nešlo však o čisto byzantské umenie, pretože fresku na schodisku zdobili aj motívy, ktoré boli vytvorené vertikálne a obsahovali polmesiacové disky podobné sasánovskému symbolu boha Mesiaca. Tento námet sa veľmi podobal diskom, ktoré figurujú v sarmatských obrazoch v Kerči na Kryme. V byzantskom umení sa tieto disky objavili už skôr, rovnako ako použitie vertikálnej perspektívy boli ale úplne cudzie k macedónskemu umeniu v Konštantínopole. Sakrálnu fresku v ruských krajinách začali čoskoro po rozšírení kresťanstva vytvárať najmä domáci, anonymní majstri, pridržiavali sa však pri tom zavedených byzantských ikonografických modelov. Pri svetských freskách však títo umelci často čerpali z ich pohanského dedičstva, ktoré bolo ešte stále silné. Kláštor jaskýň v Kyjeve dnes známy ako Kyjevsko-pečerská lavra bol opäť vyzdobený byzantským spôsobom, možno ešte viac bohato ako Chrám svätej Sofie v Kyjeve. Okrem ikon žiarila výzdoba mramorovými obkladmi, mozaikami a nástennými maľbami. Výzdoba lavry bola dokončená do šiestich rokov od položenia základného kameňa, čo naznačuje, že Kyjev musel mať k dispozícii veľmi veľké množstvo či už byzantských alebo ruských umelcov. Túto domnienku potvrdzuje skutočnosť, že mnoho chrámov obsahovalo komplikované nástenné maľby, z ktorých niektoré prežili až do druhej svetovej vojny. Väčšina však bola tak poškodená alebo prebudovaná, že nie je možné posúdiť ich kvalitu a originalitu. I napriek tomu ale existuje dostatok dôkazov o tom, že náboženská maľba bola v Rusku zavedená od 10. storočia. Z vladimírsko-suzdaľského obdobia možno spomenúť fresky v Chráme Zosnutia presvätej Bohorodičky vo Vladimíri, kde sa nachádza séria obrazov Posledného súdu zobrazujúca svätých apoštolov z konca 12. storočia. Vytvorené boli najmä byzantskými majstrami, na tvárach sa však už prejavuje ruský dôraz na pocitovosť, čo nasvedčuje, že sa na nich podieľali domáci majstri. Fresky zo začiatku novgorodského obdobia, ktoré sa nachádzali v Chráme svätej Sofie v Novgorode sa pre vojnu nedochovali, svojim štýlom však naznačovali ráznosť a otvorenosť nového ruského štýlu. Významné fresky z novgorodsko-psovského obdobia sa nachádzali vo významnom dobovom Chráme svätého Spasiteľa v Neredici z roku 1198, ich autorom bol zrejme Olisej Grečin (možno Grék). Fresky boli ale zničené v priebehu druhej svetovej vojny a väčšina z nich je známa len z predvojnových fotografií. Význam tunajších fresiek pre ruské novgorodské umenie bol veľký. Vyskytovali sa tu umelecké prvky, sýrskej, sinajskej, byzantskej (kontantínopolskej a solúnskej) i západnej tradície, ako aj prvé známe obrazy ruských svätcov Borisa a Gleba. Známe fresky z novgorodského obdobia sa nachádzajú aj v Argužsku (1189) a v pskovskom Mirožskom kláštore (1156). Z neskoršieho novgorodského obdobia sa fresky zachovali napr. v Kostole svätého Mikuláša na Lipne (1292). Nového umeleckého ducha do krajiny priniesol príchod byzantského maliara Teofana Gréka, ktorý mal vyzdobiť 5 novgorodských chrámov, ale prežili iba fresky v Kostole Premenenia Pána (1378), ktoré sa ponášajú na diela z palaiologovských fresiek z parekklésia Chóry. Teofanov prínos pre ruské umenie bol značný, zároveň však nešlo o jediný inovatívny prístup, čo dokazujú fresky vo Volotove, či Starej Ladoge, ktoré vychádzajú najmä z novgorodskej neredickej tradície. Príchod Teofana Gréka zároveň otvára novú etapu ruského umenia, keď sa centrum nových trendov presunulo do Moskvy, kde čoskoro zažiarila nová generácia na čele s Andrejom Rubľovom. Niekedy pred rokom 1405 prišiel Teofanes do Moskvy, kde bolo jeho stopu ihneď badať pri výzdobe miestnych chrámovKostola narodenia Bohorodičky a v Chráme Zvestovania. Pod Teofanovým patronátom následne vyrástli nový umelci ako Andrej Rubľov, či Daniil Čornyj, ktorý vytvorili výzdobu starších i novovybudovaných chrámov ako aj početné ikony. V Rubľovových maľbách je dôležitá jemnosť, postavu redukuje na jemný siluetový obrys, ktorý zvýrazňujú farebné schémy zdôrazňujúce nadpozemskosť, no zároveň dostatočne realistické. Jeho zručnosť pri odstraňovaní všetkých nepotrebných detailov pomáha sústrediť pozornosť na jeho hlboko náboženský prístup. Freskových pamiatok nasledujúceho obdobia je vďaka veľkému množstvu umelcov neúrekom. Medzi významných maliarov po Rubľovovi patrí napr. prvý známy maliar laik Dionysios, ktorý svoj život zasvätil umeniu. Jeho diela sú preto odvážnejšie ako Rubľovove. Typické pre jeho obrazce bolo predlžovanie osôb a tým ich mystifikácia a čarovno. Jeho štýl je niekedy nazývaný aj moskovský manierizmus. Dionysios sa síce venoval najmä ikonám, no spolu so svojimi synmi vytvoril aj niekoľko fresiek a ikonograficky ovplyvnil nasledujúcu generáciu ruských umelcov. V nasledujúcom období sa interiér chrámov začal meniť, s príchodom talianskych renesančných a neskôr barokových umelcov sa začali viac využívať nové prvky, zvýšilo sa tiež využívanie ikonostastov a reliéfov. S príchodom vlády Petra Veľkého a ďalších moderných panovníkov presadzujúcich westernizáciu krajiny byzantská stopa v umení zanikala a nahrádzala ju západná pečať, čo však neznamenalo jej definitívny zánik.
Taliansko a benátske územia.
Prepojenie východnej byzantskej tradície so západom sa výraznejšie začalo po IV. križiackej výprave. Spolu s latinskými rytiermi do Byzancie prišli aj františkánski a dominikánski mnísi, ktorí tu šírili katolícku vieru, čo sa prejavilo napríklad tým, že prvá freska západného svätca Františka z Assisi nevznikla na západe, ale v tom čase latiníkmi ovládanom Konštantínopole. Mnísi, ktorí v Byzancii prišli do kontaktu s miestnym umením niektoré jeho prvky priniesli aj na Západ. Okrem toho tomu napomohla aj emigrácia byzantských umelcov a najmä benátsky záujem o byzantské umenie. Ikonograficky mohli západní umelci čerpať námety z byzantských ikon, manuskriptov a reliéfov ktoré sa dostali na západ, či zo starších byzantských diel v Taliansku a na Sicílii. Presný dopad jednotlivých zložiek je predmetom sporov a bádania. Byzantský vplyv na talianske (a západné) umenie však nemá len čisto umelecký podtón, ale aj filozofický charakter. Návrat renesancie k antickým ideálom bol totiž sčasti spôsobený prílivom byzantských učencov a aristotelovských, či platónskych diel z Byzancie.
V Itálii možno vplyv byzantský diel vidieť v dielach mnohých proto-renesančných umelcov tvoriacich na štýl "alla maniera greca". Preferovaným štýlom sa stalo použitie brilantných farieb, silné zlatenie, pruhy na označenie záhybov látky a segmentov anatomických detailov postáv. Medzi významných predstaviteľov tohto štýlu patrili Berlinghiero Berlinghieri, Bonaventura Berlinghieri, Coppo di Marcovaldo, Guido da Siena, a Cimabue, či Pietro Cavallini. Taliani sa však nakoniec gréckeho štýlu nasýtili a niektorí umelci začali postupne budovať vlastný, odlišný štýl, a niektorí sa ku gréckemu modelu dokonca stavali s odporom. Priekopníkom sa stal jeden z otcov renesancie a zakladateľ florentskej školy Giotto di Bondone. Kým florentskí umelci sa od byzantského umenia úplne odklonili, v neďalekej Siene byzantská tradícia na čas žila v sienskej škole reprezentovanej velikánmi ako Duccio di Buoninsegna, Lippo Memmi, Pietro Lorenzetti, či Simone Martini. Práve vďaka Marinimu sa sienske umenie a spolu s ním aj byzantská tradícia dostala aj do francúzskeho Avignonu a za Alpy do Nemecka a Čiech.
Byzantský vplyv bol ale najznačnejší na benátskom území, kde bol reprezentovaný jednak domácimi benátskymi umelcami, no najmä krétskou školou, ktorej niektorí umelci okrem ikon tvorili aj fresky. Na stredovekej Kréte tak možno badať prelínanie ikonografických prvkov Východu a Západu. Na freskách býva vedľa typických svätcov zobrazovaný aj svätý František z Assisi, či svätý Krištof nesúci Krista – dieťa na ramenách, čo je typická západná schéma a podobne západne býva zobrazovaný aj apoštol Bartolomej, ktorý má okolo tela omotanú svoju stiahnutú kožu. Na freskách sa objavujú aj laické osoby netypické pre Byzanciu, kde jedinú výnimku tvorili donátori. Kým rané obrazy sú priamym pokračovaním palaiologovského umenia, neskoršie sa od jeho zásad odchyľujú. 
Gruzínska a arménska freska.
Byzantské umenie malo dopad na umenie nábožensky totožného Gruzínskeho kráľovstva už od jeho najranejších čias. Na byzantský freskový program však nadviazali Gruzínci najmä v 12. a 13. storočí, t. j. počas najväčšieho rozmachu svojho panstva. Drobným rozdielom bolo prispôsobenie situovania fresiek v chrámoch, ktoré bolo prispôsobené miestnej architektúre. Niektoré výjavy, ktoré a v Byzancii nachádzali na typických miestach preto v Gruzínsku menili svoju polohu. Fresky zobrazovali početné motívy, jednak náboženské (Theotokos, Kristus, svätci), ale aj donátorské fresky staviteľov (ktétorov), ktorými bývali zväčša panovníci, šľachtici alebo cirkev. Rozdelené môžu byť podľa oblastí, kde boli vytvorené alebo podľa obdobia. Významné fresky z 11. a 12. storočia (macedónske a komnénovské obdobie) sa zachovali v Monastieri Ateni, Monastieri Gelati, Kláštore Usnutia Bohorodičky vo Vardzie. Z 13. storočia sa fresky zachovali v Kincvisi a Timotesubani, či Achtala. Palaiologovské umenie sa prejavilo napr. v Calendžiche a zrejme aj v Lyhny. Fresky v Monastieri Zarzma zase štylisticky pripomínajú tie v Monastieri Iveron. Fresky sa stali veľmi obľúbenou formou výzdoby gruzínskych chrámov a zdobili steny takmer každého významnejšieho kláštorného kostola. Mnohé z nich sa však v dôsledku bojov s moslimami nezachovali, alebo boli neskôr nahradené, či zničené, či pretreté za vlády komunizmu. Arménske maliarske umenie sa od byzantského líšilo, pretože Arméni na rozdiel od Gruzíncov nevyznávali rovnakú vetvu kresťanstva ako Byzancia a arménske umenie mohlo stavať na lokálnych základoch. Arménia bola taktiež bližšie k arabskému a perzskému islamskému svetu, preto do jej umenia preniklo viac abstraktných prvkov, hoci obsahuje aj výjavy figurálne. Počas historického vývoja v prvom tisícročí miestny klér riešil podobnú problematiku ako byzantskí obrazoborci, odpor k obrazom bol podporený aj tým, že Arménia spadala pod arabskú moc. Výraznejšie používanie fresiek sa rozšírilo až v 10. storočí po vzniku samostatného Arménskeho kráľovstva, ešte výraznejšie sa freska prejavila po rozšírení gruzínskeho vplyvu do Arménska v ďalšom období. Zvláštnu kapitolu tvorí aj umenie oficiálne katolíckeho Arménskeho kráľovstva v Kilikii, ktoré bolo inšpirované okrem arménskej a byzantskej kultúry aj západnou latinskou tradíciou.
Fresky v Moldavsku, Valašsku a Uhorsku.
Moldavské chrámy v Bukovine z 15. a 16. storočia sú všeobecne známe vďaka svojim exteriérovým freskám maľovaným byzantským štýlom. Dobre zachované a vzácne sú však aj fresky v interiéroch chrámov. Medzi početné chrámy patria kláštory Arbore, Humor, Moldoviţa, Suceviţa, či Voronet. Miestne fresky sú pomerne zachované, obsahujú výjavy zo svätého písma, ale i svetské motívy (ako napr. perzsko-avarské obliehanie Konštantínopola v roku 626 zobrazené v Humorskom kláštore). Chrám Voronetského monastiera je známy predovšetkým vonkajšou freskou Posledného súdu a je známy aj ako Sixtínska kaplnka východu. Fresky boli maľované technikou "buon fresco" a vykazujú mnohé paralely so západným renesančným umením Využívajú širokú škálu farieb, pričom umelci jednotlivých chrámov vždy preferovali isté konkrétne druhy, pomerne obľúbená bola modrá (napr. voronetská modrá). Exteriérové fresky boli chránené predĺženými strechami, Niektoré z chrámov sú dnes pamiatkou svetového dedičstva UNESCO. Postbyzantské fresky však vznikali aj v druhej zo starých rumunských krajín – Valašsku. Pomerne zachované fresky zo 14. storočia sa zachovali v Kláštore Cozia, či v Curtea de Arges. Z neskoršieho obdobia pochádzajú fresky z Monastiera Horezu (koniec 17. storočia).
Južná oblasť Sedmohradského vojvodstva a juhovýchodné župy Uhorského kráľovstva boli domovom rozličných heterogénnych skupín, žili tu spolu ortodoxní Rumuni s katolíckymi Maďarmi, Sikulmi a Sasmi, čím vytvorili dlhotrvajúce multikkultúne spoločenstvo. Nástennú maľbu väčšinou zhotovali domáci umelci podľa byzantskej ikonografie, vzhľadom na svoju periférnu polohu vo vzťahu k centrám byzantského umenia a ich integráciu do latinského štátu sa však ukázalo, že títo maliari sú veľmi vnímaví k témam a motívom typickým pre západnú ikonografiu. Je možné tu nájsť významný počet prípadov, keď západní umelci pracovali pre ortodoxných zákazníkov alebo naopak maliarov byzantskej tradície pracujúcich pre katolíckych zákazníkov. Kostol v Strei (okres Hunyad), postavený niekedy po roku 1300 a slúžiaci miestnemu ortodoxnému spoločenstvu, bol pravdepodobne zasvätený svätému Mikulášovi a vyzdobený freskami niekedy počas prvej polovice 14. storočia. Podľa lineárno-naratívneho spôsobu absolvovali všetci umelci vedomosti a prax v západnom prostredí, kde získali formálne rysy špecifické pre provinčný, ranogotický štýl, nerovnomerne miešajúce prvky románsko-gotického, talianskeho trecenta a byzantského štýlu. Maliari si však do veľkej miery zachovali ikonografické usporiadanie špecifické pre katolícke chrámy čo podľa všetkého nepredstavovalo finálnu víziu ortodoxných mecenášov. Kristus bol zobrazený v sláve ("Maiestas Domini") a v mandorle podporovanej dvoma anjelmi na východnom poli rebrovej klenby. Rovnaké zobrazenie sa zvyčajne nachádzame v katolíckych kostoloch v stredovekom Uhorsku. Obvyklý obraz Panny Márie s Dieťaťom v byzantských kostoloch bez kupoly niekedy nahradený obrazom Pantokratora, v Sedmohradsku sa však typ Pantokratora vyskytoval iba v Densuşi, a zvyčajne sa vypúšťal v prospech typov Maiestas Domini alebo Víťazného Krista. Na víťaznom oblúku v Steiri sú znázornené medailóny hláv prorokov Starého zákona, zatiaľ čo postavy apoštolov sú zobrazené ako konvertujúce a držiac každý z vlastných atribútov na bočných stenách.
Iluminácie.
Byzantský vplyv na literárny život v ortodoxných a najmä slovanských krajinách bol značný. Prejavil sa však prevažne v písme využívanom v daných krajinách (hlaholika, cyrilika), a už menej v ilumináciách. Istú výnimku tvorili gruzínske a arménske manuskripty, ktoré obsahovali početné, často celostránkové iluminácie.
Srbsko.
Počiatky srbskej literatúry sú spojené s konverziou Srbov na kresťanstvo v 9. a 10. storočí a využívaním staroslovienčiny, resp. následne cirkevnej slovančiny. Prvé diela boli zväčša prekladmi z gréčtiny, tematicky šlo o bohatú zmes kresťanských a svetských diel. Miestne diela však neobsahovali veľký počet ilustrácií, ak nejaké obsahovali, šlo zväčša o miniatúry, emblémy, či iniciály kvalitatívne neporovnateľné s vyspelými byzantskými ilumináciami. Významnejším dielom z obdobia je Miroslavov evanjeliár z 12. storočia, prvá ilustrovaná srbská kniha v cyrilike.
Resavskú školu založil v roku 1407 srbský kráľ Štefan Lazarević. Na základe svojej donácie Kláštoru Manasija podporil aj vznik tejto školy o ktorú sa, s cieľom opraviť chyby v prekladoch kníh cirkevnej literatúry, usiloval Konštantín Kostenečki, prezývaný aj Filozof pôvodom z Bulharska. Resavská škola bola centrom prepisu prekladu a iluminácii a rukopisov v Srbskom kráľovstve. Konštatín bol významný prekladateľ, gramatik a historik, ktorý napísal prácu o tom ako by sa mali písať knihy v slovanskom jazyku. Odporúčal veľmi komplikovaný pravopis, ktorý následne mnohí autori adoptovali a používali dlhú dobu. Kánon tejto školy nasledovali v Kláštore Chilandar, Pećský kláštor, Kláštor Visoki Dečani a Ljubostinja a jej vplyvy boli prítomné v Rusku, Bulharsku, Macedónsku a Rumunsku. Kláštor Manasija, tiež nazývaný Resava, mal knižnicu s viac ako 20 000 knihami. Až do konca 17. storočia dokumenty, preklady a prepisy dosahovali vynikajúcu kvalitu.
Bulharsko.
V Bulharsku sa rozvíjali počas jeo existencie viaceré školy, a to preslavská literárna škola, ochridská škola a tărnovská literárna škola. preslavská literárna škola tiež známa ako plisská literárna škola alebo Plissko-preslavská literárna škola, bola prvou literárnou školou stredovekej bulharskej ríše. Založil ju Boris I. v roku 885 alebo 886 v hlavnom meste Pliska po príchode veľkomoravských učencov. V roku 893 Simeon I. presťahoval sídlo školy z Plisky do nového hlavného mesta Preslav. Literárna škola v Preslave bola najdôležitejším literárnym a kultúrnym centrom Bulharskej ríše a v tom čase i všetkých Slovanov. V škole pracovalo množstvo popredných bulharských spisovateľov a vedcov, vrátane Nauma Orchidského, Konštantína Preslavského, Jána Exarchu a Černorizca Chrabra. Škola bola tiež prekladateľským strediskom, väčšinou byzantských autorov. Na rozdiel od kláštorov a škôl v Ochride (pozri ďalej), boli preslavskí učenci oveľa viac závislí na gréckych modeloch a rýchlo opustili diela v hlaholike v prospech prispôsobenia gréckej jednoty a potrebám slovanského jazyka, čím vytvorili cyriliku. V centre školy bola vytvorená literatúra v starom bulharskom jazyku, čím sa účinne ukončilo obdobie takzvaného trojjazyčníctva.
Ochridská škola bola založená na prelome 9. a 10. storočia žiakom Cyrila a Metoda Klimentom Ochridským, ktorý predtým pôsobil na Veľkej Morave. On a ostatní žiaci Cyrila a Metoda boli po príklone veľkomoravských panovníkov k latinskému kresťanstvu z Moravy vyhnaní a útočisko našli najprv v Preslave a neskôr sa na výzvu Borisa I. premiestnili k Ochridskému jazeru, kde v roku 886 založili Kláštor svätého Pantelejmona a v i chridskú školu. Okrem Klimenta boli významnými predstaviteľmi školy mních Chrabr a svätý Naum Orchidský, ktorý stál na čele školy potom, čo sa Kliment stal Velickým biskupom. K významným dielam školy patrí tzv. Assemanov evanjeliár.
Podobne ako v Srbsku, ani bulharské rané manuskripty neobsahovali veľké množstvo iluminácií a obmedzili sa len na drobné okrasné prvky neporovnateľné s macedónskymi celostránkovými ilumináciami..
Tărnovská literárna škola sa rozvíjala koncom 14. a 15. storočia v rámci druhej bulharskej ríše a bola hlavnou stredovekou bulharskou kultúrnou školou s významným prínosom k stredovekej bulharskej literatúre založenej v hlavnom meste Tărnovo. Zväčšil sa počet iluminácií, ktorý však nedokázal dosiahnuť úroveň vrcholnej byzantskej iluminácie. S pravopisnou reformou svätého Euthymia z Tărnova a poprednými predstaviteľmi ako Gregorom Camblakom ovplyvnila ruskú, srbskú, valašskú a moldavskú literatúru. Hlavným predpokladom literárnej školy v Tărnove bolo kultúrne oživenie konca 14. storočia spôsobené vo veľkej miere kvôli záujmu cisára Ivana Alexandra o literatúru a umenie, na ktoré nadviazali jeho synovia Ivan Šišman a Ivan Sracimir. Medzi hlavné diela autorov literárnej školy patrili manuskripty cirkevnej literatúry, ako je Sofiin žaltár a Tomićov žaltár, či preklady kníh z gréčtiny a tvorba ich kompilácií.
Ruské krajiny.
Prvé rukopisy používané v Rusku boli skôr grécke diela pochádzajúce z Chersonézonu na Kryme, a nie z byzantskej pevniny, známejšie sú ale vynikajúce príklady konštantinopolského spracovania. Zdá sa že v ruských krajinách sauž od začiatku prebúdza záujem o maľbu a písomníctvo, čo môže byť spôsobené čiastočne tým, že zrejme hľadali vo svojom novom náboženstve humanistické prvky, ktoré úplne chýbali v ich pohanskej viere. Stará ruská literatúra pozostáva z niekoľkých majstrovských diel napísaných v staro-slovanskom jazyku (t. j. v jazyku Kyjevskej Rusi, ktorý sa nesmie zamieňať so súčasným cirkevným slovanským jazykom ani s moderným ukrajinským, ruským a bieloruským jazykom). Hlavným typom staroruskej historickej literatúry boli byliny, hagiografie a väčšinou anonymné kroniky. Medzi anonymné diela patrí aj Príbeh Igora a Modlitba Daniela Immureda. Medzi ďalšie ruské literárne pamiatky patria Zádonština, Fyziológ, Kyjevská synopsia a Cesta za tromi morami. Ruská stredoveká literatúra mala prevažne náboženský charakter a používala prispôsobenú formu cirkevno-slovanského jazyka s mnohými juhoslovanskými prvkami. Najstarší rukopis je Sviatoslavský kódex, ktorý vytvorili grécky alebo domáci umelci. Najprv sa nové tendencie prejavili v ilumináciách, ktoré boli vyrobené na počesť slávnych bitiek ako je napríklad Bitka na Kulikovom poli. Niektoré z nich sú niekedy maličké, naivné, ale to neznižuje ich pôvab. Nahradenie kvalitných papierov namiesto pergamenu v priebehu 16. storočia umožnilo iluminátorom používať tenšie, priehľadnejšie a jemnejšie farby, a tým aj tvorba koloristickej kompozície Rubľovho typu. Dopyt po ilustrovaných knihách narastal rýchlo a koncom 16. a začiatkom 17. storočia sa už vyrábali vo veľkom počte. Náboženské diela boli stále ozdobené ilumináciami, tradičný byzantský typ kombinovaný s nadpismi kapitol alebo začiatočné veľké a zdobené písmeno, na ktorých je zreteľne viditeľný ruský cit pre dizajn. Iluminácie boli vytvárané slobodnejším spôsobom a z množstvom detailov. Maliari hľadali oveľa abstraktnejšie a viac mystické biblické témy. Používali tmavšie farby a zároveň experimentovaním začali prejavovať rastúci záujem o naturalistické umenie so západnými formami perspektívy, ktoré prijali najmä umelci z Jaroslavľa, ktorí do svojich prác zavádzajú aj žánrové scény.
Gruzínsko a Arménsko.
Byzantské iluminácie ovplyvnili aj gruzínske manuskripty (Vanské evanjelium, Džručské evanjelium, či synaxarion Euthymia Iberského, evanjelium "Bičvinta"). Na rozdiel od iných odvetví mala Byzancia zásadný vplyv aj na arménske iluminované manuskripty, ktoré začali vznikať od 9. storočia. Kĺbia v sebe byzantské (čiastočne justiniánske) a perzské (často ešte sásánovské) a arabské prvky. Takmer všetky zachované arménske iluminované knihy z tohto obdobia sú evanjeliá. Pre miestne postavy je však na rozdiel od byzantskej tradície typická absencia modelovania a čiary označujúce záhyby majú tendenciu vytvárať vzory, t. j. favorizuje sa dekoratívny dizajn a nie pre plastická forma, Prvé obdobie arménskej iluminácie uzavrel pád stredovekého Anijského kráľovstva a nová kapitola sa začala písať spolu so vznikom Arménskoho kráľovstva (pôvodne kniežatstva) v Kilikii. Miestni umelci nadviazali na orientizujúci arménsky štýl, ktorý opätovne skĺbili s byzantskými prvkami, naopak miznú perzské sásánovské motívy. Hoci bolo kilikijské umenie ovplyvnené západným katolíckym umením, v ilumináciách jeho vplyv badať nie je. Významným centrom bola Hromkla, kde sídlil arménsky katolikos, známi sú aj miestni umelci, spomedzi ktorých vyniká najmä Toros Roslin (aj Thoros) pôsobiaci v 13. storočí a Sargis Pitsak, či Toros z Taronu pôsobiaci na Arménmi obývaných územiach v 14. storočí. Arménske diela však vznikali aj ide, na miestach, kde existovali arménske kolónie (Perzia, Krym, Jeruzalem...)
Mozaika.
Byzantskí umelci mozaiky boli slávni svojou prácou a pôsobili v rôznych krajinách, ich prevažným odbytiskom však boli bohaté talianske štáty a mestá ako Ravenna, Florencia, pápežský Rím, Benátky, či Sicília. V ravensko-benátskej oblasti ešte aj v 12. storočí pretrvávala stará byzantská mozaikárska tradícia. Interiér Baziliky svätého Marka v Benátkach je význačne pokrytý zložitými mozaikami. Najstaršie mozaiky boli vytvorené byzantskými majstrami na konci 11. storočia, väčšinu mozaík však vytvorili až miestni umelci z 12. a 13. storočia. Mozaiková tradícia dlhodobo existovala aj v pápežskom Ríme, v 11. storočí sa ale čiastočne pre zlé vzťahy s ortodoxným východom (schizma) utlmila. Dôležitým strediskom mozaikárov bol aj Terst. Z Benátok sa umenie mozaiky neskôr dostalo aj do Florencie. V Ríme sa byzantské mozaiky znovu objavujú v 12. a v období zrodu renesančného umenia v 13. storočí. Miestny štýl bol však odlišný a oslobodený od prísneho kanónu východnej tradície. Dal postavám realistickejší postoj a črty. Medzi diela tohto obdobia patria najznámejšie tzv. kvetinové mozaiky v Bazilike svätého Klementa, a na fasáde Baziliky Panny Márie v Trasteverea, či v Bazilike svätého Pavla za hradbami. Vynikajúca byzantská mozaika je v apside Baziliky Panny Márie v Trasteverea (1140). Z neskoršieho obdobia zase napr. mozaiky Jacopa Torritiho v Santa Maria Maggiore (1294), či diela Pietra Cavalliniho v 13. storočí. Monumentálnym mozaikovým dielom je strop Baptistéria San Giovanni vo Florencii zhotovenom viacerými majstrami v priebehu 13. storočia. Predpokladá sa, že sa na diele podieľali benátski majstri, výjavy posledného súdu vytvoril zrejme Coppo di Marcovaldo. Dnes už neexistujúce mozaiky v Taliansku na starej Katedrále svätého Petra mal vytvoriť aj Giotto.
Normanskí králi v Sicílskom kráľovstve plne prijali mozaikový umenia a pozvali na svoje panstvo pracovať byzantských umelcov, ktorí tam čoskoro vyvinuli unikátny synkretický štýl. Spájal byzantské umenie so západoeurópskymi vplyvmi a prvkami islamského umenia. Najlepším príkladom je Palatínska kaplnka kráľa Rogera II., Kostol Santa Maria dell' Ammiraglio v Palerme, Katedrála Premenenia Pána v Cefalù a Katedrála Nanebovzatia Panny Márie v Monreale.
Umenie mozaiky prenikalo do arabských krajín ako je napríklad Umajjovský kalifát (Skalný dóm v Jeruzaleme a Veľká mešita v Damasku). Vplyv byzantského umenia sa odzrkadlil aj na dielach križiackych štátov. V chrámoch postavených vo Svätej zemi a Levante preto možno vidieť viaceré mozaikové diela pochádzajúce z mozaikovej dielne v Jeruzaleme. V priebehu 12. storočia sa tak novými rekonštrukciami dokončili napr. viaceré existujúce byzantské mozaiky v Bazilike Svätého hrobu v Jeruzaleme. Len málo z nich však prežilo do dnešných čias (s výnimkou Nanebovstúpenia Krista v Latinskej kaplnke). Úplnejšie fragmenty sa naopak zostali v Bazilike Narodenia Pána.
Umelci sa podieľali na výzdobe Palatínskej kaplnke v Aachene. Plán a výzdoba budovy kombinujú prvky klasického, byzantského a predrománskeho obdobia a bohatých materiálov ako výraz nového kráľovského centra Karola I. Veľkého. Kopula bola pôvodne zdobená freskou a neskôr mozaikou. V barokovom období bol nahradený štukovou výzdobou. Pôvodná mozaika bola reprodukovaná v 19. storočí s rovnakou ikonografiou ako originál. Zobrazuje dvadsaťštyri starších nesúcich koruny a stojacich okolo okraja kupoly. Nad hlavným oltárom a pred kráľovským trónom je obraz Krista ako Pantokratora. Horná galéria kaplnky bola kráľovským priestorom so špeciálnou trónnou oblasťou pre kráľa, potom cisára. Byzantskí umelci tvoria v mnohých ďalších krajinách. Byzantskí freskári a mozaikári vytvorili viacero umeleckých diel a inšpirovali k tvorbe aj viacero miestnych umelcov. Ich štýl sa následne začal vyvíjať vlastnou cestou až úplne nahradil byzantských autorov. Ako je napríklad Zlatá brána Katedrály svätého Víta na Pražskom hrade, ktorú dal zhotoviť Karol IV. po návrate z Ríma. Mozaika znázorňuje Posledný súd, stredom kompozície je Kristus ako Pantokrator v mandorle a šesť českých patrónov. Dole sa nachádza kľačiaci Karol IV. s Alžbetou Pomoranskou. Výjavy po Kristovej pravice a ľavice patria spaseným a zavrhnutým, nad nimi sa prihovárajú Panna Mária, svätý Ján Krstiteľ a apoštolovia. Nad Kristom sa nachádza Veraikon. Mozaiku urobili benátski mozaikári, kompozícia vzdialene nadväzuje na Giottov Posledný súd v kaplnke rodiny Scrovegni v Padove, ale sú tu výrazne zastúpene prvky českej výtvarnej tradície.
Významný bol aj vplyv byzantského umenia a mozaiky v Gruzínsku a arménskych krajinách. Do Ruska sa mozaika dostala spolu s prvými byzantskými chrámami, ale neskôr toto umenie ustúpilo freske. Kým prvé mozaiky vykonávali majstri z Byzancie, na neskorších sa podieľali aj domáci majstri. Zdá sa však, že niektorí maliari napodobňovali mozaikové práce, medzi nimi aj umelci v kostole Kláštora svätého Cyrila, ktorý sa nachádza neďaleko Kyjeva. Z polovice 11. storočia sa zachovali mozaiky v Chráme svätej Sofie, a správy hovoria, že pred mongolským vpádom minimálne tri ďalšie kyjevské chrámy mali mozaiky. Pred druhou svetovou vojnou tu prežili tri fragmenty nástenných malieb, ktoré boli podľa Muratova maľované jednoduchým frontálnym štýlom obvyklým pre mozaiky. Zachovaná mozaika svätého Demetera Solúnskeho sa nachádza v Monastieri svätého Michala v Kyjeve. Mozaika sa neskôr v rusku znovu vrátila v 19. storočí (napr. Chrám Kristovho vzkriesenia).
Ostatné formy umenia.
Sochárstvo sa v Byzancii prekvapivo rozvinulo až počas palaiogovského obdobia, dovtedy bolo prevažne z náboženských dôvodov skôr potláčané. Využívané boli rozličné motívy (levy, vtáky, gryfy, rastlinné motívy, či inskripcie a kresťanské motívy). Nanovo sa objavujú aj figurálne obrazy, ktoré sa v sochárstve nevyužívali už od ranokresťanského obdobia. Využívali sa ako nové, tak aj recyklované materiály, zachované diela pochádzajú z Konštantínopola, Arty a Verie. Išlo ale o krátky záblesk bez budúcnosti. Po páde Byzantskej ríše sa sochárstvo stalo iba formou dekoračného umenia v podobe malých reliéfov alebo monogramov. Čoraz častejšie sa začali využívať islamské motívy vrátane geometrických a prekladacích vzorov a kúfského písma. Jedinou ukážkou sochárstva je vysoká postava svätca v Ochride, ktorá pochádza zo 14. storočia, ide o románsko-byzantskú sochu. Drobné figúrky alebo reliéfy v dreve však boli častejšie. Ale postupne záujem o sochársku tvorbu upadá do zabudnutia. 
Byzantské úžitkové umenie, medzi ktoré patrili rozličné šperky, skrinky, či kovotepecké diela malo značný rozsah a vplyv na okolité krajiny. Z postbyzantského obdobia na rozdiel od ranejších čias prežilo omnoho viac drevených vecí (ikonostasy, biskupské tróny a podobné kusy sakrálneho nábytku), ktorých byzantský charakter sa prostredníctvom ortodoxie presunul i do iných pravoslávnych krajín. Niektoré sú jemne vyrezávané v pomerne rokokovom štýle. Rezbárske práce boli často pozlátené. V súčasnosti sa zachoval charakteristický príklad ikonostasu z konca 18. storočia pochádzajúceho z cyperského kostola v Múzeu Victoria and Albert. Malé krížiky zo santalového dreve boli tiež často vyrezávané vo štýle z neskorého palaiogovského obdobia. Väčšina však patrí k postbyzantskému umeniu a bývajú klasifikované ako príklady „ľudového“ umenia. Často sú atraktívne, ale nemajú sa porovnávať s prepracovanými staršími prácami. 
Rozvíja sa keramické umenie, ako doplnková dekorácia sa použili glazované tehly v zelenej, hnedej, žltej alebo oranžovej farbe. Pôvod tohto typu výzdoby je v arabskej architektúre. V preslavskej škole vznikla keramická ikona, ktorá nasledovala príklady keramických ikon macedónskeho umenia. Kovoremeselné a zlatnícke práce Byzancie sa už od 12. storočia dostávali od ostatných krajín. Pôvodné modely boli pozorne sledované na rôznych gréckych dielňach a neskôr reprodukované domácimi talianskymi remeselníkmi. Nemecké dielne majú skôr románsky štýl.
Gruzínsko bolo centrom početnej výroby, miestni majstri kopírovali byzantské modely a emaily, ktoré zdobili kríže. Hoci sa od byzantských pôvodných emailov rozlišujú, niesli často grécke inskripcie a najmä neskoršie diela boli natoľko podobné, že je ťažké rozlíšiť pôvod diel. Obľúbené boli aj tepané (repoussé) obklady ikon z kovu, ktoré sa vyrábali od 9. storočia, či kovové triptychy z neskoršieho obdobia. Vplyv malo byzantské umenie aj na arménske kovotepecké práce, ktoré sa rozvinuli najmä v období kilikijskej Arménie.
Výroba emailov pomerne hrubého typu pokračovala v Grécku a na Balkáne dlho po páde Byzantskej ríše. Z týchto neskorých diel sú pravdepodobne naj dôležitejšími liturgické predmety na Balkáne, ktorí majú byť datované do 16. storočia. Výroba textílii naďalej pokračovala na Balkáne. V Rumunsku je tiež veľa bohatých pokladníc, ktoré obsahujú jemné vyšívané rúcha. Tieto výrobky sú zdobené veľmi silne a husto pomocou kovových vlákien a polodrahokamov.

</doc>
<doc id="644736" url="https://sk.wikipedia.org/wiki?curid=644736" title="Simias">
Simias

Simias môže byť:

</doc>
<doc id="644738" url="https://sk.wikipedia.org/wiki?curid=644738" title="Primates">
Primates



</doc>
<doc id="644739" url="https://sk.wikipedia.org/wiki?curid=644739" title="Návrh liečiv">
Návrh liečiv

Návrh liečiv (), často označovaný ako racionálny návrh liečiv, je proces hľadania nových liečiv pomocou znalosti biologického cieľa. Liečivo je často malá organická molekula, ktorá sa používa na ochranu alebo obranu zdravia, či na zmiernenie chorobných príznakov. Presnejším termínom je návrh ligandu (tz. molekuly, ktorá sa bude pevne viazať na svoj cieľ). Konštrukčné techniky na predpovedanie väzobnej afinity sú primerane úspešné avšak existuje mnoho iných vlastností, ktoré sa musia najskôr optimalizovať, aby sa ligand mohol stať efektívnym a hlavne bezpečným liekom.
V najzákladnejšom slova zmysle zahŕňa návrh liečiva návrh molekúl, ktoré majú komplementárny tvar a náboj ako biomolekulárny cieľ, s ktorým interagujú. Pri navrhovaní liečiv sa často, ale nie vždy, spolieha na techniky molekulového modelovania. Takýto typ modelovania sa často označuje aj počítačový návrh liečiv.
Rozvoj návrhu liečiv.
Myšlienka, že účinok liečiva v ľudskom tele je sprostredkovaný špecifickými interakciami molekúl liečiva s biologickými makromolekulami (vo väčšine prípadov proteíny alebo nukleové kyseliny), viedla vedcov k záveru, že na biologickú aktivitu liečiva sú potrebné jednotlivé chemikálie. To sa stalo začiatkom modernej farmakológie, pretože štandardné lieky sa namiesto surových extraktov z liečivých rastlín stali čistými chemikáliami. Prvou chemicky izolovanou látkou bol morfín, ktorý izoloval v rokoch 18031805 Friedrich Sertürner z makovíc. Ďalej nasledovali látky ako je kyselina salicylová, kokaín či fenacetín.
Historicky sa látky, či už surové extrakty alebo čisté chemikálie, testovali na biologickú aktivitu bez znalosti biologického cieľa. Až po identifikácii účinnej látky sa začalo zameriavať aj na identifikáciu cieľa. Tento prístup je známy ako klasická farmakológia.
Cieľ liekov.
Biomolekulárny cieľ (najčastejšie proteín alebo nukleová kyselina) je kľúčová molekula zapojená do konkrétnej metabolickej alebo signálnej dráhy, ktorá je spojená so špecifickým chorobným stavom, patológiou, infekčnosťou alebo prežitím mikrobiálneho patogénu. Potenciálne ciele liekov nemusia nevyhnutne spôsobovať ochorenie, ale podľa definície musia byť chorobu modifikujúce. V niektorých prípadoch budú malé molekuly navrhnuté tak, aby posilnili alebo inhibovali cieľovú funkciu v špecifickej chorobe modifikujúcej dráhe. Malé molekuly (napríklad receptoroví agonisti, antagonisti, inverzní agonisti alebo modulátory; aktivátory alebo inhibítory enzýmov; alebo otvárače alebo blokátory iónových kanálov) budú navrhnuté tak, aby boli komplementárne k väzbovému miestu cieľa. Malé molekuly (lieky) môžu byť navrhnuté tak, aby neovplyvňovali žiadne iné dôležité „mimo cieľové“ molekuly (často označované ako anticieľové), keďže liekové interakcie s mimocieľovými molekulami môžu viesť k nežiaducim vedľajším účinkom. Vzhľadom na podobnosti vo väzbových miestach majú blízko príbuzné ciele identifikované prostredníctvom sekvenčnej homológie najväčšiu šancu na krížovú reaktivitu, a teda najvyšší potenciál vedľajších účinkov.
Lieky sú najčastejšie organické malé molekuly vyrábané chemickou syntézou, ale lieky na báze biopolymérov (známe aj ako biofarmaceutiká) vyrábané biologickými procesmi sú čoraz bežnejšie. Okrem toho technológie na umlčanie génov založené na mRNA môžu mať terapeutické využitie. Napríklad nanomedicína založená na mRNA môže zefektívniť a urýchliť proces vývoja lieku, čo umožní prechodnú a lokalizovanú expresiu imunostimulačných molekúl. In vitro transkribovaná (IVT) mRNA umožňuje dodanie do rôznych dostupných typov buniek krvou alebo alternatívnymi cestami. Použitie IVT mRNA slúži na prenos špecifickej genetickej informácie do ľudských buniek s primárnym cieľom prevencie alebo zmeny konkrétnej choroby.
Objavenie liekov.
Fenotypový objav liekov.
Fenotypový objav liekov je tradičná metóda objavovania liekov, známa aj ako popredná farmakológia alebo klasická farmakológia. Využíva proces fenotypového skríningu na zbierkach syntetických malých molekúl, prírodných produktov alebo extraktov v rámci chemických knižníc na určenie látok vykazujúcich priaznivé terapeutické účinky. Táto metóda má najprv odhaliť in vivo alebo in vitro funkčnú aktivitu liečiv (ako sú extrahované liečivá alebo prírodné produkty) a potom vykonať identifikáciu cieľa. Fenotypový objav využíva praktický a na cieli nezávislý prístup na generovanie počiatočných potenciálov s cieľom objaviť farmakologicky aktívne zlúčeniny a terapeutiká, ktoré fungujú prostredníctvom nových liekových mechanizmov. Táto metóda umožňuje skúmanie fenotypov chorôb s cieľom nájsť potenciálnu liečbu stavov s neznámym, komplexným alebo multifaktoriálnym pôvodom, kde pochopenie molekulárnych cieľov nestačí na účinný zásah.
Racionálny objav liekov.
Racionálny dizajn lieku (tiež nazývaný reverzná farmakológia) začína hypotézou, že modulácia špecifického biologického cieľa môže mať terapeutickú hodnotu. Aby bola biomolekula vybraná ako cieľ liečiva, sú potrebné dve podstatné informácie. Prvým je dôkaz, že modulácia cieľa bude modifikovať chorobu. Tieto poznatky môžu pochádzať napríklad zo štúdií prepojenia chorôb, ktoré ukazujú súvislosť medzi mutáciami v biologickom cieli a určitými chorobnými stavmi. Druhým je, že cieľ je schopný viazať sa na malú molekulu a že jeho aktivita môže byť modulovaná malou molekulou. Akonáhle sa identifikuje vhodný cieľ, cieľ sa normálne klonuje a produkuje a čistí. Purifikovaný proteín sa potom použije na vytvorenie skríningového testu. Okrem toho možno určiť trojrozmernú štruktúru cieľa.
Hľadanie malých molekúl, ktoré sa viažu na cieľ, sa začína skríningom knižníc potenciálnych liečivých zlúčenín. To sa môže uskutočniť pomocou skríningového testu („mokrý screening“). Okrem toho, ak je k dispozícii štruktúra cieľa, môže sa vykonať virtuálny obraz kandidátskych liekov. V ideálnom prípade by kandidátske zlúčeniny liečiva mali byť „podobné liečivu“, to znamená, že by mali mať vlastnosti, o ktorých sa predpokladá, že vedú k orálnej biologickej dostupnosti, primeranej chemickej a metabolickej stabilite a minimálnym toxickým účinkom. Na odhadovanie podobnosti s liekmi je k dispozícii niekoľko metód, ako je Lipinského pravidlo piatich a celý rad metód hodnotenia, ako je lipofilná účinnosť. Vo vedeckej literatúre bolo navrhnutých aj niekoľko metód na predpovedanie metabolizmu liečiv.
Kvôli veľkému množstvu vlastností liečiva, ktoré musia byť súčasne optimalizované počas procesu navrhovania, sa niekedy používajú viacúčelové optimalizačné techniky. Napokon, kvôli obmedzeniam súčasných metód predpovedania aktivity, návrh liekov stále veľmi závisí od náhody a obmedzenej racionality.

</doc>
<doc id="644751" url="https://sk.wikipedia.org/wiki?curid=644751" title="Plesiadapiformes">
Plesiadapiformes



</doc>
<doc id="644753" url="https://sk.wikipedia.org/wiki?curid=644753" title="Štvorruké">
Štvorruké

Štvorruké (iné názvy: opice, v dobovej podobe aj: "štvorrukí", "štýrrukí", v staroslovenčine "čtveroruci"; lat. Quadrumana, Pollicata, Pitheci) a dvojruké (iný názov: človek; lat. Bimana, Bimanus) boli v niektorých starších systémoch dva samostatné taxóny cicavcov, ktoré ako celok (t.j. obidva dokopy) zodpovedali taxónu primáty (v tom zmysle, ako sa primáty bežne chápu dnes). Taxón štvorruké sa prestal používať už koncom 19. stor., taxón dvojruké začiatkom 20. storočia.
Úvod.
Od 18. storočia do začiatku 20. storočia popri systémoch používajúcich taxón primáty existovali aj systémy, v ktorých cicavce neobsahovali taxón primáty, ale namiesto neho dva veľké taxóny: 
Neskôr ako tretia možnosť existovali aj kombinované systémy, t.j. také systémy, v ktorých sa primáty (Primates) delili na podskupiny štvorruké (Quadrumana) a dvojruké (Bimana) (napr. Gray 1870). Začiatkom 20. storočia (napr. Počta 1905) existovali systémy, v ktorých sa už taxón štvorruké nevyskytoval, ale taxón dvojruké bol ešte prítomný ako formálny taxón, ktorého jediným obsahom bol rod Homo.
Štvorruké.
Tento taxón ako prvý uvádza Buffon v roku 1766, ale robí tak len nejasne a používa len francúzsky názov quadrumanes. Blumenbach taxón v roku 1779 uvádza pod latinským názvom Pitheci (a pod nemeckým názvom Thiere mit vier Händen - čiže "zvieratá so štyrmi rukami"), ale v roku 1791 ho premenoval na Quadrumana (a teda ako prvý použil latinský názov Quadrumana). 
Slovo quadrumana znamená doslova "štvorruké", teda majúce štyri (a nie len dve) ruky.
Existovali tieto 2 definície taxónu Quadrumana (alebo Pitheci):
To, čo je vyššie označené ako definícia 1, Illiger 1811 a Schubert 1826 označujú názvom Pollicata, pričom ale u Illigera sú do Pollicata (teda do významu 1) zahrnuté aj vačkovce (Marsupialia). 
To, čo je vyššie označené ako definícia 2, sa zhruba do 1. polovice 20. storočia väčšinou označovalo názvom Simiae (t.j. pravé opice, opice v užšom zmysle). Už v 19. storočí (porov. Haeckel 1895), ale potom najmä od polovice 20. storočia dodnes, sa názov Simiae alternatívne používal ako úplné synonymum taxónu Anthropoidea, teda zahŕňa aj ľudí.
Názov Pitheci okrem vyššie uvedených významov 1 a 2 alternatívne znamenal už v 19. storočí (porov. napr. Haeckel 1895) úplné synonymum dnešného taxónu Anthropoidea, teda zahŕňal aj ľudí.
Dvojruké.
Tento taxón ako prvý uvádza Buffon v roku 1766, ale robí tak len nejasne a používa len francúzsky názov bimanes. Blumenbach používal najprv v roku 1779 názov Inermis, neskôr ho zmenil na názov Bimanus. Latinský tvar Bimana použil ako prvý pravdepodobne Gravenhorst v roku 1804. Illiger v roku 1811 pre tento taxón zaviedol názov Erecta. R. Owen tento taxón v roku 1857 nazval Archencephala (a považoval ho za natoľko významný, že ho povýšil na podtriedu cicavcov). E. Haeckel tento taxón nazýval Erecti, neskôr Anthropi alebo Anthropini.
Slovo bimana znamená doslova "dvojruké", čiže majúce len dve (a nie štyri) ruky. 
Tento taxón zahŕňa len rod Homo, pričom po objave pitekantropa bolo sporné či sem patrí aj pitekantrop (t.j. z dnešného pohľadu bolo sporné, či sem patrí aj druh Homo erectus). U Arldta 1915 taxón Bimana zahŕňa aj ľudoopov vrátane gibonov. 

</doc>
<doc id="644756" url="https://sk.wikipedia.org/wiki?curid=644756" title="Dvojruké">
Dvojruké



</doc>
<doc id="644757" url="https://sk.wikipedia.org/wiki?curid=644757" title="Štvorrukí">
Štvorrukí



</doc>
<doc id="644758" url="https://sk.wikipedia.org/wiki?curid=644758" title="Quadrumana">
Quadrumana



</doc>
<doc id="644759" url="https://sk.wikipedia.org/wiki?curid=644759" title="Pollicata">
Pollicata



</doc>
<doc id="644760" url="https://sk.wikipedia.org/wiki?curid=644760" title="Bimana">
Bimana



</doc>
<doc id="644761" url="https://sk.wikipedia.org/wiki?curid=644761" title="Bimanus">
Bimanus



</doc>
<doc id="644762" url="https://sk.wikipedia.org/wiki?curid=644762" title="Erecta">
Erecta



</doc>
<doc id="644763" url="https://sk.wikipedia.org/wiki?curid=644763" title="Inermis">
Inermis



</doc>
<doc id="644764" url="https://sk.wikipedia.org/wiki?curid=644764" title="Pitheci">
Pitheci

Pitheci môže byť iný názov taxónu:

</doc>
<doc id="644768" url="https://sk.wikipedia.org/wiki?curid=644768" title="Poranenie menisku">
Poranenie menisku

Poranenia menisku sú najčastejším poranením kolena a súčasne jedným z najčastejších športových úrazov. Mechanizmom býva pôsobenie krútivej sily na zaťažený, čiastočne ohnutý kolenný kĺb. Vznikajú aj dôsledkom degeneratívnych zmien v menisku u starších ľudí pri nenápadnom zaťažení, napríklad neobratnom pohybe pri vstávaní. Poranený meniskus sa dokáže zhojiť len v určitých prípadoch, po jeho operačnom ošetrení a u mladých ľudí. Niektoré následky po poranení sú u mnohých ľudí trvalé, okrem pohybového obmedzenia a bolestivosti je následkom poranenia menisku postupné poškodzovanie kĺbnych chrupaviek a vznik osteoartrózy.
Patofyziológia.
Menisky sú chrupavkovité štruktúry polmesiacového tvaru, umiestnené v kolennom kĺbe medzi stehennou a holennou kosťou tak, aby vymedzovali ich vzájomnú pohyblivosť. Na vnútornej strane je mediálny meniskus, na vonkajšej strane laterálny meniskus. Ich správnu polohu v kĺbe zaisťujú väzy, ktoré im súčasne umožňujú určitý pohyb v kĺbe. Podstatnou funkciou je aj tlmenie nárazov, čím chránia pred nadmerným opotrebovaním a poškodením kĺbnej chrupavky. Krvné zásobenie je obmedzené, čím je daná aj nízka schopnosť hojenia, obmedzená na ich vonkajšiu tretinu. Odhaduje sa, že v piatej dekáde života majú skoro všetci ľudia určité, hoci bezpríznakové drobné poškodenia meniskov, v dôsledku zmien ich štruktúry následkom starnutia, ktoré spôsobujú ich nižšiu pružnosť a odolnosť voči poškodeniu.
Trhliny menisku môžu byť povrchové alebo hlboké – čiastočné, postihujúce jeho horný alebo dolný povrch, alebo úplné. Podľa tvaru a miesta trhliny sa rozlišuje viacero typov poškodenia menisku: radiálne, horizontálne, pozdĺžne (vrátane typu "bucket-handle", postihujúcich meniskus po celej dĺžke), komplexné trhliny (časté pri degeneratívne zmenených meniskoch) a iné. Ich závažnosť zvyšuje prítomnosť voľných úlomkov a súčasné poškodenie väzov, ktoré môže spočiatku uniknúť diagnóze a spôsobovať pretrvávajúce ťažkosti.
Úrazové mechanizmy.
Vyskytujú sa akútne a chronické poškodenia menisku. Akútne bývajú následkom najmä športových úrazov meniskov a vyskytujú sa hlavne u mladých ľudí, častejšie u mužov. Mechanizmom je obyčajne pôsobenie sily, pôsobiacej na ohnuté koleno (vo flexii), pri zaťažení dolnej končatiny a súčasnom pôsobení rotačnej a bočnej sily na stehennú kosť. Nakoľko má mediálny meniskus menšiu voľnosť pohybu, býva poranený častejšie. Veľa poranení meniskov vzniká súčasne s poranením iných štruktúr kolenného kĺbu, napríklad predného skríženého väzu (ACL) alebo bočného väzu. Druhé maximum výskytu poranení menisku nastáva u osôb, starších ako 55 rokov, ale tu je príčinou úrazu náchylnosť na poškodenie v dôsledkov degeneratívnych zmien v štruktúre meniskov, takže stačí neobratný pohyb v podrepe, pri vstávaní zo stoličky alebo z pokľaku. K takýmto poraneniam môže dôjsť aj nenápadne, kumuláciou opakovaných inzultov a prejavujú sa ako chronické poškodenia meniskov.
Príznaky a diagnostika.
Typickými príznakmi je náhla bolesť a nasledujúci opuch kolena, ktorý vzniká v priebehu niekoľkých hodín, v prípade krvácania do kĺbu po poranení periférie menisku aj minút. Niekedy pacient pocíti trhnutie alebo prasknutie v kĺbe, po ktorom nasleduje postupne zhoršujúca sa bolesť. Často dochádza k zaseknutiu čiastočne ohnutého kolena alebo k preskakovaniu pri ohýbaní, čo je spôsobované uvoľnenými úlomkami menisku. Niekedy pacient zistí aj abnormálnu pohyblivosť a nestabilitu v kolennom kĺbe. Býva bolestivý až nemožný podrep a pacient často pri chôdzi kríva alebo šetrí postihnutú končatinu.
Lekár okrem uvedených príznakov zisťuje bolestivosť v línii kĺbu, s časovým odstupom od poranenia aj atrofiu (oslabenie) štvorhlavého svalu stehna (m.quadriceps femoris), ak pacient šetrí pri chôdzi poranený kĺb. Tiež môže použiť niekoľko klinických testov (McMurrayov, Appleyov, Merkelov, Steinmanov) s manipuláciou kolenným kĺbom. Tým môže stanoviť pravdepodobnú diagnózu a prípadne odlíšiť iné úrazy a ochorenia (napr. poranenia väzov). 
V diagnostike poškodenia menisku má význam vyšetrenie nukleárnou magnetickou rezonanciou – MRI, ktoré vo väčšine prípadov dokáže diagnózu potvrdiť. MRI nálezy sa klasifikujú do stupňov: I – malý signál vnútri menisku, znamenajúci minimálne poškodenie, II – lineárny signál, ktorý nedosahuje povrch menisku, zodpovedajúci čiastočnému poškodeniu, III – lineárny signál siahajúci na povrch menisku, ktorý zodpovedá trhline v menisku.
Definitívna diagnóza sa stanovuje po prehliadnutí vnútra kĺbu pomocou optického prístroja – artroskopu. Artroskopicky sa v súčasnosti vykonáva aj väčšina operácii kolenného kĺbu a v prípade, že je na základe klinického vyšetrenia a pacientových preferencií vopred rozhodnuté o operačnej liečbe, nie je predchádzajúce vyšetrenie nukleárnou magnetickou rezonanciou potrebné.
V prípade, že je zistený opuch, svedčiaci o prítomnosti tekutiny v kĺbe, je možné odsatie tekutiny ihlou za sterilných podmienok a jej vyšetrenie. Vzhľad tekutiny pomáha pri stanovení diagnózy – ak je krvavá, svedčí to pre poranenie väzu. Vyprázdnenie tekutiny vedie aj k úľave od bolesti.
Liečba.
Liečba poranenia menisku závisí od jeho závažnosti, trvania, veku pacienta a jeho preferencií. Na jednej strane spektra sú mladí aktívni športovci, u ktorých je podstatné skoré, podľa možností úplné uzdravenie a návrat k športu. Títo pacienti bývajú operovaní čoskoro po úraze. Ďalšiu skupinu tvoria prevažne mladí ľudia, u ktorých rýchle a funkčne bezchybné zhojenie nie je absolútnou prioritou, je však dôležité, aby časom nedochádzalo k poškodzovaniu kĺbnych chrupaviek a vývoju osteoartrózy, ktorá by napokon spôsobovala významné obmedzenia, bolesti a nakoniec možno vyžadovala aj náhradu kĺbu protézou. Na opačnom konci sú starší pacienti s menej závažným poškodením menisku, spravidla s určitým stupňom osteoartrózy, prípadne aj s nezanedbateľným rizikom pre anestézu, pre ktorých je postačujúci návrat k bežnej každodennej aktivite. U týchto sa k operačnému riešeniu pristupuje len v prípade pretrvávajúceho obmedzenia pohyblivosti alebo bolestí. Nedávne porovnávacie štúdie (k roku 2019) zistili, že s odstupom času sa u starších pacientov s osteoartrózou v priemere významne nelíšili výsledky operačnej liečby a intenzívnej cielenej fyzioterapie, hodnotené podľa funkčnosti kĺbu a subjektívneho hodnotenia pacientov. Treba však pamätať, že je podstatný rozdiel medzi nestabilným roztrhnutým meniskom a malou trhlinou na podklade degeneratívnych zmien a liečbu treba voliť individuálne, pri zohľadnení špecifík daných vekom.
Ošetrenie bezprostredne po úraze.
Pokiaľ úraz nevyžaduje neodkladnú operáciu, ošetrenie akútnych poranení mäkkých tkanív kolena, teda aj menisku pozostáva zo znehybnenia postihnutej končatiny, chladenia (priložením ľadového obkladu – 20 minút každé 2 hodiny), stiahnutie kolena bandážou a umiestnenie končatiny do vyvýšenej polohy. Tieto úkony (v anglickej skratke RICE – Rest, Ice, Compression, Elevation), aplikované najmenej počas prvých 24 hodín, majú za cieľ utíšenie bolesti a zmenšenie opuchu (aj zmenšením prietoku krvi pri zvýšenej polohe končatiny a vďaka chladom navodenej vazokonstrikcii - zúžení ciev).
Rehabilitácia.
Liečebná rehabilitácia má za cieľ navrátiť poranenému kĺbu jeho pôvodnú pohyblivosť a funkčnosť. Hlavným prostriedkom sú cviky, orientované so zohľadnením druhu a závažnosti poškodenia menisku na posilnenie svalov, ktoré napomáhajú stabilite kolenného kĺbu (štvorhlavý sval stehna, skupina svalov na zadnej strane stehna, tzv. hamstringy a ďalšie) spolu s ďalšími fyzioterapeutickými metódami. Rehabilitácia je dôležitá u pacientov po operácii aj u pacientov, ktorí sú liečení bez operácie (konzervatívne). Rehabilitačné procedúry po operáciách sa volia podľa závažnosti úrazu a výkonu a rehabilitácia máva niekoľko fáz so stupňovaným zaťažovaním kĺbu.
Artroskopická operácia.
Artroskopické operácie kolena sú v krajinách s vyspelejším zdravotníctvom najčastejšou operáciou v ortopédii. Pri liečbe poranení menisku sa len výnimočne využíva iný než artroskopický prístup. Súčasné technické možnosti umožňujú artroskopicky realizovať všetky potrebné výkony.
Odstránenie celého poškodeného menisku (meniskekómia) sa v súčasnosti prakticky nevykonáva. Následkom tohto postupu dochádzalo k narušeniu biomechaniky kĺbu a s odstupom času k poškodeniu chrupaviek a rozvoju osteoartrózy. V súčasnosti sa ortopéd často rozhoduje o vhodnom výkone na základe nálezu pri artroskopii, so zohľadnením veku, pridružených ochorení a preferencií pacienta. U mladých pacientov najčastejšie prichádza do úvahy rekonštrukcia – zošitie roztrhnutého menisku, pokiaľ sa trhlina nachádza v prekrvenej zóne, odstránenie časti menisku alebo aj ponechanie poškodeného menisku s ošetrením okrajov trhliny. Pravidelne sa odstraňujú uvoľnené fragmenty a prípadne sa upravujú okraje trhliny s cieľom zabrániť zablokovaniu kĺbu a poškodzovaniu chrupiek. U starších ľudí s degeneratívne zmenenými meniskami výsledný efekt týchto operácii často nebýva lepší ako pri konzervatívnom postupe.
Medzi nové liečebné postupy, ktoré sa dosiaľ používajú len obmedzene, patrí transplantácia menisku, prípadne implantácia protézy menisku. Sú vyhradené len pre pacientov, spĺňajúcich viacero podmienok (nesmú byť obézni, s osteoartrózou atď.)
Po operácii nasleduje intenzívna rehabilitácia. Doba hojenia sa v závislosti od rozsahu poškodenia a typu operácie pohybuje od jedného do niekoľkých mesiacov. Zvlášť po rekonštrukcii menisku pacient nesmie najmä spočiatku koleno zaťažovať ani namáhať intenzívnymi posilňovacími cvikmi či ohýbaním do krajných polôh.
Komplikácie.
Samotné poškodenie menisku, najmä bez potrebnej liečby, má za následok bolestivosť, nestabilitu a obmedzenie pohyblivosti kĺbu. Z dlhodobého hľadiska vedie k urýchleniu rozvoja osteoartrózy.
Komplikácie po operácii menisku nie sú zriedkavé a závisia od rozsahu jeho poškodenia aj typu operácie. Sú možné určité komplikácie v dôsledku samotnej operácie (anesteziologické, žilová trombóza, infekcie) aj v závislosti od výkonu – poškodenie vnútrokĺbových štruktúr, nervov, zakrvácanie. Je možný celkový neúspech operačnej liečby s pretrvávajúcou bolestivosťou, opuchom, obmedzením pohyblivosti kĺbu. Degeneratívne poškodenie kĺbu sa vyskytovalo najmä po totálnej meniskektómii, ktorú v súčasnosti nahradila šetrnejšia parciálna meniscectomia (odstránenie časti menisku). Napriek tomu stále dochádza k predčasnému rozvoju osteoartrózy (urýchlenie v priemere o 10 – 20 rokov). Tiež dochádza k nadmernej voľnosti väzov, chybnému postaveniu v kĺbe a poruchám chôdze, pretrvávajúcej bolestivosti, tvorbe tekutiny v kĺbe a všetky tieto poruchy majú tendenciu časom sa zhoršovať. Výskyt komplikácii býva úmerný rozsahu odstráneného menisku, ale aj kvalite operácie, ktorá zas záleží od skúseností a vybavenia pracoviska. V súčasnosti je snaha postupovať pri operácii čo najšetrnejšie a cieľom je zachovanie a zošitie poškodeného menisku vždy, keď to je možné.
Prognóza.
Podstatná časť menisku u mladých ľudí a prakticky celý meniskus u starších nie je schopný regenerácie, z čoho vyplýva, že meniskus po väčšine úrazov už nikdy nebude taký ako meniskus pred úrazom. Ani po najlepšom operačnom ošetrení sa poranený meniskus väčšinou nevráti do pôvodného stavu a tým viac to platí pri nekorigovateľných následkoch poškodenia degeneratívne zmeneného menisku u osôb v strednom a pokročilom veku. Artroskopické operácie vo väčšine prípadov umožňujú návrat aj k súťažnému športu, ale dlhodobá perspektíva takýchto pacientov je neistá aj vzhľadom na nedostatok skúseností s dlhodobými výsledkami po rôznych liečebných postupoch a operáciach. Nádej sa vkladá do nových operačných postupov s použitím transplantátov a implantátov. Správna rehabilitácia s dosiahnutím stability kĺbu a zaťažovanie kĺbu, primerané miere poškodenia má zásadný význam. Súčasné liečebné postupy zohľadňujú predpokladané budúce poškodzovanie kĺbnej chrupavky a rozvoj osteoartrózy počas rokov až desaťročí po úraze a prípadnej operácii. Podľa súčasných skúseností bude u mnohých pacientov po vzniku ťažkej osteoartrózy konečným riešením až úplná náhrada kolenného kĺbu endoprotézou.

</doc>
<doc id="644775" url="https://sk.wikipedia.org/wiki?curid=644775" title="Peter Bobula">
Peter Bobula

Mgr. Ing. Peter Bobula (* 3. január 1967, Topoľčany) je slovenský právnik, živnostník a politik, podpredseda strany Kresťanskodemokratické hnutie.
Životopis.
Peter Bobula sa narodil v januári 1967 v Topoľčanoch. Absolvoval Gymnázium v Topoľčanoch, následne vyštudoval na právo na Univerzite Komenského a Stavebnú fakultu Slovenskej vysokej školy technickej. Po škole Bobula najskôr pôsobil ako stavebný technik v Agrostave Topoľčany, v rokoch 1996-2002 bol manažérom v obchodných spoločnostiach, od roku 2008 pracuje ako živnostník a manažér. V rokoch 2010-2011 bol predsedom dozornej rady Slovenskej pošty.
Politická kariéra.
Bobula pôsobí v KDH už od vzniku strany. V rokoch 1991-1992 bol okresným tajomníkom pre Topoľčany, v rokoch 1993-2002 slúžil ako riaditeľ administrácie KDH. V rokoch 1999-2001 bol podpredsedom Krajskej rady KDH pre Nitriansky kraj. V roku 2004 bol zvolený za člena predsedníctva strany, od roku 2009 pôsobil ako sekretár KDH pre regióny. Pracoval tiež ako poslanecký asistent Pavla Hrušovského. Vo voľbách do NR SR v roku 2016 kandidoval za KDH zo 150. miesta, strana sa do parlamentu nedostala.
V júni 2016 bol na sneme zvolený za podpredsedu KDH. V parlamentných voľbách v roku 2020 kandidoval za KDH zo štvrtého miesta na kandidátke.
Osobný život.
Peter Bobula je ženatý, žije v Urminciach.

</doc>
<doc id="644777" url="https://sk.wikipedia.org/wiki?curid=644777" title="Termidorský prevrat">
Termidorský prevrat

Termidorský prevrat bol štátny prevrat počas Veľkej francúzskej revolúcie, ktorý sa odohral podľa revolučného kalendára dňa 9. Thermidora roka II (27. júla 1794). Viedol k ukončeniu jakobínskej vlády, zatknutiu Maximiliána Robespierre a k jeho poprave nasledujúceho dňa. Moc po prevrate získala veľká buržoázia, ktorú zastupovalo direktórium a krajina potom v auguste 1795 dostala novú ústavu, ktorá mala revolúciu ukončiť.
Pozadie.
Potom, čo vláda jakobínov nebola schopná na jar a začiatkom leta 1794 riešiť ekonomickú krízu spôsobenú riadeným hospodárstvom, začala strácať ľudovú podporu. Jej pozíciu oslabilo tiež zavedenie kultu Najvyššej bytosti. V Konvente začala vznikať silná opozícia jednak v strede politického spektra, tzv. Rovina alebo tiež Močiar, ale aj priamo z radov niektorých jakobínov, ktorí sa báli trestu, napr. za zneužitie svojich právomocí (Fouché, Barras). Časť Robespierrových odporcov si želala ukončenie teroru a liberálnejšie podnikanie. Proti jakobínskému vodcovi sa stavali aj príslušníci krajnej ľavice Collot d'Herbois a Billaud-Varenne. Na vládnej kríze sa podieľala aj rivalita medzi Výborom pre všeobecnú bezpečnosť a Výborom pre verejné blaho.
Priebeh.
26. júla napadol Robespierre pri prejave v Konvente svojich odporcov. Tí sa rozhodli rýchlo konať a začali pripravovať odvetu. Nasledujúci deň počas poslaneckej schôdze začal na tribúne hovoriť Robespierrov stúpenec Saint-Just, ale prerušil ho Tallien. O slovo hneď požiadal Robespierre, výkriky poslancov mu však nedovolili prehovoriť. Robespierre bol s členmi svojej frakcie zatknutý a uväznený. Jeho prívrženci ho síce ešte v ten deň oslobodili, ale len nakrátko. Parížsku radnicu, kam sa Robespierre so svojimi vernými premiestnil, ďalší deň skoro ráno dobyli vojenské oddiely Konventu pod velením Paula Barrasa. Ešte v ten deň, a potom 28. a 29. júla, bol Robespierre spolu s desiatkami svojich stúpencov gilotinovaný.
Následky.
Poslanci Konventu, ktorí zvrhli Robespierra, boli krátku dobu ešte natoľko pohltení atmosférou Teroru, že si nedokázali uvedomiť význam svojho činu. Ich hlavnou motiváciou bolo odstránenie Robespierra, pred ktorým si chceli zachrániť život, nešlo im o ukončenie Teroru. Postupne však začalo dochádzať k prepúšťaniu politických väzňov a do svojich funkcií sa tiež vrátili jakobínskou vládou skôr perzekvovaní girondisti.
Jakobíni postupne stratili svoj vplyv, niekoľko členov Výboru verejného blaha bolo poslaných do vyhnanstva, predstavitelia revolučnej vlády Fouquier-Tinville, Jean-Baptiste Carrier a iní skončili na popravisku. Začal tzv. biely teror, počas ktorého boli, hlavne na juhu krajiny, lynčovaní jakobíni a kupci národných statkov. K moci sa dostali poslanci stredu (Močiara) spolupracujúci s girondistami a teraz pokornejšími montagnardovcami. Podľa historika Françoisa Fureta museli teraz títo politici, zvaní thermidoriáni, „revolúciu zakotviť“ a dať jej zákonný rámec. Ich spoločným dielom sa tak stala ústava, prostredníctvom ktorej mala byť revolúcia ukončená. Táto tzv. Ústava z roku III významne obmedzila volebné právo a snažila sa rozdeliť moc takým spôsobom, aby už nemohlo dôjsť k jej zneužitiu. Vládu vo Francúzsku prevzalo tzv. Direktórium, ktoré obhajovalo záujmy bohatšej vrstvy obyvateľov, buržoázie.

</doc>
<doc id="644781" url="https://sk.wikipedia.org/wiki?curid=644781" title="Výbor pre verejné blaho">
Výbor pre verejné blaho

Výbor pre verejné blaho (častejšie prekladaný ako Výbor verejného blaha, ), ustanovený Národným konventom 6. apríla 1793 predstavoval de facto zoskupenia výkonnej moci vo Francúzsku v období jakobínskej diktatúry v rokoch 1793 – 1794. Vo vojnovom stave a s vidinou národného ohrozenia, jakobíni pod vedením Maximiliána Robespierra presunuli verejné žaloby, súdy a popravy pod dohľad tejto komisie.
Výbor bol osobne zodpovedný za tisícky popráv vrátane popráv vysokých šľachticov a bývalých vládnych činiteľov, ktoré posielal pod gilotínu. Najčastejším dôvodom pre popravu bolo obvinenie z podporovania monarchie a kontrarevolúcie. Vláda výboru vošla do dejín ako vláda teroru.

</doc>
<doc id="644782" url="https://sk.wikipedia.org/wiki?curid=644782" title="Carlos Valderrama">
Carlos Valderrama

Carlos Alberto Valderrama Palacio (* 2. september 1961, Santa Marta, Kolumbia) je bývalý kolumbijský futbalista. Mal prezývku "El Pibe".
Dvakrát sa stal najlepším futbalistom Južnej Ameriky (1987, 1993).
Pelé ho v roku 2004 zaradil ako jediného Kolumbijčana medzi 125 najlepších žijúcich futbalistov sveta.

</doc>
<doc id="644785" url="https://sk.wikipedia.org/wiki?curid=644785" title="Irena Turkevyčová-Martynecová">
Irena Turkevyčová-Martynecová

Irena Turkevyčová-Martynecová (; * 25. december 1899 Brody Ľvovská oblasť, Ukrajina - † 5. júl 1983 Winnipeg, Kanada) bola primadona v Národnom akademickom divadle opery a baletu v Ľvove. Počas svojej kariéry hrala v Paríži, Viedni, Berlíne, Prahe a v ďalších európskych mestách.
Životopis.
Mladosť.
Narodila sa ako tretie dieťa v rodine kňaza, zbormajstra, katechéta a hudobného kritika Ivana Turkevyča (Туркевич) a Sofie Kormošivovej (Кормошів). Keď mala šesť rokov, bol jej otec vymenovaný za katechéta seminára v Zališikách (Заліщики), kde mali samostatný dom v blízkosti rieky Dnester. S manželkou Sofiou, hudobne nadanou klaviristkou, a deťmi boli duchom hudobného života mesta. Prvé hudobné lekcie dostala od svojej matky a neskôr sa deťom venovala aj profesionálna učiteľka hudby. Od mladosti tak získavala hudobné a umelecké zručnosti a účastňovala sa Ševčenkových koncertoch. 
V roku 1911 bol jej otec menovaný katechétom na druhom ukrajinskom gymnáziu vo Ľvove a preto sa tam rodina presťahovala. Irena bola zapísaná na gymnázium Basilského rádu sv. Jozafáta, kde okrem svojich školských hodín chodila na hodiny klavíra. Stanislav Ljudkevič (Станіслав Людкевич) ju učil teóriu hudby.
Pred začiatkom prvej svetovej vojny sa rodina presťahovala do Viedne, kde zostala až do roku 1916. Tam, v kostole sv. Barbory, bol jej otec dirigentom speváckeho zboru, ktorý bol v tom čase jedným z najväčších a najlepších ukrajinských zborov. Keď sa vrátili do Ľvova, Irena pokračovala v štúdiu u basilských sestier.
Štúdiá.
Irena vyštudovala právnickú fakultu Ľvovskej university. Hudbu študovala na Ľvovskom konzervatóriu M. Lysenka pod vedením profesorov Flem-Plomenského a Zarembu. Dramatické umenie ju učili profesori Kozlovský a Bogdan Vladimirovič Kryžanivský. Koncertnú činnosť začala v roku 1923 ako sólistka ľvovského zboru "Bandurist". V opere účinkovala najprv ako Marienka v Predanej neveste od hudobného skladateľa Bedřicha Smetanu. Operu uviedol Josef Dmitrovic Stadnik v Ukrajinskom činohernom divadle (Театр Української Бесіди) vo Ľvove (dnes Stádnikovo divadlo) pri príležitosti stého výročia narodenín skladateľa. 21. júna 1929 vystupovala na javisku Ľvovskej opery a baletu v inscenácii opery Fidelio od Ludwiga van Beethovena, v ktorej študenti starších ročníkov Ľvovského konzervatória hrali pod vedením učiteľa Adama Šoltisa. V recenzii denníka "Dielo" 22. júna 1929 bolo jej vystúpenie chválené.
Ukázala sa ako talentovaná dramatická herečka. Spisovateľ Zinovij Kniš vo svojich spomienkach na hudobný život vo Ľvove píše, že v roku 1929 organizovala v dome svojho otca divadelný klub a uviedla prvé predstavenie Hriech (Гріх) od Volodymyra Wynnyczenka (Володимир Винниченкo) a Požiare svätého Jána (Огні Іванової ночі) Hermanna Zudermanna. Na jar roku 1930 mala prvý sólový koncert, zaspievala áriu Gorisłavy z opery "Ruslan a Ľudmila" skladateľa Michail Ivanovič Glinka a áriu Cio-Cio-san z opery "Madame Butterfly" skladateľa Giacoma Pucciniho a niekoľko románskych a ukrajinských ľudových piesní. 
V roku 1930 odišla do Berlína, kde v tom čase žila jej sestra Stefanija a tri roky tam študovala na Berlínskej univerzite umenia u profesora Weißenborna, ktorý pracoval so študentmi ako bol Dietrich Fischer-Dieskau. Ovládať hlas sa naučila v Štátnej opere v Berlíne a dramatickú výchovu absolvovala na Hudobnej akadémii v Berlíne (Hochschule für Musik Hanns Eisler Berlin).
V roku 1933 sa presťahovala do Prahy, kde jej sestra Stefanija vyučovala na Pražskom konzervatóriu hru na klavír a sprevádzala. Absolvovala tu u učiteľov Pražského konzervatória hodiny spevu a spievala tiež v Štátnej opere.
Kariéra.
Vydala sa za politika Vladimira Martinca (Мартинець Володимир Євгенович) a sťahovala sa s ním do miest svojej práce. Vystupovala po celej Európe. Ich kočovný život trval dvanásť rokov. 
V lete roku 1942 sa vrátila so svojím manželom do Ľvova a stala sa tu sólistkou Ľvovského divadla opery a baletu. Od roku 1942 do roku 1944 spievala nasledujúce role:
V lete roku 1943 spoločne s koloratúrnou sopranistkou Ninou Ševčenko a barytónom Michailom Olkhovom mala koncertné turné po mestách a dedinách Haliču. Jej hlas bol často počuť vo Ľvovskom rádiu. Na jar 1944 odišla so skupinou ľvovských operných umelcov do Nemecka - týždeň pred príchodom Červenej armády. Stala sa vedúcou osobnosťou operných súboru Duma (Дума) v meste Karlsbad v Bádensku-Württembersku a súboru Orlik (Орлик) v Berchtesgadene v Nemecku. Tieto súbory uviedli opery: "Natalka Poltavka (Наталка Полтавка)" od Mykola Lysenka, ktorý bol autorom aj druhej takto uvedené opery "Utopila (Утоплена)", čo je lyricko-fantastická opera na libreto ukrajinského spisovateľa a dramatika Mychajla Staryckyja (Старицький Михайло Петрович) podľa poviedky Nikolaja Vasiljevič Gogola (Гоголь Микола Васильович) "Májová noc (Майская ночь)" zo zbierky "Večery na samote pri Dikaňky" (Вечера на хуторе близ Диканьки).
28. januára 1946 sa v DP-Lager, ktorý sa nachádzal v blízkosti Augsburgu, pripojila k organizácii Asociácie ukrajinských scénografov (Асоціація українських художників сцени). 
Kanada.
V roku 1949 emigrovala do Kanady a usadila sa vo Winnipegu. Jej manžel prevzal funkciu redaktora novín "New Pathway" a Irena sa stala členom divadla Renaissance. Od roku 1950 v Kanade koncertovala. 
V roku 1960 sa stala umeleckou riaditeľkou detskej opery v Canadian-Ukrainian Institute presvitá (Просвіта) na Pritchard Avenue a Arlington Street vo Winnipegu. Divadlo bolo vytvorené zo študentov školy z iniciatívy Natalie Leontovich-Bashuk, vtedajšej predsedníčky Ústredného výboru ukrajinských žien Kanady. V repertoári divadla bola opera "Srdce Oksany" od jej sestry Stefanije Turkevyčovej-Lukijanovičovej (Туркевич-Лукіянович Стефанія Іванівна). Táto hudobná skupina nacvičovala v priestoroch Ukrajinskej národnej asociácie na uliciach McGregor a Burroughs. Jej prítomnosť priťahovala okruh talentovaných hudobníkov, choreografov, kostýmových návrhárov a divadelných robotníkov. Stala sa jadrom súboru nadaných detí, ktoré začala učiť. Deťom bola známa ako pani Martynec (Пані Мартинець). 
V roku 1964 uviedla operu Mykola Lysenka "Koza-Dereza" (Коза-Дереза), a o rok neskôr operu "Snehová kráľovná" (Зимова Краля). Obe produkcie sa konali v divadle Pantages Playhouse vo Winnipegu.
V roku 1967 uviedla predstavenie "Koza-Dereza" na medzinárodnej výstave Expo-67 v Montreale, ktorá sa konala na oslavu stého výročia Kanady. Ďalej súbor ešte koncertoval v Ottawe.
Mnoho mladých ľudí nieslo ducha jej spoločnosti po celú dobu svojej profesionálnej kariéry. Irina Velgash (Baerg), ktorá v predstavení Koza-Dereza hrala Raka, rozvinula svoju opernú kariéru v Severnej Amerike, kde vystupovala na pódiách hlavných operných domov. Genia Blum, tanečnice, spisovateľka a prekladateľka, ktorá tancovala úlohu Lady vo Snehové kráľovnej, študovala na baletnej škole Royal Winnipeg Ballet, profesionálne tancovala v Európe pod svojím menom Eugenia Snihurowycz a založila baletné štúdio vo švajčiarskej Luzerne, kde podporuje umenie prostredníctvom tanečnej nadácie pomenovanej po svojej matke Darii Nyzankiwskej. Slavko Mikhailuk (Mitchell), ktorý v predstavení "Koza-Dereza" hral Králika, písal populárne hudbu a komponoval tiež pre televíziu a divadlo. Vedúcim programovej siete pre CBC sa stal Miroslav (Slavko) Klimkov, ktorý v predstavení "Koza-Dereza" hral Medveďa. Ďalší členovia jej hudobnej skupiny sa stali koordinátori a riaditelia kanadských kultúrnych inštitúcií.
Dňa 7. októbra 1977 jej Ukrajinský kanadský kongres ("Конґрес українців Канади") udelil medailu Tarasa Ševčenka (Тарас Григорович Шевченко).
Zomrela 5. júla 1983 vo Winnipegu.
Externé odkazy.
 

</doc>
<doc id="644789" url="https://sk.wikipedia.org/wiki?curid=644789" title="Simias (rod)">
Simias (rod)

Simias, po slovensky kahau alebo staršie pageh, je rod z čeľade mačiakovité. Jediným zástupcom tohto rodu je druh kahau mentavejský alebo kahau simakobu (lat. "Simias concolor" alebo "Nasalis concolor"; po indonézsky "simakobu").
Niektorí bádatelia existenciu rodu "Simias" neuznávajú a jeho obsah považujú za súčasť rodu Nasalis (ktorý sa po slovensky takisto nazýva kahau a inak zahŕňa len 1 druh - kahau nosatý, lat. "Nasalis larvatus").
Výskyt.
Kahau mentavejský sa vyskytuje na Mentavajských ostrovoch pri západnom pobreží ostrova Sumatra. 
Vnútorná systematika.
Má dva poddruhy : 
Charateristika.
Kahau mentavejský meria asi 50 cm, s krátkym chvostom (asi 15 cm) a s výrazným nosom. Samce sú väčšie ako samice. Srsť je čierna, na časti tela krémová.
Ohrozenie a populácia.
Kahau mentavejský sa hodnotí ako kriticky ohrozený druh, hlavným dôvodom sa stal neudržateľný lov spoločne so stratou biotopov (ťažba dreva, plantážnictvo). Najväčšia populácia žije v Národnom parku Siberut (6 00015 500 jedincov), poddruh "Simias concolor concolor" zahŕňa 7001 800 jedincov.

</doc>
<doc id="644790" url="https://sk.wikipedia.org/wiki?curid=644790" title="Kahau mentavejský">
Kahau mentavejský



</doc>
<doc id="644791" url="https://sk.wikipedia.org/wiki?curid=644791" title="Simias concolor">
Simias concolor



</doc>
<doc id="644793" url="https://sk.wikipedia.org/wiki?curid=644793" title="Nasalis concolor">
Nasalis concolor



</doc>
<doc id="644795" url="https://sk.wikipedia.org/wiki?curid=644795" title="Kasárenské námestie">
Kasárenské námestie

Kasárenské námestie je námestie v Košiciach, v mestskej časti Staré Mesto. Nachádza sa medzi Kinom Úsmev, budovou bývalého OD Tesco a budovou Železníc Slovenskej republiky.
Názov námestia.
Námestie za svoju existenciu vystriedalo množstvo názvov. V nemčine to boli názvy ako – "Cassernen Gasse" (Kasárenská ulica), "Cassernen Platz" (Kasárenské námestie). V maďarčine zase "Kaszárnya piacz", "Laktanya tér" (Kasárenské námestie), "Mussolini tér" (Mussoliniho námestie). V slovenskom jazyku vystriedalo názvy – Kasárnické námestie, Námestie gen. Viesta, Lumumbovo námestie a Lumumbova.
História.
Meno tohto námestia má svoje opodstatnenie, pretože v areáli blízkej dopravnej priemyslovky sa nachádza budova kde boli Veľké mestské kasárne (tiež nazývané "Horné"). Tieto kasárne boli jedny z prvých na území Habsburskej monarchie ale aj v strednej Európe.
Prvé kasárne v Košiciach mali stáť na nádvorí nedobudovanej citadely, stavanej od roku 1672. Nikdy sa však nepostavili. Prvé skutočné vojenské kasárne v meste sa postavili na Hlavnej ulici neďaleko Dolnej brány v roku 1713. Dolné kasárne mestu nepostačovali a tak v roku 1726 vybudovali pri Hornej bráne druhé kasárne. Obidva vstupy do mesta tak boli vojensky chránené. "Horné" kasárne boli cisársko-kráľovské, "Dolné" patrili samotnému mestu.
V roku 1750 bolo v Košiciach asi 2000 vojakov. Vojsko zaberalo veľké územie a bolo rozstrúsené po celom meste. Súčasná Vojenská ulica sa niekedy volala "Katona utca". Dnes sa na jej začiatku nachádzajú bývalé "Malinovského kasárne", ktoré v súčasnosti armáda nevyužíva, no je zrejmé, že pôvod názvu vznikol na základe týchto kasární.

</doc>
<doc id="644796" url="https://sk.wikipedia.org/wiki?curid=644796" title="Wayback Machine">
Wayback Machine

Wayback Machine je digitálny archív World Wide Web. Službu založila nezisková organizácia Internet Archive so sídlom v San Franciscu. Jej zakladatelia, Brewster Kahle a Bruce Gilliat, vyvinuli Wayback Machine s cieľom poskytnúť „univerzálny prístup ku všetkým vedomostiam“ zachovaním archivovaných kópií zaniknutých webových stránok. Ide o open-source softvér, naprogramovaný v programovaciom jazyku Java.
Od svojho spustenia v roku 2001 bolo do archívu pridaných viac ako 406 miliárd stránok (stav január 2020). Služba vyvolala aj spor o to, či vytváranie archívnych stránok bez súhlasu ich vlastníka predstavuje porušenie autorských práv v určitých jurisdikciách.

</doc>
<doc id="644804" url="https://sk.wikipedia.org/wiki?curid=644804" title="Kyselina fluóroctová">
Kyselina fluóroctová

Kyselina fluóroctová je chemická zlúčenina so vzorcom CH2FCOOH. Ako pesticíd sa používa jej sodná soľ, fluóroctan sodný. Inhibuje krok akonitázy v cykle kyseliny citrónovej. 
Prirodzený výskyt.
Kyselina fluóroctová sa prirodzene vyskytuje v najmenej 40 rastlinách v Austrálii, Brazílii a Afrike. Je to jeden z piatich známych prírodných produktov obsahujúcich fluór. Prvýkrát bola identifikovaná v "Dichapetalum cymosum", bežne známy ako gifblaar (afrikánčina). Už v roku 1904 používali kolonisti v Sierra Leone extrakty z "Chailletia toxicaria", ktorá tiež obsahuje kyselinu fluóroctovú alebo jej soli, na otrávenie potkanov. Niektoré natívne austrálske rody rastlín obsahujú toxín, vrátane: "Gastrolobium", "Gompholobium", "Oxylobium", "Nemcia" a "Acacia". 
Výskyt kyseliny fluóroctovej u druhov "Gastrolobium".
"Gastrolobium" je rod kvitnúcich rastlín v čeladi bôbovité. Existuje viac ako 100 druhov v tomto rode, a všetky okrem dvoch sú pôvodné v juhozápadnej oblasti západnej Austrálie, kde sú známe ako "jedovatý hrach". Gastrolobium rastúce v juhozápadnej Austrálii je jedinečné svojou schopnosťou koncentrovať kyselinu fluóroctovú z pôd s nízkym obsahom fluóru. Kengura tmavochvostá a iné zvieratá pochádzajúce z južnej Austrálie sú schopné bezpečne jesť rastliny obsahujúce kyselinu fluóroctovú, ale hospodárske zvieratá a introdukované druhy z iných oblastí Austrálie a introdukované zvonku, ako napríklad líška hrdzavá sú na ňu vysoko náchylné. Skutočnosť, že mnohé druhy Gastrolobium majú tiež vysokú druhotnú toxicitu pre nepôvodné mäsožravce, je obmedzená schopnosť mačiek vytvoriť populácie v miestach, kde rastliny tvoria podstatnú časť vegetácie. 

</doc>
<doc id="644806" url="https://sk.wikipedia.org/wiki?curid=644806" title="Kostol Božského Srdca Ježišovho (Košice)">
Kostol Božského Srdca Ježišovho (Košice)

Kostol Božského Srdca Ježišovho (predtým "Kaplnka Božského Srdca Ježišovho") je jezuitský kostol v mestskej časti Staré Mesto v Košiciach. Kostol bol pôvodne vybudovaný ako kaplnka v rokoch 1936 – 1937 a v roku 2009 bola vysvätená na kostol.
Prevedenie.
Kostol obsahuje množstvo bronzových sochárskych častí, ktoré obsahujú znázornené vetvy, listy a kôru.
Stojku ambóny vidíme ako bohato zdobený kmeň a podobne aj svietnik pre paškálnu sviecu a malé svietniky ako menšie časti toho istého kmeňa. Ambóna poukazuje na Ježiša Krista, lebo sa pri nej číta Božie slovo.
Bohostánok v tvare kríža má navonok drsnú štruktúru kôry kmeňa a vetvy s lístím. Bronzový reliéf na oltári je vytvorený ako časť kmeňa, na ktorom sú vetvy a listy. Oltár je z kameňa - bieleho sivca.
Autormi tohto liturgického zariadenia sú akademický sochár Otmar Oliva a kamenársky majster Peter Novák. Zakomponovali do bronzového reliéfu oltára aj geografickú skutočnosť prelínania kresťanov latinského a byzantského obradu v Košiciach. Hlaholské a latinské písmo na reliéfe vyjadruje prvé slová z Jánovho evanjelia: "Na počiatku bolo Slovo". Hlaholika pripomína misiu sv. Cyrila a Metoda a latinka pevné zasadenie do kresťanského západu.

</doc>
<doc id="644807" url="https://sk.wikipedia.org/wiki?curid=644807" title="Mentavajské ostrovy">
Mentavajské ostrovy

Mentavajské ostrovy (slovenský normovaný názov; iný, najmä starší názov: Mentavejské ostrovy; po indononézsky "Kepulauan Mentawai") sa nachádzajú v blízkosti západného pobrežia Sumatry. Oddeľuje ich od nej asi 130 km široký Mentavajský prieliv a administratívne sú súčasťou indonézskej provincie Západná Sumatra.
Opis.
Najväčším ostrovom je Siberut (cca 4000 km²), juhovýchodne ležia ďalšie veľké ostrovy, Sipora, Pagai Utara a Pagai Selatan.
Ostrovy sú prevažne ploché, nadmorská výška sa pohybuje v stovkách metrov. Väčšinu obyvateľstva tvoria domorodí Mentavajci. Vyvinulo sa tu niekoľko endemických druhov. Na časti plochy miestnych dažďových lesov je povolená ťažba, veľké oblasti sú naopak, chránené. Najväčším chráneným územím je Národný park Siberut, pokrývajúci takmer polovicu rovnomenného ostrova.
Oblasť je seizmicky aktívna, v roku 2004 zasiahla ostrovy veľká vlna cunami, v októbri 2010 prišlo silné zemetrasenie s epicentrom juhozápadne od ostrova Pagai Selatan, ktoré tiež vyvolalo cunami, bol zničený rad prevažne drevených obydlí pri pobreží a zomreli stovky miestnych obyvateľov.
Mentavajské ostrovy sa stali obľúbeným cieľom surfistov.

</doc>
<doc id="644809" url="https://sk.wikipedia.org/wiki?curid=644809" title="OPF">
OPF



</doc>
<doc id="644811" url="https://sk.wikipedia.org/wiki?curid=644811" title="Opice vlastné">
Opice vlastné



</doc>
<doc id="644812" url="https://sk.wikipedia.org/wiki?curid=644812" title="Jozef Rajtár">
Jozef Rajtár

Jozef Rajtár, Dip Mgmt (* 12. január 1977, Bratislava) je slovenský politik, od roku 2016 do roku 2020 poslanec NR SR za SaS, neskôr ako nezaradený za Demokratickú stranu.
Životopis.
Študoval manažment na Open University v Spojenom kráľovstve a kórejský jazyk na Wong Kwang University v Južnej Kórei. Pracoval pre veľké nadnárodné spoločnosti a následne v bankovom sektore. Naposledy v treťom najväčšom finančnom centre sveta – v UniCredit Bank v Hong Kongu. Po voľbách 2016 sa stal poslancom NR SR za stranu Sloboda a Solidarita. V roku 2019 po rozkole v strane túto stranu spolu s viac ako 50 ďalšími členmi opustil. Väčšina z nich našla ukotvenie v Demokratickej strane.
Politické pôsobenie.
Sloboda a Solidarita.
Do parlamentu kandidoval za SaS. V Národnej rade je členom Výboru NR SR pre financie a rozpočet.
Počas svojho politického pôsobenia poukazoval na korupciu a klientelizmus v štátnej a verejnej správe a podvodné konania v súvislosti s vysokými ústavnými činiteľmi. Na základe Rajtárových trestných oznámení bol odsúdený Ladislav Bašternák na päť rokov odňatia slobody pre daňový podvod, ktorý sa udial pri transakciách v bytovom dome Five Star Residence v Bratislave, ktorú staval Marian Kočner. Jozef Rajtár podával v kauze trestné oznámenie a niekoľkokrát ho dopĺňal. Na základe jeho trestných oznámení Kočnera obvinili za prevody bytov vo Five Star Residence. Škoda v podobe vyplatených neoprávnených vratiek DPH má byť tri milióny eur.
Poslanecký asistent Jozefa Rajtára Filip Rybanič bol odsúdený za porušenia bankového tajomstva. Ako zamestnanec Tatrabanky si pozrel účty Roberta Kaliňáka, Jána Počiatka, Mariána Kočnera a Ladislava Bašternáka. Niekoľko dní nato, v piatok 10. júna 2016, ho zadržala polícia. V Denníku N vyšiel a cez víkend bol doplnený článok, ktorý sa odvolával aj na ďalší zdroj, s tvrdením, že na účet Roberta Kaliňáka v roku 2014 prišli dve platby od spoločnosti B.A. Haus spojenej aj s Bašternákom. Vďaka Rybaničovi sa verejnosť dozvedela, že Róbert Kaliňák o vzťahu s Ladislavom Bašternákom nehovoril pravdu. Právnik Pavel Nechala o kauze poznamenal „"Ak minister deklaroval skutočnosti, ktoré tento človek vo svojom zamestnaní preskúmal a upozornil, že minister klame a možno zakrýva aj daňové podvody, v takom prípade možno hovoriť o whistleblowerovi, aj keď je tam politický rozmer"“. Trojročný podmienečný trest pre poslaneckého asistenta Filipa Rybaniča 21. januára 2020 Najvyšší súd zrušil. Prípad zároveň vrátil na Krajský súd v Bratislave, ktorý Rybaniča pôvodne odsúdil.
Demokratická strana.
V roku 2019 vstúpil do Demokratickej strany.
Na kongrese Demokratickej strany v októbri 2019 bol Rajtár zvolený za podpredsedu. V parlamentných voľbách vo februári 2020 kandiduje na 1. mieste kandidátky Demokratickej strany.

</doc>
<doc id="644816" url="https://sk.wikipedia.org/wiki?curid=644816" title="Bitka o Singapur">
Bitka o Singapur

Bitka o Singapur je bitka druhej svetovej vojny, ktorá sa odohrala na prelome rokov 1941 a 1942 ako súčasť bojov v juhovýchodnej Ázii. V tejto dobe bolo mesto Singapur hlavným britským oporným bodom v juhovýchodnej Ázii a strategická dôležitosť toto miesta bola zrejmá nielen Spojencom, ale aj predstaviteľom Osi. Japonské snahy o získanie tohto mesta sa začali už 8. decembra 1941, kedy bol Singapur prvýkrát bombardovaný, a skončili medzi 8. a 15. februárom 1942, kedy Singapur padol do japonských rúk.
Po vylodení v Malajzii sa početne slabšie japonské vojsko vydalo na rýchly postup až k Singapuru, ktorý dosiahli začiatkom februára 1942. Útok na mesto samotné začal 8. februára večer. Britskí obrancovia boli takýmto vývojom zaskočení, pretože nepočítali s možnosťou útoku z tyla. Po niekoľkých dňoch bojov Singapur 15. februára kapituloval. Do zajatia putovalo 80 000 austrálskych, britských a indických vojakov, ktorí sa pridali k ďalším 50 000 svojich kolegov zajatých Japoncami počas ich malajského ťaženia. Winston Churchill, britský ministerský predseda, označil pád Singapuru za "najväčšiu katastrofu" a "najväčšiu kapituláciu" v dejinách Británie. Zaujímavosťou je, že obrany Singapuru sa zúčastnilo aj menšie množstvo československých vojakov.
Dôležitosť Singapuru.
Singapur bol jednou z najvýznamnejších britských základní. Tento klenot v korune Impéria umožňoval Britom ovládať dôležité lodné linky vedúce pozdĺž južného pobrežia Malajzie. A keďže práve touto oblasťou viedli námorné trasy zaisťujúce obchod na obrovských trhoch juhovýchodnej Ázie, bolo japonským predstaviteľom jasné, že ak chcú oslabiť britský vplyv v juhovýchodnej Ázii, je potrebné sa Singapuru zmocniť.
Prípravy k útoku.
Po dobytí Malajzie bola situácia v Singapure pre Britov kritická. Na ostrove bolo síce dislokovaných okolo 100 000 britských, austrálskych, holandských, indických a malajských vojakov, ktorí mali dostatok munície, paliva a potravín, ale v prospech Japoncov hrala ich vzdušná prevaha. Japonské letectvo vyčlenené pre túto operáciu malo k dispozícii 500 lietadiel, ktoré mohli útočiť z letísk vzdialených iba 20 kilometrov od Singapuru. Naproti tomu Briti disponovali iba 50 lietadlami, ktoré navyše boli zastaralejšie ako stroje dobre vycvičených japonských pilotov. Veliteľ obrany v Singapure, Arthur Percival, síce letectvo žiadal o väčšiu podporu, ale jeho prosby neboli vypočuté, pretože prednosť dostala dodávka 600 lietadiel sovietskej armáde. Japonci svojou leteckú prevahu skvele uplatnili. Neustále boli vysielané bombardéry, ktoré zasypávali britskej pozície bombami. Bombardovanie spojeneckých obranných pozícií ničilo spojenecké obranné línie a výrazne narušilo morálku spojeneckých vojakov. Za účelom prehĺbenia devastujúcich účinkov bol Singapur pred samotným útokom vystavený tiež ťažkej delostreleckej paľbe.
Útok na mesto.
Veliteľ japonského útoku, Tomojuki Jamašita, naplánoval pascu, ktorá mala útočiacim vojakom dobytie Singapuru uľahčiť. Schválne dal bombardovať východnú časť mesta, aby si Percival myslel, že Japonci chcú útočiť od východu. Briti túto pascu neodhalili a presunom vojsk na východ značne oslabili obranu v ostatných častiach mesta. Svoj omyl si uvedomili až 8. februára, kedy sa po mohutnom bombardovaní, vylodilo 16 japonských práporov na západnú časť ostrova, ktorú bránili len 3 austrálske prápory. Už za svitania mali japonskí vojaci na ostrove predmostie o sile tisícov mužov. Do popoludnia sa už v Singapure nachádzalo na 30 000 japonských vojakov a niekoľko tankov. Obrana v tomto sektore bola zverená 22. austrálskej brigáde, ktorú však Japonci čoskoro zničili a mestu začalo hroziť obkľúčenie.
Japonský nápor sa potom zameral na výšiny Bukit Timah, kde sa nachádzali vodné nádrže a sklady munície a paliva. Rozpútala sa divoká a krvavá bitka, ktorá sa pretiahla na niekoľko dní. Japonci využili svojej leteckej prevahy a ostrov úporne bombardovali. Bombardovaním si však sami spôsobili veľké problémy, pretože bomby zapálili nádrže s naftou a horiaca nafta začala stekať k moru a cestou spálila všetkých japonských vojakov, ktorí sa v danom úseku nachádzali. Japonská vláda dostala od Jamašitu sľub, že Singapur bude dobytý už 11. februára, v Deň založenia národa. Avšak tohto dňa sa Japoncom podarilo dobyť ešte len výšiny Bukit Timah a postúpiť k Singapuru. 5. a 18. divízia postupovali k mestu od Bukit Timah, zatiaľ čo gardová divízia postupovala východnejšie od mesta Nee Soon. Obkľúčenie Singapuru sa nakoniec bez väčších ťažkostí podarilo.
Kapitulácia.
Ráno 13. februára 1942 poslal generál Jašita generálovi Percivalovi výzvu ku kapitulácii, tá však zatiaľ prijatá nebola. V reakcii na túto skutočnosť sa Jašita uchýlil k zverstvám a nariadil skupine japonských vojakov, aby napadli britskú nemocnicu a pobili tam pacientov. Zomrelo vyše 300 ľudí. Niekoľko osôb nechali japonskí vojaci nažive a poslali ich k Britom, aby im ukázali ako majú v pláne s obrancami pevnosti naložiť. Percival však kapitulovať nehodlal, pretože stále veril, že Japoncov dokáže poraziť. Bol tak sebavedomý, že si 10. februára dokonca zapísal: 
Ďalšie boje však boli beznádejné. Britskí velitelia poznali, že nie sú schopní poraziť skvelo vycvičených japonských vojakov, ktorí navyše mali vojnové skúsenosti z vojny v Číne. Disciplína, spolupráca, rozhodnosť v boji a vytrvalosť zabezpečila japonským oddielom prevahu. Britom začalo dochádzať, že ich boj je márny. Obrana ostrova sa postupne rozpadla a Britov začal ťažiť nedostatok vody a potravín. 15. februára 1942 na úpätí výšiny Bukit Timah vztýčil sám generál Percival bielu vlajku. Osud Singapuru bol spečatený.
Záver.
Dôsledky japonských akcií v Malajzii a v Singapure boli pre Spojencov katastrofálne. 130 000 vojakov bolo zabitých, alebo padlo do zajatia. Naproti tomu Japonci prišli len o 9 000 padlých a ranených. Briti navyše stratili veľmi dôležitú ázijskú základňu a ich prestíž v Európe a v Ázii bola značne otrasená. Niektorí historici zastávajú názor, že išlo o katastrofu porovnateľnú s pádom Francúzska.
Hlavná príčina britskej porážky spočíva v podcenení japonských vojenských možností a nepripravenosti na možnosť útoku z pevniny, pretože džungľu na Malajskom polostrove britské velenie považovalo za nepriechodnú. Vďaka víťazstvu sa Japonsku otvorila cesta k získaniu Holandskej východnej Indie. Singapur bol Japoncami premenovaný na Šónan (照 南 ~ Svetlo juhu) a prestíž generála Jašita stúpla tak, že si vyslúžil prezývku „Malajský tiger“.

</doc>
<doc id="644817" url="https://sk.wikipedia.org/wiki?curid=644817" title="Tretia bitka o Charkov">
Tretia bitka o Charkov

Tretia bitka o Charkov bola bitka druhej svetovej vojny v južnej časti východného frontu v oblasti Charkova a Voroneže od 19. februára do 19. marca 1943. Nemecké vojská Skupiny armád Juh pod vedením maršala Ericha von Mansteina v ťažkých bojoch zastavili postup sovietskych síl Juhozápadného (N. F. Vatutin) a Voronežského frontu (F. I. Golikov) na západ, časť z nich pri tom obkľúčili a zničili. Obsadili znovu Charkov a Belgorod. Bitka bola posledným veľkým víťazstvom nacistického Nemecka na východnom fronte. Nemecké operácie v tejto bitke sú dodnes považované za vynikajúci príklad taktiky mobilnej obrany.
Predohra.
Sovietska zimná ofenzíva silne udrela na nemecké sily Skupiny armád Juh (Skupina armád A a B). Po sovietskom obkľúčení nemeckej 6. armády pri Stalingrade bolo v rozvrate celé tylo skupiny armád Juh. Skupina armád A (von Kleist), ktorá plánovala prezimovať na Kaukaze sa musela v chvate sťahovať cez Tamanský polostrov na Krym. Iba jej 1. tanková armáda (gen. von Mackensen) sa stiahla smerom na Rostov. Tvrdošijná obrana zvyšku nemeckých síl pri Stalingrade, síce neumožnila sovietom rozvinúť operáciu Saturn v plnej plánovanej miere, ale nemecká situácia bola ťažká. Skupina armád B, neskôr premenovaná na Skupinu armád Don, ktorej vedením bol poverený maršal Erich von Manstein mala za úlohou prebojovať sa k obkľúčeným nemeckým silám v Stalingrade. Protiútok plánoval Manstein silami XLVIII. tankového zboru zo západu a LVII. tankového zboru z juhu. XLVIII. zbor však do útoku nikdy nevyrazil. Jedným z dôvodov bol útok sovietskeho Voronežského a Brianského frontu na pozície talianskej 8. armády a maďarskej 2. armády, ktorá kryla ľavé krídlo von Mansteinovho XLVIII. tankového zboru. Talianske aj maďarské sily týmto útokom nedokázali vzdorovať, utrpeli ťažké straty boli nútené ustúpiť. Manstein musel nasadiť Hollidtovu armádnu skupinu aby zacelil dieru vo línií, ktorá vznikla rozpadom maďarskej a talianskej armády. Mansteinov útok na obkľúčenie z juhu silami LVII. tankového zboru bol zastavený v ťažkých bojoch silami 2. gardovej armády (gen. Malinovskij). Manstein sa následne snažil blokovať sovietsky postup od Volgy na Ukrajinu a evakuovať hrdlom cez Rostov nad Donom čo najviac síl. Po porážke 6. armády pri Stalingrade 2. februára 1943 a sovietských ofenzívach na iných úsekoch frontu bola nemecká armáda na viacerých úsekoch frontu otrasená. Katastrofická situácia bola hlavne na južnom úseku frontu. 
V januári 1943 nariadilo sovietske hlavné velenie útok Voronežskému a Juhozápadnému frontu smerom k Dnepru. Cieľom malo byť oslobodenie Donbasu, Charkova a stabilizáciu frontu na Dnepri. 8. a 9. februára sovietske sily oslobodili Kursk a Belgorod. 14. februára 1943 oslobodili Rostov a postupovali ďalej na západ. Tvárou v tvár hroziacej katastrofe nemeckého južného krídla frontu prisunul Hitler na bojisko čerstvé posily. V tej istej dobe však boli sovietske sily vyčerpané pokračujúcimi ofenzívnymi akciami a ich logistické zabezpečenie roztiahnuté. Sovietske divízie mali v dôsledku predošlých bojov veľké straty a boli na 1/3 až 1/10 svojho tabuľkového stavu.
Priebeh.
16. februára 1943 sovietske sily oslobodili Charkov. Bolo to prakticky už 2. krát v priebehu jedného roka. Na jar 1942 tu sovietske sily utrpeli zahanbujúcu porážku a ich vlastná ofenzíva sa zmenila na obkľúčenie, v ktorom stratili viac než 250 000 mužov. Manstein, ktorý takticky ustúpil z Charkova, dúfal, že sovietske velenie bude postupovať a nechá nekryté krídla. Tento predpoklad plne vyšiel a Sovieti povzbudení úspechmi začali nemecké armády prenasledovať bez dostatočného istenia a záloh.
Manstein podnikol protiútok a najprv začal prichádzajúcimi posilami jednotiek Waffen SS (Tankový zbor SS) blokovať postup sovietskych predsunutých síl. 22. februára udreli nemecké jednotky Tankového zboru SS a LVIII. tankového zboru na jednotky sovietskeho 25. tankového zboru Juhozápadného frontu, ktoré boli asi 10 km od Záporožia. Sovietskym jednotkám došlo palivo a tak museli väčšinu svojej ťažkej výzbroje zanechať na bojisku a v chvate ustupovať na sever. 25. februára vojská divízie Das Reich a Totenkopf obsadili mesto Lozovja. V bojoch padol veliteľ divízie Totenkopf Theodor Eicke. Útok jednotiek SS využil Manstein na to aby 24. februára silami 1. tankovej armády obkľúčil a neskôr zničil tzv. Popovovu mobilnú skupinu (gen. Popov) a časti sovietskej 6. armády Juhozápadného frontu. Väčšine sovietskych síl sa síce podarilo ustúpiť a zachrániť tak podstatnú časť svojej živej sily, ale zanechali na bojisku 615 tankov, 354 delostreleckých zbraní a 69 protilietadlových kanónov. Nemci podľa vlastných údajov zajali v týchto bojoch 9000 a zlikvidovali ďalších 23 000 mužov.
Velenie Voronežského frontu, ktoré pozorovalo situáciu u svojho suseda na juhu namiesto toho aby stiahlo sily 3. tankovej a 69. armády, a vytvorilo tým kompaktnejšiu obranu nechalo svoje preriedené sily roztiahnuté a oslabené. Vystavilo ich tak plnej sile nemeckému protiútoku.
Severnejšie Sovieti začali útok Stredného frontu (gen. Rokossovskij). Tieto akcie viazali činnosť nemeckej 2. tankovej armády, ale nemali na dianie južne od Charkova vplyv a neskôr boli prerušené.
Na zastavenie nemeckého postupu v úseku Juhozápadného frontu boli nasadené všetky dostupné jednotky vrátane novovytvoreného československého práporu (nasadeného v rámci sovietskej 25. streleckej divízie). Československé jednotky v bitke pri Sokolove na čas zastavili postup XXXXVIII. tankového zboru na najkratšom úseku postupu smerom na Charkov, ale podobne ako ostatné jednotky boli neskôr nútené ustúpiť aby sa vyhli obkľúčeniu.
4. marca nemecké jednotky začali ofenzívu proti Charkovu z južného smeru v snahe obkľúčiť sovietske sily západne od mesta, ktoré stále dotierali na nemeckú skupinu Kempf (gen. Werner Kempf). Medzi 8. a 9. marcom Tankový zbor SS postupom na sever vytvoril nekrytú medzeru medzi sovietskou 69. a 40. armádou. Nemecký postup sa 9. marca otočil na východ, aby tým dokončil obkľúčenie. Napriek pokusom Stavky o spomalenie nemeckého postupu presunom 19. streleckej divízie a 186. tankovej brigády nemecký postup pokračoval. Prisunuté sovietske sily neboli dostatočné na zastavenie nemeckého postupu. 10. marca sa nemecké sily priblížili k mestu. 12. marca sa začali pouličné boje, ktorých sa zúčastnila nemecká divízia Leibstandarte Adolf Hitler (bojová skupina Peiper). 14. marca bolo mesto a sovietska 3. tanková armáda (gen. Pavel Rybalko) úplne obkľúčené. Z obkľúčenia sa prebojovala iba časť sovietskych síl. V kotli pri Krasnograde Nemci ukoristili 61 tankov, 225 diel a okolo 600 motorových vozidiel. Generál Golikov bol pozbavený velenia Voronežského frontu. Spolu s ním niesol spoluzodpovednosť za sovietsky nezdar politický zástupca veliteľa frontu N. Chruščov.
16. marca získal oblasť Charkova pod kontrolu XXXXVIII. tankový zbor. Príslušníci Waffen SS zavraždili v charkovskej nemocnici pravdepodobne až 900 ranených sovietskych ale aj desiatky československých vojakov.
Tankový zbor SS postupoval ďalej na sever a 18. marca obsadil znovu Belgorod, ktorý zostal prakticky nebránený. Sovietske jednotky nedokázali dobyť Belgorod protiútokmi a od 19. marca 1943 boli boje v celom úseku frontu prerušené v dôsledku obdobia jarného topenia snehu, tzv. rasputice. Sovietska 21., 64. a 1. tanková armáda vybudovali južne od Obojane novú obrannú líniu.
Výsledok.
Sovietske vojská stratili v bojoch asi 40 000 mŕtvych a nezvestných a ďalších 40 000 ranených. Nemecké straty boli oveľa nižšie. Z taktického hľadiska dosiahol von Manstein stabilizáciu južného úseku frontu na riekach Mius a Donec až do leta 1943. Mainsteinova protiofenzíva bola skvelým príkladom toho ako možno úspešne viesť protiútok proti roztiahnutým silám protivníka. Rovnako ako doplatili Nemci v roku 1941 na prekročenie vlastných možností najmä v logistike pri útoku na Moskvu v roku 1941, tak aj sovietsky útok sa nechal vtiahnuť hlboko na územie východnej Ukrajiny bez toho by bol adekvátne zabezpečený. Chýbali nie len zásoby, posily ale predovšetkým prieskum.
Veliteľ Voronežského frontu Filipp Golikov, ktorého zlyhanie bolo najmarkantnejšie, bol odvolaný z funkcie a už nikdy sa nedostal na front. Nasadením rezerv, s ktorými sovietske velenie nepočítalo, sa Nemcom podarilo zastaviť sovietsku ofenzívu a znovu získať kontrolu nad Charkovom a Belgorodom. Toto zlyhanie sovietskych vojsk a podcenenie síl na frontoch, v dôsledku ktorého musela Červená armáda opäť opustiť veľké mestá oslobodené od Nemcov a ustúpiť 100 - 150 km, motivovalo Výbor obrany štátu k posilneniu vojenskej kontrarozviedky a vytvoreniu jej špecializovanú službu „Smerš“.
Tretia bitka o Charkov bola poslednou úspešnou ofenzívou nemeckých vojsk na východnom fronte. V jej dôsledku vznikol na sovietsko-nemeckom fronte výbežok sovietskych pozícií, označovaný ako kurský oblúk, vkliňujúci sa do nemeckej línie medzi Belgorodom na juhu a Orlom na severe. Tento výbežok sa stal dejiskom nadchádzajúcej letnej kampane. V nej boli nemecké armády napokon porazené v bitke pri Kursku.

</doc>
<doc id="644819" url="https://sk.wikipedia.org/wiki?curid=644819" title="Operácia Cobra">
Operácia Cobra

Operácia Cobra bola spojenecká ofenzíva, ktorá sa skončila prelomením nemeckých pozícií v Normandii. 
Situácia pred ofenzívou.
Hoci bolo vylodenie v Deň D úspešné, spojencom sa nepodarilo dostať ďalej do vnútrozemia. Na začiatku júla 1944 boli sotva 24 km od pláží. Mesto Caen v britskom sektore bolo stále v rukách Nemcov, a aj keď sa Američanom podarilo 27. júna dobyť dôležitý prístav Cherbourg, každý pokus o prielom z Normandie stroskotal. Poľný maršal Montgomery a generál Omar Bradley preto vypracovali nový plán na prelomenie nemeckých línií.
Prielom.
Operácia Cobra, americký pokus o prielom, začala za nepriaznivých okolností a večer 25. júla sa Eisenhower obával, že ofenzíva stroskotá. Kľúčovým sa stal boj o strategicky dôležitý most v meste Avranches. Tento most predstavoval cestu do Bretónska a južného Francúzska. Bitka o most bola krutá a vyžiadala si veľa obetí. Nakoniec však skončila víťazstvom generála Collinsa a jeho VII. zboru. Dňa 30. júla prenikla medzerou vytvorenou pri Avranches čerstvá 3. armáda generála Georga S. Pattona. Tá prenikla do nemeckého tyla a do Bretónska. 6. augusta, dva mesiace po dni D, sa prielom z Normandie stal skutočnosťou. Navyše prispel k neskoršiemu obkľúčeniu a zničeniu nemeckej 7. armády pri Falaise a Argentan. Operácia Cobra skončila úspechom Eisenhowerových pozemných síl.

</doc>
<doc id="644820" url="https://sk.wikipedia.org/wiki?curid=644820" title="USS Missouri (BB-63)">
USS Missouri (BB-63)

USS Missouri (BB-63) bola bojová loď amerického námorníctva, postavená počas druhej svetovej vojny a slúžiaca až do doby vojny v Perzskom zálive. Išlo o poslednú loď triedy Iowa. Missouri sa stala jednou z posledných bitevných lodí postavených v USA. Na jej palube bola 2. septembra 1945 podpísaná kapitulácia Japonska, ktorá ukončila Druhú svetovú vojnu. Missouri bola objednaná v roku 1940 a dokončená v júni 1944. Počas Vojny v Tichomorí sa zúčastnila bitiek o Iwodžimu a Okinawu, kde ostreľovala japonské ostrovy. Bola tiež nasadená do bojov počas Kórejskej vojny v rokoch 1950 až 1953. V roku 1955 bola vyradená a prevedená do rezerv amerického námorníctva. Počas roka 1984 bola modernizovaná a následne sa zúčastnila ako podporná loď Vojny v zálive.
Missouri dostala celkom 11 hviezd (vyznamenaní) za službu v druhej svetovej vojne, v Kórei a vo vojne v Zálive. Vyradená bola 31. marca 1992, zostala však v registri amerického námorníctva až do januára 1995, kedy bola vyškrtnutá zo zoznamu. V roku 1998 sa za prispenia USS Missouri Memorial Association stala múzeom v Pearl Harboru na Havaji.
Stavba.
Bola jednou z "rýchlych" bitevných lodí triedy Iowa navrhnutých v roku 1938 v projekčnej kancelárii Úradu pre výstavbu a opravy lodí. Spustenie na vodu prebehlo 29. januára 1944 a uvedenie do služby 11. júna. Loď bola tretia a zároveň posledná dokončená bitevná loď triedy Iowa amerického námorníctva. Loď pokrstila Mary Margaret Truman, dcéra Harry S. Trumana, vtedajšieho senátora za štát Missouri.
Podpísanie kapitulácie Japonska.
Útoky na Hokkaidó a na severe ostrova Honšú pokračovali 9. augusta, v deň kedy bola zvrhnutá druhá atómová bomba. 10. augusta o 20:54 hod. Námorníci na "Missouri" boli oboznámení s neoficiálnou správou, že Japonsko je pripravené rokovať o prímerí s jedinou podmienkou, že japonský cisár Hirohito nebude kompromitovaný a zostane mu rovnaká moc ako doteraz. 15. augusta o 7:45 hod. bola potvrdená bezpodmienečná kapitulácia Japonska americkým prezidentom Trumanom.
Missouri vplávala do Tokijského zálivu 29. augusta ráno na prípravu na podpísanie kapitulácie Japonska. Vysoko postavení spojeneckí predstavitelia, vrátane čínskeho generála Hsu Yung-Ch'ang, britského admirála Sira Brucea Frasera, sovietskeho generálporučíka Derevjanka, austrálskeho generála Sira Thomasa Blameyho, kanadského plukovníka Lawrenca Moorea Cosgravea, francúzskeho generála armády Philippa Leclerc de Hauteclocque, holandského viceadmirála Conrada Emila Lamberta Helfricha a novozélandského maršala letectva Leonarda M. Isitta, sa nalodili 2. septembra.
Admirál flotily Chester Nimitz sa nalodil krátko po 8. hodine a generál armády, vrchný spojenecký veliteľ Douglas MacArthur v 8:43. Japonskí predstavitelia, vedení ministrom zahraničia Mamoru Shigemitsu, priplávali v 8:56. V 9:02 hodín začal generál MacArthur 23. minútový kapitulačný ceremoniál pred radom mikrofónov.
Počas kapitulačného ceremoniálu bol stôl na Missouri ozdobený americkou vlajkou s 31 hviezdami, aká bola na palube lode komodora Matthewa Calbraitha Perryho. Ten v roku 1853 so svojou flotilou "čiernych lodí" priplával do Tokijského zálivu a prinútil japonské šogúnstvo otvoriť svoje prístavy medzinárodnému obchodu.
O 9:30 hod. japonskí vyslanci odišli. Popoludní 5. septembra admirál Halsey priniesol túto vlajku na bitevnú loď USS South Dakota (BB-57) a skoro ráno ďalší deň Missouri opustila Tokijský záliv. Ako súčasť operácie Magic Carpet vysadila pasažierov na Guamu, potom odplávala na Havaj. 20. septembra dorazila do Pearl Harboru.
Zaujímavosti.
V roku 1989 na tejto lodi natočila speváčka Cher svoj slávny videoklip k piesni "If I Could Turn Back Time" a to za prítomnosti všetkých slúžiacich námorníkov. Klip zaznamenal obrovský úspech u divákov. Zaujímavosťou je, že od tej doby sa klipy na bojových lodiach USA natáčať nesmú.
Missouri sa objavila aj v celkovom zábere vo filme z roku 1992 "Prepadnutie v Pacifiku" so Stevnom Seagalom a Tommy Lee Jonesom v hlavných úlohách. Hoci sa na nej odohrával celý dej, snímok bol natočený na vtedy už vyradenej americkej lodi "Alabama".
V roku 2012 bola Missouri jednou z hlavných postáv filmu "Bojová loď."

</doc>
<doc id="644821" url="https://sk.wikipedia.org/wiki?curid=644821" title="Trieda Iowa">
Trieda Iowa

Trieda Iowa bola trieda bojových lodí amerického námorníctva objednaných v rokoch 1939 - 1940 a určených najmä pre sprievod úderných zväzov rýchlych lietadlových lodí. Boli to posledné dokončené americké bojové lode a pravdepodobne najkvalitnejšie bojové lode vôbec (stavba triedy Montana už bola po vojne zrušená). Zároveň to boli prvé americké bojové lode postavené a projektované bez obmedzení daných Washingtonskou konferenciou. Ich výtlak bol preto (rovnako ako výkon pohonného systému a rýchlosť) v porovnaní s predchádzajúcou triedou South Dakota výrazne vyšší. 
Hlavná výzbroj zodpovedala predchádzajúcej triede, novinkou ale bolo zavedenie 406 mm diel s dĺžkou hlavne 50 kalibrov oproti skorším 45 razie. Trieda sa skladala zo šiestich lodí z ktorých štyri – USS Iowa, USS New Jersey, USS Missouri a USS Wisconsin, boli dokončené ešte v priebehu druhej svetovej vojny a zúčastnili sa posledných fáz vojny v Pacifiku. Stavba posledných dvoch lodí, USS Illinois a USS Kentucky, bola po skončení vojny zastavená a neskôr boli zošrotované.
Lode triedy "Iowa" slúžili v každej významnej americkej vojne od polovice až do konca 20. storočia. Za druhej svetovej vojny sprevádzali rýchle lietadlové lode (najmä triedy "Essex") a ostreľovali pozemné ciele. Na palube "Missouri" potom bola podpísaná japonská kapitulácia. Po vojne boli prevedené do rezervy, ale do kórejskej vojny sa opäť zapojili všetky štyri a ostreľovali severokórejske pozemné ciele a podporovali jednotky OSN. Vo vietnamskej vojne bola nasadená iba "New Jersey" a to opäť pri ostreľovaní pozemných cieľov.
Za vlády prezidenta Ronalda Reagana v 80. rokoch boli všetky štyri lode reaktivované a modernizované. Niesli potom strely s plochou dráhou letu Tomahawk, protilodné riadené strely Harpoon či obranný systém Phalanx. "USS Missouri" a "USS Wisconsin" boli nasadené vo vojne v Zálive v roku 1991. Tri z lodí dnes slúžia ako plávajúce múzea, jedna je uložená v rezerve.
Stavba.
Všetky lode boli postavené v lodeniciach na východnom pobreží USA. "USS Iowa" bola postavená v lodenici New York Navy Yard v Brooklyne. Stavba sa začala 27. júna 1940, 27. augusta 1942 bol trup spustený na vodu a 22. februára 1943 bola loď prijatá do služby. [USS New Jersey postavila lodenica Philadelphia Navy Yard a do služby loď vstúpila 23. marca 1943.
"USS Missouri" postavili v lodenici "New York Navy Yard" v Brooklyne. Do služby vstúpila 11. júna 1944. "USS Wisconsin" stavala lodenica Philadelphia Navy Yard a ukončená bola 16. apríla 1944.

</doc>
<doc id="644826" url="https://sk.wikipedia.org/wiki?curid=644826" title="The Ballad of Danko Jones">
The Ballad of Danko Jones

The Ballad of Danko Jones je americký krátky akčný film o kanadskom rockovom triu Danko Jones z roku 2012. Bol režírovaný Jasonom a Joshom Diamondovými. Film je založený na trilógii hudobných videí albumu "Bellow the Belt" a je aj súčasťou DVD "Bring on the Mountain".
Dej.
Je to pútavý príbeh kanadskej rockovej skupiny Danko Jones, ktorá sa snaží zachrániť svet pred zlým vedcom Dr. Leeom Dorianom, pričom unikajú viacerým nájomným vrahom, ktorí ich chcú dostať. Príbeh sa zameriava na technológiu klonovania ľudí a nemorálne aspekty, ktoré ju obklopujú. Ich bubeník Dan Cornelius je vedcom zajatý a zamknutý v komore. Jediným spôsobom, ako ho zachrániť, je nájsť malý kúsok nano technológie v tvare prívesku, ktorý ho oslobodí a zachráni mu život. Príbeh obsahuje tunel dramatických udalostí a násilia, nedostatok dialógu vytvára napätie a celkový príbeh je sprevádzaný hlasom rozprávača.

</doc>
<doc id="644827" url="https://sk.wikipedia.org/wiki?curid=644827" title="Poškodenie menisku">
Poškodenie menisku



</doc>
<doc id="644828" url="https://sk.wikipedia.org/wiki?curid=644828" title="Lézia menisku">
Lézia menisku



</doc>
<doc id="644829" url="https://sk.wikipedia.org/wiki?curid=644829" title="Arvicola ratticeps">
Arvicola ratticeps



</doc>
<doc id="644830" url="https://sk.wikipedia.org/wiki?curid=644830" title="Microtus ratticeps">
Microtus ratticeps



</doc>
<doc id="644834" url="https://sk.wikipedia.org/wiki?curid=644834" title="Archencephala">
Archencephala



</doc>
<doc id="644837" url="https://sk.wikipedia.org/wiki?curid=644837" title="Národné biatlonové centrum Osrblie">
Národné biatlonové centrum Osrblie

Národné biatlonové centrum Osrblie je športové stredisko v blízkosti rovnomennej obce na strednom Slovensku. Patrí medzi elitné biatlonové areály sveta, keďže Medzinárodná biatlonová únia (IBU) mu v roku 2018 udelila najvyššiu licenciu. Tá oprávňuje biatlonové centrum organizovať preteky Svetového pohára, či majstrovstvá sveta. Majiteľom areálu je Slovenský zväz biatlonu.
Poloha.
Biatlonový areál je situovaný v centrálnej časti Slovenska, v juhozápadnej časti okresu Brezno a v blízkosti obce Osrblie. Leží v severozápadnej časti Veporských vrchov, na pomedzí podcelkov Balocké vrchy a Čierťaž. Od Brezna je vzdialená juhozápadne, Banská Bystrica je západným smerom.
Charakteristika.
Ide o jediný biatlonový areál na Slovensku, ktorý má licenciu najvyššej kategórie a tým oprávnenie organizovať národné a medzinárodné súťaže v biatlone. Má vytvorené podmienky na celoročný tréning pre aktívnych športovcov, amatérov a širokú športovú verejnosť. Zriadený bol v roku 1981, kedy sa do Osrblia presunulo centrum biatlonu zo strediska Tále a postupne sa začala budovať potrebná infraštruktúra. K strelnici tak s výraznou investičnou podporou neďalekých Železiarní Podbrezová pribudli nevyhnutné zariadenia, čím vznikol jeden z najlepších a najmodernejších stredísk svojho druhu na svete. Vytvorené podmienky a zázemie tu umožnili usporiadať viaceré preteky Majstrovstiev sveta juniorov i dospelých v biatlone. V roku 2001 bol biatlonový areál Osrblie zaradený Národného programu rozvoja športu a zaradil sa medzi areály s mimoriadnym prínosom pre obyvateľov Slovenska a rozvoj cestovného ruchu na Horehroní.
V stredisku funguje Klub biatlonu Osrblie, ktorý napomáha k príprave biatlonistov všetkých vekových kategórií, vrátane reprezentácie. Pod hlavičkou IBU (International Biathlon Union) sa tu uskutočňujú národné súťaže o Viessmann pohár a medzinárodné súťaže v zimnom aj letnom biatlone. Medzi pravidelné podujatia patria Majstrovstvá Slovenska v biatlone, IBU cup (Svetový pohár - B kategórie), Stredoeurópsky pohár, Preteky olympijských nádejí, Svetová zimná univerziáda, ako aj súťaže v letnom biatlone. Areál však využívajú aj športovci i amatérski vyznávači bežeckého lyžovania, orientačného behu, konajú sa tu zrazy, školenia, propagačné a prezentačné podujatia a pod.
Popis areálu NBC.
Areál má rozlohu 5,2 hektárov a nachádza sa v nadmorskej výške 600 až 670 metrov. Štadión so strelnicou, štartom, cieľom a trestným kolom sa nachádza v nadmorskej výške 600 m. Strelnica v blízkosti štadiónu má 30 streleckých stanovišťami, v jej blízkosti je tiež priestor štartu a cieľa, okruh trestného kola a budova s technickým a sociálnym zázemím. Vybavenie dopĺňajú servisné kabíny so šatňami, plochy na výrobu snehu, parkoviská a priestory pre občerstvenie i spoločenské podujatia. 
Bežecké trate majú dĺžku 4 km a k dispozícii sú aj zahrievací okruh a testovacie trate, vybudované na lúkach a blízkej zvážnici v lese. Na letný biatlon slúži asfaltový okruh s dĺžkou 1,2 km, ktorý sa má predĺžiť na . V rámci modernizácie pribudne nová tribúna, ozvučenie štadióna, umelé osvetlenie tratí, umelé zasnežovanie so zásobníkom snehu a obnovia sa elektronické terče. Členitosť tratí je veľmi náročná.
Podujatia.
Prvé preteky v biatlone sa tu konali v roku 1981, o tri roky neskôr (1984) tu boli Majstrovstvá ČSSR a v roku 1986 areál hostil prvé medzinárodné preteky. Európsky pohár v biatlone sa tu prvýkrát konal v roku 1991, následne potom aj v rokoch 1992, 1993 a 1995. Majstrovstvá sveta v biatlone juniorov sa tu konali v roku 1994 a preteky Svetového pohára, čoby previerka na Majstrovstvá sveta v biatlone v roku 1997, sa uskutočnili v roku 1996. V Osrblí sa konali aj biatlonové súťaže v rámci Svetovej Zimnej Univerziády v roku 1999 a 2015. Tunajšie centrum sa stalo opakovane aj dejiskom medzinárodných podujatí v letnom biatlone, vrátane Majstrovstiev sveta.

</doc>
<doc id="644840" url="https://sk.wikipedia.org/wiki?curid=644840" title="USS New Jersey (BB-62)">
USS New Jersey (BB-62)

USS New Jersey (BB-62) bola bojová loď amerického námorníctva, postavená počas druhej svetovej vojny a slúžiaca až do doby vojny v Perzskom zálive. Je to druhá postavená jednotka triedy Iowa.
Konštrukcia.
Kýl lode bol založený 16. septembra 1940 v lodenici Navy Yard vo Philadelphii. Trup bol spustený na vodu 7. decembra 1942. Do služby sa loď dostala 23. mája 1943 a ihneď sa zapojila do vojnových operácií.
Služba.
Druhá svetové vojna.
Dňa 17. februára 1944 sa USS Iowa (BB-61) a New Jersey zúčastnili nájazdu na japonskú základňu na atole Truk. Potom sa podieľala na ďalších útokoch na ostrovy s japonskými základňami v Tichomorí. Zúčastnila sa dobývania Mariánskeho súostrovia, bitky o Filipínske more a bitky v zálive Leyte. Od augusta 1944 slúžila ako vlajková loď 3. flotily pod velením admirála Williama F. Halseyho. V roku 1945 sa podieľala na ostreľovaní a dobývaní ostrovčeku Iwo Jima a súostrovia Rjúkjú. Po prezbrojení sa vrátila opäť ako vlajková loď 5. flotily do oblasti Pacifiku, aby sa podieľala na finálnych akciách druhej svetovej vojny v Tichomorí.
Vyradenie.
Na začiatku osemdesiatych rokov sa New Jersey dočkala poslednej reaktivácie. V roku 1982 bola prezbrojená a vybavená raketovou výzbrojou. Svoje 406mm delá hlavnej batérie znovu použila pri libanonskej kríze v rokoch 1983 – 1984. V roku 1986 bola prevelená do západného Pacifiku a v rokoch 1989 – 1990 operovala v oblasti Perzského zálivu. V roku 1991 bola opäť postavená mimo aktívnej služby a v roku 1999 bola odtiahnutá z Tichého oceánu do Atlantiku. Bojová loď New Jersey je od 20. januára 2000 zakotvená vo Philadelphii ako pamätník.

</doc>
<doc id="644842" url="https://sk.wikipedia.org/wiki?curid=644842" title="Opice pravé">
Opice pravé



</doc>
<doc id="644843" url="https://sk.wikipedia.org/wiki?curid=644843" title="Anthropoideae">
Anthropoideae

Anthropoideae môže byť iný názov taxónu:

</doc>
<doc id="644845" url="https://sk.wikipedia.org/wiki?curid=644845" title="Radomka (poľská rieka)">
Radomka (poľská rieka)

Radomka je rieka v Poľsku, ľavostranný prítok Visly. Má celkovú dĺžku 117,3 km. Odvodňuje územie s rozlohou 2 109,5 km².
Tok rieky.
Vzniká v lesoch južne od mesta Przysucha v nadmorskej výške približne , potom tečie severovýchodným smerom. Do Visly ústi v nadmorskej výške pri obci Kłoda.
Pri obci Domaniów bola postavená priehrada. Vodná nádrž je dlhá asi 7 kilometrov so šírkou 0,5 až 2,5 kilometra, objem vody: 11,5 mil. m3.
Mestá a obce pri Radomke.
Radomka preteká cez nasledujúce mestá a dediny:

</doc>
<doc id="644849" url="https://sk.wikipedia.org/wiki?curid=644849" title="Samoa (nezávislý štát)">
Samoa (nezávislý štát)



</doc>
<doc id="644850" url="https://sk.wikipedia.org/wiki?curid=644850" title="Ostrovný štát">
Ostrovný štát

Ostrovný štát je taký štát, ktorého prevažná časť územia sa nachádza na jednom alebo viacerých ostrovoch. Niektoré ostrovné štáty sú tvorené rozsiahlymi súostroviami pozostávajúcimi z väčších či menších ostrovov (napr. Filipíny, Indonézia, Mikronézia, Japonsko, Nový Zéland), niektoré menšími skupinami ostrovov (napr. Samoa), niektoré len jedným menším ostrovom (napr. Nauru) a niektoré jedným väčším, „hlavným“, ostrovom (napr. Írsko, Kuba, Jamajka) či časťou jedného väčšieho, „hlavného“, ostrova (napr. Haiti, Dominikánska republika) a prípadnými menšími ostrovmi v jeho okolí.

</doc>
<doc id="644851" url="https://sk.wikipedia.org/wiki?curid=644851" title="Mleczna">
Mleczna

Mleczna je rieka v Poľsku pretekajúca mestom Radom, pravostranný prítok Radomky. Má celkovú dĺžku 27,8 km. Odvodňuje územie s rozlohou 348,5 km².
Tok rieky.
Vzniká blízko obce Gawronie sútokom nekoľkých zdrojníc tečúcich z Kacprowic, Franciszkowa, Wolanowa a Młodocina. Rieka tečie východným smerom cez nasledujúce mestské časti Radomi. Najprv preteká cez chovné rybníky v Kosowe, potom sa otáča na severovýchod a tečie cez Pruszaków, Wośniki, Borki a na sever cez Zamłynie, Obozisko, Koniówke, Młynek Janiszewski, Firlej. Do Radomky ústi pri obci Lisów.
Dejiny.
Na konci 8. storočia vznikla ranne stredoveká osada Piotrówka, ktorá bola začiatkom vzniku mesta Radom. Na území Radoma vo štvrti Borki bola na Mlecznej vytvorená rekreačná nádrž o ploche 9 ha.

</doc>
<doc id="644854" url="https://sk.wikipedia.org/wiki?curid=644854" title="Had Enough (film)">
Had Enough (film)

Had Enough je americký krátky film o kanadskom rockovom triu Danko Jones z roku 2010. Bol režírovaný Jasonom a Joshom Diamondovými a vyšiel 7. októbra 2010. Väčšina deja je nakrútená v panstve v Yonkers v meste New York. Film je zároveň aj videoklipom rovnomennej skladby z videovej trilógie albumu "Below the Belt" a je retrospektívou deja predchádzajúceho krátkeho filmu "Full of Regret".
Dej.
„Šialený vedec“ Dr. Lee Dorian (Ralph Macchio) našiel spôsob, ako sa naklonovať a skupina Danko Jones vylúčila uzavretie dohody. Ich neúspech na konci videa je dôvodom, ktorý nakoniec vedie stúpencov Franka a Lemmyho, aby za nimi poslali Mousea (Elijah Wood) a nájomnú vrahyňu (stvarnenú Selmou Blairovou) vo filme "Full of Regret".

</doc>
<doc id="644856" url="https://sk.wikipedia.org/wiki?curid=644856" title="Latiméria podivná">
Latiméria podivná



</doc>
<doc id="644857" url="https://sk.wikipedia.org/wiki?curid=644857" title="Okapia pralesná">
Okapia pralesná



</doc>
<doc id="644859" url="https://sk.wikipedia.org/wiki?curid=644859" title="Okapi">
Okapi

Okapi môže byť:

</doc>
<doc id="644860" url="https://sk.wikipedia.org/wiki?curid=644860" title="Okápia">
Okápia



</doc>
<doc id="644861" url="https://sk.wikipedia.org/wiki?curid=644861" title="Okapia pruhovaná">
Okapia pruhovaná



</doc>
<doc id="644862" url="https://sk.wikipedia.org/wiki?curid=644862" title="Okápia pásavá">
Okápia pásavá



</doc>
<doc id="644863" url="https://sk.wikipedia.org/wiki?curid=644863" title="Ralph Macchio">
Ralph Macchio

Ralph George Macchio (* 4. november 1961, Huntington, New York, USA) je americký filmový a televízny herec a producent. Najväčšiu slávu mu priniesli stvárnenia rolí Daniela LaRussa zo sérii filmov "Karate Kid" a Johnnyho Cadea vo filme "Outsiders".
V novembri 2008 ho televízna stanica VH1 umiestnila na 80. miesto rebríčku 100 najväčších dospievajúcich hviezd.
Kariéra.
Kariéru začínal vystúpeniami v amerických televíznych reklamách. V piatej sérii seriálu ABC "Eight Is Enough" (1980–1981) získal hlavnú úlohu Jeremyho Andrettiho. Debutoval na veľkej obrazovke ako Chooch Bambalazi v mládežníckej komédii "Up the Academy" (1980) za účasti Iana Wolfea. V roku 1983 zahral svoju prvú pamätnú rolu Johnnyho Cadea vo filme Francisa Forda Coppolu, "Outsiders", po boku hercov ako C. Thomas Howell, Tom Cruise, Emilio Estevez, Patrick Swayze, Rob Lowe a Matt Dillon.
V roku 1984 prišiel jeho prielom po tom, čo dostal hlavnú úlohu vo filme "Karate Kid". Film získal obrovský úspech, a rola Daniela LaRussa bola príčinou, že sa mladý herec stal známym po celom svete. Úspešne pôsobil aj v dvoch pokračujúcich častiach ("Karate Kid II", "Karate Kid III", posledný z filmov bol nominovaný na Zlatú Malinu, keďže bol negatívne hodnotený kritikou). Vďaka jeho chlapčenskému vzhľadu sa stal jedným z najslávnejších modelov tínedžerov 80. rokov a jeho tvár zdobila obaly mnohých mládežníckych časopisov. Aj keď, tretia časť série "Karate Kid" sa objavila v roku 1989, keď už mal dvadsaťosem rokov.
Medzi jeho gitarovú tvorbu patrí kultový film z roku 1986, "Crossroads", v ktorom postava, ktorú hrá Ralph Macchio, dokončí gitarový duel so samotným Steveom Vaiom.
V roku 1992 si spolu s Joeom Pescim a Marisou Tomeiovou zahral v akčnej komédii "Môj bratranec Vinny", kde hral rolu Billyho Gambiniho, ktorý bol neoprávnene obvinený z vraždy. Bola to prvá významná „dospelá“ úloha v jeho kariére. V romantickej komédii "Nahý v New Yorku" ("Naked in New York", 1993) po boku Erica Stoltza a Tonyho Curtisa zahral zmyselného homosexuála Chrisa.
Od polovice 90. rokov začal skôr hosťovať vystúpenia vo filmoch a seriáloch, vrátane "Entourage" (2005), "Psych s.r.o." (2007) a v niekoľkých častiach seriálu "Škaredá Betty" (2008) v roli Archieho Rodrigueza, lokálneho politika z Queensu.
V roku 2008 vystúpil v reklame VitaminWater spolu s pretekárom NASCAR, Carlom Edwardsom. Hral tam ako „duchovný poradca“ a jeho vzhľad bol štylizovaný na štýl Daniela LaRussa z filmu "Karate Kid".
Štartoval v dvanástej sérii "Dancing with the Stars".
V roku 2016 hral v Off-Broadwayi rolu rozprávača v predstavení scenáristu Carla Morelliho, "A Room of My Own".
Osobný život.
Má brata Stevena. Rodičia, Ralph a Rosalie Macchioví vedú ranč v Lake George. Dňa 5. mája 1987 sa oženil s Phyllis Fierrovou, s ktorou majú dve deti, dcéru Juliu (* 1992) a syna Daniela (* 1996).

</doc>
<doc id="644867" url="https://sk.wikipedia.org/wiki?curid=644867" title="Interleukín 38">
Interleukín 38

Interleukín 38 (iné názvy: interleukín-38, IL-38) je súčasť skupiny interleukín 36 (IL-36) cytokínov a rodiny interleukín 1 (IL-1). Zohráva významnú úlohu v procese zápalu a obrany hostiteľa. Tento cytokín je u človeka známy ako IL-1HY2 a má podobnú trojrozmernú štruktúru ako antagonista receptoru IL-1 (IL-1Ra). Jeho gén je na chromozóme 2. IL-38 je produkovaný bunkami cicavcov a viaže sa na interleukín-1 receptor typu I. Je aktívny v bazálnom epiteli kože, množiacimi sa B-lymfocytmi v mandliach, slezine aj iných tkanivách. Tento cytokín hrá dôležitú úlohu pri regulácii vrodenej a adaptívnej (získanej) imunity.
Vznik a vývoj.
IL-38 pravdepodobne pochádza zo spoločného génu predkov - starodávneho génu "IL-1Ra". Tento cytokín má 41% homológiu (zhodu) s IL-1Ra a 43% homológiu s IL-36Ra. IL-38 sa aktivuje v koži, slezine, mandliach, týmuse, srdci, placente aj pečeni plodu. V tkanivách, ktoré nehrajú osobitnú úlohu v imunitnej odpovedi je IL-38 aktívny v malom množstve, podobne ako ostatní členovia rodiny IL-1. V prípade ochorenia sa aktivita IL-38 mení, zvlášť keď nastane neriadená aktivácia zápalovej reakcie. Napríklad v prípade spondylitis ankylopoetica, srdcovocievnych ochorení, reumatoidnej artritídy alebo hydradenitis suppurativa. 
Procesing a signalizácia.
Podľa miesta štiepenia rodiny IL-1 sa predpokladá, že by mali byť odstránené dve aminokyseliny (AA), aby následne vznikol proteín 3AA-152 IL-38. Proteáza, ktorá štiepi IL-38 je stále neznáma a nevie sa, ktorá forma IL-38 je prirodzeným variantom prítomným v ľudskom tele. Zistilo sa, že forma 20-152AA IL-38 má zvýšenú biologickú aktivitu.
IL-38 má charakteristickú krivku "dávka-odozva" a viaže sa na IL-36R. Tento cytokín blokuje kandidou indukovanú reakciu interleukínu 17 (IL-17) lepšie pri nízkej koncentrácii ako pri vyššej, aj keď nie je blokovaná aktivácia(indukcia) cytokínu. Je teda možné, že IL-38 vylúčený z apoptotických buniek sa môže viazať na TIGIRR-2 (iným názvom IL-1R9) a IL-38 bude mať v tomto prípade antagonistický (protichodný) účinok na indukciu zápalových cytokínov. Je možné, že IL-38 bude prvou signálnou molekulou TIGIRR-2. 
Úloha v ochoreniach.
Štúdie ukázali, že IL-38 môže hrať dôležitú úlohu pri reumatických ochoreniach. IL-38 je tiež jeden z piatich proteínov, ktoré súvisia s hladinami C-reaktívneho proteínu (CRP) v sére. Prepojenie medzi IL-38 a CRP by mohlo znamenať, že IL-38 bude hrať úlohu aj pri zápalových ochoreniach ako napríklad kardiovaskulárne ochorenia.
Funkcia.
Pozorovanie deaktivácie IL-38 pomocou siRNA v agranulocytoch periférnej krvi ukazuje, že produkcia interleukínu 6 (IL-6), APRIL a CCL-2 sa v reakcii na signálne molekuly TLR zvýčila, takže IL-38 v tomto prípade pôsobil ako antagonista. Existujú aj štúdie, ktoré preukazujú agonistický (súčinný) účinok. V jednej štúdii sa porovnávala funkcia kompletného IL-38 so skráteným a ukázalo sa, že vysoké koncentrácie skráteného IL-38 znižujú produkciu IL-6 v reakcii na interleukín-1β (IL-1β) v ľudských makrofágoch, zatiaľ čo forma v plnej dĺžke IL-6 v rovnakých koncentráciách zvýšila. IL-38 by tak mohol mať agonistické a tiež antagonistické účinky, ktoré závisia od spracovania a koncentrácie.
Keď sa spontánny myší model systémového lupus erythematosus (SLE) liečil rekombinantným IL-38, myši mali menej príznakov, ako proteinúria a kožné lézie. Tiež sérové ​​hladiny IL-17 a interleukínu 22 boli u týchto myší nižšie, čo potvrdzuje "in vitro" pozorovanie, že IL-38 by mohol tlmiť reakcie Th17. Pacienti so SLE mali v sére vyššie koncentrácie IL-38 ako zdraví pacienti a tiež pacienti s aktívnym ochorením mali v sére vyššie koncentrácie IL-38 ako pacienti s neaktívnou formou.
Sjőgrenova choroba je choroba spojená so SLE. Biopsia slinnej žľazy pacientov s primárnou Sjőgrenovou chorobou ukazuje, že tu bola zvýšená expresia IL-38. Pre moduláciu tohto ochorenia je dôležitá os IL-36. IL-38 je pravdepodobne antagonista signalizácie IL-36, podobne ako IL-36Ra, čo môže hrať dôležitú úlohu v patogenéze tohto autoimunitného ochorenia. 
IL-38 sa našiel aj v synovii pacientov s reumatoidnou artritídou a tiež u myší s kolagénom indukovanou artritídou (CIA). Koncentrácie IL-38 korelovali s IL-1β. Nadmerná expresia IL-38 v myšacom modeli artritídy a artritídy indukovanej prenosom séra tieto ochorenia zmierňuje, ale nie v prípade artritídy indukovanej antigénom. V týchto modeloch bola znížená produkcia TNF a odpovede IL-17. Tieto údaje ukazujú, že IL-38 by mohol mať protizápalové vlastnosti pri reumatoidnej artritíde a pravdepodobne by sa mohol použiť v terapeutickej stratégii.

</doc>
<doc id="644870" url="https://sk.wikipedia.org/wiki?curid=644870" title="Koronavírusy">
Koronavírusy

Koronavírusy alebo coronavírusy (lat. "Coronaviridae") sú čeľaď veľkých obalených RNA vírusov, patriaca do podradu Cornidovirineae z radu Nidovirales. Spôsobujú ochorenia ľudí aj iných stavovcov.
Charakteristika.
Koronavírusy sú veľké obalené vírusy (80120 nm), ktoré obsahujú jednovláknovú RNA (ribonukleovú kyselinu). Ich genóm je najväčší medzi RNA vírusmi, obsahuje 27 00032 000 nukleotidov. Koronavírusy boli identifikované koncom 60. rokov minulého storočia pomocou elektrónového mikroskopu. 
Názov čeľade pochádza od typického vzhľadu viriónov s dlhými vláknitými výbežkami, podobnými slnečnej koróne. Čeľaď patrí do radu Nidovirales, charakteristického neobvyklým mechanizmom replikácie s tvorbou tzv. zahniezdených transkriptorov (vírusovej mRNA). 
Koronavírusy vyvolávajú ochorenia ľudí (od nezávažného prechladnutia až po závažné ochorenia dýchacích ciest) aj zvierat (hnačky prasiatok a teliatok, infekčná bronchitída vtákov atď.).
Systematika.
Systematika od roku 2018.
čeľaď Coronaviridae:
Systematika v rokoch 2009 – 2018.
čeľaď Coronaviridae:
Systematika do roku 2009.
čeľaď Coronaviridae:
Zdroje kapitoly Systematika:
Ochorenia.
Koronavírusy spôsobujú ochorenia zvierat aj ľudí. Sú zoonotické - sú prenášané medzi zvieratami, najmä stavovcami a ľuďmi a spôsobujú ochorenia, nazývané zoonózy. 
Koronavírusové ochorenia zvierat.
Niektoré koronavírusy, vyvolávajúce ochorenia stavovcov:
V súvislosti s prenosom na ľudí pri vzniku epidémii SARS, MERS a COVID-19 sa do povedomia dostali koronavírusy, infikujúce netopiere, šupinatce, cibetky a ťavy.
Koronavírusové ochorenia ľudí.
Koronavírusy spôsobujú ľudské ochorenia s rôznou závažnosťou. Obvyklé ľudské koronavírusy sú alfakoronarovírusy 229E, NL63 a betakoronarovírusy OC43, HKU1, ktoré vyvolávali nezávažné hnačkové ochorenia alebo respiračné ochorenia s postihnutím horných dýchacích ciest, ako boli známe pred rokom 2002. Tieto vírusy sa obyčajne nedostali do dolných častí dýchacích ciest, ako je tomu pri neskoršie rozpoznaných ochoreniach MERS (Middle East Respiratory Syndrome),  SARS (Severe Acute Respiratory Syndrome) a COVID-19, spôsobené koronavírusom SARS-CoV-2.
Pri infekcii tradičnými koronavírusmi sa pozorovala ich replikácia na sliznici horných dýchacích ciest, priedušnice a priedušiek. Vírusy SARS-CoV, MERS-CoV, SARS-CoV-2, ktoré vyvolávajú epidémie závažných respiračných ochorení, poškodzujú bunky alveolov (pľúcnych mechúrikov), spôsobujú zápal pľúc a z nich sa vírus šíri do lymfatických uzlín a krvnou cestou do ďalších orgánov.
SARS (Severe Acute Respiratory Syndrome).
Je to závažné, často smrteľné ochorenie, vyvolané vírusom SARS-CoV (Severe Acute Respiratory Syndrome Coronavirus) prebiehajúce ako ťažká pneumónia (zápal pľúc), spôsobené koronavírusom, identifikovaným v roku 2003. Na človeka sa preniesol z cibetky. Hlavné príznaky sú horúčka, ťažkosti s dýchaním, bolesti hlavy a bolesti svalov. Objavilo sa v roku 2003 v Číne, Hong-Kongu a na Taiwane, kde je zvykom konzumovať mäso z cibetiek. Udáva sa, že epidémia SARS si vyžiadala 774 obetí z 30 krajín. Od roku 2004 nie sú známe nové prípady infekcie týmto typom koronavírusu.
MERS (Middle East Respiratory Syndrome).
Je to vírusové respiračné ochorenie, vyvolané vírusom MERS-CoV (Middle East Respiratory Syndrome Coronavirus) ktoré prvý raz vypuklo v roku 2012 v krajinách Blízkeho Východu. Neskôr sa zistilo, že bolo na človeka prenesené z ťavy, možno aj z netopierov a bolo označené ako prenosné z človeka na človeka. V nasledujúcich rokoch vypukli ďalšie, menšie epidémie. Vírus spôsobuje závažnú pneumóniu a jej úmrtnosť je 30 – 40%. Uvádza sa, že infikoval 2 442 ľudí, usmrtil 842 pacientov; v nasledujúcich rokoch pribudli ešte stovky pacientov.
COVID-19 (Coronavirus Disease).
Koncom roka 2019 bola Svetová zdravotnícka organizácia (WHO) upozornená na prípady pneumónie vo Wu-chane, v Čínskej provincii Chu-pej, o ktorých sa nasledovne zistilo, že sú spôsobené novým typom betakoronavírusu SARS-CoV-2 (severe acute respiratory syndrome coronavirus 2). Ochorenie dostalo označenie COVID-19 (COronaVIrus Disease). Je geneticky podobný netopierím koronavírusom a koronavírusu malajského šupinatca Pangolin-CoV. Ochorenie sa prenáša kvapôčkovou infekciou, jedlom, telesnými tekutinami. Predpokladá sa, že prví chorí sa nakazili na trhoch s predajom živých zvierat a vírus sa ďalej prenáša z človeka na človeka. Inkubačná doba (čas od nákazy do vzniku príznakov) je do 14 dní a už počas nej pacient môže nakaziť ďalšie osoby. Prejavuje najmä horúčkou, kašľom, dýchavičnosťou. V ťažších prípadoch sa zisťuje charakteristický rentgenový alebo CT nález pneumónie. Od bežných ochorení s podobnými príznakmi sa dá odlíšiť len s pomocou laboratórneho vyšetrenia (RT-PCR alebo vyšetrenie protilátok). Okrem toho sa predpokladá veľa infikovaných pacientov bez príznakov. Odhad úmrtnosti sa pohybuje okolo 2%, čo je menej, ako pri SARS a MERS. Najzávažnejší priebeh ochorenia sa pozoruje u starších pacientov s inými pridruženými ochoreniami a takých, ktorí boli dlhšie v styku s infekciou (rodinní príslušníci, zdravotníci). Do roka 2024 bol podľa WHO celkový počet hlásených nakazených skoro 800 miliónov a počet obetí vyše 7 miliónov, skutočný počet môže byť podstatne vyšší.
Liečba.
Účinná antiinfekčná terapia proti väčšine vírusových ochorení nejestvuje, čo platí aj pre liečbu infekcii, spôsobenými koronavírusmi. Liečba je väčšinou symptomatická, liečba známymi antivirotikami je len čiastočne účinná, napríklad pre COVID-19 remdesivirom a preparátmi, obsahujúcimi špecifické protilátky. V najťažších prípadoch je nevyhnutná intenzívna starostlivosť o pacientov so zlyhaním dýchania pri zápale pľúc. Účinné vakcíny sú k dispozícii proti vírusu SARS-CoV-2 od konca roka 2020 (podrobnejšie v článku vakcína proti chorobe COVID-19).

</doc>
<doc id="644878" url="https://sk.wikipedia.org/wiki?curid=644878" title="Česko Slovenská SuperStar (2020)">
Česko Slovenská SuperStar (2020)

Česko Slovenská SuperStar bola séria medzinárodnej relácie z roku 2020. Išlo o šieste pokračovanie známe skôr už iba pod názvom Superstar, ktoré bolo vysielané na jar 2020 na českej TV Nova a slovenskej TV Markíza. Televízie potvrdili šieste pokračovanie speváckej súťaže v lete roku 2019, kedy bola zároveň spustená kampaň na nábor účinkujúcich. Víťazskou tejto série Superstar sa stala Barbora Piešová.
Porota.
Televízie predstavili kompletné zloženie porotcov pre 6. ročník dňa 29. novembra 2019. Bolo potvrdené, že porotu vôbec po prvýkrát v histórii tejto relácie bude tvoriť až päť členov. Ako doposiaľ vo všetkých ročníkoch federálnej aj slovenskej verzie SuperStar, sa do porotcovského kresla vrátil stabilný člen Pavol Habera. Podobne ako v predošlom ročníku si rolu porotcu vyskúšal jeden z bývalých účastníkov, v tomto ročníku to bola Monika Bagárová, ktorá súťažila v ročníku 2009. Ako úplný nováčik sa k nej pripojila česká herečka zo seriálu Ulice Patricie Pagáčová. Ďalším nováčikom bol slovenský hudobník, spevák, skladateľ a moderátor Marián Čekovský a päticu uzatvoril český moderátor Leoš Mareš, ktorý moderoval tri z predošlých piatich ročníkov SuperStar, ale vôbec prvýkrát sa predstavil ako porotca.
Leoš Mareš moderuje taktiež oba živé prenosy.
Super výber.
80 najlepších súťažiacich vybraných z castingov postúpilo do ďalšej fázy, takzvaného Super Výberu, ktorý bol v tomto ročníku rozdelený do viacerých častí a predstavoval jedinú vyraďovaciu fázu do samotných živých finálových kôl.
Bunker (TOP 80).
Prvá časť Super výberu sa odohrávala v bunkri Drnov neďaleko Prahy, ktorý v súčasnosti slúži ako múzeum protivzdušnej obrany. V rámci tejto vyraďovacej fáze pred porotou bez hudobného sprievodu zaspievali úseky piesní dievčatá rozdelené do päťčlenných skupín. Tie na základe vystúpení porota buď vyradila alebo posunula ďalej. Chlapci, nakoľko ich do tejto fázy postúpilo menej, postúpili všetci ďalej bez prechodu touto fázou.
Následne vybraní speváci vystúpili ešte jednotlivo s piesňou podľa vlastného výberu. Porota opäť časť z nich vyradila a v súťaži ďalej pokračovalo 48 najlepších.
Divadlo (TOP 48).
Ďalšia časť Super Výberu sa odohrávala v mestskom divadle v Karlových Varoch. Súťažiaci boli rozdelení do štvoríc a pred porotou vystúpili s pridelenou pesničkou, na ktorej nácvik mala štvorica iba jeden deň. Na základe výkonov porota posunula do ďalšej časti Super výberu 26 najlepších.
Duetá (TOP 26).
Natáčanie tretej časti SuperVýberu prebiehalo v luxusnom hoteli Imperial v Karlových Varoch. Posledná 26ka najlepších spevákov tentokrát vystúpila pred porotou vo dvojiciach v sprievode klavíra.
Finálny výber (TOP 18).
Posledných 18 najlepších spevákov sa predstavilo jednotlivo v poslednej časti Super Výberu, ktorá sa natáčala v nočnom klube Epic v Prahe. Ide o poslednú fázu pred samotnými živými finálovými prenosmi. Vôbec po prvýkrát v histórii SuperStar sa semifinále neodohrávalo live pred živým publikom, ale bolo dopredu natočené.
Finále.
V dôsledku pandémie koronavírusu COVID-19 odvysielali televízie Markíza a Nova v šiestej federálnej sérii SuperStar iba dve živé finálové kolá bez prítomnosti divákov. Samotné Superfinále tak prebehlo 31. mája 2020.
SuperFinále.
Do Superfinále sa dostalo TOP 5 spevákov:
TOP 3 - The Best of SuperStar.
Víťazkou Super Star 2020 sa stala Barbora Piešová .

</doc>
<doc id="644879" url="https://sk.wikipedia.org/wiki?curid=644879" title="Bring on the Mountain">
Bring on the Mountain

Bring on the Mountain je DVD a dokumentárny film kanadskej rockovej skupiny Danko Jones. Vyšlo 13. júna 2012 cez vydavateľstvo Bad Taste Records ako dvoj-DVD.
Prvý disk sa skladá z rovnomenného 92 a pol minútového dokumentárneho filmu, 23 a pol minutového krátkeho filmu "The Ballad of Danko Jones" a druhý z koncertných záznamov skladieb od roku 1999 až po rok 2011.

</doc>
<doc id="644880" url="https://sk.wikipedia.org/wiki?curid=644880" title="Harry Potter a Polovičný princ (film)">
Harry Potter a Polovičný princ (film)

Harry Potter a polovičný princ je v poradí šiesty film o Harry Potterovi. V hlavných úlohách Daniel Radcliffe ako Harry Potter, Emma Watson ako Hermiona Grangerová a Rupert Grint ako Ron Weasley.
Ostatné postavy - Tom Felton (Draco Malfoy), Michael Gambon (Albus Dumbledor), Hero Fiennes-Tiffin (Lord Voldemort) a ďalší.
Dej.
Návrat Lorda Voldemorta zapríčiní vo svete kúzelníkov spúšť. Harry má podozrenie, že nebezpečenstvo číha priamo na Rockforte pretože Rockfort už nie je ani zďaleka taký bezpečný ako predtým. Dumbledore sa sústredí na poslednú bitku, ktorá sa blíži nenávratnou rýchlosťou. Potrebuje, aby mu Harry pomohol rozlúsknuť dôležitý kľúč, ktorý vedie k rozuzleniu Voldemortovej obrany. Rozhodujúcu informáciu však pozná iba bývalý profesor Horác Slughorn. Medzitým útočí na študentov ešte úplne iný nepriateľ - ich tínedžerské hormóny. 

</doc>
<doc id="644882" url="https://sk.wikipedia.org/wiki?curid=644882" title="Večera s Havranom">
Večera s Havranom

Večera s Havranom (pôvodné názvy: "Hovory H" a "Karusel") je slovenská diskusná relácia RTVS o spoločenských fenoménoch, ktorá mala premiéru 29. apríla 2014 na Dvojke. Moderátorom relácie je Michal Havran ml.

</doc>
<doc id="644884" url="https://sk.wikipedia.org/wiki?curid=644884" title="Jennifer Connellyová">
Jennifer Connellyová

Jennifer Lynn Connelly (* 12. december 1970, Cairo, New York, USA) je americká herečka a držiteľka ceny Academy Awards za film "Čistá duša" a organizáciou Amnesty International bola menovaná ako medzinárodná veľvyslankyňa za ľudské práva.
Detstvo a mladosť.
Z maminej strany má poľských a ruských predkov a z otcovej írskych a nórskych. Prevažnú časť svojho detstva prežila v meste Woodstock, v štáte New York. Od malička začínala ako detská modelka. Objavil ju jeden z priateľov jej otca, ktorý vtedy bol reklamným manažérom. Jennifer začala chodiť na kurzy modelingu už ako desaťročná a jej fotky sa objavovali v rôznych časopisoch. V roku 1992 študovala na Yale University, neskôr prestúpila na Stanford.
Kariéra.
Jej herecká kariéra sa rozbehla tak, že ju jej mama začala brávať na herecké konkurzy. Vďaka tomu získala svoju prvú vedľajšiu úlohu vo filme "Vtedy v Amerike". Vo filme sa mala predstaviť ako baletka, a keďže Connellyová nemala žiadne skúsenosti s baletom, počas konkurzu sa ju snažila aspoň napodobniť. Rolu nakoniec dostala iba kvôli tomu, že jej nos bol podobný tomu, ktorý mala herečka Elizabeth McGovern, ktorá stvárnila tú rovnakú úlohu ako Connellyová, len v dospelosti.
Svoju prvú hlavnú úlohu dostala o rok neskôr, vo filme "Phenomena". Film hovoril o dievčati, ktoré používa svoje telepatické schopnosti ku komunikácií s hmyzom, aby odhalila sériového vraha, ktorý vraždí študentov na miestnej švajčiarskej škole.
V roku 1986 hrala hlavnú úlohu vo filme "Labyrinth", v ktorom sa predstavila ako tínedžerka Sarah, ktorá chce zachrániť svojho brata zo sveta goblinov. Po premiére noviny poukazovali na významnosť jej role ale kritizovali jej herecký výkon. Vo filme si zahral aj známy spevák David Bowie.
Začiatkom 90. rokov sa objavila v mierne dráždivom thrilleri s názvom "Horúce miesto". Často bola zaradená na vyššie priečky najpríťažlivejších žien v rôznych pánskych časopisoch. Počas 90. rokov bola niekoľkokrát obsadzovaná do rôznych filmov, jej role však pripomínali stále tú jednu a istú úlohu - mladú, naivnú tínedžerku. Tento „status“ zmenil až film "Smrtihlav" z roku 1998. O dva roky neskôr, dostala príležitosť hrať v dráme "Requiem za sen". Film hovorí príbeh o troch kamarátoch ktorých spája heroín. Vo filme stvárnila priateľku Jareda Leta. Po tomto filme sa s Connellyovej stala uznávaná herečka a na jej stvárnenie postavy získala samé pozitívne ohlasy.
Svoj herecký úspech získala aj v roku 2001, vo filme "Čistá duša", ktorý sa stal jedným z najlepších filmov za rok 2001. Stvárnila rolu Alice Nash, ktorá je manželkou brilantného matematika, ktorý trpí schizofréniou. Pre dôveryhodnosť svojej role sa Connellyová stretla so skutočnou Alice Nash. Za svoju rolu získala hneď niekoľko ocenení, ako príklad Zlatý glóbus, BAFTA či Academy Awards. Na ďalší deň, bol jej herecký výkon komentovaný aj v časopise Times, s nadpisom: Z malej herečky ktorá žiarila vo filme "Vtedy v Amerike" sa počas desiatich rokov stala krásna žena a výborná herečka, ktorá získala Oscara.
V roku 2003 hrala vo filme "Hulk", kde sa predstavila ako vedkyňa a bývala priateľka hlavnej postavy. V rovnakom roku si zahrala aj po boku Bena Kingsleyho, vo filme "Dom z piesku a hmly".
Po boku Leonarda DiCapria si v roku 2006 zahrala vo filme "Krvavý diamant". Menšiu rolu dostala vo filme "Ako malé deti", kde sa stala súčasťou milostného trojuholníka, medzi Kate Winslet a Patrickom Wilsonom. O rok neskôr hrala manželku Joaquina Pheonixa vo filme "Reservation Road".
V roku 2009 stvárnila postavu Emmy Darwin, v dráme "Creation", kde si zahrala spoločne so svojim manželom Paulom Bettanym. Film hovorí príbeh o Charlesovi Darwinovi a o tom, ako sa snaží nájsť rovnováhu medzi svojimi revolučnými teóriami o evolúcii a vzťahom k svojej zbožnej manželke, ktorej viera je v rozpore s jeho prácou.
V menej úspešnom filme "Virginia", si zahrala hlavnú úlohu s rovnakým menom ako je názov filmu. Jej postava bola psychicky nestála a mala príznaky schizofrénie. Vo filme má blond vlasy a natáčalo sa v roku 2010 aj keď sa film na trh dostal až v roku 2012. O dva roky si zahrala v revolučnej dráme "Shelter" a v roku 2017 si zahrala vo filme "Hrdinovia ohňa". V roku 2019 mala menšiu úlohu v dobrodružnom sci-fi thrillery "Alita: Battle Angel". V roku 2020 stvárnila postavu Melanie Cavill v televíznom seriály spoločnosti Netflix, "Snowpiercer". V televíznom seriáli účinkovala v rokoch 2020 až 2024. Za svoj herecký výkon získala nomináciu na televízne ocenenie Critics' Choice Super Awards. V roku 2022 si zahrala vo filme "Top Gun: Maverick," po boku Toma Cruisea. Po boku herca Joela Edgertona, si zahrala v televíznom seriáli "Dark Matter," ktorý mal premiéru v máji 2024. 
Súkromný život.
Jej partnerom bol David Dugan, s ktorým má syna Kaia ktorý sa narodil v roku 1997. Počas natáčania filmu "Čistá duša" sa spoznala s hercom Paulom Bettanym, za ktorého sa 2. januára 2003 vydala. Majú spolu dve deti, syna Stellana, ktorý dostal meno po ich kamarátovi Stellanovi Skarsgardovi a dcéru, ktorá sa volá Agnes Lark.
1. novembra 2005 bola vymenovaná veľvyslankyňou pre ľudské práva spoločnosti Amnesty International, že bojuje za ľudské práva. Objavila sa v reklamách upozorňujúc na celosvetovú potrebu pitnej vody a usilujúce o dotácie pre podporu afrických a indických krajín a Strednej Ameriky. Dňa 2. mája 2009 sa zúčastnila výročného päťkilometrového bežeckého závodu pre ženy.
Je tvárou módnej spoločnosti Balenciaga a vystupuje v jej reklamách, rovnako ako pre spoločnosť Revlon cosmetics. V roku 2012 bola vymenovaná ako prvá medzinárodná osobnosť tvárou japonskej kozmetickej spoločnosti Shiseido. Magazíny ako Vanity Fair, Esquire a Los Angeles Times ju hodnotili ako jednu z najkrajších žien sveta.

</doc>
<doc id="644885" url="https://sk.wikipedia.org/wiki?curid=644885" title="Jennifer Connelly">
Jennifer Connelly



</doc>
<doc id="644886" url="https://sk.wikipedia.org/wiki?curid=644886" title="Obliehanie Edessy">
Obliehanie Edessy

Obliehanie Edessy bol významný vojenský stret v dejinách križiackych štátov. Obliehanie sa tiahlo od 28. novembra do 24. decembra roka 1144. V dôsledku dobytia Edessy padla väčšina územia križiackeho grófstvo Edessa do rúk Turkov, čo následne viedlo k vyhláseniu druhej križiackej výpravy.
Predchádzajúca udalosti.
Edesské grófstvo bolo prvým križiackym štátom, ktorý západný kresťania na Blízkom východe založili po prvej križiackej výprave. Vzniklo v roku 1098 keď Balduin z Boulogne opustil hlavnú armádu križiackej výpravy a vytvoril v Edesse svoj vlastný štát.
Grófstvo bolo najsevernejšie položeným križiackym štátom. Keďže bolo vnútrozemské, bolo zároveň najizolovanejšie a v porovnaní s ostatnými križiackymi štátmi bolo i vojensky najslabšie. Bolo úplne obklopené územím v rukách tureckých vládcov, Danišmendovcov, Artukovcov a Seldžukov. V roku 1104 boli v bitke pri Harrane porazení a zajatí gróf Balduin z Bourgu a jeho nástupca Joscelin z Courtenay, a neskôr znovu v roku 1122. Joscelin I. grófstvo zreštauroval a bránil ho až do svojej smrti roku 1131, keď padol v bitke s Turkami. Jeho miesto zaujal nerozhodný Joscelin II., ktorého ťaživá situácia donútila spojiť sa s Byzantskou ríšou. Gróf z Edessy bol však naďalej i vazalom jeruzalemského kráľa. V roku 1143 však kráľ Fulko V. aj byzantský cisár Ján II., ktorí Edesské grófstvo chránili zomreli, čím zanikla obranná hrádza proti mosulskému atabegovi Zengímu. S ostatnými križiackymi vládcami Raimondom z Poitiers v Antiochii a grófom z Tripolisu Raimondom II. sa Joscelin II. znepriatelil, a tak pre záchranu ohrozenej Edessy neurobili vôbec nič.
Obliehanie mesta.
V roku 1144 uzavrel Joscelin II. proti vzrastajúcej Zengího moci spojenectvo s artukovským vládcom Kara Aslanom v Diyarbakıre. Zengí, ktorý sa rozhodol využiť smrť jeruzalemského kráľa Fulka vo svoj prospech, prispechal s armádou k Edesse. Vymyslel pritom na križiakov pascu. S malým oddielom vylákal hlavné Joscelinovo vojsko od mesta a Edessa tak zostala ponechaná prakticky bez obrancov. Následne Zengí hlavnou armádou Joscelinov hlavný voj obišiel a mesto napadol.
Obranu v meste prevzali za neprítomného grófa latinský biskup Hugo II., biskup arménskych monofyzitov Ján a jakobitský biskup Basileios. Keď sa Joscelin II. dozvedel o obliehaní mesta, rozhodol sa neútočiť okamžite na emirovo vojsko, ale stiahol sa do pevnosti Turbessel, ležiacej západne od Eufratu. Jeruzalemské vojsko sa okamžite vydalo na sever Edesse na pomoc, ale bolo príliš ďaleko na to, aby mohlo včas účinne zasiahnuť. Antiochijské knieža Raimond i tripoliský gróf volanie o pomoc ignorovali a situáciu z diaľky pozorovali.
Zengí zatiaľ nechránené mesto obkľúčil a začal budovať obliehacie zariadenie a podkopávať mestské hradby. Medzitým tiež vyjednával podporu medzi miestnymi seldžuckými kmeňmi a Kurdmi. Obyvatelia Edessy sa snažili, napriek zlej výzbroje a prakticky nulovému vojenskému výcviku a skúsenostiam, klásť odpor. Avšak vďaka neskúsenosti obrancov niektoré veže neboli obsadené a tiež si nevedeli rady s nepriateľskými ženistami podkopávajúcimi múry. 24. decembra sa Zengí rozhodol pre generálny útok. Moslimskí vojaci zaútočili po celej dĺžke hradieb a bez väčších problémov prenikli do mesta a zabili každého komu sa nepodarilo utiecť do Maniakovej citadely. Ďalší ľudia, vrátane biskupa Huga II., boli panikáriacim davom ušliapaní. Samotná citadela vzdorovala ešte dva dni než padla.
Tureckí vojaci začali mesto okamžite plieniť. Zengí potom rozkázal drancovanie zastaviť a nechal zhromaždiť všetkých preživších Edessanov. Všetci kresťania západného rítu boli buď povraždení alebo predaní do otroctva. Východní kresťania boli ušetrení, avšak Arméni, ktorým Zengí nedôveroval, sa museli vysťahovať a namiesto nich pozvali do Edessy niekoľko sto židovských rodín, ktoré boli v moslimskej spoločnosti považované za lojálnejšie. Poarabštení sýrski jakobiti boli pod Zengího výslovnou ochranou. Novým miestodržiteľom v Edesse sa stal jeden zo Zengího veliteľov Zaid ad-Dín Ali Kucuk, vodcom kresťanskej komunity sa stal jakobitský biskup Basileios, ktorý moslimom prisľúbil svoju lojalitu.
Dôsledky.
V januári roku 1145 Zengí obsadil oblasť Saruj a obliehal mesto Birecik. Medzitým konečne na sever dorazilo jeruzalemské vojsko vedené kráľovským konstáblom Manassèsom de Hierges, ktoré sa spojilo s Joscelinom II. Zengí sa tiež dozvedel o problémoch v mezopotámskom Mosule a na severe sa už nemohol dlhšie zdržiavať. Jeho úspech v boji proti križiakom z neho urobil hrdinu v moslimskom svete. Bagdadský kalif mu udelil titul sultána z Mosulu a Aleppa, čím prestal byť Zengí jednoduchým vojenským náčelníkom. Získal tiež svoje priezvisko "al Malik al Mansúr – víťazný kráľ". Zengí už teda nešiel proti zostávajúcim teritóriám ležiacom na západ od Eufratu a jeruzalemské a edesské vojsko ich ubránili proti nájazdom tureckých náčelníkov. Napriek tomu však kúsok po kúsku križiaci svoje územia strácali v prospech Turkov i Byzancie. Novým hlavným mestom grófstva sa stal Turbessel.
V roku 1146 Zengího zavraždil jeho eunuch Jarankeš a jeho miesto zaujali jeho synovia. Joscelin II. sa v októbri 1146 rozhodol situáciu využiť na znovudobytie Edessy. Na celé ťaženie bol však Joscelin sám a nový aleppský vládca Núr ad-Dín jeho armádu ľahko rozprášil.
Správy o páde Edessy otriasli kresťanskou Európou. Pápež Eugen III. preto následne vyhlásil druhú križiacku výpravu, ktorej sa zúčastnili mimo iné aj francúzsky kráľ Ľudovít VII. a rímsko-nemecký kráľ Konrád III. Je zaznamenaná tiež účasť oddielov i veľmožov z českých krajín. Krížová výprava však nedosiahla žiadnych významných vojenských úspechov a Edessa už nebola križiakmi nikdy znovu dobytá.

</doc>
<doc id="644890" url="https://sk.wikipedia.org/wiki?curid=644890" title="Tiokyanogén">
Tiokyanogén

Tiokyanogén, (SCN)2, je pseudohalogén odvodený od pseudohalidového tiokyanatanu, [SCN]-. Táto hexatomická zlúčenina vykazuje symetriu skupiny C2 a má konektivitu NCS-SCN. Oxidačná schopnosť je väčšia ako u brómu. Reaguje s vodou, za vzniku kyseliny sírovej, kyanovodíka, tiokyanataného aniónu a vodíkového katiónu:
3 (SCN)2 + 4 H2O → H2SO4 + HCN + 5 SCN- + 5 H+ 
Tiokyanogén bol pôvodne pripravený reakciou jódu so suspenziou tiokyanatu strieborného v dietyléteri ale táto reakcia trpí konkurenčnými rovnováhami, ktoré sú pripisované slabej oxidačnej schopnosti jódu. Zlepšený spôsob generovania tiokyanogénu znamená oxidáciu tiokyanatanu olovnatého, ktorý sa vyzráža, keď sa kombinujú vodné roztoky dusičnanu olovnatého a tiokyanatanu sodného. Suspenzia bezvodého tiokyanatanu olovnatého sa spracuje s brómom v ľadovej kyseline octovej, čím sa získa 0,1M roztok tiokyanogénu, ktorý je stabilný niekoľko dní. Alternatívne sa roztok brómu v metylénchloride prikvapká k suspenzii tiokyanatu olovnatého v metylénchloride pri teplote 0 °C a nasleduje filtrácia pod argónom, čím sa získa roztok tiokyanogénu, ktorý sa môže použiť okamžite.
 Pb(SCN)2 + Br2 → (SCN)2 + PbBr2 
Tiokyanogén pridáva k alkénom za vzniku 1,2-bis(tiokyanato) zlúčenín a reaguje s titanacyklopentadienmi za vzniku (Z,Z)-1,4-bis(tiokyanatu)-1,3-butadiénu, ktorý môže byť konvertovaný na 1,2-ditiín. Selenokyanogén, (SeCN)2, pripravený z reakcie selenokyanatanu strieborného s jódom v tetrahydrofuráne pri 0 °C, reaguje podobným spôsobom ako tiokyanogén.

</doc>
<doc id="644893" url="https://sk.wikipedia.org/wiki?curid=644893" title="Bombardovanie Prešova 20. decembra 1944">
Bombardovanie Prešova 20. decembra 1944

Bombardovanie Prešova 20. decembra 1944 bol nálet Vzdušných síl Červenej armády na územie vtedajšej Slovenskej republiky počas druhej svetovej vojny a jeden z najničivejších vzdušných útokov na Slovenský štát. Útok vykonalo v čase medzi 18:5519:15 hod. celkovo 150 bombardérov Iliušin Il-4 18. leteckej armády diaľkového letectva sovietskych vzdušných síl. Pri 24 náletoch bolo zabitých asi 300 Nemcov a približne 140 civilných obyvateľov, z nich 120 väzňov, väznených Gestapom vo väznici na Konštantínovej ulici.
Vojenský, priemyselný a správny význam mesta.
Po pripojení Košíc k Maďarskému kráľovstvu v roku 1938 sa Prešov stal strategickým uzlom východného Slovenska. V decembri 1944 už na území Slovenska bojovali okrem vojsk 4. ukrajinského frontu aj armády 2. ukrajinského frontu, a to v rámci prebiehajúcej budapeštianskej operácie Červenej armády. Preto bol vojenský význam Prešova v roku 1944 nespochybniteľný. Nachádzal sa tu dôležitý železničný a dopravný uzol, ktorý umožňoval nemeckému veleniu vykonať vojenské presuny po cestách a železniciach najmä v smere Prešov – Košice. V samotnom Prešove bolo umiestnené nemecké poľné veliteľstvo 239 ("Feldkomandatur 239") a tiež zvláštna jednotka SIPO a SD – Einsatzkommando ZbV 27, ktorá spolu s jednotkami SS a Wehrmachtu vykonávala trestné protipartizánske akcie. Tie sa neraz končili vypálením dedín spolupracujúcich s partizánmi a vraždením ich obyvateľov. Okrem toho sa v meste nachádzali aj dôležité budovy, ktoré využívali nemeckí okupační vojaci. Išlo napr. o väznicu Gestapa, kasárne, sklady munície a vojenských zásob. Sídlila tam aj nemecká tajná bezpečnostná služba so školou agentov na Baštovej ulici atď. Slovenská armáda, ktorá bola v tom čase spojencom Nemecka, mala v Prešove tiež svoje kasárne aj vojenské veliteľstvá. Toto všetko bolo zrejme rozhodujúcim faktorom, prečo mesto Prešov bombardovalo 20. decembra 1944 letectvo Červenej armády.
Straty na ľudských životoch a materiálne škody.
Najväčšie škody na budovách boli spôsobené takmer na celej Hlavnej ulici, kde bola väčšina z nich zničená. Zničené boli tiež budovy Gestapa a väznice na Konštantínovej ulici. Na tejto ulici bomby zasiahli aj židovskú synagógu. Veľa budov skončilo v ruinách aj na Slovenskej ulici. Na futbalovom ihrisku zhorela drevená tribúna. Zničené bolo i otvorené kúpalisko.
Celkovo bolo zničených 85 domov, vážne poškodených 250 a menej poškodených 347. Inak poškodených bolo 1 018 budov. Z celkových 2 050 domov bolo až 1 700 domov poškodených. Dňa 29. decembra 1944 noviny "Slovák" napísali, že v budove väznice nemeckej bezpečnostnej služby našlo smrť 120 väzňov. Okrem nich bolo zabitých aj približne 300 Nemcov, ale tiež vyše 120 občanov mesta. Celkové vojnové škody v Prešove odhadli na 560 miliónov korún.
Prví vojaci 320. gardového pluku 4. ukrajinského frontu Červenej armády vstúpili do mesta Prešov, víťazne bez boja, 19. januára 1945 okolo 15:00 hod. Nepriateľ totiž mesto opustil ešte pred príchodom sovietskych vojakov.

</doc>
<doc id="644897" url="https://sk.wikipedia.org/wiki?curid=644897" title="Markeb">
Markeb



</doc>
<doc id="644898" url="https://sk.wikipedia.org/wiki?curid=644898" title="Paulikánstvo">
Paulikánstvo

Paulikánstvo bola ranostredoveká dualistická kresťanská sekta, ktorá vznikla v 7. storočí vo východnej Malej Ázii alebo Arménii, a následne sa rozšírila do stredných a západných oblastí Malej Ázie, dnešného Grécka a severného Balkánu. Všeobecným prúdom kresťanstva je považovaná za heretický prúd.
Podľa názorov vychádzajúcich z arménskych prameňov boli potomkami arménskych starovercov odmietajúcich helenizáciu Arménskej cirkvi. Ich učenie malo vychádzať z adopcionistických myšlienok Pavla zo Samosaty (a jeho smeru paulianizmu). Iné názory paulikiánstvo označujú za dualistického, gnostického myšlienkového následníka manicheizmu alebo markionizmu. Predpokladá sa tiež, že raný paulikiánsky svetonázor by sa mal odlišovať od neskoršieho obdobia, počas ktorého prijali radikálnejší dualistický náboženský systém. Preto boli paulikáni v Byzancii zjednodušene nazývaní aj manichejci. 
Názov hnutia znamená „prívrženci svätého Pavla“, pre nejasný pôvod hnutia avšak nie je zrejmé o ktorého Pavla sa jedná. Zakladateľom prvej paulikiánskej skupiny v Kibosse neďaleko Koloneie bol zrejme Armén Konštantín z Mananalisu, ktorý prijal meno Silvánus.
Počas vzbury proti Byzantskej ríši si paulikiáni založili vlastný štát. Po páde paulikánskej základne v Tefrike bola časť paulikánov presídlená do Bulharska, kde sa postupne inkorporovali do hnutia bogomilov a neskôr sa niektoré ich náuky vo forme katarskej herézy dostali aj do západnej Európy. Niektorými významnými bádateľmi, ako napr. Edwardom Gibbonom boli označovaní aj ako predchodcovia reformácie.
Učenie.
Paulikiánske učenie bolo tvorené kompiláciou myšlienok viacerých orientálnych smerov a kresťanstva. Hoci sa nazývali kresťanmi, odmietali najdôležitejšie kresťanské dogmy o stvorení sveta jediným a dobrým Bohom, o narodení Boha z Panny Márie, kanonické Sväté písmo, úctu ku krížu, ikony či cirkevné sviatosti.
Odmietali oficiálnu hierarchiu Cirkvi. Pôvodne boli organizovaní v štyroch stupňochapoštoli, proroci, tulácki kazatelia a opisovatelia. Neskôr sa zachovali len posledné dve funkcie. Opisovatelia boli z hierarchického hľadiska považovaní za spolupracovníkov ("synechdemoi"), kazatelia mali avšak väčší vplyv. Počas pôsobenia používali kazatelia nové mená. Úlohou opisovatelov bolo starať sa o sväté knihy a starať sa o modlitebne ("proseuchai"), kde sa schádzali ich veriaci. Významným dielom paulikánov bola kniha "Kľúč pravdy". Naopak odmietali Starý zákon a Listy apoštola Petra.
Materiálny svet bol podľa paulikiánov výtvorom zlého princípu, či zlého Boha, Demiurga, všetko telesné bolo podľa nich zlé, hriešne. Naopak, tvorcom duší bol Nebeský Pán. Ich doketická christológia označila Vtelenie za ilúziu a Krista za anjela zoslaného na zem, pretože BohLogos nemohol prijať hriešnu telesnosť. Kristovou hlavnou náplňou bolo kázanie a učenie Božieho slova. Až na výnimky neuznávali krst vodou, a ani Eucharistiu, či inú matériu, ako jedinú náplň videli počúvanie Božieho slova. Nevyznávali preto ani kríž, ale iba knihy. Spolu s obrazoborcami tvorili opozíciu ikonodulom, a obzvlášť ortodoxným mníchom, ktorí uctievali sväté obrazy, ikony, za čo si vyslúžili podporu ikonoklastických cisárov.
História hnutia.
Počiatky učenia siahajú do 7. storočia. V roku 657 začal Konštantín z Mananalisu (aj Konštantín Mananali), neskôr nazývaný aj Silvánus verejne učiť a založil v Kibosse v byzantskej arménskej Koloneii prvú známu paulikiánsku komunitu. Paulikiáni zakladali nové náboženské spoločenstvá ich náuka sa z Arménie a okolia Čierneho mora začala šíriť aj do západnej Malej Ázie. Cisári Konštantín III. Pogonátus a Justinián II. poslali do oblasti úradníkov, ktorí mali herézu potlačiť. Konštantín Silvánus bol počas šírenia náuky v Malej Ázii okolo roku 684 popravený, avšak represie koniec sekty nepriniesli. Nakoniec aj samotný cisársky vyslanec Symeon, ktorý Konštantína Silvána zajal prešiel na stranu heretikov.
Paulikánski kazatelia náboženstvo ďalej šírili v okolitej krajine. V ôsmom storočí sa paulikiánstvo vďaka kazateľovi Sergiovi (Tychikovi) posilnilo a rozšírilo sa ďalej do Kilikie a Malej Ázie. Veľkú odozvu našlo hnutie na vidieku, ktorý oceňoval chudobný spôsob života paulikiánov. Naopak mestský život bol spájaný skôr s ortodoxiou. Pozastavené boli aj represie zo strany obrazoboreckých cisárov, ktorí mali v paulikiánoch prívržencov v boji proti ortodoxii a ikonodúlom, vďaka čomu sa počet paulikiánov sa tak vyšplhal na vyše stotisíc.
Po páde obrazoborectva (843) a za vlády Macedónskej dynastie začalo byť paulikiánstvo prenasledované a jeho prívrženci vyhnaní do arabských krajín. Usadili sa na území melitenského emira, kde si vybudovali autonómny štát s hlavným, novovybudovaným mestom Tefrike v severovýchodnej Kapadócii. Pod vedením Karbea a Chrysocheira (Zlatej ruky) okolo rokov 869/870 nájazd na byzantské územie a vyplienili Efez a Nikomédiu. Cisár Bazil I. sa pokúsil s paulikánmi vyjednávať, avšak Chrisocheirove požiadavky boli nereálne. Bazil preto proti paulikánov vyrazil do boja. V roku 871 bol pod hradbami Tefrike porazený, ale keď sa v roku 872 vrátil, bol paulikánsky štát v Tefrike rozvrátený. Spoluúčasť na tom malo aj zemetrasenie, ktoré Tefrike v tom období postihlo. Časť paulikiánov bola konvertovná, časť presídlená do Bulharska (najmä okolie Plovdivu, vtedy nazývaného Filipopolis a bulharského Nikopolu), či na Sicíliu, kde mali obraňovať hranice pred nepriateľmi. Niektorí utiekli do Sýrie, kde žili v tieni moslimských vládcov minimálne do obdobia križiackych výprav a kde v období križiackych výpravách bojovali na oboch stranách. Za vlády Alexia I. sa paulikiáni taktiež ozvali v Bulharsku, kde sa spolu s bogomilmi vzbúrili, avšak boli porazení a rozdrvení. Časť paulikánov v Arménsku bola inkorporovaná do arménskej sekty tondrakitov.
Paulikánstvo svojim myslením výrazne ovplyvnilo bogomilov a následne aj európskych katarov a valdéncov.
Malé skupiny paulikiánov prežili až do 17. storočia, keď konvertovali prevažne na katolícku vieru. V súčasnosti sa označenie paulikiáni používa pre ich potomkov, bulharských katolíkov žijúcich najmä v okolí Plovdivu, Nikopolu a v Banáte.

</doc>
<doc id="644899" url="https://sk.wikipedia.org/wiki?curid=644899" title="Pauliciánstvo">
Pauliciánstvo



</doc>
<doc id="644900" url="https://sk.wikipedia.org/wiki?curid=644900" title="Paulikiánstvo">
Paulikiánstvo



</doc>
<doc id="644901" url="https://sk.wikipedia.org/wiki?curid=644901" title="Pavlikiánstvo">
Pavlikiánstvo



</doc>
<doc id="644902" url="https://sk.wikipedia.org/wiki?curid=644902" title="Paulikiáni">
Paulikiáni



</doc>
<doc id="644903" url="https://sk.wikipedia.org/wiki?curid=644903" title="Paulikáni">
Paulikáni



</doc>
<doc id="644904" url="https://sk.wikipedia.org/wiki?curid=644904" title="Pavlikiáni">
Pavlikiáni



</doc>
<doc id="644905" url="https://sk.wikipedia.org/wiki?curid=644905" title="Pavlikáni">
Pavlikáni



</doc>
<doc id="644906" url="https://sk.wikipedia.org/wiki?curid=644906" title="Pavliciáni">
Pavliciáni



</doc>
<doc id="644908" url="https://sk.wikipedia.org/wiki?curid=644908" title="Alexia">
Alexia

Alexia je ženské rodné meno. Meniny na Slovensku má 9. januára.

</doc>
<doc id="644909" url="https://sk.wikipedia.org/wiki?curid=644909" title="Zara">
Zara

Zara je ženské rodné meno. Meniny na Slovensku má 19. januára.

</doc>
<doc id="644910" url="https://sk.wikipedia.org/wiki?curid=644910" title="Nová ortodoxná synagóga v Košiciach">
Nová ortodoxná synagóga v Košiciach

Nová ortodoxná synagóga v Košiciach ("Synagóga na Puškinovej ulici") bola postavená v rokoch 19261927 na dnešnej Puškinovej ulici v blízkosti historického centra mesta. Nahradila staršiu synagógu na Zvonárskej ulici, postavenú v roku 1899 podľa návrhu Jánosa Balogha.
Budova.
Synagógu navrhol budapeštiansky architekt Ľudovít Oelschläger. Fasáda využíva neoklasickú architektúru a miestne tradičné motívy. Príkladom je podkrovné podlažie v štýle, ktorý sa často vyskytuje v renesančných budovách na východe Slovenska. Interiér je prevažne postavený v modernej architektúre s klenutou centrálnou halou a ženskou galériou s kovovou mechicou (časť oddeľujúca ženy a mužov). Centrálna bima je naproti Aron ha-kodešu (svätá shránka alebo skriňa na Tóru) z červeného mramoru. Vedľa synagógy bola postavená škola a bola plánovaná aj výstavba mikve, ktorý ale nakoniec postavený nebol.
Pamätná doska holokaustu.
Počas druhej svetovej vojny prebehla deportácia Židov z Košíc do nacistických táborov. Pamätná bronzová doska Holokaustu bola nainštalovaná na prednú časť synagógy v roku 1992. Informuje o tom, že do koncentračných táborov bolo v roku 1944 odvezených viac ako 12 000 košických Židov. Na doske sa nezmieňuje, že tu bolo sústredených a do koncentračných táborov deportovaných aj viac ako 2 000 Židov z okolia Košíc. Zo všetkých deportovaných Židov prežilo iba 400.

</doc>
<doc id="644911" url="https://sk.wikipedia.org/wiki?curid=644911" title="Noema">
Noema

Noema môže byť:

</doc>
<doc id="644912" url="https://sk.wikipedia.org/wiki?curid=644912" title="Elisa (prvé meno)">
Elisa (prvé meno)

Elisa je ženské rodné meno. Meniny na Slovensku má 7. októbra.

</doc>
<doc id="644913" url="https://sk.wikipedia.org/wiki?curid=644913" title="Tiokyanat meďný">
Tiokyanat meďný



</doc>
<doc id="644918" url="https://sk.wikipedia.org/wiki?curid=644918" title="Summit OSN pre klimatickú akciu 2019">
Summit OSN pre klimatickú akciu 2019

Summit OSN pre klimatickú akciu (), alebo Klimatický summit OSN 2019 (2019 UN Climate Action Summit) sa konal 23. septembra 2019 v Organizácii Spojených národov (OSN) v New Yorku, pod heslom „"Preteky, ktoré môžeme vyhrať, preteky ktoré musíme vyhrať"“. Zvolal ho Generálny tajomník OSN António Guterres, aby zmobilizoval politickú a ekonomickú energiu na najvyššej úrovni s cieľom urýchliť opatrenia v oblasti klímy, ktorá umožní realizáciu mnohých cieľov Agendy udržateľného rozvoja do roku 2030. Na summit o klimatických zmenách boli pozvaní predstavitelia všetkých členských krajín OSN „s cieľom urýchliť implementáciu Parížskej dohody o zmene klímy“ a riešiť problémy spojené s globálnym otepľovaním. Dôraz je kladený na partnerstvo medzi národmi, spoločnosťami, mestami a občianskou spoločnosťou. Cieľom summitu je podpora realizácie záväzkov Parížskej dohody a stimulácia politiky udržateľného rozvoja.
Tematické oblasti.
Summit bol rozdelený do 9 tematických oblastí:
Podmienky vystúpenia zástupcov štátov.
„"Nejazdite na klimatický summit s prejavom - prineste plán"“, povedal Generálny tajomník OSN António Guterres hlavám štátov a vlád v mesiacoch pred summitom a v pléne mohli hovoriť iba zástupcovia štátov, regiónov a firiem, ktorí sa riadili jeho pokynmi. Aby krajina získala miesto na prejav, musela sa, podľa činiteľov OSN, zaviazať na vykonanie jednej z troch vecí:
Šesťdesiat krajín, regiónov, ale aj firmy a finančné inštitúcie oznámili na Summite ďalšie kroky na zníženie emisií a podporu obyvateľov miest, ktoré sú najviac ohrozené klimatickou krízou. Medzi tieto krajiny patrí Francúzsko, rady ďalších európskych krajín, malé ostrovné štáty, Slovensko a India. Každý z vystupujúcich mal na vystúpenie iba tri minúty.
Za Slovensko vystúpila prezidentka Zuzana Čaputová so záväzkami k odstaveniu uhlia z výroby elektriny do roku 2023 a o uzatváraní lomov v oblasti Hornej Nitry.
Vedúci českej delegácie Andrej Babiš nevystúpil - zdôvodnil to nasledujúcimi slovami „"Bolo nám povedané, že ak budeme mať nejaký veľmi ambiciózny prejav, tak priestor dostaneme, ak nie, tak ho nedostaneme"“. Český premiér tiež odmietavo zareagoval na možnosť vytvorenia medzinárodného fondu na boj s klímou, z ktorého by čerpali chudobnejšie krajiny, ako navrhujú okrem iných India alebo Čína. Povedal „"Nevidím dôvod, prečo by sme prispievali. My budeme potrebovať desiatky, možno stovky miliárd, aby sme riešili klimatické zmeny u nás. Musíme transformovať energetiku, investovať do jadra, vysadiť až 18 miliárd stromčekov, zadržiavať vodu v krajine"“
Priebeh summitu.
Summit otvoril generálny tajomník OSN António Guterres a okrem iného povedal „"Toto nie je summit pre diskusiu o klíme, ani pre rokovania o klíme, pretože o prírode nemôžete vyjednávať. Toto je summit pre akciu"“. V úvodnej časti vystúpili taktiež traja zástupcovia mládeže, medzi nimi aj Greta Thunbergová. Thunbergová vo svojom veľmi emotívnom vystúpení reagovala na skutočnosť, že neočakávala, že by summit priniesol nejaké radikálne nové plány na obmedzenie emisií skleníkových plynov.
Na summite vystúpila tiež slovenská prezidentka Zuzana Čaputová ako jedna z mála zástupcov východnej Európy. Vo svojej reči povedala: „"Máme dlh voči planéte a musíme zmeniť náš životný štýl. Úspešné to ale bude len vtedy, keď sa zvýši blahobyt všetkých ľudí, aj tých najzraniteľnejších"“.
Nemecká kancelárka Angela Merkelová vo svojom vystúpení prisľúbila dvojnásobné navýšenie príspevku do Zeleného klimatického fondu na pomoc menej rozvinutým krajinám v boji s klimatickými zmenami a predstavila tiež novú nemeckú stratégiu na boj s klimatickými zmenami.
Tiež britský premiér Boris Johnson oznámil, že Spojené kráľovstvo zdvojnásobí príspevky do rozvojových programov na celkom 11,6 mld. libier počas nasledujúcich 5 rokov.
Hodnotenie výsledkov summitu.
Aj keď od summitu neboli očakávané žiadne prevratné výsledky, komentátori hodnotia jeho výsledky ako veľmi slabé. Napriek tomu boli predstavené niektoré nové zaujímavé iniciatívy, najmä z finančného sektora a taktiež hodnotné záväzky priniesli aj niektoré malé štáty. Rozpaky budí predovšetkým to, že ani jedna z troch krajín, ktoré najviac rozvíjajú dobývanie uhlia - India, Čína a Turecko - boli síce pozvané k vystúpeniu, ale žiadny záväzok nepriniesli.
Klimatický summit mládeže.
Klimatickému summitu predchádzal v sobotu 21. septembra 2019 Klimatický summit mládeže, na ktorom vystupovali rečníci z radov mládeže. Podľa stránok Klimatického summitu OSN to bol: „"Klimatický summit mládeže - prvý summit OSN o klíme pre mladých ľudí - poskytne platformu pre mladých vodcov, aby mohli predstaviť svoje riešenia a zmysluplne sa zapojili do rozhodovacích procesov. Táto historická udalosť sa bude konať ako súčasť týždňa akcií, ktoré povedú k vrcholnému summitu generálneho tajomníka OSN o zmene klímy 23. septembra. Na summite o klíme mládeže bude predstavený celodenný program združujúci mladých aktivistov, inovátorov, podnikateľov a tvorcov zmien, ktorí sa zaviazali riešiť klimatickú krízu globálne. Bude to akcia zameraná, medzigeneračne a inkluzívne a s rovnakým zastúpením mladých vodcov zo všetkých oblastí života"“.
Za Slovensko sa Klimatického samitu mládeže zúčastnila Petra Pauerová z Nitry.

</doc>
<doc id="644919" url="https://sk.wikipedia.org/wiki?curid=644919" title="Elisa">
Elisa

Elisa môže byť:
ELISA môže byť:

</doc>
<doc id="644922" url="https://sk.wikipedia.org/wiki?curid=644922" title="Tripus">
Tripus

Tripus alebo tripous (, – „trojnožka“) je antický stojan alebo nádoba s tromi nohami.
Tripus (mn. č. "tripodes") t. j. trojnožka existovala takmer vo všetkých časoch a kultúrach. V starovekom Grécku sa tripodes (hlavne kovové, menej keramické alebo kamenné) najčastejšie používali ako podstavec pod lebes (kotol) alebo iné nádoby. Tripus, nádoba v tvare pologule (často s tromi krúžkami na vrchných okrajoch na prichytenie a pokrievkou) na troch nôžkach, slúžil ako varná nádoba. Bol súčasťou základného vybavenia putujúcich obyvateľov alebo vojakov. Tripodes, z ktorých sa mnohé (najmä v klasických časoch) vyznačovali vynikajúcim spracovaním a bohatým zdobením poslúžili ako symboly víťazstva nad nepriateľom, ceny za víťazstvá v súťažiach (aj v atletických) alebo ako votívne dary pre božstvá.
Britský vedec Michael Ventris v roku 1952 dešifroval text lineárneho písma B na hlinenej tabuľke (má tvar listu a bol nájdený v troch kusoch) objavenej v archívnej miestnosti mykénskeho paláca v archeologickej lokalite "Epano Englianos" v Messénii a dokázal, že starí Mykénčania hovorili gréčtinou. V texte napr. kombináciou troch znakov "ti - ri - po" získal sylabický ekvivalent gréckeho slova tripous (trojnožka). Text uvádza aj nádoby, ako napr. panvicu na pečenie (eschara, e-ka-ra), rituálnu nádobu fialé (pi-je-ra). Tieto zistenia publikoval v roku 1953 so svojim spolupracovníkom Chadwickom v slávnom článku, ktorý úplne zmenil dovtedajší obraz Egejskej bronzovej doby.
V Homérových eposoch patrí tripus medzi vysoko cenené výrobky. Napr. v deviatom speve Iliady si Achájci chcú udobriť Achillea darmi, medzi ktorými je aj sedem nových (ohňom nedotknutých) trojnožiek alebo v trinástom speve Odysey ho prijal Odyseus ako vzácny dar od Fajákov.
Pôsobivým kolektívnym votívnym darom bol zlatý tripus, ktorý venovali do Delf na pamiatku víťazstva nad Peržanmi grécke štáty po bitke pri Platajách (479 pred Kr.). Tento tripus bol na nohách ozdobený vzájomne prepletenými bronzovými hadmi a na jeho podstavci boli vyryté názvy tridsaťjeden gréckych mestských štátov bojujúcich proti Peržanom. Podľa historika Thukydida pôvodne bolo na ňom vyryté elegické dvojveršie tohto znenia: „"Pausanias kráľ, čo velil Helénov vojsku, Foibovi na počesť pamätník vystaviť dal, rozdrviac Peržanov šíky"" Toto dvojveršie zložil básnik Simónides z Keu.
Vo veštiarni v Delfách sedela kňažka Pýthia na zlatom tripuse a v mystickom stave extázy (zrejme pôsobením omamných výparov) vydávala nezreteľné zvuky, ktoré zaznamenávali dvaja kňazi a potom ich spracúvali na ťažko pochopiteľné odpovede. O tripuse v delfskej veštiarni píše historik Diodoros: „"... ale potom, čo neskôr mnohí spadli do trhliny pod vplyvom šialenstva a zmizli, obyvatelia tejto oblasti prišli na nápad, že toto nebezpečenstvo odstránia tak, že tam umiestnia jednu ženu ako veštkyňu pre všetkých pýtajúcich sa na proroctvá. Aby ani ona nespadla do trhliny, vyrobili jej tripus, ku ktorému ju pripevnili. Mal tri nohy, preto sa nazýval tripus, a trúfam si povedať, že všetky bronzové tripodes, ktoré existujú až dodnes, sú ich napodobeninami."" Podľa Pausania, keď nastal dvadsiaty rok messénskej vojny, Pýtia výsledok tejto vojny vyveštila takto:„"Tým dá božstvo messénsku zem a vojenskú slávu, ktorí prví položia obetný dar okolo oltára v ithómskom chráme tripodes (trojnožiek) desaťkrát desať, v tomto množstve, Diovi k pocte. Takto rozhodol Zeus. Lesť klamná prinesie ti prednosť, neskôr príde však trest, veď nemožno oklamať boha. Čiň, ako káže sudba, dnes jednému, zajtra zas iným."" Pýthia pritom vyveštila Sparťanom víťazstvo, len ak použijú nejakú lesť, kým druhú stranu varovala pred úskokom Sparťanov. Nakoniec v tejto vojne zvíťazili Sparťania, ktorí do messénskeho chrámu boha Dia na hore Ithóme priniesli keramické tripodes zatiaľčo Messénčania ich bohu venovali len menejcenné drevené.
Najširšími ulicami (12 m) starovekých Atén boli "Panatenajská cesta" a "cesta Trojnožiek". Cesta Trojnožiek (viedla zo stredu mesta k bránam) dostala názov podľa bronzových trojnožiek, ktoré dostávali chorégoi fýl (vojenských a kultových kmeňových združení) ako víťaznú cenu v básnických (dithyrambických) zborových súťažiach na Dionýziach (divadelných dramatických pretekoch). Dithyramby predvádzal 50členný zbor bez masiek, ktorý tancoval a spieval v orchéstre divadla (na náklady bohatého choréga menovaného fýlou). Víťazný chorégos (mn. č. "chorégoi") potom trojnožku venoval bohom. Trojnožky sa stavali aj na strechy malých chrámov. Pretože ich rýchlo pribúdalo (každoročne sa získavali dve ceny: jedna za víťazstvo chlapcov, druhá za víťazstvo mužov), vznikla z nich celá ulica.

</doc>
<doc id="644923" url="https://sk.wikipedia.org/wiki?curid=644923" title="Tripous">
Tripous



</doc>
<doc id="644931" url="https://sk.wikipedia.org/wiki?curid=644931" title="Javorinka (Galanta)">
Javorinka (Galanta)

Javorinka (staršie názvy pozri nižšie) je časť obce a základná sídelná jednotka mesta (a katastrálneho územia) Galanta. V roku 2011 mala 256 obyvateľov. 
Od centra Galanty je Javorinka dosť vzdialená, nachádza sa bezprostredne vedľa obce Matúškovo. Do roku 1960 bola Javorinka samostatná obec a do roku 1936 to bola súčasť obce Matúškovo (podrobnosti pozri nižšie).
Názvy.
Oficiálne slovenské názvy:
Maďarské názvy: &lt;br&gt;
V rokoch 1923 - 1938 boli polooficiálne maďarské názvy sídla "Stefankó" a "Stefanyikó", neoficiálne názvy boli "Stefankói fődek" a "Sárditelep". V rokoch 1938 - 1945 bolo sídlo prechodne de-facto súčasťou Maďarska, kde jeho oficiálny názov znel "Sárditelep" (pričom Sárditelep bol zrejme znovu pripojený k obci Takšoň). Niektoré zdroje nepresne uvádzajú, že maďarský názov obce je "Kórószegmajor"; Kórószegmajor bol v skutočnosti trochu iná historická lokalita (severne od Javorinky).
Dejiny.
Sídlo vzniklo pod názvom Štefánikov (časť obce Takšoň, čiže Matúškovo) v rámci prvej česko-slovenskej pozemkovej reformy podľa zákona 215/1919 osídlením 39 slovenských rodín pôvodom hlavne z Považia (Papradno, Brvnište, Strečno) a Rajeckej doliny. Štefánikov je uvádzaný ako prvá česko-slovenským štátom organizovaná kolónia na Slovensku. Kolónia vznikla podľa projektu staviteľa Ing. Mášu zo Žiliny, prvé stavby boli skolaudované v roku 1925. Významnú časť osídlencov tvorili navrátilci „z Ameriky“ (USA) z rokov 19111920. V roku 1936 sa kolónia stala samostatnou obcou. Po prvej viedenskej arbitráži v roku 1938 sa Štefánikov de facto stal súčasťou Maďarského kráľovstva. Od roku 1945 bol de facto znovu súčasťou Česko-Slovenska. V roku 1948 bol premenovaný na Štefánikovo. V roku 1960 bolo Štefánikovo pripojené k mestu Galanta ako jeho mestská časť, a to pod novým názvom Javorinka.
Spoločenský a hospodársky život.
V roku 1924 vznikol dobrovoľný hasičský zbor, od roku 1928 bola v kolónii (osade) zriadená školská budova (jednotriedka, časom dvojtriedka). 
Pôvodní osadníci boli výlučne veriaci katolíci, navštevovali zbory v susednom Matúškove alebo v Galante, od roku 1936 so snahou o vybudovanie kostola. Počas rokov 19381945 vyučovacím jazykom zostala slovenčina. V súčasnosti v Javorinke existuje Detské centrum. V roku 1950 vzniklo v Javorinke Jednotné roľnícke družstvo Javorinka (v súčasnosti ako Poľnohospodárske družstvo), nachádza sa tam potravinový veľkoobchod, predajňa potrieb pre domáce zvieratá a chovateľská stanica chrtov.
Pamiatky.
Kostol.
Bol postavený až v roku 2000 na mieste pôvodnej drevenej zvonice z roku 1924, ktorá bola aj požiarnou zbrojnicou.
Pamätník založenia obce.
Prvý pamätník bol vyhotovený ako pilier s menoslovom zakladateľov kolónie, a to na mieste bývalej požiarnej zbrojnice. Pri výstavbe kostola pamätník zanikol a zoznam zakladateľov kolónie je umiestnený na dvoch pamätných tabuliach na kostole (pri vstupnej bráne do kostola).

</doc>
<doc id="644933" url="https://sk.wikipedia.org/wiki?curid=644933" title="SARS-CoV-2">
SARS-CoV-2

Koronavírus 2 spôsobujúci ťažký akútny respiračný syndróm (angl. "severe acute respiratory syndrome coronavirus 2" – skratka SARS-CoV-2), dočasné označenie nový koronavírus (z roku 2019) (angl. "2019 novel coronavirus" – skratka "2019-nCoV"), je vírusový kmeň (angl. "strain") a zároveň vírus z druhu "Betacoronavirus pandemicum" (do roku 2023/2024 nazývaného: "severe acute respiratory syndrome-related coronavirus" - skr. SARSr-CoV), podrodu "Sarbecovirus", rodu "Betacoronavirus", podčeľade "Orthocoronavirinae", čeľade koronavírusy ("Coronaviridae").
Је nákazlivý. Pôvod je sporný. Prenáša sa z človeka na človeka. Spôsobuje respiračné ochorenie COVID-19 (COronaVIrus Disease), ktoré sa rozšírilo na globálnu pandémiu. Prvýkrát ho identifikovali v čínskom meste Wu-chan v provincii Chu-pej. Sekvenovanie DNA preukázalo, že ide o pozitívny jednoreťazcový RNA koronavírus.
Názov.
Svetová zdravotnícka organizácia stanovila dňa 11. februára 2020 pre ochorenie, ktoré vyvoláva vírus SARS-CoV-2 definitívne označenie COVID-19. Pre „nový koronavírus“, dočasne označený 2019-nCoV, bolo 12. februára 2020 určené súčasné označenie SARS-CoV-2 (severe acute respiratory syndrome coronavirus 2).
Pôvod.
Vzhľadom na správy, že počiatočné prípady mali epidemiologické súvislosti s veľkým živočíšnym trhom, sa predpokladalo, že vírus má zoonotický pôvod. Porovnanie genetických sekvencií medzi týmto vírusom a ostatnými existujúcimi vírusovými vzorkami ukázalo podobnosť so SARS-CoV (79,6 %), netopierími koronavírusmi (96 %) a koronavírusom šupinavca jávskeho ("Manis javanica"). Pôvod z hadov sa nepotvrdil. Štúdia genómu nenašla dôkaz, že vírus bol umelo vytvorený. Vírus vznikol pomocou prirodzeného výberu v živočíšnom hostiteľovi pred zoonotickým prenosom na človeka, alebo pomocou prirodzeného výberu v ľudskom hostiteľovi po zoonotickom prenose. Podľa výskumu je akákoľvek laboratórna manipulácia s vírusom nehodnoverná. 
Epidemiológia.
Prvá infekcia u človeka sa objavila dňa 17.11.2019 v čínskom veľkomeste Wu-chan. Jej pôvod sa predpokladá v infikovanom zvierati. Vírus sa potom rozšíril do všetkých čínskych provincií a desiatok ďalších krajín na všetkých kontinentoch. Časom bol potvrdený prenos vírusu z človeka na človeka. 30. januára 2020 vyhlásila Svetová zdravotnícka organizácia (WHO) globálny stav zdravotnej núdze.
V Číne do marca 2020 presiahol počet ochorení hranicu 80 000 pacientov. Od marca 2020 sa vyskytovali nové prípady hlavne v západnej Európe (Taliansko, Francúzsko, Španielsko atď.), Iráne a USA, v polovici roka 2020 veľa prípadov pribúda aj v Južnej Amerike, Rusku a Indii. Počet zaznamenaných prípadov ochorenia COVID-19 v polovici roka 2020 prekročil desiaty milión a jeho obetí pol milióna, začiatkom roka 2021 100 miliónov a 2 milióny obetí. Nie je známe, aká časť infekcii vírusom SARS-CoV-2 sa dá skutočne diagnosticky potvrdiť alebo sa rozvinie do diagnostikovateľného respiračného ochorenia. Predpokladá sa, že skutočné počty infikovaných a obetí sú oveľa vyššie.
Virológia.
Koronavírusy sa šíria predovšetkým blízkym kontaktom, zvlášť kvapôčkovou infekciou pri kašli a kýchaní, potravinami a telesnými tekutinami. RNA vírusu bola zistená aj v stolici pacientov. Vírus sa prenáša už počas inkubačnej periódy (v bezpríznakovom štádiu ochorenia). Tento spôsob prenosu je pravdepodobne významný. Významný je aj prenos kontaktom s kontaminovanými predmetmi. Vírus je detegovateľný mimo tela v aerosóle do 3 hodín, na medenom povrchu do 4 hodín, na kartóne 24 hodín, a na nehrdzavejúcej oceli a plaste 2 až 3 dni.
Rezervoár infekcie.
Keďže ochorenie začalo u pracovníkov na tržnici s morskými plodmi (, vo Wu-chane), ktorí boli v kontakte so zvieratami, za rezervoár infekcie sa považujú zvieratá. Trhy so živými zvieratami boli považované za pôvodcov epidémie SARS v roku 2003 a takéto miesta sú považované za možné miesta vzniku nových patogénov. Došlo k zákazu predaja divokých zvierat a ich konzumácie v Číne, ale niektorí odborníci pochybujú, či Huanan Seafood Market bol skutočne miestom prenosu vírusu zo zvieraťa na ľudí.
Bol získaný dostatočný počet sekvenovaných genómov vírusov na to, aby sa dal rekonštruovať fylogenetický strom s históriou mutácii. Výskumy pôvodu epidémie SARS v roku 2003 viedli k objaveniu mnohých netopierích koronavírusov, podobných vírusu SARS, väčšinou z rodu "Rhinolophus". Do tejto kategórie zapadá aj SARS-CoV-2. Dva genómy z netopiera "Rhinolophus sinicus", publikované v rokoch 2015 a 2017 vykazujú 80 % podobnosť s SARS-CoV-2. Tretí genóm z "Rhinolophus affinis", získaný v provincii Jün-nan, má 96 % podobnosť s SARS-CoV-2. Pre porovnanie, táto podobnosť medzi vírusmi je podobná miere mutácii vírusu ľudskej chrípky H3N2 počas 10 rokov. 7. februára 2020 bola objavená vzorka vírusovej nukleovej kyseliny so sekvenciou na 99 % identickou so SARS-CoC-2 u chráneného šupinavca, používaného v tradičnej čínskej medicíne. Receptor viažúca doména S-proteínu novoobjaveného Pangolin-CoV sa líši od SARS-CoV-2 v jedinej aminokyseline.
Fylogenetika a taxonómia.
SARS-CoV-2 (predtým 2019-CoV) patrí do širokej skupiny vírusov, známych ako koronavírusy. „nCoV“ je štandardné označenie nových koronavírusov pred pridelením špecifického označenia. Je to pozitívny jednoreťazcový (+ssRNA) vírus. Koronarovírusy spôsobujú ochorenia rôznej závažnosti, od prechladnutia po závažné ochorenia ako MERS (Middle East Respiratory Syndrome) a SARS (Severe Acute Respiratory Syndrome). Je to siedmy koronarovírus, o ktorom je známe, že infikuje ľudí, po 229E, NL63, OC43, HKU1, MERS-CoV a SARS-CoV.
Hoci je geneticky odlišný od iných vírusov, ktoré infikujú ľudí, patrí spolu so SARS-CoV do podrodu "Sarbecovirus" (Beta-CoV línia B). Jeho sekvencia RNA obsahuje približne 30 000 báz.
Ako oznámilo Čínske centrum pre liečbu a prevenciu ochorení a iné inštitúcie, do 12. januára 2020 bolo z Wu-chanu izolovaných 5 genómov vírusu SARS-CoV-2 (2019-CoV) a do 26. januára 2020 tento počet stúpol na 28. Okrem prvého genómu GenBank je na ne uvalené embargo GISAID (Global Initiative on Sharing All Influenza Data). Fylogenetická analýza vzoriek je dostupná cez Nextstrain.
Štúdia University College London na vzorke 7 500 ľudí z celého sveta identifikovala 198 mutácií a odhaduje, že vírus sa začal šíriť od 6. októbra do 11. decembra 2019. Do začiatku roka 2021 je známych približne 4000 mutácii vírusu, z nich niektoré s vyššou infekciozitou a pravdepodobne s čiastočnou odolnosťou voči vytvoreným protilátkam po infekcii iným variantom alebo očkovaní.
Štrukturálna biológia.
Publikácie genómu viedli k niekoľkým experimentom s modelovaním štruktúry receptorového väzobného proteínu RBD – nCoV spike glykoproteínu S („hrotového“, pozri obrázok štruktúry vírusu), ktoré naznačujú, že S proteín si zachoval dostatočnú afinitu voči receptoru angiotenzín konvertujúceho enzýmu 2 (ACE2), aby ju využil ako mechanizmus vstupu do bunky. 22. januára 2020 skupiny v Číne a USA nezávisle potvrdili ACE2 ako receptor pre SARS-CoV-2. Ukázalo sa, že SARS-CoV-2 má vyššiu afinitu k ľudskému ACE2 ako pôvodný vírus SARS.
Pri hľadaní vhodného lieku zo skupiny inhibítorov proteáz bola tiež modelovaná vírusová 3C-like proteáza M(pro) z polyproteínu ORF1a pre naviazanie lieku. V Innophore vytvorili dva počítačové modely, založené na proteáze SARS a Čínska akadémia vied vytvorila nepublikovanú experimentálnu štruktúru rekombinantnej 2019-CoV proteázy. Ďalej, vedci na Michiganskej univerzite modelovali štruktúru všetkých hotových peptidov vírusu SARS-CoV-2 s použitím I-TASSERa.
SARS-Cov-2 tvorí najmenej tri faktory virulencie, ktoré podporujú šírenie nových viriónov (častíc vírusu) z hostiteľských buniek a inhibujú imunitnú odpoveď.
Vstup vírusu do bunky a životný cyklus.
Počiatočné kroky infekcie koronavírusom zahŕňajú špecifickú väzbu proteínu „spike“ (S) koronavírusu na vstupné bunkové receptory, ktoré boli identifikované pre niekoľko koronavírusov a zahŕňajú ľudskú aminopeptidázu N (APN; HCoV-229E), enzým konvertujúci angiotenzín (ACE2; HCoV-NL63, SARS-CoV a SARS-CoV-2) a dipeptidylpeptidázu (DPP4; MERS-CoV). Expresia a tkanivová distribúcia vstupných receptorov následne ovplyvňuje vírusový tropizmus a patogenitu. Počas intracelulárneho životného cyklu koronavírusy exprimujú a replikujú svoju genómovú RNA za vzniku kompletných kópií, ktoré sú inkorporované do novo produkovaných vírusových častíc. Koronavírusy majú pozoruhodne veľké RNA genómy ohraničené 5' a 3' netranslatovanými regiónmi, ktoré obsahujú cis-pôsobiace sekundárne štruktúry RNA nevyhnutné pre syntézu RNA. Na 5' konci má genómová RNA dva veľké otvorené čítacie rámce (ORF; ORF1a a ORF1b), ktoré zaberajú dve tretiny uzavretého a polyadenylovaného genómu. ORF1a a ORF1b kódujú neštrukturálne proteíny (nsp), z ktorých sa skladá komplex vírusovej replikácie a transkripcie (RTC), ktorý okrem iného zahrnuje enzýmy na spracovanie a modifikáciu RNA a funkciu korektúry RNA potrebnú na zachovanie integrity &gt; 30 kb genómu koronavírusu. ORF, ktoré kódujú štrukturálne proteíny, a rozptýlené ORF, ktoré kódujú pomocné proteíny, sú transkribované z 3' jednej tretiny genómu za vzniku vnorenej súbory subgenomických mRNA (sg mRNA). Koronavírusové doplnkové proteíny sú vysoko variabilné súbory vírusovo špecifických proteínov, ktoré vykazujú obmedzené konzervovanie aj v rámci jednotlivých druhov, ale predpokladá sa, že prispievajú k modulácii reakcií hostiteľa na infekciu a sú determinanty vírusovej patogenity. Molekulárne funkcie mnohých doplnkových proteínov napriek tomu zostávajú do značnej miery neznáme z dôvodu nedostatku homológií s prídavnými proteínmi iných koronavírusov alebo s inými známymi proteínmi.
Liečba.
Vakcína.
Na základe publikovaného genómu začalo v januári 2020 niekoľko organizácii pracovať na výrobe vakcíny proti vírusu SARS-CoV-2. Ešte 26. februára 2020 National Institute of Allergy and Infectious Diseases uviedol, že „vývoj vakcíny proti koronavírusu potrvá ešte najmenej rok až poldruha roka“ a tento názor opakovane potvrdili ďalšie odborné autority. Na vakcíne pracovalo vyše 100 pracovísk. Vakcíny, ktoré vyvinuli Moderna, Oxfordská Univerzita, Pfizer, CanSino Biologics sú dostupné od konca roka 2020, Rusko aplikuje od jesene 2020 vlastnú vakcínu (podrobnejšie, vrátane odkazov v článku COVID-19).
Protivírusové lieky.
Vzhľadom na dĺžku procesu vývoja nových liekov (niekoľko rokov) sa predovšetkým skúmala možnosť využitia už známych antivirotík, ktoré by mohli byť použité po relatívne krátkych klinických skúškach. Určité pozitívne výsledky sa zistili napríklad pre remdesivir a kombináciu lopinavir/ritonavir s ribavirinom a interferónom beta1, sľubná je liečba monoklonálnymi protilátkami REGN-COV2 a LY-CoV555 (podrobnejšie, vrátane odkazov v článku COVID-19).

</doc>
<doc id="644937" url="https://sk.wikipedia.org/wiki?curid=644937" title="Monoenergizmus">
Monoenergizmus

Monoenergizmus alebo monoenergetizmus bol kresťanský teologický, christologický smer vyvíjaný byzantskými teológmi v 30. rokoch 7. storočia ako odozva na spory monofyzitov a diafyzitov (t. j. stúpencov chalcedónskeho vyznania). Jeho hlavným protagonistom bol alexandrijský patriarcha Kyros, ktorý v roku 633 predstavil tézu hlásajúcu, že: „"jediný Kristus a Syn pôsobia súčasne ako Boh a ako človek jednou theandrickou energiou"“. Podľa tejto náuky mal teda Kristus dve podstatybožskú a ľudskú, na druhú stranu mal ale jednu energiu. 
Tento kompromis neprijala ani jedna strana. Monofyziti v nej stále videli rozdielnosť medzi Bohom a človekom, t. j. kvázi dve podstaty a chalcedónski kresťania ju neuznali, pretože v pojme "theandrická energia" videli zjednotenie Krista Boha a Krista človeka v jednom (gr. "theos"Boh, "andros"človek). Hlavným odporcom tézy sa stal budúci jeruzalemský patriarcha Sofronios. Teória bola i napriek rozporom medzi znepriatelenými tábormi po úprave konštantínopolským patriarchom Sergiom a schválení pápežom Honoriom cisárom Herakleiom prijatá ako oficiálna náuka ríše. Spor sa jej ale vyriešiť nepodarilo a sociálno-náboženský konflikt medzi spornými stranami pokračoval. Herakleios preto v roku 638 svoj súhlas odvolal a ediktom Ekthesis vyhlásil nové učenie o jedinej vôli Ježiša Krista, tzv. monotheletizmus. Jednu vôľu ("una voluntas") Krista spomínal už pápež Honorius v liste, ktorým povolil monoenergizmus. Ani monothelitský pokus o zjednotenie východných kresťanov avšak neuspel a vyvolal vo východných byzantských provinciách nepokoj a odpor k centrálnej byzantskej vláde, čo sa prejavilo v poddajnosti východných oblastí voči novým dobyvateľomnajprv Peržanom a následne moslimským Arabom. Monoenergizmus definitívne zavrhol tretí konštantínopolský koncil.

</doc>
<doc id="644938" url="https://sk.wikipedia.org/wiki?curid=644938" title="Monoenergetizmus">
Monoenergetizmus



</doc>
<doc id="644943" url="https://sk.wikipedia.org/wiki?curid=644943" title="Alex (prvé meno)">
Alex (prvé meno)

Alex je mužské krstné meno. Na Slovensku má meniny 9. januára.

</doc>
<doc id="644944" url="https://sk.wikipedia.org/wiki?curid=644944" title="Kazimierz Polański">
Kazimierz Polański

Kazimierz Polański (* 6. apríl 1929, Berezdivci, Ukrajina† 7. február 2009, Katovice, Poľsko) bol poľský jazykovedec, popredný špecialista v oblasti polabčiny. Autor 150 odborných publikácií, z toho 11 kníh.
Bol autorom základných diel z oblasti všeobecnej lingvistiky a slavistiky. Je známy svojimi monumentálnymi slovníkovými dielami a encyklopédiami. Bol spoluredaktorom „Słownika terminologii językoznawczej“ a „Encyklopedii języka polskiego“. Pod jeho redakciou bol zostavený slovník „A Terminological Dictionary of Algebraic Linguistics“ a dve vydania „Encyklopedii językoznawstwa ogólnego“.
Po mnoho rokov bol šéfredaktorom „Biuletynu Polskiego Towarzystwa Językoznawczego“, významného lingvistického časopisu. Bol tiež zakladateľom a redaktorom časopisu „Linguistica Silesiana“.

</doc>
<doc id="644948" url="https://sk.wikipedia.org/wiki?curid=644948" title="Koronavírus">
Koronavírus

Koronavírus alebo coronavírus môže byť:
Koronavírusy alebo coronavírusy môže byť slovenský názov:

</doc>
<doc id="644951" url="https://sk.wikipedia.org/wiki?curid=644951" title="Nechetnatce">
Nechetnatce



</doc>
<doc id="644953" url="https://sk.wikipedia.org/wiki?curid=644953" title="Dracaena kaweesakii">
Dracaena kaweesakii

Dracaena kaweesakii je strom z rodu dracéna, objavený v roku 2013. 
Dorastá až do výšky 12 metrov s priemerom koruny až 12 metrov. Kmeň stromu môže dosiahnuť až priemer jedného metra. Tento druh dračieho stromu objavili v roku 2013 vedci v Thajsku a pomenovali ho podľa mena jedného z vedcov. Má jemné čepeľovité listy s bielym okrajom. Kvety majú jasno oranžové vlákna. Má atraktívny vzhľad a rozsiahle vetvenie.

</doc>
<doc id="644954" url="https://sk.wikipedia.org/wiki?curid=644954" title="Duritka">
Duritka

Duritka je slangové označenie (najmä kuchynského) predmetu (napr. pohára, nádoby a podobne) vyrobeného zo špeciálneho skla. V užšom zmysle sa takto označujú len poháre vyrobené zo spomínaného skla.
Duritky od roku 1914 do roku 1996 pod značkou Durit vyrábala skláreň Rudolfova huť v Dubí. Pod značkou Durit sa vyrábali poháre, šalátové misy, kávové hrnčeky s podšálkami, sklenené tácky a ďalšie výrobky zo skla. Boli aj rôzne farebné variácie výrobkov.
Sklo.
Spomínané sklo znáša vyššie teploty, takže sa môže použiť napríklad ako pohár na kávu. Okrem toho sa sklo vyznačuje vysokou pevnosťou, nie je však úplne nerozbitné - môže sa rozbiť pôsobením tlaku, nárazom na hornú hranu a pádom na kamennú podlahu. Jeho črepiny sa trieštia na tisíce kúskov a nebývajú ostrohranné. 
Princíp výroby.
Bežné sklenené výrobky je nutné zľahka chladiť, aby nepopraskali. V 19. storočí však prišiel vynález kaleného skla. Prudké ochladenie rozžeravenej sklenenej hmoty dá sklu neobyčajnú pevnosť a to je princíp, na ktorom stojí výroba duritiek.
Spočiatku sklári chladili sklo vodou, neskôr vzduchom. V Tepliciach vymysleli svoj vlastný nápad, ako jediní na svete ochladzovali ešte rozžeravené výlisky v oleji. 
Pôvod značky Durit.
Značku Durit si skláreň Rudolfova huť zaregistrovala v júli 1914. Obchodná známka vznikla pravdepodobne podľa hudobnej terminológie, ktorá označuje slovom „Dur“ tvrdú stupnicu. 

</doc>
<doc id="644955" url="https://sk.wikipedia.org/wiki?curid=644955" title="Koronavírusové ochorenia">
Koronavírusové ochorenia



</doc>
<doc id="644959" url="https://sk.wikipedia.org/wiki?curid=644959" title="Monotheletizmus">
Monotheletizmus

Monotheletizmus alebo monoteletizmus bol kresťanský teologický, christologický smer neskôr odsúdený ako heretický. Monotheletizmus hlásal, že Kristus mal jednu vôľu ("monos + theléma") a dve podstaty. Doktrína bola cisárom Herakleiom v edikte Ekthesis v roku 638 prehlásená za oficiálnu náuku Byzantskej ríše. Náuka mala preklenúť spory monofyzitov a diafyzitov (tzv. chalcedónskych kresťanov) a nahradila predchádzajúci pokus o zmier v podobe monoenergizmu. Doktrína bola navrhnutá konštantínopolským patriarchom Sergiom I. a ďalej bola rozvíjaná antiochijským patriarchom Makariom a Pyrrhom. S náukou súhlasil aj rímsky pápež Honorius I., ktorý bol avšak neskôr vyhlásený za heretika. Náuka si ihneď po vyhlásení našla radu odporcov, hlavným protivníkom doktríny bol Maxim Homologétes (Vyznávač). Maxim rozvinul ideu o rôznych druhoch vôle - prirodzenej vôli a slobodnej vôli. Prirodzená vôľa je vlastníctvom prirodzenosti a Kristus s dvomi prirodzenými podstatami podľa neho musel mať aj dve prirodzené vôle. Vychádzal pri tom z Kristových slov v Getsemanskej záhrade: "„No nie moja, ale tvoja vôľa nech sa stane!"" (Lk 2, 42b) Monotheletická náuka tak zmier nepriniesla. Monofyziti, ani chalcedónski kresťania ju neuznali, ba vyvolala ešte väčší odpor sýrskych a egyptských, prevažne monofyzitských krajín voči Konštantínopolu. Miestne obyvateľstvo sklamané centrálnou vládou následne preto nekládlo prílišný odpor voči novým dobyvateľom - Arabom, v ktorých videlo osloboditeľov svojej viery od potlačovania. Po strate monofyzitských východných oblastí v prospech Arabov stratila snaha o zmier význam. Cisár Constans II. vyhláškou Typos z roku 648 zakázal ďalšie diskusie na túto tému. Maximos i rímsky pápež Martin I. nariadenie nerešpektovali a vystúpili proti náuke na rade miestnych koncilov a synod. Boli preto cisárom vyhnaní do exilu na Krym. Učenie však podporu i naďalej nenašlo, a neskôr bolo tretím konštantínopolským koncilom odsúdené a postupne začalo upadať. Snahy o obnovenie náuky mal cisár Filippikos, ktorý bol však zosadený a monotheletizmus už v Byzantskej ríši viac obnovený nebol. Zvyšky monotheletitickej náuky pretrvávali do roku 1182 u maronitskej cirkvi v Libanone. V roku 1182 cirkev prijala úniu s Rímom a spolu s ňou prijala aj doktrínu dvoch Kristových vôl. 

</doc>
<doc id="644960" url="https://sk.wikipedia.org/wiki?curid=644960" title="Monoteletizmus">
Monoteletizmus



</doc>
<doc id="644962" url="https://sk.wikipedia.org/wiki?curid=644962" title="Rakytie (vrch v Malej Fatre)">
Rakytie (vrch v Malej Fatre)

Rakytie () je vrch v najsevernejšom výbežku Lúčanskej Malej Fatry, v okrese Žilina. Leží v katastri obce Strečno.
História.
Počas bojov v Strečnianskej tiesňave v dňoch 31. augusta a 1. septembra 1944, ktoré boli súčasťou Slovenského národného povstania, viedlo cez vrch obranné pásmo (Rakytie - Domašín) vojakov Česko-slovenskej armády na Slovensku a francúzskych partizánov z 1. partizánskej brigády M. R. Štefánika.
Poloha.
Vrch sa nachádza na severnom konci hlavného hrebeňa Lúčanskej Malej Fatry, približne južne od Strečnianskeho hradu. Východné aj severné úpätie obteká Váh, severovýchodným smerom sa tiahne hrebeň s vrchom Domašín, vytvárajúci Domašínsky meander. Zo zarasteného vrcholu nie je výhľad, čiastočný umožňujú výseky, vedúce popod vedenie vysokého napätia.
Doprava.
Úpätím vrchu prechádza dôležitý dopravný ťah E50 v trase cesty I/18, spájajúcej Žilinu s Martinom. Popod severovýchodný okraj vrchu vedie dvojica tunelov železničnej trate Žilina – Košice.
Prístup.
Na vrchol nevedie značkovaný chodník a prístup je možný odbočením z červeno značeného chodníka od Strečnianskeho hradu v sedle Rakytie. Zo Strečna vedie do sedla asfaltová lesná cesta, ktorú využívajú horskí cyklisti, smerujúci do alebo zo sedla Javorina.

</doc>
<doc id="644965" url="https://sk.wikipedia.org/wiki?curid=644965" title="Mancipácia">
Mancipácia

Mancipácia () bol formálny abstraktný scudzovací úkon rímskeho práva, staršia forma derivatívneho nadobudnutia vecných vlastníckych práv v antickom Ríme. Využívala sa najmä v ranom kráľovskom období a za republiky, keď sa v Ríme ešte nepoužívali razené mince a kovy sa museli vážiť. Počas cisárstva sa prestala používať, až kým za vlády cisára Justiniána I. definitívne nezmizla z rímskeho (resp. byzantského) právneho poriadku. Pôvodne bola mancipácia výmenným úkonom, jej účastníci si navzájom vymieňali plnenia. Postupom času neelastickú a prísne formálnu mancipáciu nahradilo prosté odovzdanie veci"traditio ex iusta causa".
Mancipácia sa týkala sa tzv. mancipačných vecí, ktorými boli otroci, italské pozemky, niektoré štvornohé ťažné zvieratá, ako aj poľných pozemkových služobností. Keďže šlo o úkon rímskeho civilného práva ("ius civile"), bola mancipácia prístupná iba rímskym občanom. Mancipácia bola prísne formálna a pre účinný prevod kviritského vlastníctva, alebo vlastníctvu podobnú moc museli byť zachované prísne stanovené podmienky. V prípade, že nebola dodržaná niektorá z podmienok, kviritské vlastníctvo neprešlo na nadobúdateľa vlastníctva. V prípade, že bola zachovaná právna zásada "nemo plus iuris", však mohlo prejsť aspoň tzv. bonitárne vlastníctvo. Abstraktnosť scudzovacieho úkonu sa prejavovala tak, že narozdiel od tradície, ktorá bola kauzálnym scudzovacím úkonom, nepotrebovali účastníci úkonu kauzu (dôvod scudzenia veci), pretože mancipácia vždy smerovala k prevodu vlastníckych práv, kým tradícia nie.
Samotný úkon prebiehal za prítomnosti minimálne piatich svedkov, rímskych občanov ("civibus Romanis puberitus") mužského pohlavia a ďalšieho rímskeho občana ("libripens"), ktorý v rukách držal medenú alebo bronzovú váhu. Svedkovia mali zabezpečiť publicitu prevodu. Nadobúdateľ vlastníckych práv uchopil do ruky mancipovaný predmet (lat. "manus" + "capere", uchopiť do ruky), preniesol presne určenú formulu a udrel kúskom medi, či bronzu, napr. mincou o váhu a odovzdal ju namiesto kúpnej ceny scudziteľovi. Pri mancipácii hnuteľných vecí sa predpokladala ich prítomnosť pri úkone, samotná vec avšak nemusela byť odovzdaná, nehnuteľné veci uchopené byť nemuseli.

</doc>
<doc id="644966" url="https://sk.wikipedia.org/wiki?curid=644966" title="Mancipatio">
Mancipatio



</doc>
<doc id="644974" url="https://sk.wikipedia.org/wiki?curid=644974" title="Catastrofy">
Catastrofy

Catastrofy je slovenská thrashmetalová hudobná skupina.
Skupina vznikla roku 2005 v Bratislave a má päť členov. V albumoch "Besnota" a "Zbojnícky tanec" používajú zbojnícku tematiku, ľudové nástroje a satiru. Sami označujú svoj štýl ako „zbojnícky thrash“. Spolupracujú aj so skupinou ČAD, napr. na piesni "Zbojnícke móresy" alebo spoločnými turné. V roku 2018 vyhrali za album "Besnota" v ankete Radio Head Awards nahrávku roka v kategórii Hard &amp; Heavy.

</doc>
<doc id="644975" url="https://sk.wikipedia.org/wiki?curid=644975" title="Kráter Yarrabubba">
Kráter Yarrabubba

Kráter Yarrabubba je impaktný kráter v západnej Austrálii. Jeho priemer je približne 70 km. Jeho vek sa odhaduje na 2 229 (± 5) miliónov rokov a ide o zatiaľ najstarší kráter nájdený na Zemi. Nie je viditeľný, po čase erodoval. Dôkazy o dopade pochádzajú z geofyzických meraní a špecifických foriem hornín. 

</doc>
<doc id="644978" url="https://sk.wikipedia.org/wiki?curid=644978" title="Koník kŕdľový">
Koník kŕdľový

Koník kŕdľový (iné názvy: saranča všežravá, staršie: koník sťahovavý egyptský; lat. "Schistocerca gregaria", "Schistocerca peregrina") je druh hmyzu z čeľade koníkovité ("Acrididae").
Žije v púštnych oblastiach medzi Západnou Afrikou a Indiou. Tento druh spôsobuje najväčšie škody na úrode spomedzi všetkých koníkov. 
Má dve fázy, samotársku a migračnú. Jedince migrujúce v rojoch sú nápadne čierno-žlté a väčšie ako izolované jedince, ktoré sú bledohnedé alebo zelené. Hlavný rozdiel je v správaní, v období recesie je to neškodný a samotársky druh ale do rojov sú priťahované v miliónoch s veľkým apetítom po potrave. Vytvára obrovské roje, ktoré lietajú po vetre na veľké vzdialenosti a devastujú poľnohospodárstvo. Migračné roje sa vytvárajú na jar po výdatných dažďoch. Samice začnú vďaka dostatku potravy klásť väčšie vajíčka. Po hormonálnych zmenách vylučujú jedince feromóny, ktorými sa priťahujú a združujú. Roje môžu mať veľkosť 10 miliárd jedincov.

</doc>
<doc id="644979" url="https://sk.wikipedia.org/wiki?curid=644979" title="Kaligrafia">
Kaligrafia

Kaligrafia je výtvarné umenie súvisiace s písaním písma, krasopis, umenie pekne písať alebo kaligrafický prejav na grafickom liste. Ide o návrh a realizáciu písma pomocou nástroja so širokými hrotmi, štetcom alebo inými písacími nástrojmi. Súčasná kaligrafická prax sa dá definovať ako „umenie dávať formu znakom expresívnym, harmonickým a zručným spôsobom".
Moderná kaligrafia sa zoberá od funkčných nápisov a dizajnu až po umelecké diela, v ktorých môžu alebo nemusia byť čitateľné písmená. Klasická kaligrafia sa líši od typografie a neklasického písania rukou, hoci kaligraf môže praktikovať oboje.
Kaligrafia sa naďalej používa vo forme oznámení a pozvánok na udalosti, dizajnu písma a typografie, originálneho dizajnu loga s ručným písmom, náboženského umenia, grafického dizajnu a kaligrafického umenia na objednávku, rezaných kamenných nápisov a pamätných dokumentov. Používa sa aj na rekvizity a pohyblivé obrazy pre film a televíziu, ako aj pre svedectvá, rodné a úmrtné listy, mapy a iné písané diela.

</doc>
<doc id="644980" url="https://sk.wikipedia.org/wiki?curid=644980" title="Dan Cornelius">
Dan Cornelius

Daniel „Dan“ Cornelius (* 29. august 1973, Toronto, Ontário, Kanada) je kanadský bubeník, spevák a skladateľ. Je bývalým bubeníkom kanadského rockového tria Danko Jones, kde po odchode z punkovej skupiny Damn 13 nahradil v januári 2006 predchádzajúceho bubeníka Damona Richardsona. V minulosti bol členom skupín iST a Doctor a spolupracoval tiež s interpretmi ako Rocket Science, The Royals, Sass Jordanová, Alannah Mylesová, Acid Test, Lei a Rubbersnake. V súčasnosti pôsobí vo vlastnom projekte Deliuss.

</doc>
<doc id="644984" url="https://sk.wikipedia.org/wiki?curid=644984" title="Schistocerca gregaria">
Schistocerca gregaria



</doc>
<doc id="644986" url="https://sk.wikipedia.org/wiki?curid=644986" title="Saranča všežravá">
Saranča všežravá



</doc>
<doc id="644987" url="https://sk.wikipedia.org/wiki?curid=644987" title="Koník sťahovavý egyptský">
Koník sťahovavý egyptský



</doc>
<doc id="644992" url="https://sk.wikipedia.org/wiki?curid=644992" title="Dahšúr">
Dahšúr

Dahšúr () je mesto a archeologická lokalita v Egypte.
Nachádza sa tu rozsiahla nekropola staroegyptských faraónov z obdobia 4., 12. a 13. dynastie a rad súkromných hrobiek z obdobia 4., 5. a 6. dynastie v podobe mastáb. Nachádza sa v blízkosti rovnomenného sídla, asi 26 kilometrov južne od Gízy, na západnom brehu Nílu. Tiahne sa 3 kilometre v smere sever-juh, približne 1,5 kilometrov hlboko do púšte. Jeho staroegyptský názov znel zrejme , v preklade Snofruov ostrov.

</doc>
<doc id="644997" url="https://sk.wikipedia.org/wiki?curid=644997" title="Stepní stráň u Komořan">
Stepní stráň u Komořan

Stepní stráň u Komořan (tiež: "Malé strany" alebo "Štogrunty") je prírodná pamiatka v lokalite Komořany v okrese Vyškov. Novo bola lokalita vyhlásená Nariadením Juhomoravského kraja č. 26/2014, ktorým bol znížený stupeň ochrany na prírodnú pamiatku.
Ochrana.
Dôvodom ochrany sú európsky významné biotopy 6240 Subpanónske stepné trávniky, 6210 Poloprirodzené suché trávniky a fácie krovín na vápnitých substrátoch a 8210 Chasmofytická (štrbinová) vegetácia vápnitých skalnatých svahov s výskytom ohrozených a osobitne chránených druhov rastlín a živočíchov, najmä ponikleca velkokvetého ("Pulsatilla grandis") a škardy panónskej ("Crepis pannonica"). Ďalším predmetom ochrany je Mechovkový útes.
Prírodné pomery.
Geologickým podkladom sú tu treťohorné sedimenty miocénneho mora – íly, sliene a litavský vápenec, ktorý tu vystupuje z trávnatého porastu ako machovkový útes, v ktorom prevládajú guľovité kolónie morských machoviek. Miestami sú tu presahy spraší. Súčasťou prírodnej pamiatky je od roku 1990 prírodná pamiatka Mechovkový útes. Celá lokalita je súčasťou geomorfologického celku Litenčická pahorkatina a podcelku Bučovická pahorkatina. Územie leží na svahoch plytkého údolia orientovaného v smere juh – sever. Nadmorská výška sa tu pohybuje v rozmedzí . Dôvodom ochrany je cenná lokalita stepnej kveteny. Ktorá bola zriadená predovšetkým kvôli ochrane škardy panónskej ("Crepis pannonica")
Flóra.
Vedľa škardy panónskej ("Crepis pannonica") sa v oblasti vyskytuje taktiež ostrica nízka ("Carex humilis"), poniklec veľkokvetý ("Pulsatilla grandis"), poniklec lúčny ("Pulsatilla pratensis"), veternica lesná ("Anemone sylvestris"), oman mečolistý ("Inula ensifolia"), hlaváčik jarný ("Adonis vernalis"), čermeľ roľný ("Melampyrum arvense"), kozinec vičencovitý ("Astragalus onobrychis"), leopoldia chochlatá ("Muscari comosum"), čiernohlávok veľkokvetý ("Prunella grandiflora"), zvonček bolonský ("Campanula bononiensis"), sápa hľuznatá ("Phlomis tuberosa"), plamienok rovný ("Clematis recta"), divozel tmavočervený ("Verbascum phoeniceum"), ľan žltý ("Linum flavum") a astra kopcová ("Aster amellus").
Fauna.
Okrem obvyklých druhov živočíchov charakteristických pre porasty xerotermnej vegetácie tu bol doložený výskyt niekoľkých druhov čmeliakov, ohrozené druhy rodu brachinus a bystrušiek, jašterica krátkohlavá ("Lacerta agilis"), slepúch lámavý ("Anguis fragilis") alebo rosnička zelená ("Hyla arborea").
Starostlivosť.
V rámci starostlivosti o prírodnú pamiatku sa tu vykonávajú asanačné zásahy. Odstraňujú sa náletové dreviny javora z priľahlého lesíka a regulujú sa porasty trniek a bazy na hornom okraji stráne. Časť stepnej stráne je každoročne kosená. V lokalite sa negatívne prejavuje splach živín zo susediacich polí a je tak nutné podporovať hlavne v horných častiach údolia rozvoj ochranného krovinného lemu.

</doc>
<doc id="645001" url="https://sk.wikipedia.org/wiki?curid=645001" title="Chasmofyty">
Chasmofyty

Chasmofyty sú litofyty rastúce v štrbinách skál, vyplnených sypkým materiálom. Jedná sa o byliny, kríky i stromy. Chasmofyty týmto spôsobom zakorenenia napomáhajú zvetrávaniu hornín.
Chasmofilné spoločenstvá možno pozorovať na vápencoch, kde rastie napr. lomikameň metlinatý "(Saxifraga paniculata)", chudôbka vždyzelená "(Draba aizoides)", prvosienka holá "(Primula auricula)" a iné. Druhovo odlišné spoločenstvá skalných štrbín sa nachádzajú na silikátovom podklade. Na ňom rastie napr. zvonček okrúhlolistý "(Campanula rotundifolia)", vŕbovka kopcová "(Epilobium collinum)", slezinník severný "(Asplenium septentrionale)" a iné.

</doc>
<doc id="645004" url="https://sk.wikipedia.org/wiki?curid=645004" title="Zverinec">
Zverinec

Zverinec môže byť:

</doc>
<doc id="645005" url="https://sk.wikipedia.org/wiki?curid=645005" title="Katedra spojov">
Katedra spojov

Katedra spojov () Fakulty prevádzky a ekonomiky dopravy a spojov Žilinskej univerzity v Žiline, je profilovou katedrou pre vzdelávanie vysokoškolských odborníkov v oblasti informačno-komunikačných technológií, distribučných služieb a technológií a elektronických komunikácií.
História.
Katedra spojov disponuje dlhoročnými skúsenosťami s riešením technických, technologických, organizačných, ekonomických a marketingových problémov v podnikoch pôsobiacich v uvedených oblastiach. Jej začiatky siahajú do roku 1961, kedy bola oficiálne zriadená "Katedra prevádzky a ekonomiky spojov", ktorá pôsobila ako oddelenie pri "Katedre prevádzky a ekonomiky cestnej a mestskej dopravy".
V tomto období bol vedúcim katedry prof. JUDr. Jan Bušák. Súčasne so založením katedry sa začal rozvíjať študijný odbor Prevádzka a ekonomika spojov, čo bolo ovplyvnené nedostatkom odborníkov v rezorte spojov. Práve rozvoj v uvedenom rezorte dal podnet k tomu, že sa pri základnom študijnom odbore Prevádzka a ekonomika spojov, otvorila v roku 1976 špecializácia pre technickú prevádzku pošty.
Z dôvodu požiadaviek rezortu spojov na absolventov tejto katedry a jej medzinárodné uznanie bola pôvodná Fakulta prevádzky a ekonomiky dopravy 9. decembra 1976 premenovaná na Fakultu prevádzky a ekonomiky dopravy a spojov. Neskôr bola vysoká škola premenovaná na Vysokú školu dopravy a spojov.
Po krátkom prerušení činnosti v rokoch 1967 – 1970, sa od roku 1971 znovu obnovila činnosť Katedry spojov pod vedením prof. Ing. Gabriely Mokošovej, CSc., ktorá stála na čele katedry do roku 1990. V nasledujúcom období viedli Katedru spojov prof. RNDr. Ing. Karol Achimský, CSc. (1990 – 1996), prof. Ing. Jana Štofková, CSc. (1996 – 1999) a prof. Ing. Tatiana Čorejová, PhD. (1999 – 2002). V rokoch 2002 – 2003 bol vedúcim katedry opäť prof. RNDr. Ing. Karol Achimský, CSc. a od roku 2003 až po rok 2016 bola vedúcou katedry doc. Ing. Iveta Kremeňová, PhD. V súčasnosti vedie katedru doc. Dr. Ing. Margita Majerčáková.
V súčasnosti katedru spojov tvoria tri oddelenia:
Pôsobí tu 5 profesorov, 6 docentov a 9 odborných asistentov.
Štúdium.
Katedra spojov poskytuje vzdelávanie v bakalárskom, inžinierskom (v dennej forme) a doktorandskom (v dennej a v externej forme) stupni vysokoškolskeého štúdia. S rozvojom služieb a budovaním informačnej spoločnosti dochádza postupne k rozširovaniu uplatnenia absolventov.
Katedra je garantom akreditovaných dvoch bakalárskych študijných programov: Distribučné technológie a služby a Elektronický obchod a manažment a dvoch inžinierskych študijných programov: Poštové inžinierstvo a Elektronický obchod a manažment.
Cieľom je pripraviť absolventov pre potreby riadenia podnikateľských subjektov, pôsobiacich v oblasti distribučných služieb a elektronických komunikácií, so schopnosťou rozvíjať využitie informačno-komunikačných technológií, pre potreby riadenia na všetkých organizačných stupňoch uvedených subjektov.
Bakalárske štúdium.
Distribučné technológie a služby.
Úlohou študijného programu je pripraviť absolventov na výkon povolania, pri ktorom budú riešiť štandardné aj neštandardné manažérske úlohy v oblasti riadenia prevádzky poštových a logistických podnikov, služieb, sietí a reťazcov, vo väzbe aj na digitálne prostredie.
Študenti nadobúdajú široký rozsah znalostí a zručností, nakoľko vzdelávanie a príprava nie je zameraná iba na úzky okruh činností jedného odboru, ale vychádza z poznatkov požadovaných z hľadiska ich uplatnenia v praxi, vo väzbe na synergiu poštových technologických systémov a digitálneho prostredia. Ide o bakalársky študijný program, ktorý je posilnený výučbou kvantitatívnych metód a metód operačného výskumu.
Absolventi disponujú elementárnymi znalosťami o technologickej, technickej legislatívnej, marketingovej i ekonomickej stránke odvetvia poštových a distribučných sietí a služieb, ktoré sú úzko naviazané na trendy elektronického obchodovania a požiadavky štátu pri zabezpečovaní služieb eGovernmentu. Dokážu analyzovať problémy a príležitosti determinujúce rozvoj poštových a logistických trhov, podnikov, sietí a služieb, a to aj vo virtuálnom prostredí internetu vo väzbe na meniace sa požiadavky EÚ. Sú pripravení samostatne podnikať v predmetnej oblasti.
Študijný program bakalárskeho štúdia je dostupný pre prijímacie konanie od akademického roka 2020/2021.
Elektronický obchod a manažment.
Absolventi študijného programu dokážu analyzovať, vyhodnocovať procesy a riešiť problémy v podmienkach nástupu nových foriem komunikácie prostredníctvom elektronického obchodu a jeho riadenia. Nachádzajú uplatnenie v riadiacich funkciách stredného manažmentu, pri využívaní informačných a komunikačných technológií a služieb v organizáciách služieb ako prevádzkoví manažéri, obchodní zástupcovia, manažéri predaja alebo konzultanti.
Pri založení vlastného podniku sú schopní pracovať aj ako riadiaci manažéri malého alebo stredného podniku v oblasti obchodu a služieb a pôsobiť ako aktívny a riadiaci prvok v jeho hodnotovom reťazci.
Inžinierske štúdium.
Poštové inžinierstvo.
Absolventi študijného programu sú pripravení na riadenie prevádzkových, technologických, obchodných a ekonomických činností v poštových a logistických procesoch.
Nadobudnuté znalosti majú v oblasti základných legislatívnych predpisov, situácie na poštových a prepravných trhoch a trhoch elektronických komunikácií, ale aj informačných systémoch, zásadách ekonomického a finančného riadenia a medzinárodných ekonomických vzťahoch. Tie ich predurčujú, aby dokázali navrhovať a implementovať vhodné technológie, riadiť, organizovať a zabezpečovať prevádzku.
Elektronický obchod a manažment.
Po absolvovaní štúdia sa absolventi môžu uplatniť v riadiacich funkciách vrcholového manažmentu všetkých typov podnikov obchodu alebo služieb, pri zabezpečovaní manažérskych funkcií vo väzbe na využívanie informačno-komunikačných technológií a služieb, ako aj pri napĺňaní funkcií aktívneho riadiaceho prvku v hodnototvornom reťazci v rámci elektronického podnikania a elektronického obchodovania. Sú odborne pripravení na oblasť poskytovania elektronických služieb, služieb elektronického bankovníctva, e-governmentu a riešení e-logistiky. Dokážu aplikovať obchodné modely elektronického obchodovania vo forme virtuálnych maloobchodných predajní (e-shop), virtuálnych obchodných domov (e-mall), elektronického verejného obstarávania, elektronických aukcií a pod.
Absolventi majú vedomosti a zručnosti spojené s implementovaním projektového riadenia a manažmentu inovácií.
Doktorandské štúdium.
Katedra spojov sa podieľa na zabezpečovaní doktorandských študijných odborov Doprava (študijné programy: Doprava, Dopravné služby a logistika) a Ekonómia a manažment (študijné programy: Ekonomika a manažment podniku a Ekonomika dopravy, spojov a služieb), ktoré poskytuje Fakulta prevádzky a ekonomiky dopravy a spojov, Žilinskej univerzity v Žiline.
Veda a výskum.
Vedecko-výskumná činnosť katedry zodpovedá odbornej profilácii študijných programov. Orientuje sa najmä na riešenie technických, technologických, organizačných, ekonomických a marketingových problémov v podnikoch z oblasti poštových služieb a elektronických komunikácií.
Teoretický a experimentálny výskum je zameraný predovšetkým na riešenie problémov:
Katedra spojov sa podieľa na organizácií medzinárodných konferencií a workshopov:
Technické zabezpečenie.
Pre zabezpečenie výučby využíva Katedra spojov okrem univerzitných a fakultných učební aj vlastné laboratóriá, ktoré sa nachádzajú v miestnostiach BF106, BF110 a taktiež špeciálne laboratória AIDC a HMI-LAB. Sú špecializované na výučbu jednotlivých odborných predmetov, podporu výskumu a svojím multimediálnym charakterom vytvárajú základ pre ďalšie vzdelávanie študentov i pedagógov katedry.
V rámci katedry bolo vytvorené multimediálne pracovisko pre potreby zdravotne postihnutých študentov. Súčasťou je program MAGIC, ktorý umožňuje zväčšovanie zobrazovania a zlepšenia práce s počítačom. Vytvorením tohto pracoviska sa sprístupnila výučba a vzdelávanie aj zdravotne postihnutým študentom.

</doc>
<doc id="645008" url="https://sk.wikipedia.org/wiki?curid=645008" title="Angelovci">
Angelovci

Angelovci (gr. Ἄγγελος, ženský rod: Άγγελίνα) bol byzantský aristokratický rod, vládnuca dynastia Byzantskej ríše a Epirského despotátu. Názov rodu je pravdepodobne odvodený z rovnomenného gréckeho slova anjel, členovia rodu boli rétormi často označovaní ako "angelonymoi" ("pomenovaní podľa anjelov"). Je však možné, že je meno odvodené od územia blízko Amidy, čomu nasvedčuje označenie Izáka II. ako "muža z Východu" v kronike Jána Kamatera. Podľa dobových historikov mal rod nízky pôvod. Na výslnie byzantský dejín sa dostala po tom, čo sa jej prvý známy člen Konštantín z Filadelfie oženil s dcérou Alexia I. Theodorou. Konštantín získal titul "panhypersebastos" a rodina vstúpila do služieb ríše. Viacerí jej príslušníci v 11. storočí pôsobili ako vojenskí velitelia. Po tom, čo bol v roku 1185 zvrhnutý cisár Andronikos I., bol Izák Angelos prehlásený za cisára. Vláda Angelovcov však v Byzancii nebola úspešná a Byzancia stratila niekoľko území v prospech susedných krajín. V roku 1195 bol Izák II. zvrhnutý jeho mladším bratom Alexiom III. V roku 1204 Konštantínopol padol do rúk križiakom (pozri IV. križiacka výprava) a Angelovci dokázali moc udržať iba v Epire a Solúne. Pre odlíšenie sa od nižších neurodzených príslušníkov rodu prijali meno (Angelos) Komnenos Dukas. Pôvodne vládli ako nezávislí panovníci, avšak obnovená palaiologovská Byzancia územie znovu inkorporovala do svojich dŕžav a z Angelovcov sa znovu stali radoví úradníci alebo správcovia vazalských území (napr. Thesálie) .
Panovníci.
Zoznam vládcov jednotlivých krajín podľa:
Byzantská ríša
Epirský despotát (vetva Komnenos Dukas)
Solúnski vládcovia
Zdroj.
 "O preklad ide v časti Rodokmeň rodu."

</doc>
<doc id="645009" url="https://sk.wikipedia.org/wiki?curid=645009" title="FBI (seriál)">
FBI (seriál)

FBI je americký kriminálno-dramatický seriál vytvorený Dickom Wolfom a Craigom Turkom pre CBS, ktorý mal v USA premiéru 25. septembra 2018. Seriál vyrábajú produkčné spoločnosti CBS Television Studios a Universal Television, pričom Wolf, Arthur W. Forney, Peter Jankowski a Turk slúžia ako výkonní producenti. Hlavné role stvárnili Missy Peregrym, Zeeko Zaki, Ebonée Noel, Jeremy Sisto a Sela Wardová.
20. septembra 2017 si stanica objednala 13 epizód. 11. októbra 2018 bolo oznámené, že seriál získal plnú 22-dielnu sériu.
25. januára 2019 bol seriál obnovený pre druhú sériu, ktorá mala premiéru 24. septembra 2019.
Seriál mal na Slovensku premiéru 28. januára 2020 na TV JOJ.
Produkcia.
Počiatky seriálu siahajú do roku 2016, kedy Dick Wolf na letnej konferencii Television Critics Association predstavil svoje plány na nový kriminálno-dramatický seriál, ktorý sa odohráva v New Yorku a zameriava na svet okolo FBI. Wolfov pôvodný plán bol predstaviť seriál ako plánovaný spin-off seriálu NBC (Law &amp; Order: Special Victims Unit). To sa ale televízii nepáčilo a tak ho zrušila. 20. septembra 2017 si však seriál objednala stanica CBS a ide teda o Wolfov prvý seriál, ktorý za posledných 15 rokov vysiela iná televízia než NBC. Seriál vyrábajú produkčné spoločnosti CBS Television Studios a Universal Television.
25. januára 2019, počas tlačovej konferencii TCA, stanica CBS predĺžila seriál o druhú sériu, ktorá mala premiéru 24. septembra 2019. 7. mája 2019 bolo oznámené, že herečka Milena Govich sa stala režisérkou a výkonnou koproducentkou seriálu.
12. marca 2020 Universal Television pozastavilo produkciu seriálu z dôvodu pandémie koronavírusu.
Spin-off.
29. januára 2019 bolo oznámené, že si stanica CBS objednala backdoor pilot pre potencionálny spin-off nazvaný "FBI: Most Wanted". Seriál sa zamiera na divíziu FBI, ktorá sa špecializuje na sledovanie a dolapenie najznámejších zločincov na zozname najhľadanejších zločincov FBI. Podľa Dicka Wolfa je spin-off pripravený spustiť sériu prepojených seriálov, podobne ako to bolo pri iných Wolfovych franšízach "Chicago" a "Law &amp; Order" na NBC. Herci, ktorí boli obsadení: Julian McMahon, Alana de la Garza, Kellan Lutz, Roxy Sternberg a Nathaniel Arcand, ako aj Keisha Castle-Hughes. 9. mája 2019 bolo oznámené, že spin-off "FBI: Most Wanted" dostal zelenú. Premiéru mal 7. januára 2020.

</doc>
<doc id="645018" url="https://sk.wikipedia.org/wiki?curid=645018" title="Gama/delta T-lymfocyt">
Gama/delta T-lymfocyt

Gama/delta T-lymfocyt (iné názvy: gama-delta [alebo gama delta] T-lymfocyt, gama/delta [alebo gama-delta alebo gama delta] T-bunka, γδ T-lymfocyt, γδ T-bunka; ) je T-lymfocyt, ktorý majú na svojom povrchu charakteristický receptor T-lymfocytov (TCR).
Väčšina T lymfocytov sú aβ (alfa/beta) T-lymfocyty s TCR zloženým z dvoch glykoproteínových reťazcov nazývaných α (alfa) a β (beta). Naproti tomu gama/delta (γδ) T-lymfocyty majú TCR, ktorý je tvorený jedným γ (gama) reťazcom a jedným δ (delta) reťazcom. Táto skupina T-lymfocytov je menej obvyklá ako aß T-lymfocyty. Najvyššie zastúpenie majú v črevnej sliznici v populácii lymfocytov známych ako intraepiteliálne lymfocyty (IEL).
Antigénne molekuly, ktoré aktivujú gama/delta T-lymfocyty, sú stále do značnej miery neznáme. Sú zvláštne v tom, že nevyžadujú spracovanie antigénu a prezentáciu peptidových epitopov hlavným histokompatibilným komplexom (MHC), hoci niektoré rozpoznávajú molekuly MHC triedy Ib. Môžu byť tiež aktivované signálmi nebezpečenstva (napríklad proteíny tepelného šoku (HSP)).
Subpopulácie γδ T-lymfocytov existujú aj v epidermálnom kompartmente kože myší. Vznikajú počas vývoja plodu a exprimujú invariantný a kanonický receptor T-lymfocytov Vγ3 Vδ1.
Gama/delta T-lymfocyty vrodenej a adaptívnej imunity.
Okolnosti, ktoré vedú k odpovedi gama/delta T-lymfocytov, nie sú úplne známe. Tvoria systém lymfocytov, ktorý sa vyvíja pod vplyvom iných leukocytov v týme a na periférii. Vyvíjajú sa z nich funkčne odlišné subpopulácie, ktoré majú veľa priamych a nepriamych efektov na zdravé tkanivá, imunitné bunky, patogény a infikované tkanivá, a na odpoveď hostiteľa na tieto stimuly.
Tak ako iné „netradičné“ subpopulácie T-lymfocytov, ktoré nesú invariantné TCR, (napríklad prirodzené zabíjačské T bunky), aj gama/delta T-lymfocyty sú charakteristické tým, že sú na hranici medzi evolučne primitívnejšou vrodenou imunitou, ktorá umožňuje rýchlu odpoveď na rôzne patogény a nebezpečné stimuly, a adaptívnou imunitou, kde B- a T-lymfocyty spôsobujú pomalšiu, ale vysoko antigénne špecifickú imunitnú odpoveď. To vedie k dlhotrvajúcej pamäti proti tým istým antigénom.
Za súčasť adaptívnej imunity sa gama/delta T-lymfocyty môžu považovať preto, že u nich dochádza k preusporiadaniu génov pre TCR, aby produkovali diverzitu receptorov. Rôzne subpopulácie však môžeme tiež považovať za súčasť vrodenej imunity, pretože špecifický TCR môže fungovať ako receptor na rozpoznávanie vzorov. Napríklad veľké množstvo ľudských Vγ9/Vδ2 T lymfocytov reaguje v priebehu hodín na bežné molekuly produkované mikróbmi, a vysoko obmedzené intraepiteliálne Vδ1 T-lymfocyty reagujú na epiteliálne bunky vystavené stresu, ktoré nesú signály nebezpečenstva.
Nedávne práce ukázali, že ľudské Vγ9/Vδ2 T-lymfocyty sú tiež schopné fagocytózy - procesu pripisovanému výlučne myeloidnému radu buniek vrodenej imunity (neutrofilom, monocytom, dendritickým bunkám).
Gama/delta T-lymfocyty a autoimunitné ochorenia.
Autoimunitné ochorenia sú následkom abnormálnej odpovede imunitného systému. Pri takejto chorobe sa produkujú autoprotilátky alebo autoreaktívne T-lymfocyty. Úlohou gama/delta T-lymfocytov v autoimunitných ochoreniach je pomáhať B-lymfocytom v produkcii autoprotilátok prostredníctvom cytokínov podporujúcich zápal.
IL-17A je dôležitý pre rozvoj autoimunitných chorôb. Hlavným zdrojom sú Th17 polarizované CD4+ alfa/beta T-lymfocyty, ale k produkcii IL-17A prispievajú aj gama/delta T-lymfocyty. Spolu s inými chemokínmi hrajú úlohu pri patogenéze a regulácii imunitných reakcií. Taktiež interagujú s rôznymi bunkami prirodzenej a adaptívnej imunity a modulujú ich funkcie. Gama/delta T-lymfocyty zosilňujú alebo potláčajú zápal, záleží to na mieste a stupni choroby.
Vznikajú na periférii a môžu sa zhromažďovať v zapálenom tkanive. Tieto bunky môžu byť aktivované aj bez ligandu receptoru T-lymfocytov – môžu veľmi rýchlo vyvolať zápal pri autoimunitnej chorobe.
Gama/delta T-lymfocyty a rakovina.
Rozoznanie antigénov, ktoré nie je obmedzené molekulami hlavného histokompatibilného komplexu, a vysoká sekrécia cytokínov naznačujú, že gama/delta T-lymfocyty by boli efektívne v imunoterapii nádorov. Pokusy u mnohých druhov rakovín (obličiek, pľúc, leukémie) ukázali, že gama/delta T-lymfocyty sú bezpečné a dobre tolerované, no na druhej strane existujú správy, ktoré hovoria, že tieto bunky spôsobujú rozvoj rakoviny (napríklad cez produkciu IL-17 v nádorovom mikroprostredí, ktorý podporuje angiogenézu a rast buniek, alebo kvôli ich schopnosti zvýšiť počty myeloidných supresorových buniek).

</doc>
<doc id="645022" url="https://sk.wikipedia.org/wiki?curid=645022" title="Centrum pre kybernetickú obranu Slovenskej republiky">
Centrum pre kybernetickú obranu Slovenskej republiky

Centrum pre kybernetickú obranu Slovenskej republiky (CKO) je osobitnou organizačnou zložkou Vojenského spravodajstva plniacou úlohy na úseku obrany štátu v kybernetickom priestore. Ciele a ambície Slovenskej republiky na úseku obrany štátu v kybernetickom priestore sú zadefinované v dokumente Stratégia kybernetickej obrany Slovenskej republiky, ktorá bola schválená vládou Slovenskej republiky dňa 11. mája 2022. 
CKO, ktoré vzniklo dňa 1. apríla 2018 vo vzťahu k obrane štátu plní úlohy národnej autority pre kybernetickú obranu a vo vzťahu k Ministerstvu obrany Slovenskej republiky a Ozbrojeným silám Slovenskej republiky úlohy rezortnej autority pre kybernetickú bezpečnosť.
Súčasťou centra je aj jednotka pre riešenie počítačových bezpečnostných incidentov CSIRT.MIL.SK.
História.
Jednou zo základných úloh štátu je zabezpečovať vlastnú obranu, ktorá predstavuje súhrn opatrení na zachovanie mieru, územnej celistvosti a nedotknuteľnosti hraníc. Štát túto úlohu plní aj v kybernetickom priestore, ktorý bol na samite NATO vo Varšave v roku 2016 uznaný popri zemi, vode, vzduchu a vesmírnemu priestoru za ďalšiu operačnú doménu.
V podmienkach Slovenska v čase mieru, ako aj v čase vojny zohráva kľúčovú úlohu pri zabezpečovaní obrany národného kybernetického priestoru Ministerstvo obrany Slovenskej republiky prostredníctvom Vojenského spravodajstva.
Za účelom efektívneho plnenia zabezpečenia kybernetickej obrany zo strany Vojenského spravodajstva došlo v roku 2018 k legislatívnym zmenám, ktoré mali zásadný dopad na zabezpečenie obrany národného kybernetického priestoru.
Dňom 1. apríla 2018 nadobudol účinnosť zákon č. 69/2018 Z. z. o kybernetickej bezpečnosti, ktorý komplexne upravuje oblasť kybernetickej a informačnej bezpečnosti, zavádza základné bezpečnostné požiadavky a opatrenia dôležité pre koordinovanú ochranu informačných, komunikačných a riadiacich systémov. Tento zákon zároveň vytvoril pôdu na diferencovanie oblasti kybernetickej bezpečnosti a kybernetickej obrany Slovenska prostredníctvom novelizácie príslušnej národnej legislatívy týkajúcej sa obrany štátu a činností Vojenského spravodajstva.
Z pohľadu zabezpečenia obrany kybernetického priestoru Slovenska sú dôležité najmä ustanovenia zákona č. 319/2002  Z. z. o obrane Slovenskej republiky a zákona č. 500/2022 Z. z. o Vojenskom spravodajstve.
Novelizácia zákona č. 319/2002 Z. z. o obrane Slovenskej republiky zadefinovala, že obrana štátu sa zabezpečuje aj v kybernetickom priestore prostredníctvom opatrení zameraných na riešenie závažných kybernetických bezpečnostných incidentov podľa zákona o kybernetickej bezpečnosti a obranu objektov osobitnej dôležitosti, ďalších dôležitých objektov a prvkov kritickej infraštruktúry pred kybernetickým napadnutím, ktoré v tejto oblasti vykonáva Vojenské spravodajstvo.
Zákon č. 500/2022 Z. z. o Vojenskom spravodajstve stanovuje, že Vojenské spravodajstvo získava, sústreďuje a vyhodnocuje informácie dôležité na zabezpečenie obrany, obranyschopnosti a bezpečnosti Slovenskej republiky na území Slovenska a mimo územia Slovenska zamerané okrem iného aj na škodlivé aktivity a ohrozenia v kybernetickom priestore, ak ohrozujú obranu alebo obranyschopnosť Slovenskej republiky.
Tento zákon určil, že Vojenské spravodajstvo plní úlohy na úseku obrany štátu v kybernetickom priestore a kybernetickej bezpečnosti v rozsahu ustanovenom zákonom o kybernetickej bezpečnosti prostredníctvom CKO, ktoré je osobitnou organizačnou zložkou Vojenského spravodajstva.
Úlohy.
CKO na úseku obrany kybernetického priestoru Slovenskej republiky plní v čase mieru:
1.     úlohy národnej autority pre kybernetickú obranu v rozsahu ustanovení §7 Zákona č. 500/2022 Z. z. o Vojenskom spravodajstve.
Ide o široké spektrum úloh spravodajského a obranného charakteru. Medzi úlohy spravodajského charakteru primárne patrí získavanie, sústreďovanie, analýza a vyhodnocovanie informácii dôležitých na zabezpečenie kybernetickej obrany štátu. Informovanie dotknutých subjektov o dôležitých skutočnostiach, poskytnutie im potrebnej súčinnosti a návrh vhodných opatrení predstavuje ďalší typ úloh, ktoré sú predpokladom na zabezpečenie kybernetickej obrany štátu, ako aj kybernetickej bezpečnosti rezortnej informačnej a komunikačnej infraštruktúry.  
Medzi kľúčové úlohy obranného charakteru patrí  riadenie, koordinovanie a vykonávanie kybernetických operácií zameraných na obranu štátu. Tie sa vykonávajú prostredníctvom činnosti zameranej na podporu obrannej informačnej a komunikačnej infraštruktúry, pasívnu obranu a aktívnu obranu v kybernetickom priestore alebo prostredníctvom kybernetického priestoru.  Kompetencie CKO na úseku kybernetickej obrany sa týkajú aj medzinárodnej spolupráce, ktorá sa uskutočňuje na základe medzinárodných zmlúv, ktorými je Slovenská republika viazaná a úlohy z dohôd a záväzkov vojenskej povahy. Táto spolupráca zahŕňa aj organizovanie a participáciu na cvičeniach kybernetickej obrany.
2.     úlohy rezortnej autority pre kybernetickú bezpečnosť v rozsahu organizačného poriadku MO SR
CKO zabezpečuje kybernetickú bezpečnosť informačnej a komunikačnej infraštruktúry prevádzkovanej v podmienkach MO SR, OS SR, ako aj inštitúcií a organizácií zradených v pôsobnosti  MO SR. 

</doc>
<doc id="645023" url="https://sk.wikipedia.org/wiki?curid=645023" title="Wilhelm Pieck">
Wilhelm Pieck

Friedrich Wilhelm Pieck (* 3. január 1876† 7. september 1960) bol nemecký komunistický politik, a prvý a jediný prezident NDR. Funkciu prezidenta po jeho smrti v NDR zrušili. Jeho nástupca Walter Ulbricht pôsobil na čele krajiny ako predseda štátnej rady.
Životopis.
Wilhelm Pieck sa narodil v Gubene vo východnej časti dnešného Nemecka. Pracoval ako tesár. V roku 1894 vstúpil do Sociálnodemokratickej strany Nemecka (SPD). V roku 1914 sa presťahoval do Steglitzu v západnom Berlíne. Bol odporcom prvej svetovej vojny. Stal sa členom marxistického revolučného hnutia Spartakusbund. V roku 1915 bol krátko väznený. Po prepustený odišiel do exilu v Amsterdame, odkiaľ sa vrátil až po skončení prvej svetovej vojny v roku 1918. Následne vstúpil do novovytvorenej Komunistickej strany Nemecka.
Pieck sa v roku 1898 oženil s Christine Häfkerovou. Mali tri deti. Najstaršie dieťa bol dcéra Elly Winter (18981987), ktorá pôsobila ako politička. Syn Arthur Pieck (18991970) pôsobil vo viacerých verejných funkciách v NDR. Najmladšia dcéra Eleonore Staimer (19061998) pracovala ako stranícka pracovníčka a diplomatka.
Po prevzatí moci nacistami po roku 1933 odišiel do exilu vo Francúzsku, neskôr v roku 1935 do Sovietskeho zväzu. Tu pôsobil spolu s Walterom Ulbrichtom. Pieckova Christine žena zomrela na dôsledky zápalu pľúc v roku 1938 počas jeho pobytu v ZSSR. V rokoch 19381943 pôsobil vo funkcii Sekretára Komunistickej internacionály. Počas druhej svetovej vojny bol členom Národného výboru pre slobodné Nemecko. Do Nemecka sa vrátil po oslobodení krajiny sovietskou armádou.
Po vojne sa podieľal na spojení komunistickej a socialistickej strany, z ktorých vznikla Jednotná socialistická strana Nemecka (SED); spolu so socialistom Ottoom Grotewohlom bol až do svojej smrti jej spolupredseda. V roku 1949 bol zvolený za prezidenta Nemeckej demokratickej republiky, ktorá sa konštituovala v sovietskej okupačnej zóne. Na rozdiel od Waltera Ulbrichta, ktorý bol tvrdým presadzovačom sovietskych metód a mal v rukách faktickú moc v krajine, bol Pieck považovaný skôr za zmierujúci činiteľ. V tejto funkcii pôsobil až do svojej smrti v roku 1960. Svoje postavenie v politike si Pieck udržiaval vďaka Stalinovej dôvere.
Jeho rodné mesto Güben bolo v roku 1961 premenované na Wilhelm-Pieck-Stadt.

</doc>
<doc id="645026" url="https://sk.wikipedia.org/wiki?curid=645026" title="Ekosystémové služby lesa">
Ekosystémové služby lesa



</doc>
<doc id="645031" url="https://sk.wikipedia.org/wiki?curid=645031" title="Daniel Cornelius">
Daniel Cornelius



</doc>
<doc id="645033" url="https://sk.wikipedia.org/wiki?curid=645033" title="USS New Jersey">
USS New Jersey

USS New Jersey môže byť:

</doc>
<doc id="645034" url="https://sk.wikipedia.org/wiki?curid=645034" title="Interleukin-38">
Interleukin-38



</doc>
<doc id="645035" url="https://sk.wikipedia.org/wiki?curid=645035" title="Friedrich Wilhelm Pieck">
Friedrich Wilhelm Pieck



</doc>
<doc id="645038" url="https://sk.wikipedia.org/wiki?curid=645038" title="Turecká káva">
Turecká káva

"Výraz turecká káva môže znamenať aj tureckú mokku, pozri turecká mokka."
Turecká káva (hovorovo: turek, zriedkavo zastarano: "káva s lógrom"
) je slovenský a český variant kávy, pripravovaný zaliatím a sparením mletej zrnkovej kávy vriacou vodou podávaný v sklennom pohári. S kávou pripravovanou v Turecku má spoločný len názov. Odborníci a znalci ale tento druh kávy príliš neoceňujú pre jeho horšie chuťové vlastnosti oproti iným druhom kávy. Tureckú kávu možno pripraviť aj z kávy bez kofeínu.
Príprava.
Na prípravu kvalitnej tureckej kávy je dôležité vybrať kvalitné kávové zrná, ktoré by nemali byť prepražené, dlho namleté a mali by byť čerstvé. Ideálne je namlieť kávu krátko pred prípravou. Káva sa pripravuje z množstva 8 až 12 g. Voda by nemala prejsť varom. Káva by sa mala zaliať vodou pri teplote ideálne 95 °C a nechať odstáť asi 3 minúty, aby schladla na teplotu asi 70 °C. Pri tejto teplote už došlo k dostatočnej extrakcii a káva by sa mala čo najrýchlejšie vypiť. Pri ďaľšom lúhovaní sa uvoľňujú horké triesloviny, ktoré škodia žalúdku, alebo látky kaziace káve chuť.

</doc>
<doc id="645039" url="https://sk.wikipedia.org/wiki?curid=645039" title="Vydavateľstvo JADRO">
Vydavateľstvo JADRO

Jadro alebo JADRO.SK je vydavateľstvo a grafické štúdio, sídliace v Kežmarku.
História.
Svoju činnosť začalo 6. mája 2003 pod názvom "Vydavateľstvo a grafické štúdio Jaroslav Šleboda – JADRO". Od 1. januára 2014 sa spoločnosť transformovala na "JADRO.SK" s. r. o.
Vo vydavateľstve vyšlo ku koncu roka 2019 vyše 70 kníh, ďalších viac než 300 kníh bolo graficky upravených pre iné vydavateľstvá. Venuje sa na jednej strane témam z histórie, najmä z oblasti regionálnych dejín okolia Kežmarku a monografiám obcí, a na strane druhej témam druhej svetovej vojny a SNP v regióne Spiša. Publikácie vychádzajú vo viacerých jazykoch, najčastejšie v nemeckom, poľskom, anglickom, maďarskom a českom.
Okrem knižných titulov vychádza vo vydavateľstve aj množstvo propagačného materiálu. Medzi najvýznamnejšie patrí "Zborový list ECAV", ktorý sa za 20 rokov existencie zmenil z jednostranového formátu na 120 stranový plnofarebný formát, slúžiaci ako kronika.

</doc>
<doc id="645043" url="https://sk.wikipedia.org/wiki?curid=645043" title="Ladislav Fízik">
Ladislav Fízik

PhDr. Ladislav Fízik, PhD. (* 19. august 1954, Banská Bystrica – † 13. jún 2016, Horné Mladonice) bol slovenský politik rómskej národnosti. Bol predsedom Rómskej iniciatívy za spolunažívanie v Slovenskej republike, Strany rómskej koalície v Slovenskej republike aj Politického hnutia Rómov na Slovensku – ROMA. V roku 2013 sa neúspešne uchádzal o post predsedu Banskobystrického samosprávneho kraja.
Životopis.
Ladislav Fízik sa narodil 19. augusta 1954 v Banskej Bystrici. V rokoch 19691971 absolvoval na Lesníckom odbornom učilišti v Banskej Štiavnici odbor lesiar. V štúdiu pokračoval v rokoch 19721974 na dvojročnej dôstojníckej škole v Holešove a v rokoch 19841989 na Vojenskej politickej akadémii Klementa Gottwalda v Bratislave.
Fízik pracoval v rokoch 19711972 ako lesník v Lesnom závode vo Zvolene. Od roku 1974 do roku 1990 pracoval na Federálnom ministerstve vnútra ČSSR. V roku 1990 začal podnikať. Bol predsedom klubu rómskych podnikateľov v SR.
Bol zástupcom riaditeľky a neskôr riaditeľom Ústavu rómskych európskych štúdií v Banskej Bystrici. Od roku 2001 až do smrti taktiež pôsobil v rôznych funkciách v občianskom združení Parlament Rómov SR.
Politická kariéra.
V roku 1994 ako jeden z rómskych lídrov uzavrel dohodu s Demokratickou úniou, za ktorú kandidoval do NR SR. V roku 1996 stál pri založení rómskej politickej strany Rómska inteligencia za spolunažívanie v Slovenskej republike (RIS), ktorej sa stal v roku 1998 predsedom. Následne uzavrel za RIS dohodu s SDK, ktorá mala Rómom zabezpečiť po víťazstve SDK vo voľbách posty v štátnej správe. Po voľbách však vznikli v RIS rozkoly ohľadom nominácie šéfa nového Úradu splnomocnenca vlády pre rómske komunity. Fízik požadoval post pre seba, uchádzal sa oň aj podpredseda RIS Tibor Loran, no nakoniec sa ním stal Vincent Danihel, vtedajší predseda Slovenského helsinského výboru. Rómska inteligencia za spolunažívanie v Slovenskej republike sa v roku 1999 premenovala na Rómsku iniciatívu Slovenska. Kvôli sporu o úrad splnomocnenca vlády sa nakoniec v roku 2000 pôvodná strana Rómska inteligencia (od 1999 RIS) rozpadla na dva subjekty – Fízik vytvoril novú stranu, ktorú pomenoval názvom, ktorý využívala pôvodná strana do roku 1999 – Rómska inteligencia za spolunažívanie v Slovenskej republike (neskôr RIZS; od roku 2001 SRK SR a od roku 2006 JEDNOTNÉ SLOVENSKO) a skupina okolo Lorana a Alexandra Patkolóa ostala v Rómskej iniciatíve Slovenska, ktorá sa stala právnym nástupcom pôvodnej strany.
V roku 2001 sa stal predsedom sociálno-liberálnej Strany rómskej koalície v Slovenskej republike, ktorá chcela integrovať rómske strany na Slovensku s cieľom emancipácie a spolunažívania Rómov so Slovákmi. Kvôli tomu bol odvolaný z postu predsedu v OZ Parlament Rómov SR V roku 2002 založil Politické hnutie Rómov na Slovensku – ROMA, ktorého bol predsedom. ROMA vznikla uzavretím dohody medzi Fízikovou SRK SR, Rómskou občianskou jednotou (ROJ) a Stranou sociálnej demokracie Rómov na Slovensku (SSDR). ROMA neuspela, získala 6 234 hlasov (0,21 %), čo bolo menej ako konkurenčná Rómska občianska iniciatíva spolupracujúca s HZDS (8 420 hlasov; 0,29 %).
Fízik sa stal v roku 2007 poradcom bývalého predsedu SNS Jána Slotu, za čo bol neskôr kritizovaný pre Slotov postoj k Rómom. V roku 2013 kandidoval vo voľbách do VÚC ako nominant Agrárnej strany vidieka na post predsedu Banskobystrického samosprávneho kraja. Označil sa vtedy za „rómskeho Obamu“ a vyzýval na súboj kandidáta ĽSNS Mariana Kotlebu. Vo voľbách získal 2 521 hlasov (2,05 %), skončil na 6. mieste a do druhého kola nepostúpil.
Zomrel v Horných Mladoniciach v okrese Krupina 13. júna 2016 na infarkt vo veku 61 rokov. Pohreb mal 16. júna 2016 vo Zvolene-Môťovej.
Osobný život.
Fízik bol ženatý, mal tri deti.

</doc>
<doc id="645048" url="https://sk.wikipedia.org/wiki?curid=645048" title="Rozpoznávanie aloantigénov">
Rozpoznávanie aloantigénov

Rozpoznávanie aloantigénov označuje rozpoznávanie geneticky zakódovaných polymorfizmov medzi geneticky odlíšiteľnými jedincami rovnakého druhu imunitným systémom ("self-non-self" diskriminácie). K posttransplantačnému rozpoznávaniu aloantigénov dochádza v sekundárnych lymfoidných orgánoch. Špecifické antigény darcu sú rozpoznané T-lymfocytmi príjemcu a spúšťajú adaptívne prozápalové reakcie, ktoré vedú k odhojeniu alogénneho transplantátu. K stimulácii alošpecifických T-lymfocytov dochádza tromi hlavnými spôsobmi: priame rozpoznanie, nepriame rozpoznanie a polopriame rozpoznanie. Spôsob rejekcie ktorý sa uplatňuje v jednotlivých prípadoch určujú vnútorné a vonkajšie faktory aloštepu a tento spôsob následne priamo ovplyvňuje povahu a závažnosť T lymfocytmi sprostredkovanej imunitnej odpovede. Okrem toho, jednotlivé tkanivá a orgány ako sú koža alebo rohovka môžu byť rozpoznané rozdielnymi spôsobmi a preto sa imunitná odpoveď môže líšiť.
Priame rozpoznávanie aloantigénu.
Populácia buniek prezentujúcich antigén (APC) je lokalizovaná v darcovských tkanivách a je prenášaná z darcu na príjemcu pomocou transplantácie. Táto populácia sa preto nazýva „passenger cells“ (cestujúce bunky). Krátko po transplantácii do nového hostiteľa tieto bunky (najmä dendritické bunky ) opúšťajú svoje pôvodné prostredie vo vnútri štepu a migrujú cez lymfatický systém do regionálnych lymfatických uzlín. Vo vnútri lymfatických uzlín sú tieto dendritické bunky konfrontované s naivnými T-lymfocytmi príjemcu a ich kontakt vyvrcholí rozpoznaním alogénneho MHC ( hlavný histokompatibilný komplex ) - peptid komplexu exprimovaného na povrchu „passenger“ buniek. Tento jav sa nazýva priame rozpoznávanie aloantigénu a vedie k akútnemu odmietnutiu aloimplantátov sprostredkovaných špecializovanými CD4 + T lymfocytmi a CD8 + T lymfocytmi. 
V tomto prípade sú aloreaktívne T bunky stimulované donorovými APC, ktoré exprimujú alogénny MHC a rovnako majú aj kostimulačnú aktivitu. 
Nepriame rozpoznávanie aloantigénu.
Druhá cesta rozpoznávania aloantigénov napodobňuje normálny antigénový mechanizmus stimulácie T-lymfocytov nominálnymi antigénmi . V tomto prípade sú aloantigény pochádzajúce zo štepu internalizované, spracované a prezentované vo forme peptidov pomocou APC príjemcu na ich molekulách MHC II . Odhojenie sprostredkované T-lymfocytmi senzibilizovanými priamym rozpoznávacím spôsobom dominuje v období krátko po transplantácii, zvyčajne však ustupuje s vyčerpaním „passenger“ buniek, zatiaľ čo nepriame rozpoznávanie prispieva k pokračujúcemu poškodeniu štepu a hrá úlohu pri chronickom odhojení. 
Hlavný rozdiel medzi nepriamym a priamym rozpoznaním aloantigénu pramení z pôvodu makrofágov (typ APC ). Na priamom rozpoznávaní aloantigénu sa zúčastňujú dendritické bunky pochádzajúce od darcu. Pri nepriamom rozpoznávaní aloantigénu zohrávajú hlavnú úlohu dendritické bunky (APC) hostiteľa. 
Polopriame rozpoznávanie aloantigénu („cross-dressing").
Tretí spôsob rozpoznávania tiež zahŕňa donorové APC, no v tomto prípade sú ich membránové komponenty fúzované s príjemcovými APC, a preto môžu hostiteľovi prezentovať intaktné molekuly MHC pochádzajúce od darcu. Toto je možné jedinečnou schopnosťou výmeny molekúl, ako sú RNA alebo proteíny, ktorou disponujú leukocyty. Existuje niekoľko možností, ako sa táto výmena dá dosiahnuť: kontakt bunka-bunka (trogocytóza), nanorúrky alebo uvoľnenie extracelulárnych vezikúl, ako sú exozómy. APC myeloidného pôvodu, špeciálne dendritické bunky, sú jedným z hlavných producentov exozómov . Je známa najmä ich schopnosť transportovať funkčné molekuly MHC s naviazaným antigénnym peptidom (pMHC) na rôzne populácie buniek vrátane iných dendritických buniek . V dôsledku toho sa tieto dendritické bunky, ktoré získali nový pMHC, vystavený na svojom povrchu, stali „cross- dressed“. pMHC je schopný normálnej prezentácie antigénu efektorovým bunkám hostiteľa. Mechanizmus „cross- dressingu“ obvykle slúži na zosilnenie imunitnej reakcie proti konkrétnym antigénom, avšak v prípade aloantigénov sú APC schopné vďaka tomuto mechanizmu primovať T-lymfocyty aj priamym aj nepriamym spôsobom, exprimovaním tak vlastných, ako aj darcovskýh MHC peptidov odvodených z darcovských „passenger“ APC . Polopriame rozpoznávanie aloantigénu preto prispieva k akútnej rejekcii štepu vyvolaním reakcie špecializovaných CD4 + a CD8 + T-lymfocytov. 

</doc>
<doc id="645049" url="https://sk.wikipedia.org/wiki?curid=645049" title="Občiansky nacionalizmus">
Občiansky nacionalizmus



</doc>
<doc id="645052" url="https://sk.wikipedia.org/wiki?curid=645052" title="Káva s lógrom">
Káva s lógrom



</doc>
<doc id="645057" url="https://sk.wikipedia.org/wiki?curid=645057" title="T lymfocyt">
T lymfocyt



</doc>
<doc id="645058" url="https://sk.wikipedia.org/wiki?curid=645058" title="T-bunka">
T-bunka



</doc>
<doc id="645059" url="https://sk.wikipedia.org/wiki?curid=645059" title="T bunka">
T bunka



</doc>
<doc id="645060" url="https://sk.wikipedia.org/wiki?curid=645060" title="Bunka T">
Bunka T



</doc>
<doc id="645061" url="https://sk.wikipedia.org/wiki?curid=645061" title="NK-bunka">
NK-bunka



</doc>
<doc id="645062" url="https://sk.wikipedia.org/wiki?curid=645062" title="Bunka NK">
Bunka NK



</doc>
<doc id="645063" url="https://sk.wikipedia.org/wiki?curid=645063" title="B lymfocyt">
B lymfocyt



</doc>
<doc id="645064" url="https://sk.wikipedia.org/wiki?curid=645064" title="B-bunka">
B-bunka



</doc>
<doc id="645065" url="https://sk.wikipedia.org/wiki?curid=645065" title="B bunka">
B bunka



</doc>
<doc id="645066" url="https://sk.wikipedia.org/wiki?curid=645066" title="Bunka B">
Bunka B



</doc>
<doc id="645067" url="https://sk.wikipedia.org/wiki?curid=645067" title="Jesika">
Jesika

Jesika je ženské krstné meno. Meniny na Slovensku má 11. júna.

</doc>
<doc id="645069" url="https://sk.wikipedia.org/wiki?curid=645069" title="Liber Usualis">
Liber Usualis

Liber Usualis je kniha (spevník) bežne používaných gregoriánskych spevov v rámci katolíckej tradície. Knihu po prvý krát zostavili mnísi z opátstva v Solesmes, vo Francúzsku. Spevy v nej uvedené pochádzajú z rozličných období, najstaršie až z 11. storočia.
Kniha obsahuje väčšinu verzií spevov ordinária omše (Kyrie, Gloria, Credo, Sanctus a Agnus Dei), ako aj spoločné spevy ofícia Liturgie hodín. Ďalej obsahuje spevy na sviatky cirkeveného roka (z čoho je viac ako 200 strán venovaných veľkonočným sviatkom). Obsahuje taktiež spevy pre obrady, ako sú krst, sobášny obrad, pohreb, vysviacka či požehnania. Tento typ monofonickej latinskej hudby sa spieva k katolíckej liturgii prinajmenšom od 6. storočia, až do súčasnosti. Rozsiahly úvod knihy popisuje, ako čítať a interpretovať stredovekú hudobnú notáciu (neumy).
Kniha po prvýkrát vyšla v roku 1896 v opátstve Solesmes (editor André Mocquereau, opát opátsva v Solesmes, 1849–1930). Jej používanie postupne upadalo, najmä v období po II. vatikánskom koncile, keďže konštitúcia tohto koncilu Sacrosanctum Concilium povolila použitie miestnych jazykov v rámci katolíckej liturgie, hoci samotný dokument uvádza, že gregoriánsky chorál má mať popredné miesto v liturgii: „Cirkev pokladá gregoriánsky spev za vlastný rímskej liturgii, a preto má mať pri liturgických úkonoch za rovnakých podmienok prvé miesto.“ ("Sacrosanctum Concilium", 116). V súčasnosti je gregoriánsky chorál využívaný v katolíckej liturgii zriedkavo. V posledných rokoch však, okrem iného v dôsledku obnoveného záujmu o tridentskú liturgiu, možno pozorovať nový záujem o gregoriánsky chorál.

</doc>
<doc id="645071" url="https://sk.wikipedia.org/wiki?curid=645071" title="Letecký nálet">
Letecký nálet

Letecký nálet (alebo tiež letecký úder, vzdušný nálet) je organizovaná palebná činnosť letectva, smerujúca na nepriateľské územie (alebo more) s cieľom jeho zničenia (alebo umlčania).
Charakteristika.
Pri tejto vojenskej činnosti môžu byť použité rôzne bojové prostriedky leteckých síl, napr.: 
Spôsoby použitia.
Vzdušné údery sa členia aj v závislosti od času a charakteru cieľov, na ktoré letectvo útočí a to podľa:
zoskupenia pozemných síl
použitého druhu zbraní
využitia bojových metód
dennej doby
História.
Podľa americkej historiografie sa prvý letecký útok na svete uskutočnil 1. novembra 1911 počas taliansko-tureckej vojny. Taliansky pilot Giulio Gavotti pri Tripolise ručne zhodil na osmanské jednotky štyri bomby (vážiace 2 kilogramy), čím v boji pomohol talianskym vojakom. Táto udalosť bola slávnostne zaznamenaná v americkej tlači. Nadpis denníka New York Times znel: „Taliansky vojenský pilot neďaleko Tripolisu dokazuje vojenskú hodnotu lietadla“ 
Ku všeobecným historickým faktom patrí skutočnosť, že letecké údery počas druhej svetovej vojny výrazne ovplyvnili výsledky bojových operácií. Vojenské letectvo totiž ničilo nielen ciele vojenského významu, ale aj civilnú infraštruktúru. Medzi najničivejšie nálety zaraďujeme bombardovanie Varšavy, Rotterdamu, Londýna, Stalingradu, Hamburgu, Drážďan, Berlína a Tokia. Špecifickým bolo bombardovanie japonských miest Hirošima a Nagasaki jadrovými zbraňami.

</doc>
<doc id="645076" url="https://sk.wikipedia.org/wiki?curid=645076" title="Povstanie Nika">
Povstanie Nika

Povstanie Nika alebo Niká (gr. Στάσις τοῦ Νίκα "Stasis ton Níka", v preklade "Zvíťazíš!", resp. "Buď víťazom!") bolo povstanie konštantínopolského obyvateľstva proti cisárovi Justiniánovi I. v roku 532. Pomenované bolo podľa rovnomenného pokriku povstalcov. 
Príčinou povstania bol odpor proti tvrdej fiškálnej politike cisára Justiniána I. (t.j. zvyšujúcim sa daniam) a neobľúbenosť byzantských úradníkov, ktorí Justiniánove reformy symbolizovali. Podnet k povstaniu avšak vyšiel zo zdanlivo málo závažnej bitky hipodrómskych frakcií (dém) Modrých a Zelených. Mestská posádka bitku potlačila a hlavných iniciátorov zajala a boli odsúdení na smrť. Dvom účastníkom sa podarilo poprave uniknúť a požiadať o azyl v neďalekom chráme. Po tom, čo boli aj títo dvaja iniciátori hliadkou v chráme internovaní sa Zelení a Modrí spojili a požadovali odstúpenie troch najnenávidenejších úradníkov - Jána Kapadóckeho, Triboniána a eparchu (mestského prefekta) Eudaimonia. Cisár Justinián požiadavky vzbúrencov prijal, avšak dav sa neupokojil a v meste sa započalo besnenie. 
Povstalci zapálili viacero budov, mimo inými starú Hagiu Sofiu, Hagiu Irenu, budovu senátu, bránu cisárskeho paláca Chalke, či Zeuxippove kúpele. Popolom ľahla takmer tretina mesta. Situácia sa vyhrotila i tým, že rozvášnený dav z paláca vyvliekol synovca cisára Anastasia Hypatia a i napriek jeho protestom ho učinili v Hipodróme cisárom. Cisár Justinián, ktorý situáciu nezvládol chcel mesto opustiť spolu s jeho prívržencami opustiť, avšak pre odhodlanosť jeho ženy Theodory sa rozhodol proti povstaniu potlačiť. Nariadil preto generálom Belisarovi a Mundovi, aby so svojimi vojskami vytiahli proti povstalcom, V krvavých jatkách, ktoré nasledovali padlo podľa dobových odhadov (Ján Malalas a Prokopios Cézarejský) vyše 30 000 povstalcov, povstanie však bolo potlačené. Povstalecký cisár Hypatius bol spolu s jeho bratom popravený a vplyv dém výrazne upadol. Pravdepodobne do roku 537 sa v Konštantínopole neuskutočnili ani preteky vozotajov. Následne po povstaní sa cisár Justinián mohol orientovať na zahraničnú politiku, a keďže bolo hlavné mesto Konštantínopol poničené, tak i jeho obnove v novom byzantskom umeleckom štýle.
Pozadie a vypuknutie povstania.
Už od čias staroveku bola v Rímskej ríši pomerne živá tradícia vozotajského závodenia. Závodenie sa odohrávalo v hipodrómoch a spolu s hrami v cirku zohrávalo dôležitú spoločenskú úlohu. Postupom času sa gladiátorské hry pre nepriazeň kresťanstva obmedzovali a podobne cisár Theodosius zakázal olympijské hry. Závodenie v hipodróme avšak azda i preto zohrávalo dôležitú úlohu v rímsko-byzantskom športovom svete. V závodení existovali viaceré tímy, ktorých počet sa v závislosti od obdobia menil. Ešte v čase Ríma sa počet ustálil na štyroch tímoch - Bieli, Červení, Modrí a Zelení. V byzantskom období v Konštantínopole však Bieli a Červení postupne ustúpili do úzadia. Stále jazdili, avšak mali slabé zázemie a kone im dokonca požičiavali strany Modrých a Zelených. Delenie na strany - démy (či lat. "factiones") avšak nebolo len záležitosťou športových preferencií, ale odzrkadľovalo aj spoločensko-politický a náboženský postoj, či status. Déma Modrých ("venetoi") napríklad stránila ortodoxnému kresťanstvu, kým Zelení ("prasinoi") stránili monofyzitizmu. Príslušnosť k niektorému náboženstvu avšak nebola úplne smerodajná a dôležité boli aj iné spoločenské postoje. Jednotlivé démy preto tvorili akési pseudo-politické strany, ktoré mali v rámci svojho spoločenstva širšiu masu rozličných osôb, ktorá zdieľala pocit kolegiality a snažila sa presadzovať svoje záujmy. Modrí reprezentovali záujmy pozemkových vlastníkov, Zelení zase mali zoskupovať najmä remeselníkov. Typické boli násilné strety pouličných tlúp jednotlivých strán, ktoré neraz prerástli do väčších nepokojov. V roku 512 takmer nepokoje v meste pripravili o trón cisára Anastasia. Justinián taktiež nebol príliš obľúbeným panovníkom. Už krátko po nástupe na trón začal presadzovať nepopulárne reformy a mnohí urodzení občania mu nevedeli odpustiť jeho sobáš s neurodzenou herečkou, či kurtizánou Theodorou. Nové zákony pobúrili ako chudinu, tak i senátorov. Boli zavedené nové ťaživé dane, pre ktoré mnohí chudobní prišli o bývanie, a senátori prišli o svoje pocty, ba čo viac i napriek svojmu pôvodu museli vzdávať hold i neurodzenej cisárovnej.
V 10. januára 532 boli pri jednom podobnom strete zatknutí niektorí príslušníci oboch dém. Siedmi z nich boli za vraždu odsúdení na smrť a piati z nich aj boli popravení. Dvaja zainteresovaní však poprave ušli a hľadali pomoc v neďalekom chráme. Mestský prefekt poslal ku chrámu vojakov, ktorý mali odsúdených strážiť. O tri dni neskôr sa na januárové Idy (13. januára) sa konal v Hipodróme závod. Obe strany sa spojili a žiadali od prítomného cisára milosť pre azylantov. Cisár neodpovedal a závod pokračoval až do dvadsiateho druhého závodu, keď sa v Hipodróme zrazu ozval výkrik: "Dlhý život milosrdným Modrým a Zeleným!" Následne vypukli nepokoje. Ešte v ten večer banda povstalcov zaútočila na sídlo prétora "Praetorium" a pokúsila sa ho zapáliť, na čo sa oheň rozšíril aj na okolité budovy. Cisár sa nasledujúci deň pokúsil situáciu upokojiť usporiadaním nových závodov. Strany zatiaľ zabudli na svoje pôvodné rozhorčenie z popráv a svoj hnev obe strany namierili proti cisárovi a jeho úradníkom, hlavným predstaviteľom reforiem v krajine - Jánovi Kapadóckemu a Triboniánovi, ako i proti mestskému prefektovi Eudaimoniovi. Obaja boli schopní úradníci. Tribonián stál na čele justiniánskych právnych reforiem, Ján Kapadócky stál na čele administratívneho aparátu a tak mal pod taktovkou dane a poplatky. Jánove daňové opatrenia však boli necitlivé a vyvolávali široký sociálny odpor. Démy žiadali odstúpenie úradníkov a cisár zdesený rozsahom nepokojov podobne ako pred tým Anastasios predstúpil ped davy a sľúbil odstúpenie ministrov. Rozhorlený dav poháňaní pohnútkami senátorov sa však s týmto nehodlal uspokojiť a namieril svoj hnev priamo na cisára Justiniána, ktorý s ťažkosťami utiekol do paláca. Vzbúrenci následne započali v meste plienenie a mesto zachvátil plameň.
Potlačenie povstania.
Povstanie zachvátilo celé mesto a plamene pohltili celé štvrte, vrátane mnohých významných konštantínopolských pamiatok. Justinián zostal obľahnutý v paláci. Cisárska stráž sa javila byť nedôveryhodná, pretože vyčkávala na to, ku ktorej strane sa prikloní šťastie. V meste však bol Justiniánov generál Belisar s časťou východných vojsk a a veliteľ Mundos, ktorý bol krátko pred tým s herulskými žoldiermi poslaní do Ilýrie, avšak nestačil odísť, celkovo disponovali do dvoch tisíc vojakov. Belisar sa pokúsil s vojskom vypratať priestor v okolí paláca, avšak bol viacmenej neúspešný. V nedeľu sa Justinián poslednýkrát pokúsil s povstalcami v Hipodróme vyjednávať, ponúkol im ústupky, ktoré pred tým žiadali a hromadnú amnestiu. Povstalci však Justiniána zahrnuli urážkami a ďalej odmietli uznávať jeho vládu. Na to vyhľadali synovca mŕtveho cisára Anastasia Hypatia, ktorého podozrievavý Justinián krátko pred tým spolu s jeho bratom Pompeiom vyhnal z cisárskeho paláca. Povstalci Hypatia z jeho sídla vyvliekli do mesta na Konštantínovo fórum a prehlásili ho tam za cisára, hoci sám po vláde netúžil. Justinián spolu s poradcami situáciu vyhodnotili ako stratenú a chceli na lodi utiecť z mesta preč. Proti tomuto návrhu sa však postavila cisárovná Theodora, ktorá Justiniána svojim horlivým prejavom presvedčila, aby do mesta poslal vojská. Justinián preto nakázal svojim generálom nakázal, aby s domácim vojskom a germánskymi žoldniermi medzi povstalcov vtrhli a povstanie potlačili. Povstalci práve v Hipodróme proklamovali Hypatia cisárom, takže Justiniánovi generáli poľahky zatlačili povstalcov dnu do Hipodrómu. Do bitky sa následne zapojil aj ďalší Justiniánov generál Narses. Kým jeho vojaci obsadili oba vchody Hipodrómu a bránili povstalcom v úteku, Mundovi severskí žoldnieri a Belisarovi muži a v krvavej reži pobili vyše 30 000 vzbúrených obyvateľov vo vnútri bez ohľadu na ich politickú príslušnosť. Samotný Hypatius a jeho brat boli na Theodorin príkaz popravení a ich telá hodené do mora. 18 senátorov bolo vyhnaných avšak po stabilizovaní svojej moci im Justinián povolil sa vrátiť. Podobne Justinián vrátil majetok zhabaný Hypatiovi a Pompeiovi ich deťom. Neobľúbení úradníci sa vrátili na svoje posty a cisár Justinián začal s obnovou mesta.

</doc>
<doc id="645077" url="https://sk.wikipedia.org/wiki?curid=645077" title="Povstanie Niká">
Povstanie Niká



</doc>
<doc id="645078" url="https://sk.wikipedia.org/wiki?curid=645078" title="Niká">
Niká



</doc>
<doc id="645079" url="https://sk.wikipedia.org/wiki?curid=645079" title="Niká!">
Niká!



</doc>
<doc id="645080" url="https://sk.wikipedia.org/wiki?curid=645080" title="Nika!">
Nika!



</doc>
<doc id="645082" url="https://sk.wikipedia.org/wiki?curid=645082" title="Mravčan">
Mravčan

Mravčan (názov IUPAC: metanoát, takisto formiát) je anión odvodený od kyseliny mravčej. Jeho vzorec je reprezentovaný rôznymi ekvivalentnými spôsobmi: HCOO- alebo CHOO- alebo HCO2-. Mravčan je produktom deprotonácie kyseliny mravčej a je to najjednoduchší karboxylátový anión. Mravčan ako zlúčenina je soľ alebo ester kyseliny mravčej.
Biochémia.
Mravčan je reverzibilne oxidovaný enzýmom formiátdehydrogenázou z "Desulfovibrio gigas":
 HCOO- → CO2 + H+ + 2 e-
Estery.
Estery majú všeobecný vzorec HCOOR (alternatívny spôsob písania vzorca HCO2R). Mnohé vznikajú spontánne, keď sa alkohol rozpustí v kyseline mravčej.
Najdôležitejším esterom kyseliny mravčej je metylformiát (metylester kyseliny mravčej), ktorý sa vyrába ako medziprodukt pri jej výrobe. Metanol a oxid uhoľnatý reagujú v prítomnosti silnej bázy, ako je metoxid sodný:
 &lt;chem&gt;CH3OH + CO -&gt; HCOOCH3&lt;/chem&gt;
Hydrolýzou metylformiátu sa získa kyselina mravčia a regeneruje metanol:
 &lt;chem&gt;HCOOCH3 + H2O -&gt; HCOOH + CH3OH&lt;/chem&gt;
Kyselina mravčia sa používa v priemysle v mnohých aplikáciách.
Estery kyseliny mravčej sú často vonné alebo majú výrazný zápach. V porovnaní s bežnejšími acetylovými estermi sa formiátové estery komerčne používajú menej často, pretože sú menej stabilné. Etylformiát sa vyskytuje v niektorých cukrovinkách.
Soli.
Soli majú všeobecný vzorec M(O2CH)(H2O)"x." Takéto soli sú náchylné k dekarboxylácii. Napríklad hydratované dekarboxyláty mravčanu nikelnatého pri asi 200 °C poskytujú jemný práškový kovový nikel:
 Ni(O2CH)2(H2O)2 → Ni + 2 CO2 + 2 H2O + H2
Takéto jemné prášky sú užitočné ako hydrogenačné katalyzátory.

</doc>
<doc id="645084" url="https://sk.wikipedia.org/wiki?curid=645084" title="Dušan Kéketi">
Dušan Kéketi



</doc>
<doc id="645088" url="https://sk.wikipedia.org/wiki?curid=645088" title="Alžbetina ulica (Košice)">
Alžbetina ulica (Košice)

Alžbetina ulica je najstaršia ulica Košíc, nachádzajúca sa v mestskej časti Staré Mesto. Jej východný koniec začína na Hlavnej ulici a západný končí na Moyzesovej ulici. Ulicu križujú ulice Vrátna, Mäsiarska a Bočná ulica.
Jedna tretina ulice je pešou zónou a zvyšná časť je dostupná aj autom. Na ulici sa nachádza socha Júliusa Jakobyho, Múzeum Vojtecha Löfflera a expozíciu tu má aj Východoslovenská galéria.
Názov ulice.
Staré pohľadnice z roku 1909, poukazujú na to, že ulica bola od nepamäti rušnou tepnou mesta. Bolo na nej vyprodukovaných aj veľa biologického a pevného odpadu, kvôli tomu sa v najstarších latinských dokumentoch z roku 1466 uvádza pod názvom ako "„Platea putrida“" a po nemecky "„Fowgass“" (1840), neskôr "„Faulgrasse“", čo je preložiteľné ako "Hnilná ulica". Maďarský výraz "„Forgács utca“" sa vyskytoval už od 18. storočia a vo voľnom preklade tento názov môže znamenať aj "Trieskovú", "Stružlinovú", "Smetnú" či "Odpadkovú" ulicu.
Ján Matej Korabinský vo svojom geografickom opise Uhorska z roku 1786 ojedinele spomína meno ulice ako "„Rosen Gasse“" ("Ulica ruží"). Volala sa tak podľa mestského hostinca "„U troch ruží“", ktorý sa tu kedysi nachádzal.
V roku 1905 dostala ulica názov podľa Ferenca Deáka. Po vzniku Československa v roku 1919 bola nazvaná ako Šrobárova ulica, na počesť ministra Vavra Šrobára. Koncom roka 1938 vrátili Maďari ulici názov "„Deák Ferenc utca“", ale už v júni ďalšieho roka dostala meno "„Szathmáry György utca“", podľa košického rodáka a neskoršieho ostrihomského arcibiskupa Juraja Szathmáryho.
Od januára 1945 sa ulica opäť volala Šrobárova až do roku 1990. V tom čase člen mestskej názvoslovnej komisie Ondrej Halaga navzdory ostatným členom presadil názov "„Hnilná ulica“" podľa histórie. Takéto pomenovanie však pri Dóme svätej Alžbety nebolo vhodné a stretlo sa s nevôľou vtedajších občanov mesta. Onedlho na to bol prijatý súčasný nový názov Alžbetina ulica, na počesť patrónky dómu, mesta aj Uhorska - Svätej Alžbety Uhorskej.
História.
Alžbetina ulica je podľa názoru historikov najstaršou obývanou časťou mesta. Je pravdepodobné, že sa tu náchádzala osada prvých starousadlíkov, ktorú v polovici 3. storočia už obývali saskoflanderskí kolonisti - pôvodní zakladatelia mesta.
Na východnej strane v 11. storočí smerovala ku pôvodnému románskemu farskému "Kostolu sv. Michala Archanjela", ktorý stál pôvodne na mieste terajšieho Dómu sv. Alžbety. Na západe ulica končila pri tzv. "Hnilnej bráne" bývalého opevnenia a jej pôvodná dĺžka bola 270 metrov. Keď v roku 1827 na tomto mieste zrušili novšiu "Jozefskú bránu" z roku 1783, otvoril sa tým priestor k predĺženiu ulice západným smerom na 352 metrov.
Zaujímavosťou je, že pri sčítaní ľudu v roku 1850, teda ešte pred rakúsko-maďarským vyrovnaním, sa takmer všetci majitelia domov na tejto ulici hlásili k maďarskej národnosti. A to aj napriek tomu, že v skutočnosti boli vlastne Nemci a buď sami, alebo ich predkovia, prišli do Košíc z rôznych nemeckých oblastí. Zo všetkých obyvateľov sa tu iba dvaja majitelia domov sa hlásili k národnosti slovenskej. Tento fakt poukazuje na silné maďarizačné tendencie už v polovici 19. storočia.
Táto široká a rušná ulica bola po Hlavnej ulici druhou najvýznamnejšou mestskou komunikáciou s množstvom obchodov a viacerými mestskými šľachtickými i meštianskymi domami.
Od 40. rokov 19. storočia sa na ulici ubytovávali aj prví židovskí obyvatelia mesta, boli to hlavne obchodníci. V roku 1850 na tejto ulici žilo v 43 domoch už 30 židovských rodín. Od začiatku 20. storočia tu bolo najväčšie sústredenie košických Židov, ktorí v roku 1934 z celkového počtu 50 budov vlastnili už 41 z nich.

</doc>
<doc id="645089" url="https://sk.wikipedia.org/wiki?curid=645089" title="Babiččino údolí">
Babiččino údolí

Babiččino údolí je národná prírodná pamiatka a národná kultúrna pamiatka v okrese Náchod v turistickom regióne Kladské pomezí v Královohradeckom kraji. Chránené územie je od 1. júna 2015 v správe regionálneho pracoviska AOPK ČR – východní Čechy. Súčasťou národnej prírodnej pamiatky a kultúrnej pamiatky Babiččino údolí je územie európskeho významu Babiččino údolí – Rýzmburk vyhlásené v roku 2013. Predmetom ochrany je chasmofylitická vegetácia skalnatých vápenatých svahov, zmiešané porasty lipových a javorových drevín na svahoch, v sutinách a roklinách a tunajšie petrifikujúce pramene s tvorbou penovcov.
Babiččino údolí je turisticky navštevované hlavne kvôli spisovateľke Božene Němcovej, ktorá tu zasadila dej diela "Babička". Ale vďaka značne členitému terénu, ktorý vytvára priestor pre pestrosť kveteny aj výskyt mnohých zaujímavých aj vzácnych živočíchov, je aj cennou prírodný lokalitou. Na tomto území sa prekrýva kultúrno-historické územie spolu s ochranársko-prírodovedným územím, ako už vyplýva z náučných tabúľ rozmiestnených po celom území Babiččinho údolia. Možno tu nájsť mnoho druhov ktoré sú v červenom zozname ohrozených druhov, významné vyššie spomínané geologické útvary a významné rastliny. V predchádzajúcom intenzívnom využívaní územia veľa druhov vymizlo, ale vďaka návratu extenzívneho využívania sa darí zostávajúce dôležité druhy udržať v krajine.
Južne od Babiččinho údolia je vodná nádrž Rozkoš a v ďalšom okolí sú mestá Náchod a Nové Město nad Metují s barokovými zámkami. 
Lokalita.
Národná prírodná pamiatka sa nachádza v Královohradeckom kraji pri meste Česká Skalice (asi 4 km severovýchodne) v okrese Náchod (katastrálne územie Kleny, Česká Skalice a Zlíč). Údolie sa rozprestiera v dĺžke 9 km pozdĺž rieky Úpy, medzi Českou Skalicou a Slatinou nad Úpou od 280 do 360 m. Klimaticky patrí údolie do oblasti mierne teplej a mierne vlhkej s priemernou ročnou teplotou 7-8°C as priemernými ročnými zrážkami 650-750mm. Južná časť údolia okolo rieky je typická rozsiahlymi lúčnymi porastami v nive s lemami lesných porastov na prudkých svahoch. V severnej časti prevažujú lesné porasty. Územie je čiastočne dotvorené človekom v podobe parkových úprav klasicistického štýlu, predovšetkým v okolí ratibořického zámku a loveckého pavilónu.
História.
Názov údolia je odvodený od názvu diela Boženy Němcovej – Babička, ktorého dej sem spisovateľka umiestnila. Krajinu babičkiným údolím nazval prvýkrát roku 1878 spisovateľ Otakar Jedlička pôsobiaci vo Smiřiciach ako lekár. Babiččino údolie je národná prírodná pamiatka a národná kultúrna pamiatka v okrese Náchod v turistickom regióne Kladské pomezí v Královohradeckom kraji. V roku 1388 bola uvedená prvá písomná zmienka o panskom sídle a dedine Ratibořice s majiteľom rytierom Vaňkom ze Žampachu. Od roku 1464 patrili Ratibořice k panstvu Rýzmburk, ďalej roku 1582 kupuje Ratibořice a Rýzmburk rod Smiřických zo Smiřic, ktorí tým rozširujú svoje náchodské panstvo. Po bitke na Bielej hore sa ako konfiškát pripisujú generálovi Adamovi Trčkovi. Roku 1634 je vlastníkom cisársky generál František Oktavián Piccolomini. V rokoch 17021707 je v Ratibořiciach vystavaný jednoposchodový barokový kaštieľ s kaplnkou, v štýle talianskych letohrádkov, s novou záhradou s ochrannou vysokou stenou a záhradným domčekom. V roku 1792 ich kupuje Petr Biron, vojvoda Kuronský a Zaháňský. Po jeho smrti ho v roku 1800 dedí jeho dcéra Katarína Wilhelmína, vojvodkyňa Zaháňská a princezna Kuronská. Dochádza k prestavbe väčšiny stavieb v Ratibořickom údolí. Vojvodkyňa zriadi jazierko a na lúke pred zámkom anglický park ktorý voľne prechádza do lúčneho porastu, lovecký pavilón a palmový skleník, kúsok od mlyna je postavená kuchynská záhrada. Z historického merítka došlo k revitalizácii v prospech ochrany prírody práve za doby vojvodkyne, ktorá sa zamerala predovšetkým na ochranu lesných suťových strání, vyhnutiu sa holorubom a vysokému veku drevín. Práve ona založila krajinnú skladbu, ktorá viedla k neskoršej formálnej ochrane. Roku 1842 kupuje náchodské panstvo Karel Octavio z Lippe Bisterfeldu a už roku 1842 ho predáva Jurajovi Wilhelmovi zo Schaumburg-Lippe, ktorý v rokoch 18601864 upravil Ratibořický zámok tak, ako ho poznáme dnes. V roku 1945 bol zámok zoštátnený.
Rezervácia „Babiččino údolí u Ratibořic“ bola zriadená 9. júna 1952 vyhláškou československého Ministerstva školstva, vied a umení. Roku 1978 bol tento krajinný celok vyhlásený národnou kultúrnou pamiatkou. Od 1. januára 2008 spadá pod správu Národného pamiatkového ústavu – územné odborné pracovisko Josefov. Chránené územie je od 1. júna 2015 v správe regionálneho pracoviska AOPK ČR – Východní Čechy.
Prírodné pomery.
Geológia.
Z hľadiska regionálneho geomorfologického členenia sa údolie rozkladá na hranici dvoch geomorfologických sústav Českej vysočiny: Krkonošsko-jesenickej sústavy na severe a Českej tabule na juhu. Horninový profil údolia je na severnej časti tvorený červeným pieskovcom, zlepence Permského obdobia v podloží cenomanských vrchnokriedových pieskovcov. Podložie pokračuje do strednej časti, kde naňho nasadajú arkózy a zlepence vrchného karbónu. V južnej časti prevažujú jemnozrnné usadeniny vrchnej kriedy-opuky, ktorú možno zhliadnuť vo vstupe do babičkinho údolia smerom od Českej Skalice. V pôdnom pokryve prevažujú hnedozeme.
Hydrológia.
Údolím preteká rieka Úpa ktorá tvorí chrbticu NPP Babiččino údolí. Povodím spadá celé územie do povodia Úpy. Do rieky priteká niekoľko malých prítokov, ktoré v údolí vytvárajú rokliny a postranné údolia. V údolí bol vytvorený Viktorčin splav od ktorého bola rieka regulovaná a slepé ramená uprostred údolia boli zasypané. Táto regulácia siaha až k mestu Česká Skalice. Na juhu údolia bola v rokoch 18741876 vybudovaná rozsiahla sieť závlah na melioráciu lúk. Medzi dvoma súbežnými prívodnými kanálmi bol vybudovaný systém privádzačov, zberných jarkov, prepustí a preronových tabúľ. Ktorý sa ale do dnešných čias nezachoval.
Flóra.
V údolí nájdeme dva základné typy vegetácie: lesné porasty a lúčne porasty. Takmer polovicu chráneného územia tvoria lúčne porasty, ktoré sú vďaka rekultivácii botanicky veľmi chudobné. V minulosti boli využívané intenzívne, teraz sú opäť využívané extenzívne. Zaujímavé rastliny možno nájsť na okrajoch lúk, či v starých sadoch, najmä rebríček bertrámový ("Achillea ptarmica"), jesienka obyčajná ("Colchicum autumnale"), praslička roľná ("Equisetum pratense"), prvosienka vyššia ("Primula elatior"). V ochrannom pásme sú staré sady, ktoré boli zanedbané, ale teraz sú opäť udržiavané. Nadpolovičnú plochu tvoria lesy, ktoré sú zložené prirodzeným porastom s prevažným zastúpením javora horského ("Acer pseudoplatanus"), lipy ("Tilia") a buka ("Fagus") s roztrúseným dubom ("Quercus"), hrabom ("Carpinus") a jedľou ("Abies"). Vďaka zmiešanej skladbe lesa, je les menej náchylný ku kalamitám a je botanicky bohatý. Možno v nich nájsť samorastlík klasnatý ("Actaea spicata"), pižmovku mošusovú ("Adoxa moschatellina"), orlíček obyčajný ("Aquilegia vulgaris"), konvalinku voňavú ("Convallaria majalis"), lykovec jedovatý ("Daphne mazareum"), kruštík neskorý ("Epipactis aldensis"), pečeňovník trojlaločný ("Hepatica nobilis"), veterník žltuškovitý ("Isopyrum thalicroides"), ľaliu zlatohlavú ("Lilium martagon"), mesačnicu trvácu ("Lunaria rediviva )", papraďovec laločnatý ("Polystrichum aculatum"). Ďalej tu môžeme nájsť zaujímavé horské rastliny, ktoré sa sem dostali splavením Úpou sú napr. trebuľka lesklá ("Anthriscus nitida"), zvonček širokolistý ("Campanula latifolia") , žerušničník Hallerov ("Cardaminopsis halleri"), ruža ovisnutá ("Rosa pendulina"), žltuška orlíčkolistá ("Thalictrum aquilegifolium") ai.
Zaujímavosťou je na skalných odkryvoch vyskytujúca sa štrbinová vegetácia vápnitých skál a drolín, alebo silikátových skál a drolín v závislosti od podkladu. Na vývery silne vápnitej vody (hlavne pod Rýzmburkom) sú viazané unikátne penovcové prameniská. Machorastov bolo v NPP zaznamenaných celkom 123 taxónov, konkrétne pečeňovky, drobuľka ("Chiloscyphus pallescens") a ploskolist prerušovaný ("Pedinophyllum interruptum") a machy pŕchavka ("Ephemerum serratum") a pošvatec adiantovitý ("Fissidens adianthoides"). Pokiaľ ide o lišajníky rastie v NPP bacídia ("Bacidia incompta") a bradatec obyčajný ("Usnea barbata"), akrokordia púčiková ("Acrocordia gemmata"), čiarovnica čierna ("Arthonia atra"), stopkovnica ("Chaenotheca chlorella"), "Enterographa hutchinsiae", šáločka ("Mycobilimbia epixanthoides"), porina ("Porin leptalea"). V lokalite bolo zistených 187 makromycét, napríklad chránené: pošvovec menší ("Volvariella caesiotincta") a plávka jelšová ("Russula alnetorum") a ďalšie významné druhy: čiaška sivohnedá ("Peziza echinospora") a bedlička Grangeova ("Lepiota grangei"). Ak porovnáme historické údaje so súčasným stavom jasne vyplýva, že druhová rozmanitosť flóry klesla, a to aj vďaka intenzívnemu využívaniu krajiny.
Fauna.
Najvýznamnejšie druhy ktoré sú obzvlášť chránené podľa červeného zoznamu a dajú sa v NPP zahliadnuť sú zo cicavcov netopier veľký ("Myotis myotis"), uchaňa čierna ("Barbastella barbastellus"). Z vtákov je to potápač veľký ("Mergus merganser"). Ďalej možno na lúkach zahliadnuť významné lúčne motýle, zriedkavé v celej Európe – modráčika bahniskového ("Phengaris nausithous") a modráčika krvavcového ("Phengaris teleius"), ktorí sa tu udržali, vďaka nedôslednej úprave lúčneho porastu v priekopách historického zavlažovacieho systému. Zoogeograficky je tiež veľmi významný výskyt vlahovky karpatskej ("Moachoides vicina") a hmyzu pižmovec hnedý ("Osmoderma eremita").
Vďaka rôznorodému prostrediu je NPP Babiččino údolí vhodné pre život mnohých druhov živočíchov, aj pre tie, ktoré majú špecifické nároky na málo antropogénnymi vplyvmi narušené územia. Ide tiež o migračný koridor, ktorý prepája horské a podhorské oblasti Krkonôš s nížinným Polabím, a tak sa tu možno stretnúť s teplomilnejšími druhmi. Pri brehoch rieky Úpy hniezdia rybárik riečny ("Alcedo atthis)", trasochvost horský ("Motacilla cinerea"), vodnár potočný ("Cinclus cinclus") a svrčiak riečny ("Locustella fluviatilis"). V toku je možné vidieť raka riečneho ("Astacus astacus"), alebo hlaváča bieloplutvého ("Cottus gobio"), čerebľu pestrú "(Phoxinus phoxinus)" na brehoch nájdeme stopy vydry riečnej ("Lutra lutra") a nad vodou okrem vtákov lieta chránená vážka klinovka hadia ("Ophiogomphus cecilia"). V lesoch nájdeme dravé vtáky ako sú jastrab krahulec ("Accipiter nisus"), jastrab veľký ("A. gentilis"), alebo naša najväčšia sova výr skalný ("Bubo bubo"). V dutinách stromov hniezdia tesár čierny ("Dryocopus martius"), ďateľ prostredný ("Dendrocopos medius") i malý ("D. minor"), žlna sivá ("Picus canus"), alebo holub plúžik ("Colimba oenas"). Vzácnejšie vtáky stredoeurópskej krajiny sú muchárik čiernohlavý ("Ficedula hypoleuca") i bielokrký ("F. albicollis"), sýkorka chochlatá ("Parus cristatus"), alebo krivonos smrekový ("Loxia curvirostra"). Ďalšie vtáky sú zastúpené bocianom bielym ("Ciconia ciconia"), bocianom čiernym ("Ciconia nigra"), lastovičkou obyčajnou ("Hirundo rustica"). Druhotne najbohatšou skupinou je skupina mäkkýšov ("Mollusca"), bolo tu zaznamenané 86 druhov. Lúky zdobia staré solitérne stromy, v ktorých nájdeme najrôznejšie živočíchy, ako sú vzácne druhy chrobákov, pižmovec hnedý ("Osmoderma eremita"), zlatoň obyčajný ("Cetonia aurata"). Na území možno nájsť veľké množstvo hmyzu, napríklad dúhovec väčší ("Apatura iris"), bielopásovec topoľový ("Limenitis populi"), strehúň ("Atherix ibis"), čmeliak ("Bombus sp."), májka fialová ("Meloe violaceus"), májka ("Meloe rugosus"), ohniváčik veľký ("Lycaena dispar"), vidlochvost feniklový ("Papilio machaon"), bystruška zlatomedená ("Carabus ulrichii"). Plazy sú zastúpení najmä jaštericou krátkohlavou ("Lacerta agilis"), jaštericou živorodou ("Zootoca vivipara"), slepúchom lámavým ("Anguis fragilis") a užovkou obojkovou ("Natrix natrix"). Obojživelníky sú zastúpení mlokom hrebenatým ("Triturus cristatus"), mlokom horským ("Triturus alpestris"), mlokom bodkovaným ("Triturus vulgaris"), salamandrou škvrnitou ("Salamandra salamandra"), skokanom štíhlym ("Rana dalmatina") a ďalšími.
Ochrana.
Predmet ochrany.
Hlavným predmetom ochrany je krajina prírodného a krajinného rázu a miesto kultúrno významné. Na tomto území sa nachádzajú komplexy biotopov približne 18% rozlohy územia zaberajú kultúrne lúky s prvkami mezofilných lúk. Predovšetkým sa jedná o lúky obnovené s nižšou druhovou diverzitou v najjužnejšej časti NPP. Približne 25% rozlohy zaujímajú kultúrne lesy s vysokým podielom ihličňanov s dominantným smrekom a s prímesou smrekovca, jedľe obrovskej a douglasky atď. V údolí sa nachádzajú aj technické pamiatky, najmä zavlažovací a odvodňovací systém z 19. storočia, teraz nie je plne funkčný. Niektorí odporcovia ochranársko-prírodovednej hodnoty územia poukazujú, že sa využíva kultúrneho odkazu spisovateľky Boženy Němcovej pre ochranu prírody. Ale je pravdou, že sa kultúrno-historická hodnota zišla spolu s ochranárskou-prírodovednú hodnotou na zhodnom území.
Cieľ ochrany.
Cieľom ochrany je zlepšenie a zachovanie hodnoty celkového rázu chránenej krajiny, najmä pestro mozaikovito extenzívne využívanej krajiny so zmiešanými lesmi, solitérnymi stromami a s poloprírodnými nivnými lúkami. Na lesných pozemkoch je cieľom zachovanie veľmi cenných lesných porastov s využitím samovoľných samoregulačných procesov a prírode blízke druhové, vekové a priestorové zloženie. Ďalej je kladený dôraz na zachovanie lesných a lúčnych penovcových pramenísk a skalných odkryvov. Jedná sa predovšetkým o ochranu pred eróziou pôsobením ľudskej činnosti. Pri lúčnych porastoch je dôležité zachovať zvýšenie biodiverzity flóry a fauny s čo najväčším množstvom zástupcov hmyzu. K harmonickému vzhľadu krajiny je potrebné udržiavať tiež geologické a geomorfologické útvary. Najväčším problémom NPP Babiččino údolí môžu byť nelegálne skládky, na skládkach sa objavuje najčastejšie suť zo stavieb, alebo bioodpadu a hliny. Ďalšou hrozbou ktorá by mohla zmeniť zloženie fauny a flóry sú ďalšie úpravy vodného toku a pravdepodobne aj obnova historického systému zavlažovania. Posledná a najvýznamnejšia hrozba je samotný turizmus a jeho následky, najmä pohyb turistov mimo vyznačených trás a nelegálne táborenie a z toho plynúce škody. Tiež je potrebné do budúcnosti monitorovať vodnú turistiku a jazdu na koňoch, balónové lietanie a preteky horských bicyklov, ktoré môžu byť potencionálnym rizikom.
Hospodárenie.
V polovici 19. storočia bolo povolené časť lesov vyrúbať a plocha bola využitá na poľnohospodárstvo, ďalšia časť bola využívaná pre ťažbu. Lúky boli až do roku 1997 intenzívne obhospodarované a väčšina zavlažovacích systémov z 19. storočia bola rozoraná. Poľovníctvo bolo prevádzkované už odpradávna, šľachtické rody prevádzkovali poľovníctvo aktívne, svedči o tom vystavaný poľovnícky pavilón. V minulosti dochádzalo na území k ťažbe nerastných surovín. Pôvodná skladba listnatých lesov bola narušená smrekovou výsadbou, preto dnešná správa volí jemný spôsob hospodárenia s cielenou podporou obnovy pôvodných listnatých drevín a postupným obmedzením smrekov. Odumreté drevo je ponechané na pôvodnom stanovišti pre zachovanie biodiverzity lesných porastov a pre ochranu biotopu (hmyzu), rovnako tak suché a solitérne stromy. Najmä listnaté stromy na lúkach, ktorých vek sa pohybuje okolo 250 rokov. Pri starostlivosti o lúky je potreba skĺbiť protichodné požiadavky. Vykonáva sa čiastočné kosenie lúk, aby nedošlo k prerušeniu životného cyklu motýľov a porušeniu mravenísk. Na lúkach je obmedzené hnojenie a bola vykonaná likvidácia nechceného porastu. Ďalej sa zavádza pastva oviec, ktoré zaisťujú pestrejšiu biodiverzitu, ktorá sa vyskytovala v minulosti.
Turizmus.
Babiččino údolí je najčastejšie navštevované v letných obdobiach. V NPP vedie mnoho turistických trás, ale najzaujímavejšie pamiatky spája náučný chodník, ktorý už od roku 1981 vedie z Ratiboříc až na Rýzmburk, meria 7,5 km a má 25 informačných tabúľ s literárnymi a prírodovedeckým zastaveniami. Chodník je v prevádzke od mája do októbra. Celkovo je Babiččino údolí známe hlavne vďaka knihe "Babička" Boženy Němcovej. Takže hlavným cieľom turistov sú miesta spomenuté najmä v knihe a významné prírodné biotopy vytvárajú iba kulisu ku kultúrnym pamiatkam. Využitie tu nájdu aj cyklisti, ktorých trasy prevažne kopírujú tie turistické. Tiež možno babiččiným údolím preplávať na lodiach, a to najmä v jarnom období, vďaka nízkym stavom vôd.
Ratibořický zámok a zámocký park.
Ratibořický zámok a jeho stála expozícia je situovaná do doby Kataríny Vilemíny, vojvodkyňe Zaháňskej a princeznej Kurónskej. V rokoch 19841991 došlo k rozsiahlej generálnej oprave zámku. Zámocký park sa rozkladá na ploche 5,58 ha. Hlavnou dominantou zámku sú severoamerické dreviny napr. jaseň americký ("Fraxinus americana"), ľaliovník tulipánokvetý ("Liliodendron tulipipera"), kentucký kávovník ("Gymnocladus dioicus)", borovica hladká ("Pinus strobus)", jedľovec kanadský ("Tsuga canadensis") a kalykant floridský ("Calycanthus floridus") a vďaka týmto stromom Ratibořický park patrí k najvýznamnejším historickým záhradám vo východných Čechách.
Staré bielidlo.
Dostavané bolo 17. júla 1797 mlynárom Antonino Ludrom. Vzhľadom na to, že Božena Němcová zasadila dej Babičky i do tohto miesta, bola v ňom vytvorená expozícia zariadená podľa písomnej predlohy, tak aby zodpovedala príbytku rodiny Panklových. Hoci žili v starom bielidle, neďaleko starého zámockého skleníka v blízkosti sadu, ktoré bolo zbúrané už roku 1830.
Rudrův mlýn.
Z najväčšej časti tvorený mlynicou, na prízemí boli pekárne a klenuté komory, V prvom poschodí bol byt mlynára. Mletie bolo ukončené roku 1914 a bol zavedená textilná prevádzka (úprava plátien), ktorá fungovala až do roku 1949. Dnes funguje v mlyne expozícia mlynárskeho remesla a v priľahlom mangli je zavedená expozícia plátenickej výroby s mechanickým zariadením.
Babičkin pomník.
Babičkin pomník so sochami v nadživotnej veľkosti mal byť pôvodne umiestnený uprostred lúky. Postavy mali budiť dojem, že sa navracajú zo zámku na Staré bielidlo; pozdvihnuté hlavy detí potom mali akoby vyzerať prvé hviezdy. Vtedajší majiteľ lúky však nesúhlasil, aby mu ľudia nepošliapali trávu na lúke, preto bola socha umiestnená hneď pri ceste. Autorom je akad. sochár Otto Gutfreunda a autorom architektonického riešenia prof. akad. arch. Pavel Janák.
Lovecký pavilón.
Empírová stavba z roku 1800 stojí neďaleko zámku pri lesnej ceste, tzv. bažantnici, ktorá spája Českú Skalicu s Ratibořice. Za povšimnutie stojí dominantný stred budovy s dvoma dórskymi stĺpami a okná so zelenými drevenými žalúziami.
Prameny Haničky.
Proti prúdu rieky, necelé 3 km severne od ratibořického zámku a cca 400 metrov od krytej drevenej lávky, pred stúpaním ku zrúcanine hradu Rýzmburk, sa na ľavom brehu Úpy nachádza lokalita, nazývaná "prameny Haničky". Jedná sa o strmú zvodnatelú stráň, kde v páse dlhom asi 150 metrov vyviera množstvo priesakov a pramienkov. Presakujúca voda vyplavuje z miestnych hornín – fylitov, pieskovcov, bridlíc a slieňovcov – vápenaté spojivo, ktoré tu následne vytvára penovcový masív, ktorého vrstva miestami dosahuje mocnosti až niekoľko metrov. V minulosti miestni sedliaci tieto penovce (travertíny) ťažili a používali takto získaný materiál ako vápnité hnojivo na svojich poliach.

</doc>
<doc id="645092" url="https://sk.wikipedia.org/wiki?curid=645092" title="Mlynárce">
Mlynárce

Mlynárce sú mestská časť Nitry. Ich rozloha je 3,8 km² a žije tu 562 obyvateľov (2020). Do roku 1949 sa časť nazývala Molnoš a tvorila samostatnú obec. 
Miestne osídlenie siaha prinajmenšom do mladšej doby kamennej. Na pohrebisku staromaďarských jazdcov v 10. storočí vznikla stredoveká obec. Najstarší písomný doklad o jej existencii pochádza z roku 1409, keď sa uvádza pod menom "Molnosfalu". Dedina pôvodne podliehala Nitrianskemu hradu. V roku 1447 sa časť obce vďaka Jánovi Huňadimu dostala do majetkov Nitrianskej kapituly, ktorá postupne získala takmer celú dedinu. Po bitke pri Moháči sa obec dostala do vojnovej oblasti a bola pravidelne spustošená Osmanmi. V auguste 1883 dedina takmer celá vyhorela. Koncom 19. storočia obci ekonomicky dopomohol vznik tehelne M. Vagyona. V Mlynárciach sa nachádza cintorín epidemickej nemocnice z obdobia prvej svetovej vojny a pomerne nový Kostol svätých Cyrila a Metoda z rokov 1944 až 1947.

</doc>
<doc id="645093" url="https://sk.wikipedia.org/wiki?curid=645093" title="Molnoš">
Molnoš



</doc>
<doc id="645094" url="https://sk.wikipedia.org/wiki?curid=645094" title="Šrobárova ulica (Košice)">
Šrobárova ulica (Košice)

Šrobárova ulica je ulica Košíc, nachádzajúca sa v mestskej časti Staré Mesto. Jej východný koniec začína na Alžbetinej ulici a západný končí na Kuzmányho ulici. Na ulici sa nachádza Gymnázium Šrobárova a Rektorát Univerzity Pavla Jozefa Šafárika a vo východnej časti sa tiahne Park Moyzesova.
Názov ulice.
Dnešná Šrobárova ulica od svojho vzniku mala totožný názov s jej historickou časťou ("Forgách utca") a od roku 1905 sa volala "Deák Ferenc utca". V roku 1919 bola v celej dĺžke pomenovaná podľa významného slovenského lekára, politika, ministra novovzniknutého Československa Vavra Šrobára. Názov počas 2. svetovej vojny Maďari znovu zmenili a v roku 1945 jej bolo navrátené predvojnové pomenovanie. V roku 1990 dostala východná časť tejto ulice nové pomenovanie (najprv. "Hnilná", neskôr "Alžbetina") a západnému, 120 metrov dlhému úseku ostal názov Šrobárova ulica.
História.
Ulica vznikla predĺžením Alžbetinej ulice smerom na západ. Tu na ploche bývalej Dolnej a Strednej vonkajšej promenády postavili v rokoch 18951903 budovu školy a honosný palác vtedajšej súdnej administratívy. Týmto krokom sa vytvorilo spojenie ulíc Alžbetina a Kuzmányho. Až do roku 1990 bola táto nová časť ulice súčasťou jednotného komunikačného celku, ktorý sa začínal pri Dóme sv. Alžbety a na západnej strane sa priečne spájal cez Kuzmányho s Floriánskou ulicou. V poslednej štvrtine dĺžky ulicu pretínala "Rákócziho" okružná ulica (dnes Moyzesova) s parkovým stromoradím a až následne ju zakončovali dve posledné budovy.
Ulicu v roku 1903 tvorili nízke domy, ktoré vznikli začiatkom 19. storočia mimo mestských hradieb na takzvanom "strednom huštáku". Pred týmito domami sa nachádzali reprezentatívne budovy "Štátnej vyššej dievčenskej školy" (dnes Gymnázium Šrobárova) a budova "Kráľovskej súdnej tabule", ktorá je dnes rektorátom UPJŠ). Obidve budovy boli pôvodne ohradené kovaným plotom, za ktorým bola upravené zeleň. Kvetinové záhony za plotom školy vysadil mestský záhradník českého pôvodu Anton Brichacsek. Parčík pred školou sa tu nachádza doteraz, no oplotenie už nie. Na ulici sa nachádzalo aj stromoradie, ktoré viedlo na mieste neskoršieho pozdĺžneho oplotenia budovy školy. Stromoradie vytýčil v roku 1856 mestský inžinier Karol Rozsay a následne bolo odstránené počas výstavby školy.

</doc>
<doc id="645103" url="https://sk.wikipedia.org/wiki?curid=645103" title="Emporion">
Emporion



</doc>
<doc id="645104" url="https://sk.wikipedia.org/wiki?curid=645104" title="Povstanie Niká!">
Povstanie Niká!



</doc>
<doc id="645105" url="https://sk.wikipedia.org/wiki?curid=645105" title="Moyzesova ulica (Košice)">
Moyzesova ulica (Košice)

Moyzesova ulica je ulica Košíc, nachádzajúca sa v mestskej časti Staré Mesto. Jej južný koniec začína na Štúrovej ulici a severný končí na Hviezdoslavovej ulici a ulici Československej armády. Z alebo do ulice ústia nasledujúce ulice: Bačíkova, Zbrojničná, Poštová, Dr. Kostlivého, Dominikánske námestie, Alžbetina, Šrobárova, Prof. Jána Kňazovického, Timonova a Grešákova.
Ulica je dlhá takmer 2 kilometre a po celej jej dĺžke sa tiahne Park Moyzesova. Pozdĺž ulice sa nachádza aj Dom umenia, Podnikohohospodárska fakulta Ekonomickej univerzity v Bratislave, Stredná zdravotnícka škola, Prírodovedecká fakulta UPJŠ, Kostol narodenia Panny Márie, bývalé Malinovského kasárne, Gymnázium sv. Tomáša Akvinského, Kostol Krista Kráľa, Múzeum obetí komunizmu a Angels Aréna.
História.
Koncom 30. rokov 19. storočia, po zbúraní západnej časti mestského opevnenia, sa medzi historickou časťou Košíc a jeho západnými predmestiami vytvorila veľká voľná plocha. Zo severu na juh cez ňu pôvodne tiekli neregulované vody Račieho potoka aj západné rameno potoka Čermeľ. Po nasledovnom zasypaní bývalých hradobných priekop a reguláciou korýt potokov boli do konca 30. rokov na tomto mieste postupne vytýčené štyri budúce ulice. V severojužnom smere tu pod vedením mestského inžiniera Františka Rozsaya v roku 1854 vysadili štyri rady topoľov. Kultiváciou tejto plochy sa tu vytvorila vychádzková plocha.
V roku 1892 dostali východná strana vtedajšej "Hornej", "Strednej" a "Dolnej" vonkajšej promenády (dnes Moyzesova ulica) spoločné pomenovanie podľa Františka Rákócziho II. - "Rákócziho okružná" ("Rákóczi körút"). Na severe sa spájala s námestím Františka Jozefa ("Ferenc József tér") – dnes Hviezdoslavova ulica, a na juhu s Moldavskou cestou ("Szepsi út") – dnes Štúrova ulica.
V roku 1945 ulica dostala názov "Moyzesova okružná", od začiatku 70. rokov, po zániku mestského komunikačného okruhu až dodnes, nesie názov Moyzesova ulica. Pripomína slovenského biskupa, národovca a prvého predsedu Matice slovenskej Štefana Moyzesa, ktorému v parku na ulici odhalili v roku 1997 pamätník.
Podľa informácií z roku 1914 sa na severnom začiatku Moyzesovej ulice pri strete s Hviezdoslavovou ulicou nachádzala secesná budova pre notárske kurzy, postavená v rokoch 1913 – 1914. Na ľavej strane budovy sa nachádzala jazdiareň pre delostrelcov, vpravo nárožie kasární z roku 1885.

</doc>
<doc id="645108" url="https://sk.wikipedia.org/wiki?curid=645108" title="Železničná stanica Rožňava">
Železničná stanica Rožňava

Železničná stanica Rožňava je železničná stanica v Rožňave. Nachádza sa však v katastrálnom území Brzotína. Leží na tratiach Zvolen – Košice a Rožňava – Dobšiná. Nie je elektrifikovaná. Od októbra 2025 je výpravná budova stanice vedená ako národná kultúrna pamiatka SR.
Doprava.
Stanica obsahuje 8 dopravných koľají, 2 manipulačné a 1 odstavnú koľaj. V stanici je k dispozícii osobná pokladnica ZSSK. V stanici sa nachádza výkonné pracovisko sekcie riadenia dopravy ŽSR.
Vyhlásenie za NKP.
V októbri 2025 bola výpravná budova stanice z roku 1973 vyhlásená za národnú kultúrnu pamiatku (NKP). Stanica je podľa pamiatkarov mimoriadne autentickým dokumentom neskoro-modernistickej architektúry dopravných stavieb a stavebných postupov, ktoré sa v ČSSR používali v 60. až 70. rokoch 20. storočia. Historik Juraj Gembický z Krajského pamiatkového úradu v Košiciach k vyhláseniu uviedol: "„Ide predovšetkým o otvorené presklené rytmizované priečelie, geometrický prelamovaný strop, uplatnenie monumentálnych diel v obraze haly, kompozíciu stien modelovanú drevenými a kamennými obkladmi a v neposlednom rade motív širokého monolitického schodiska, v tomto prípade vzletne prepojeného s monolitickou galériou, ktorá vo forme kubusu charakteristicky prestupuje presklenú fasádu haly. Dobovú autenticitu a architektonickú prestížnosť stavby zvyšujú celostne zachované autorské dizajnové prvky interiéru haly, paravány radiátorov, žardiniéry, info-boxy, vitríny.“"

</doc>
<doc id="645110" url="https://sk.wikipedia.org/wiki?curid=645110" title="Železničná stanica Bánovce nad Ondavou">
Železničná stanica Bánovce nad Ondavou

Železničná stanica Bánovce nad Ondavou je železničná zástavka v Bánovciach nad Ondavou. Leží na tratiach Michaľany – Łupków a Bánovce nad Ondavou – Veľké Kapušany. Je elektrifikovaná jednosmernou sústavou 3kV.
Doprava.
Stanica obsahuje 5 dopravných koľají, 2 manipulačných, 1 odstavnú a 6 ostatných koľají. V stanici sa nachádza výkonné pracovisko sekcie riadenia dopravy ŽSR.
Od júna 2019 bola obnovená osobná doprava medzi Bánovcami nad Ondavou a Veľkými Kapušanmi.

</doc>
<doc id="645115" url="https://sk.wikipedia.org/wiki?curid=645115" title="Mehmed IV.">
Mehmed IV.

Mehmed IV. (osm. tur. محمد رابع "Meḥmed-i rābiʿ"; mod. tur. "IV. Mehmet"; * 2. január 1642, Konštantínopol, Osmanská ríša† 6. január 1693, Edirne, Osmanská ríša) bol sultán Osmanskej ríše v rokoch 16481687. Na trón nastúpil v šiestich rokoch po tom, čo bol jeho otec Ibráhím I. zvrhnutý z trónu a zavraždený. Politická moc padla do rúk sultánovej matky Turhan Hatice Sultán a starej mamy Kösem Sultán. Vzájomná neznášanlivosť žien však viedla k rebéliám, ktoré museli byť potlačené janičiarmi. Janičiariska moc podporovaná sultánovou starou matkou následne výrazne rástla a janičiari sa stali skutočným hegemónom v krajine. Ich moc klesla až v roku 1651 po tom, čo bola Kösem Sultán sultánovou matkou zavraždená. Prázdne mocenské vákuum vyplnila vláda ambicióznych eunuchov, ktorá však ríšu priviedla do recesie. Regentka Turhan Hatice Sultán preto do čela štátu postavila ako veľkovezíra schopného Köprülü Mehmed Pašu. Köprülü Mehmed následne moc držal až do svojej smrti v roku 1661. Podarilo sa mu poraziť Benátčanov, potlačiť rebélie v Anatólii a zlepšiť štátne financie. Mehmed IV. sa avšak správy krajiny neujal ani po veľkovezírovej smrti a skutočná moc prešla na veľkovezírovho syna Köprülü Ahmeda, a následne na jeho adoptívneho syna Köprülü Kara Mustafu. Sám sultán sa radšej venoval dvorskému životu a lovu. V roku 1663 Osmani dobyli habsburskú pevnosť Nové Zámky v roku 1669 padla benátska Kréta, a v roku 1672 Osmani získali významnú poľskú pevnosť Kamianec-Podiľskyj. V roku 1683 sa Osmani neúspešne pokúsili obsadiť hlavné mesto Habsburgovcov Viedeň, avšak vďaka poľskej pomoci boli porazení. Následne sa šťastie od Osmanov odchýlilo. Kresťanská koalícia Habsburgovcov, Poľska, Ruska a Benátok na Osmanov zaútočila zo štyroch strán a dobyla v osemdesiatych rokoch 17. storočia územia v Uhorsku (Habsburgovci) a v Morei (Benátky). Prehry viedli k povstaniu janičiarov v roku 1687 a k Mehmedovmu zosadeniu. Mehmed zomrel v roku 1693 v Edirne. Mehmed bol po Süleymanovi I. druhým najdlhšie panujúcim sultánom v osmanskej histórii.

</doc>
<doc id="645116" url="https://sk.wikipedia.org/wiki?curid=645116" title="Mlynská ulica (Košice)">
Mlynská ulica (Košice)

Mlynská ulica je ulica Košíc, nachádzajúca sa v mestskej časti Staré Mesto. Jej západný koniec začína na Hlavnej ulici a východný končí na Štefánikovej ulici. Ulicu križujú ulice Kováčska, Orlia, Hrnčiarska, Zvonárska a Puškinova ulica.
Dve tretiny ulice sú pešou zónou a zvyšná časť je dostupná aj autom. Na križovatke s Hlavnou ulicou sa nachádza Levočský dom, ďalej Honorárny konzulát Tureckej republiky, Evanjelický kostol a na jej opačnom konci Jakabov palác. Následne ulica ústí na tzv. "Most Lásky" a pokračuje cez Mestský park až ku železničnej stanici. V súčasnosti ulica až po "Most Lásky" meria 370 metrov. Najužšia je na mieste, kde ústí do Hlavnej ulice. Jej šírka v týchto miestach dosahuje necelých 8 metrov.
Názov ulice.
Mlynská ulica dostala svoje meno podľa mlyna, ktorý je spomínaný v historickej listine z roku 1230. V priebehu svojej existencie viackrát zmenila názov. Jej názvy boli nasledujúce: "Platea molaris", "Mühlgasse", "Malom utca" (Mlynská ulica), "Kossuth Lajos utca" (Ulica Ľudovíta Kossutha), "Ulica Dr. Edvarda Beneša", "Benešova ulica", "Stalingradská ulica". V časoch socialistickej éry sa volala "Ulica generála Petrova" a "Petrovova ulica".
História.
História tejto ulice je úzko spojená s fortifikáciou Košíc. Je veľmi pravdepodobné, že mestské opevnenie bolo dokončené už v roku 1290 a s Mlynskou ulicou sa pretínalo na úrovni dnešnej Puškinovej ulice. Súčasná zástavba Mlynskej ulice poukazuje na to, že v stredovekých Košiciach nezohrávala veľmi veľký význam, pretože domy na tejto ulici boli pravdepodobne drevené. V roku 1677 bolo v meste len 520 domov, a z toho väčšina nemurovaná. No už v 17. storočí, začali drevené domy nahrádzať nové murované stavby aj na Mlynskej ulici. Najväčší stavebný rozmach ta tejto ulici nastal v 18. storočí. V roku 1804, keď sa začal budovať tunajší evanjelický chrám, ktorý stojí na mieste medzi dvoma pásmi niekdajších hradieb. Týmto postupom sa ulica predĺžila o ďalších 140 metrov.
Význam Mlynskej ulice vzrástol až vznikom mestských kúpeľov a zriadením železničnej stanice. Týmto krokom sa ulica stala hlavnou tepnou medzi centrom mesta a železničnou stanicou a takto je to dodnes. S tým súvisel i rozvoj hoteliérstva. V roku 1937 tu boli "Hotel Europa", "Hotel Palace", "Hotel Rohlena", "Hotel Bristol" a "Hotel Central". Nachádzalo sa tu i viacero známych reštaurácií a obľúbených kaviarní.

</doc>
<doc id="645119" url="https://sk.wikipedia.org/wiki?curid=645119" title="Bačíkova ulica">
Bačíkova ulica

Bačíkova ulica je ulica Košíc, nachádzajúca sa v mestskej časti Staré Mesto. Jej východný koniec začína na Hlavnej ulici a západný končí na Moyzesovej ulici. Ulicu križuje Mäsiarska ulica.
V celom profile je dostupná autom. Na ulici sa nachádza Štátny oblastný archív a Klinika stomatológie a maxilofaciálnej chirurgie UPJŠ.
Názov ulice.
Pôvodnú "Korunnú ulicu" premenovali v roku 1895 na "Tordássyho ulicu", na pamiatku bohatého mešťana Andreja Tordássyho, ktorý na tejto ulici vlastnil rozsiahlu záhradu a jeden zo svojich dvoch domov. V roku 1945 ju pomenovali po komunistickom ministrovi zahraničných vecí Sovietskeho zväzu V. M. Molotovovi. Koncom 50. rokov bola ulica pomenovaná po košickom rodákovi, študentovi práva v Budapešti a príslušníkovi protifašistického odboja Jankovi Bačíkovi.
História.
Dnešná Bačíkova ulica bola vytýčená po zbúraní mestského opevnenia už koncom 30. rokov 19. storočia na mieste bývalej vonkajšej hradnej priekopy v tesnom susedstve pozostatkov tzv. "Tehlovej bašty" zo 17. storočia. Na juhovýchodnej strane ulice stojí nárožná budova bývalej "Obchodnej a priemyselnej komory". Na tomto mieste postavili prvý prízemný dom v polovici 40. rokov 19. storočia. V roku 1869 ho kúpil mešťan Andrej Tordássy. Neskôr mesto dalo budovu k dispozícii "Košickému dobročinnému ženskému spolku", ktorý tu zriadil sirotinec. Od roku 1899 v ňom bola prvá mestská pôrodnica, ktorú založil spolok zvaný "Biely kríž".
Keďže košickej "Obchodnej a priemyselnej komore" nepostačovali priestory prenajaté v budove "Košickej hypotečnej banky", už od roku 1926 vznikla otázka výstavby vlastnej budovy. Na pozemku po zbúranom Tordássyho dome začala 15. augusta 1929 sa začalo s výstavbou podľa projektov Ľudovíta Oelschlägera, následne bola v októbri 1930 stavba ukončená.
Na prízemí budovy boli zo strany Hlavnej ulice pôvodne aj viaceré obchodné miestnosti. Po roku 1948 však tieto predajne zrušili a prízemnú časť fasády medzi oknami obložili travertínovým obkladom. Od roku 1948 v budove sídlil krajský výbor Komunistickej strany Slovenska. V 60. rokoch priestory využívala Štátna banka československá. Potrebám Všeobecnej úverovej banky slúžila budova do roku 2019. Na protiľahlej strane ulice vznikli v rokoch 1898 a 1900 dva veľké činžové domy. Starší z nich stojí na terajšej križovatke s Mäsiarskou ulicou.
Od roku 1919 dom vlastnil majiteľ továrne na šamotové výrobky a kachľové pece František Ballo a od začiatku roku 1926 prešlo vlastníctvo na "Škodove závody" z Plzne. Administratívne priestory využívali "Penzijný ústav pre úradníkov" a sekretariát Maďarskej národnej strany. Až do polovice 80. rokov boli v dome najmä nájomné byty, potom dom patril "Výskumnému ústavu elektrických strojov točivých".
Ďalší dom viac na pravo vznikol v rokoch 1899 – 1900. Postaviť ho dal pre vojenské účely podnikateľ Henrich Fodor. Následne po jeho smrti bol takmer celý prenajatý vojsku. Priestory po armáde boli v roku 1919 prenajaté redakcii novín Slovenský Východ, ktorá tu pôsobila až do roku 1933. Sídlili tu aj redakcie ďalších slovenských periodík – časopisu "Vesna" a týždenníka Slovenský ľud. Kancelárie tu mala aj "Československá tlačová kancelária" a nachádzali sa tu aj konzuláty Poľska a Nemecka.
Po roku 1945 bývalé kancelárie prispôsobili na nájomné byty. V roku 1973 budovy vyčlenili pre potreby terajšiemu Štátneho archívu.

</doc>
<doc id="645120" url="https://sk.wikipedia.org/wiki?curid=645120" title="Chronogram">
Chronogram

Chronogram je zvyčajne pamätný nápis na fasádach budov, tabuliach, náhrobkoch alebo minciach, písaný prózou v latinčine, v ktorom je po správnom zoradení niektorých písmen („M“, „D“, „C“, „V“ a „I“), napísaných majuskulou (veľkými písmenami), uvedený letopočet udalosti, ktorej sa text týka. 

</doc>
<doc id="645121" url="https://sk.wikipedia.org/wiki?curid=645121" title="Pod Rýzmburkem">
Pod Rýzmburkem

Pod Rýzmburkem je prírodná pamiatka, ktorá sa nachádza nad hornou hranou údolia rieky Úpy pri zrúcanine hradu Rýzmburk blízko obce Žernov. Lokalita leží neďaleko národnej kultúrnej pamiatky a národnej prírodnej pamiatky Babiččino údolí.
Ochrana.
Hlavným predmetom ochrany je populácia mloka hrebenatého ("Triturus cristatus") a jeho biotopu, ktorým sa rozumie vlastná plocha rybníka a naň nadväzujúce litorálne pásmo vrátane podmáčaných plôch okolo rybníka. Predmetom ochrany sú aj ďalšie osobitne chránené druhy obojživelníkov a to mlok bodkovaný ("Triturus vulgaris"), mlok horský ("Triturus alpestris"), kunka červenobruchá ("Bombina bombina"), ropucha bradavičnatá ("Bufo bufo"), rosnička zelená ("Hyla arborea") a skokan zelený ("Rana esculenta") . Žije tu aj užovka obojková ("Natrix natrix"). Územie je tiež rovnomenným územím európskeho významu.

</doc>
<doc id="645124" url="https://sk.wikipedia.org/wiki?curid=645124" title="Mustafa II.">
Mustafa II.

Mustafa II. (osm. tur. مصطفى ثانى "Muṣṭafā-yi sānī"; *6. február 1664, Edirne, Osmanská ríša† 29. december 1703, Konštantínopol, Osmanská ríša) bol sultán Osmanskej ríše v rokoch 16951703. 
Životopis.
Mustafa II. sa narodil v roku 1664. Na trón nastúpil po svojom strýkovi Ahmedovi II. v roku 1695. Jeho vláda je spojená najmä s vojnou proti Svätej lige reprezentovanej habsburgovským Rakúskom, Ruskom a Benátkami. Sám sultán sa tiež zúčastnil osmanských ťažení v Uhorsku. V roku 16951696 sa Osmani pokúsili získať stratené územia v uhorskom Sedmohradsku. Podarilo sa im dobyť pár pevností v okolí Temešváru, avšak i napriek opakovaným pokusom nedokázali k ríši natrvalo pripojiť žiadne územie. Nepriaznivá bola pre Osmanov aj situácia na ruskom fronte, kde v roku 1696 padla osmanská pevnosť Azov. Naopak úspešné boli námorné boje proti Benátčanom. Po tom, čo Turci 11. septembra 1697 utrpeli zásadnú porážku v bitke pri Zente, sa začali zložité vyjednávania, ktoré viedli ku Karlovskému mieru (1699), a k strate takmer celého Uhorska v prospech Habsburgovcov. Poľsko-litovskému štátu sa vrátil Kamenec a Ruská ríša svoju hranicu posunula na Dnester. Benátky si zase ponechali svoje výdobytky v Morei. Prehra na severe sa odzrkadlila na vnútornom stave krajine. Sultán sa chcel orientovať na reformu krajiny, avšak už v roku 1701 museli osmanské vojská riešiť situáciu vo vzbúrenej Basre, ktorá sa pridala na stranu Safíjovskej Perzie, a v roku 1703 nasledovala vzbura janičiarov prezývaná aj Edirnský incident. Vojenská elita v Konštantínopole nebola spokojná s predstaviteľmi novej osmanskej vlády reprezentovanej Fejzullahom Efendim, sociálnym vrstvám v Konštantínopole zase vadilo, že sultán a jeho administratíva sídli v Edirne namiesto hlavného mesta. Fejzullah bol popravený a po tom, čo sa Mustafa odmietol vrátiť do Konštantínopola sa vzbura obrátila aj proti nemu. Po tom, čo janičiari vytiahli na Edirne, Mustafa pod nátlakom abdikoval a stiahol sa do ústrania, kde krátko na to koncom roka zomrel. Za nového panovníka janičiari zvolili Ahmeda III.

</doc>
<doc id="645126" url="https://sk.wikipedia.org/wiki?curid=645126" title="NORAD">
NORAD



</doc>
<doc id="645128" url="https://sk.wikipedia.org/wiki?curid=645128" title="Železničná stanica Zlaté Moravce">
Železničná stanica Zlaté Moravce

Železničná stanica Zlaté Moravce je železničná stanica v Zlatých Moravciach. Leží na tratiach Leopoldov – Kozárovce a Nové Zámky – Zlaté Moravce (s predĺžením do Topoľčianok). Nie je elektrifikovaná.
Stanica patrí pod sekciu riadenia dopravy Oblastného riaditeľstva Zvolen Železníc Slovenskej republiky..
Doprava.
K trati Zlaté Moravce – Kozárovce bola pripojená v roku 1912 otvorením prevádzky na trati. Po redukcii vlakovej dopravy na trati do Lužianok zostala zachovaná osobná doprava do Úľan nad Žitavou.

</doc>
<doc id="645129" url="https://sk.wikipedia.org/wiki?curid=645129" title="Aviation royale canadienne">
Aviation royale canadienne



</doc>
<doc id="645132" url="https://sk.wikipedia.org/wiki?curid=645132" title="CSIRT.MIL.SK">
CSIRT.MIL.SK

CSIRT.MIL.SK je rezortnou jednotkou pre riešenie kybernetických bezpečnostných incidentov (Computer Security Incident Response Team - CSIRT) Ministerstva obrany Slovenskej republiky, ktorá je zriadená v pôsobnosti Centra pre kybernetickú obranu Slovenskej republiky v rámci Vojenského spravodajstva. Úlohou CSIRT.MIL.SK je zabezpečovať kybernetickú bezpečnosť a obranu informačných a komunikačných systémov zriadených a prevádzkovaných v pôsobnosti Ministerstva obrany Slovenskej republiky a Ozbrojených síl Slovenskej republiky.
História.
CSIRT.MIL.SK vznikol v dňa 18. septembra 2013 v pôsobnosti Základne stacionárnych informačných a komunikačných systémov Ozbrojených síl Slovenskej republiky (ZasKIS) v Trenčíne. Dňom 1. novembra 2016 bol zaradený do podriadenosti Vojenského spravodajstva. Dňa 12. februára 2018 bol špecializovaný útvar Vojenského spravodajstva pre riešenie počítačových bezpečnostných incidentov CSIRT.MIL.SK úspešne akreditovaný certifikačnou autoritou Trusted Introducer a stal sa plnohodnotným členom medzinárodného združenia CSIRT/CERT tímov TF-CSIRT (Task Force of Computer Security Incident Response Team).
Úlohy.
V rámci svojej pôsobnosti CSIRT.MIL.SK plní úlohy rezortnej jednotky CSIRT v súlade so zákonom č. 69/2018 Z. z. o kybernetickej bezpečnosti a o zmene a doplnení niektorých zákonov. V rámci tejto činnosti zodpovedá za riešenie kybernetických bezpečnostných incidentov a vykonáva preventívne služby a reaktívne služby.
Preventívne služby.
Preventívne služby sa zameriavajú na prevenciu kybernetických bezpečnostných incidentov prostredníctvom:
Reaktívne služby.
Reaktívne služby sa zameriavajú na riešenie kybernetických bezpečnostných incidentov. Medzi reaktívne služby patria najmä:

</doc>
<doc id="645133" url="https://sk.wikipedia.org/wiki?curid=645133" title="Miroslav Radačovský">
Miroslav Radačovský

JUDr. Miroslav Radačovský (* 24. september 1953, Ľutina) je slovenský politik, bývalý sudca a bývalý poslanec Európskeho parlamentu, kde pôsobil po nezhodách s ĽSNS ako nezávislý a nezaradený poslanec. Do širšieho povedomia verejnosti sa dostal v súvislosti s jeho vyjadreniami na adresu Andreja Kisku v kauze Veľký Slavkov, kde rozhodol v jeho neprospech. Od marca 2025 je poslancom Národnej rady Slovenskej republiky.
Život.
Miroslav Radačovský sa narodil 24. septembra 1953 v obci Ľutina, v súčasnosti žije v obci Hnilec. Má dvoch bratov, Františka a Petra. Je ženatý s Máriou Radačovskou, s ktorou má dvoch synov. Jeho otec Peter Radačovský bol aktívnym účastníkom protifašistického zahraničného odboja v I. Československom armádnom zbore. Vo voľnom čase sa spolu s manželkou venuje chovu jazdeckých koní. 
Profesionálna kariéra.
Po ukončení strednej školy pracoval ako učiteľ a vychovávateľ detí rómskej komunity. V roku 1978 absolvoval Právnickú fakultu Univerzity Pavla Jozefa Šafárika s titulom Mgr.. Nasledujúce tri roky vykonával justičnú prax na okresnom súde v Poprade v štátnom notárstve a advokátskej poradni na okresnej prokuratúre v Prešove. Počas tohto obdobia, v rokoch 19781979, slúžil v Česko-slovenskej armáde. V roku 1981 vykonal rigoróznu skúšku s titulom JUDr. V nasledujúcich rokoch pracoval ako sudca odvolacieho súdu Krajského súdu v Košiciach, až do roku 1987. Od roku 1987 do 1990 bol predsedom odvolacieho senátu Krajského súdu v Košiciach. Následne, až do konca svojej kariéry sudcu v roku 2018, bol predsedom okresného súdu v Poprade. Ako sudca bol všestranný a nešpecializoval sa len na určitý odbor práva. Po vzdaní sa funkcie sudcu úspešne kandidoval za poslanca Európskeho parlamentu, kde pôsobil od roku 2019.
Kauza kokaín.
Miroslava Radačovského zastavili v júli 1999 košickí policajti pri dopravnej kontrole. Našli uňho 18 skladačiek kokaínu a na sedadle auta nelegálne držanú guľovnicu. Sudca sa bránil, že všetko našiel v košickom byte svojho syna a aby mladík nemal problémy, otec veci zobral a chcel sa ich zbaviť.
Po dvanástich rokoch pojednávaní a odvolávaní vyniesol v roku 2012 žilinský krajský súd verdikt, že sudca Miroslav Radačovský je nevinný.
Politická činnosť.
Kandidoval za poslanca vo voľbách do Európskeho parlamentu v roku 2019 ako nestraník na kandidátke ĽSNS. Jeho kandidatúra bola úspešná a do Európskeho parlamentu bol zvolený na volebné obdobie 2019 – 2024. V Európskom parlamente bol zaradený vo Výbore pre zamestnanosť a sociálne veci, a v delegáciách pre Ruskú federáciu a Moldavsko. Krátko po zvolení sa od strany ĽSNS dištancoval. Dôvodom bol predvolebný sľub, podľa ktorého mali zvolení kandidáti tejto strany venovať časť svojho platu pre ľudí v núdzi na Slovensku podľa vlastného výberu. Radačovský to odmietol s tým, že poskytovať finančné príspevky prostredníctvom nejakej strany považuje za neetické a nemorálne. Na začiatku roka 2020 skupina ľudí oslovila Miroslava Radačovského, aby pod jeho záštitou založili politickú stranu Slovenský PATRIOT. V roku 2020 prebiehala podpisová akcia, pri ktorej bolo zozbierané dostatočné množstvo podpisov na to, aby 10. februára 2021 strana oficiálne vznikla. Na prvom sneme vo februári 2021 bol za predsedu tejto strany zvolený Miroslav Radačovský.
25. marca 2025 sa stal poslancom Národnej rady Slovenskej republiky. V parlamentných voľbách v roku 2023 kandidoval za SNS, do Národnej rady však nastúpil ako nezaradený.

</doc>
<doc id="645147" url="https://sk.wikipedia.org/wiki?curid=645147" title="Ióannes Italos">
Ióannes Italos

Ióannes Italos (iné prepisy: Ióannés Italos, Ioannes Italos, iné mená: Ján Italos, Johannes Italos; ; * 1025, južná Itália, Kalábria† po 1082) bol byzantský filozof, humanista a novoplatonik. Svojím dielom nepriamo ovplyvnil taliansky humanizmus 14. a 15. storočia.
Italos sa narodil v južnej Itálii, v ranom živote však dlhšie žil na Sicílii, odkiaľ neskôr odišiel do Lombardie. V roku 1049 prišiel do Konštantínopola, kde začal študovať na univerzite u Michaela Psella. Obzvlášť vynikal v dialektike a rád viedol učené dišputy, pričom často polemizoval so Psellom. Po odchode svojho učiteľa z univerzity sa vďaka podpore Michala VII. stal hlavným profesorom filozofie ("hypatos tón filosofón"). V roku 1082 upadol do nemilosti cisára Alexia I. Komnéna a spolu so svojimi žiakmi čelil obvineniu z herézy a následnému vyhnanstvu. Za jeho odsúdením však mohli byť aj politické príčiny, pretože Ján bol chránencom Dukovcov. O konci jeho života nemáme zmienky. Jeho žiakom bol mimo inými Eustrátios Nikejský.
Dielo.
Italos sa zaoberal dielami Platóna, Aristotela a novoplatonikov. Podobne ako iní byzantskí filozofi aj Italos hľadal syntézu kresťanského zmýšľania a gréckej pohanskej filozofie. Zaoberal sa v nich rétorikou, logikou a dialektikou. Pretože boli jeho diela spálené, zachovali sa iba zlomky. Jeho učenie je čiastočne známe aj z anathemy, ktorá sa zachovala v Synodikone pre Nedeľu ortodoxie. Hlavnými bodmi jeho obžaloby bolo, že chcel rozumom vysvetliť dogmu o vtelení Slova Božieho, a jeho snahy o oživenie pohanských náuk o duši a jej prevtelovaní, ako i popieranie nesmrteľnosti duše a zmŕtvychvstania a za stavanie pohanských filozofov nad cirkevných otcov a svätých. Italos v antických dielach nevidel len priestor pre formálne vzdelávanie, ale vnímal ich i ako prameň skutočného poznania a pravdy. Nevyužíval v Byzancii zaužívanú dvojitú metodológiu, podľa ktorej filozofia skúma otázky stvorenej reality, čo viedlo k tomu, že nerozlišoval vedeckú teológiu od charizmatickej a kresťanskú skúsenosť vymenil za filozofické kategórie.

</doc>
<doc id="645148" url="https://sk.wikipedia.org/wiki?curid=645148" title="Johannes Italos">
Johannes Italos



</doc>
<doc id="645151" url="https://sk.wikipedia.org/wiki?curid=645151" title="Ján Italos">
Ján Italos



</doc>
<doc id="645157" url="https://sk.wikipedia.org/wiki?curid=645157" title="Gama delta T lymfocyty">
Gama delta T lymfocyty



</doc>
<doc id="645158" url="https://sk.wikipedia.org/wiki?curid=645158" title="Gama/delta T-lymfocyty">
Gama/delta T-lymfocyty



</doc>
<doc id="645159" url="https://sk.wikipedia.org/wiki?curid=645159" title="Gama-delta T-lymfocyty">
Gama-delta T-lymfocyty



</doc>
<doc id="645160" url="https://sk.wikipedia.org/wiki?curid=645160" title="Gama delta T-lymfocyty">
Gama delta T-lymfocyty



</doc>
<doc id="645161" url="https://sk.wikipedia.org/wiki?curid=645161" title="Gama/delta T-bunky">
Gama/delta T-bunky



</doc>
<doc id="645162" url="https://sk.wikipedia.org/wiki?curid=645162" title="Gama-delta T-bunky">
Gama-delta T-bunky



</doc>
<doc id="645163" url="https://sk.wikipedia.org/wiki?curid=645163" title="Gama delta T-bunky">
Gama delta T-bunky



</doc>
<doc id="645164" url="https://sk.wikipedia.org/wiki?curid=645164" title="Γδ T-lymfocyty">
Γδ T-lymfocyty



</doc>
<doc id="645165" url="https://sk.wikipedia.org/wiki?curid=645165" title="Γδ T-bunky">
Γδ T-bunky



</doc>
<doc id="645166" url="https://sk.wikipedia.org/wiki?curid=645166" title="Ióannés Italos">
Ióannés Italos



</doc>
<doc id="645167" url="https://sk.wikipedia.org/wiki?curid=645167" title="Ioannes Italos">
Ioannes Italos



</doc>
<doc id="645169" url="https://sk.wikipedia.org/wiki?curid=645169" title="Gama delta T lymfocyt">
Gama delta T lymfocyt



</doc>
<doc id="645170" url="https://sk.wikipedia.org/wiki?curid=645170" title="Gama-delta T-lymfocyt">
Gama-delta T-lymfocyt



</doc>
<doc id="645171" url="https://sk.wikipedia.org/wiki?curid=645171" title="Gama delta T-lymfocyt">
Gama delta T-lymfocyt



</doc>
<doc id="645172" url="https://sk.wikipedia.org/wiki?curid=645172" title="Gama/delta T-bunka">
Gama/delta T-bunka



</doc>
<doc id="645173" url="https://sk.wikipedia.org/wiki?curid=645173" title="Gama-delta T-bunka">
Gama-delta T-bunka



</doc>
<doc id="645174" url="https://sk.wikipedia.org/wiki?curid=645174" title="Gama delta T-bunka">
Gama delta T-bunka



</doc>
<doc id="645175" url="https://sk.wikipedia.org/wiki?curid=645175" title="Γδ T-lymfocyt">
Γδ T-lymfocyt



</doc>
<doc id="645176" url="https://sk.wikipedia.org/wiki?curid=645176" title="Γδ T-bunka">
Γδ T-bunka



</doc>
<doc id="645177" url="https://sk.wikipedia.org/wiki?curid=645177" title="Štátna cesta 12 (Poľsko)">
Štátna cesta 12 (Poľsko)

Štátna cesta 12 () je štátna cesta v Poľsku, ktorá vedie od nemeckých hraníc (Łęknica) smerom na východ k ukrajinským hraniciam (Berdyszcze), kde na ňu nadväzuje cesta M07.

</doc>
<doc id="645178" url="https://sk.wikipedia.org/wiki?curid=645178" title="H-x diagram">
H-x diagram

h-x diagram (iné názvy: diagram špecifická entalpia-špecifická vlhkosť, Mollierov h-x diagram) je stavový diagram vlhkého vzduchu, v ktorom sa zobrazuje závislosť špecifickej entalpie na špecifickej vlhkosti vzduchu. Z praktických dôvodov nie sú osi tohoto diagramu kolmé, ale zvierajú uhol najčastejšie 135° (čiary konštantnej entalpie klesajú doprava pod uhlom 45°). Na os úsečiek sa vynáša špecifická vlhkosť (kg.kgsv-1, alebo g.kgsv-1) na os súradníc špecifická entalpia (J.kg-1).
Diagram bol publikovaný nemeckým vedcom Richardom Mollierom v rokoch 19231929..
Využitie diagramu.
Mollierov h-x diagram má využitie pri úpravách vlhkého vzduchu najmä v klimatizačných zariadeniach. Konštruuje sa pre konštantný tlak, najčastejšie barometrický. Okrem veličín na súradnicových osiach sú v ňom zakreslené čiary konštantnej teploty, konštantnej relatívnej vlhkosti prípadne hustoty vlhkého vzduchu. Stav vlhkého vzduchu je možné charakterizovať šiestimi parametrami: špecifickou entalpiou (h), špecifickou vlhkosťou (x), teplotou (t), relatívnou vlhkosťou (φ), tlakom (p) a parciálnym tlakom nasýtenej pary (pp``). Z diagramu skonštruovaného pre daný tlak je možné odčítať 4 veličiny (h,x,t,φ), pričom posledná piata pp`` je funkciou teploty. Okrem nich je možné odčítať teplotu rosného bodu a teplotu mokrého teplomera.

</doc>
<doc id="645180" url="https://sk.wikipedia.org/wiki?curid=645180" title="Real Newz">
Real Newz

Real Newz je štvrtý štúdiový album hip-hopovej skupiny Kontrafakt. Album bol vydaný 13. decembra 2019 pod vydavateľstvom Tvoj Tatko Records. Ako prvý bol z albumu predstavený singel „Ideme dnu“ 27. novembra 2019. „"Zažívame veľa fejkových správ. Preto aj tie deti na coveri, lebo deti sú najúprimnejšie"“, vysvetľuje Rytmus názov albumu Real Newz.
Pozadie.
Ako prvú konkrétnu informáciu o albume zverejnil 24. septembra 2019 Rytmus na svojom Instagrame: „NOVÝ ALBUM REAL NEWZ KONTRAFAKT 1. DECEMBER“. Ďalej zverejnil 29. septembra 2019 dátumy krstov albumu ktoré boli neskôr preložené z decembra 2019 na marec 2020. Následne sa meno albumu objavovalo všemožne na Instagramových profiloch členov Kontrafaktu. 29. novembra boli spustené pred-objednávky albumu a taktiež vyšiel aj prvý singel „Ideme dnu“ aj s klipom. Prvé kusy albumov sa dostali k ľudom 10. decembra 2019, následne bol album 13. decembra zverejnený na streamovacých službách.
Komerčný úspech.
Rytmus na konci apríla 2020 prostredníctvom Instagram Stories zverejnil komerčný úspech albumu, ktorý necelých 6 mesiacov po vydaní činil 14.000 predaných kópií albumu a 15 miliónov streamov na streamingovej platforme Spotify. 
Single.
Po prvom singli „Ideme dnu“ vyšiel 5. decembra 2019 ako druhý, singel „Neviditelnej“ na ktorom sa predstavili aj Viktor Sheen a Calin. Singel bol vydaný aj s klipom ktorý mal na YouTube za 2 mesiace 4 milióny zhliadnutí. O 4 dni na to, vyšiel tretí singel „Mesiac“, avšak iba audio. Následne vyšli ako single „J Lo“ (feat. Mirez, Dalyb, Zayo &amp; Dokkeytino), „Si sa namotal“, „Pocity“ (feat. Sima) a „Instagram“.

</doc>
<doc id="645182" url="https://sk.wikipedia.org/wiki?curid=645182" title="Jaroslav Křivánek">
Jaroslav Křivánek

Doc. Jaroslav Křivánek Phd. (* 11. december 1976, Most† 1. december 2019) bol český informatik a počítačový grafik.
Pôsobil na Matematicko-fyzikálnej fakulte Karlovej univerzity, na University of Central Florida a Cornell University v Spojených štátoch.
Vo svojom výskume sa zaoberal predovšetkým Monte Carlo metódami simulácie prenosu svetla a ich apliáciami v realistickom zobrazovaní a 3D tlačou.

</doc>
<doc id="645187" url="https://sk.wikipedia.org/wiki?curid=645187" title="UK Subs">
UK Subs

UK Subs (alebo U.K. Subs) je britská punk rocková skupina založená v roku 1976, ktorá je sústredená okolo speváka Charlieho Harpera. Charlie Harper je dnes jediným pôvodným členom skupiny. Od roku 1980 kombinovala vo svojej tvorbe punkové a metalové vplyvy a stála tak pri zrode hardcore punku.
História.
Skupina bola založená v Londýne v roku 1976, vtedy ešte pod názvom UK Subversives (slov. "Rozvrácači Spojeného kráľovstva"). Za svojho pôsobenia spravili množstvo personálnych zmien. V pôvodnom zložení boli členmi Charlie Harper (spev), Paul Slack (basgitara), Nick Garrett (gitara) a Pete Davies (bicie). Dlho sa skupina sústredila len na vystupovanie (predovšetkým po krčmových zastávkach) a nahrala prvý album "Another Kind Of Blues" (1979). Potom došlo k výmene basgitaristu (Alvin Gibbs) a bubeníka (Steve Roberts), s ktorými skupina opustila punkovú klasiku a nastúpila na cestu originálneho metal-punku. Za umelecký vrchol produkcie skupiny sa dajú považovať albumy "Diminished Responsibility", "Endangered Species" a "Flood of Lies" z prvej polovice 80. rokov. Na albume "Endangered Species" sa tiež objavia úsporné, no pôsobivé klávesové plochy, ktoré titulu dodávajú čiastočne atmosféru new wave. Neskoršie tituly sú štandardne kvalitné, ale od roku 1984 trpia kompilačnou nadprodukciou. Albumy z deväťdesiatych rokov sú už len akýmsi opakovaným rovnakého prístupu. Skupina stále existuje a orientuje sa v súčasnosti predovšetkým na koncerty. V júli 2013 vystúpili na českom festivale Mighty Sounds.
Na konci januára a na začiatku februára 2020 sa predstavili v Bratislave a Košiciach.

</doc>
<doc id="645188" url="https://sk.wikipedia.org/wiki?curid=645188" title="U.K. Subs">
U.K. Subs



</doc>
<doc id="645195" url="https://sk.wikipedia.org/wiki?curid=645195" title="Ľavicový liberalizmus">
Ľavicový liberalizmus



</doc>
<doc id="645196" url="https://sk.wikipedia.org/wiki?curid=645196" title="Nový liberalizmus">
Nový liberalizmus



</doc>
<doc id="645197" url="https://sk.wikipedia.org/wiki?curid=645197" title="Moderný liberalizmus">
Moderný liberalizmus



</doc>
<doc id="645198" url="https://sk.wikipedia.org/wiki?curid=645198" title="Egalitárny liberalizmus">
Egalitárny liberalizmus



</doc>
<doc id="645199" url="https://sk.wikipedia.org/wiki?curid=645199" title="Rovnostársky liberalizmus">
Rovnostársky liberalizmus



</doc>
<doc id="645200" url="https://sk.wikipedia.org/wiki?curid=645200" title="Liberál">
Liberál

Liberál alebo liberalista môže byť:

</doc>
<doc id="645204" url="https://sk.wikipedia.org/wiki?curid=645204" title="Karlovesko-dúbravská radiála">
Karlovesko-dúbravská radiála

Karlovesko-dúbravská radiála je električková trať v Bratislave, ktorá spája centrum mesta s mestskými časťami Dúbravka a Karlova Ves. Začína sa na nábreží v Podhradí v Starom Meste, kde je napojená na zvyšok električkovej siete prostredníctvom električkového tunela pri pamätníku Chatama Sofera a pokračovania ku križovatkám na Nám. Ľ. Štúra a Šafárikovom námestí. Na trati sa nachádzajú tri obratiská: obratisko Molecova, obratisko Kútiky a koncové obratisko Pri kríži.
Pôvodne na jej mieste stála úzkorozchodná železnica, s výstavbou ktorej sa začalo v roku 1919 a ktorá bola zrušená v roku 1949. Následne bola vybudovaná dvojkoľajná električková trať, ktorá bola v prevádzke približne dve desaťročia. Dnešná trať je v prevádzke od roku 1975. V roku 1992 prebehla rozsiahla rekonštrukcia a trať bola sčasti preložená v úsekoch pri Moste Lanfranconi a Botanickej záhrade. Súčasná rekonštrukcia prebieha od roku 2019.
V roku 2023 začala príprava projektu predĺženia električkovej trate k novej mestskej lokality Bory.

</doc>
<doc id="645206" url="https://sk.wikipedia.org/wiki?curid=645206" title="Železničná stanica Lednické Rovne">
Železničná stanica Lednické Rovne

Železničná stanica Lednické Rovne je železničná stanica v obci Lednické Rovne. Nachádza sa na 17,271 km za dedinou Horovce na jednokoľajnej neelektrifikovanej trati Trenčianska Teplá – Nemšová – Lednické Rovne. Lednické Rovne, boli pripojené na jestvujúcu železničnú sieť 124 kvôli dôležitosti sklární bratov Schreiberovcov.
Od 2. februára 2003 je na stanici prerušená osobná doprava. Stanica má koľajisko s tromi dopravnými a dvomi manipulačnými koľajami a dve nástupištia, obe majú dĺžku 50 metrov. Stanica tiež disponuje bočnou rampou. Železničnou stanicou tiež prechádzala tzv. úvraťová železnica Lednické Rovne – Suchý Potok – Zubák o celkovej dĺžke 26,80 km. Možnosť prepravy na trati je možná v historických vlakoch počas Anenskej púte.

</doc>
<doc id="645209" url="https://sk.wikipedia.org/wiki?curid=645209" title="Peter Bárdy">
Peter Bárdy

Peter Bárdy (* 1. apríl 1977, Žilina) je slovenský novinár, komentátor a šéfredaktor spravodajského webu "Aktuality.sk". Víťaz literárnej ankety Panta Rhei Awards Spisovateľ roka (2024) a Ceny knižnej múzy (2021). Spolu s Rastislavom Káčerom, dlhoročným diplomatom, moderujú úspešný autorský podcast Bárdy &amp; Káčer, v ktorom reagujú na aktuálne politické dianie. S tým sa stali víťazmi ankety Podcast roka 2024 v kategórii Ucho, objav roka. Bárdy pôsobil aj ako šéfredaktor týždenníka "Život". 
Životopis.
Narodil sa v Žiline. Je absolventom Gymnázia Hlinská v rodnom meste. Študoval publicistiku na Univerzite Mateja Bela v Banskej Bystrici.
V médiách začal pracovať v polovici 90. rokov. Pracoval v rádiu Frontinus, v Žilinskom večerníku (redaktor, šéfredaktor), v Novom Čase, s Palom Rýpalom robil v žilinskom časopise Reportér, v týždenníku LIVE atď. Spolupracoval s denníkmi a tlačovými agentúrami.
V roku 2008 nastúpil na pozíciu šéfredaktora spravodajského webu "Aktuality.sk". V roku 2015 prebudovali redakciu, pričom dnes sú Aktuality.sk známe predovšetkým vďaka investigatívnej žurnalistike, komentárom a kauzám.
Po vražde investigatívneho novinára Jána Kuciaka sa zúčastnil viacerých medzinárodných aj domácich konferencií týkajúcich sa slobody tlače.
V minulosti bol členom Ultras Žilina – fanúšikom futbalového klubu MŠK Žilina. Dodnes sa hlási k fanúšikom tohto tímu.
Knižná tvorba.
V 90. rokoch sa venoval spravodajstvu z regiónov, predovšetkým zo Žiliny a Žilinského kraja. Postupne začal publikovať články týkajúce sa kriminality a organizovaného zločinu. Neskôr začal komentovať spoločenské a politické dianie.
V pozícii šéfredaktora Aktuality.sk stál pri vytvorení investigatívneho tímu, ktorého členom bol aj zavraždený Ján Kuciak. Po vražde Kuciaka (21. február 2018 vo Veľkej Mači) Aktuality.sk rozšírili svoj záber v oblasti investigatívnej žurnalistiky.
V októbri 2021 vydalo vydavateľstvo Ringier Axel Springer SK knižnú prvotinu Petra Bárdyho „"Obyčajný Matovič. Homo vulgaris"“. Knižný debut šéfredaktora Aktuality.sk je pokusom o sondu do sveta antipolitika a populistu, ktorý samého seba označil za homo vulgaris – človeka obyčajného a na „obyčajnosti“ postavil svoju komunikačnú stratégiu. Peter Bárdy sa pokúša nájsť odpoveď na to, ako a prečo práve Matovič presvedčil obyčajných ľudí – voličov Smeru, že éra „našich ľudí“ musí dostať stopku. Analyzuje, čo všetko prispelo k tomu, že Matovičova stávka na jednu kartu vyšla.
V ankete Panta Rhei Awards 2021, Cena knižnej múzy, sa stal víťazom kategórie debutant roka.
V roku 2023 vyšla Bárdymu kniha "Fico: Posadnutý mocou", ktorá prostredníctvom svedectiev približne troch desiatok bývalých politických kolegov, partnerov aj oponentov Roberta Fica mapuje vzostupy a pády politického lídra reprezentujúceho špecifický fenomén v novodobých slovenských dejinách. „Analyzuje konkrétne kroky a skúma motiváciu muža, ktorý sa cestou na úrad vlády zmenil z tvrdo pracujúceho a načúvajúceho profesionála na stroj posadnutý mocou.“
V roku 2024 mu vyšla kniha "Zuzana Čaputová: Odvaha k ľudskosti", v ktorej využil skúsenosti z predchádzajúcich kníh a vytvoril pútavý príheh prezidentky Čaputovej aj s dôrazom na život mimo politiky.
V ankete Panta Rhei Awards 2024, Cena knižnej múzy, sa stal víťazom kategórie Spisovateľ roka.
V apríli 2025 vyšiel Bárdymu druhý diel politického príbehu predsedu Smeru a vlády Roberta Fica, tentoraz s podtitulom "Fico: Posadnutý pomstou". Mapuje udalosti od predčasných volieb 2023.

</doc>
<doc id="645213" url="https://sk.wikipedia.org/wiki?curid=645213" title="Chrappa">
Chrappa

Chrappa je slovenské priezvisko. Najčastejšie sa vyskytuje v Svätom Jure, Bratislave, Veči, Šali, Handlovej, tiež v Modre a Grinave. V Česku je najčastejšie v meste Třebíč.

</doc>
<doc id="645223" url="https://sk.wikipedia.org/wiki?curid=645223" title="Nivy Tower">
Nivy Tower

Nivy Tower je výšková kancelárska budova, druhá najvyššia budova na Slovensku s výškou 125 m, ktorá patrí do projektu Nivy, ale aj do projektu Nové Nivy spoločnosti HB Reavis. Bola postavená v roku 2020 a nachádza sa na ulici Mlynské nivy v bratislavskej mestskej časti Ružinov, v jej miestnej časti Nivy. Spolu s budovou Nivy nahradili pôvodnú autobusovú stanicu.
V rokoch 20202022 bola najvyššou budovou na Slovensku, v roku 2022 ju po dokončení 38. podlažia predbehla Eurovea Tower od developera J&amp;T.

</doc>
<doc id="645225" url="https://sk.wikipedia.org/wiki?curid=645225" title="Kádeš">
Kádeš



</doc>
<doc id="645226" url="https://sk.wikipedia.org/wiki?curid=645226" title="Bitka pri Kádeši">
Bitka pri Kádeši



</doc>
<doc id="645227" url="https://sk.wikipedia.org/wiki?curid=645227" title="Ramses II.">
Ramses II.



</doc>
<doc id="645228" url="https://sk.wikipedia.org/wiki?curid=645228" title="Ramesse Veľký">
Ramesse Veľký



</doc>
<doc id="645229" url="https://sk.wikipedia.org/wiki?curid=645229" title="Ramzes Veľký">
Ramzes Veľký



</doc>
<doc id="645230" url="https://sk.wikipedia.org/wiki?curid=645230" title="Ramesses II.">
Ramesses II.



</doc>
<doc id="645233" url="https://sk.wikipedia.org/wiki?curid=645233" title="Harmagedon">
Harmagedon

Harmagedon (iné názvy: Harmageddon, Harmagedón, Har-Magedon, Har-magedon, Armageddon, Armagedon; lat. "Armagedon", gr. Ἁρμαγεδών - "Harmagedón" / iný prepis: "Harmagedon") je podľa Biblie miesto, na ktorom sa na konci čias („vo veľký deň všemohúceho Boha“) zhromaždia bezbožní „králi celého sveta“ na veľký boj. (Zjavenie apoštola Jána (="Zjv", Apokalypsa) 16,16, 16,14 a i.).
Udalosť.
Inkriminovaná pasáž Zjv. opisuje budúce udalosti, teda niečo, čo sa ešte neodohralo. Uvádza sa tam, že spojené vojská bezbožných kráľov sa zhromaždia „na miesto, ktoré sa po hebrejsky volá Harmagedon“ ("Zjv" 16,16); žiadne ďalšie údaje o tomto mieste v texte nie sú uvedené. Toto zhromažďovanie je opísané ako dôsledok, toho, že šiesty anjel (z celkovo siedmich anjelov) vylial jednu z (celkovo siedmich) čiaš „posledných rán“, ktorými sa dovŕšuje „Boží hnev“ ("Zjv" 15, 1; "Zjv" 16, 1 a 12). Boj je opísaný ako boj medzi „šelmou“ a bezbožnými kráľmi na jednej strane a Božím vojskom na strane druhej ("Zjv" 19, 19). Vedenie Božieho vojska je zverené niekomu, kto sedí na bielom koni a jeho názvy sú „Verný a Pravdivý“, „Božie Slovo“, „Kráľ kráľov“, „Pán pánov“ ("Zjv" 19, 11-16). Je to teda Ježiš Kristus. V tomto boji vyhrá Božia strana ("Zjv." 19, 20-21).
Z textu nevyplýva jednoznačne, či je Harmagedon iba miesto zhromaždenia vojsk alebo či je aj miestom vyššie opisovaného následného boja.
Identifikácia miesta.
Nie je isté, či je názov Harmagedon myslený ako reálna lokalita, alebo iba symbolicky. Aj za predpokladu, že by išlo o reálnu lokalitu, nie je isté, o ktorú konkrétnu lokalitu ide. Tradične najčastejší je názor, že text má na mysli hebrejský názov Har Megiddo (הר מגידו), teda Megiddský vrch či Megiddské pohorie. Tomu však protirečí fakt, že Megiddo leží na rovine, ktorá sa nikdy nespomína v súvislosti s vrchmi.
V prospech Megidda hovoria napríklad tieto skutočnosti: Megiddo ležalo niekoľko kilometrov na JV od vrchu Karmel a bol odtiaľ pekný výhľad na nížinu Esdrolon (Jezrel). Z tohto miesta bolo možné dobre ovládať obchodné a vojenské cesty. Podľa Biblie prvý, kto toto miesto dobyl bol Jozue ("Joz" 12, 7-8,21). Neďaleko tohto miesta bola neskôr zničená Jabinova armáda, ktorej veliteľom bol Sisara ("Sdc" 4, 14-16). V Megide zomrel aj judský kráľ Ochoziáš ("2 Kr" 9, 27). Bol tu zabitý aj judský kráľ Joziáš, keď sa stretol s faraónom Nechaom ("2 Kr" 23, 29-30). Počas židovských dejín sa teda pri Meggide viedlo veľa vojen.

</doc>
<doc id="645234" url="https://sk.wikipedia.org/wiki?curid=645234" title="Pohroma">
Pohroma



</doc>
<doc id="645235" url="https://sk.wikipedia.org/wiki?curid=645235" title="Harmageddon">
Harmageddon

Harmageddon môže byť:

</doc>
<doc id="645236" url="https://sk.wikipedia.org/wiki?curid=645236" title="Harmagedón">
Harmagedón



</doc>
<doc id="645237" url="https://sk.wikipedia.org/wiki?curid=645237" title="Har-Magedon">
Har-Magedon



</doc>
<doc id="645239" url="https://sk.wikipedia.org/wiki?curid=645239" title="Ríša Chetitov">
Ríša Chetitov



</doc>
<doc id="645240" url="https://sk.wikipedia.org/wiki?curid=645240" title="Hatti">
Hatti



</doc>
<doc id="645241" url="https://sk.wikipedia.org/wiki?curid=645241" title="2000 pred Kr.">
2000 pred Kr.



</doc>
<doc id="645242" url="https://sk.wikipedia.org/wiki?curid=645242" title="1900 pred Kr.">
1900 pred Kr.



</doc>
<doc id="645243" url="https://sk.wikipedia.org/wiki?curid=645243" title="1800 pred Kr.">
1800 pred Kr.



</doc>
<doc id="645244" url="https://sk.wikipedia.org/wiki?curid=645244" title="1700 pred Kr.">
1700 pred Kr.



</doc>
<doc id="645245" url="https://sk.wikipedia.org/wiki?curid=645245" title="1600 pred Kr.">
1600 pred Kr.



</doc>
<doc id="645246" url="https://sk.wikipedia.org/wiki?curid=645246" title="1400 pred Kr.">
1400 pred Kr.



</doc>
<doc id="645247" url="https://sk.wikipedia.org/wiki?curid=645247" title="3000 pred Kr.">
3000 pred Kr.



</doc>
<doc id="645248" url="https://sk.wikipedia.org/wiki?curid=645248" title="1300 pred Kr.">
1300 pred Kr.



</doc>
<doc id="645249" url="https://sk.wikipedia.org/wiki?curid=645249" title="Ḫatti">
Ḫatti



</doc>
<doc id="645250" url="https://sk.wikipedia.org/wiki?curid=645250" title="Hettiti">
Hettiti



</doc>
<doc id="645251" url="https://sk.wikipedia.org/wiki?curid=645251" title="Hetiti">
Hetiti



</doc>
<doc id="645252" url="https://sk.wikipedia.org/wiki?curid=645252" title="Hethiti">
Hethiti



</doc>
<doc id="645253" url="https://sk.wikipedia.org/wiki?curid=645253" title="Hetejci">
Hetejci



</doc>
<doc id="645254" url="https://sk.wikipedia.org/wiki?curid=645254" title="Chetejci">
Chetejci



</doc>
<doc id="645255" url="https://sk.wikipedia.org/wiki?curid=645255" title="Synovia Hetovi">
Synovia Hetovi



</doc>
<doc id="645256" url="https://sk.wikipedia.org/wiki?curid=645256" title="Chetovi synovia">
Chetovi synovia



</doc>
<doc id="645257" url="https://sk.wikipedia.org/wiki?curid=645257" title="Chattuša">
Chattuša



</doc>
<doc id="645258" url="https://sk.wikipedia.org/wiki?curid=645258" title="Vombat">
Vombat



</doc>
<doc id="645259" url="https://sk.wikipedia.org/wiki?curid=645259" title="Vombatovité">
Vombatovité

Vombatovité (lat. "Vombatidae") sú čeľaď vačkovcov z radu kengury. Jej recentné rody sa po slovensky volajú vombat.
Charakteristika.
Príslušníci tejto čeľade sú veľkí ako jazvec. Majú krátke silné končatiny, ktoré používajú na hrabanie brlohov. Vyskytujú sa v Austrálii a Tasmánii. 
Systematika.
Do čeľade patrí niekoľko vyhynutých rodov a dva recentné rody. Spomínané dva recentné rody sú konkrétne:
Pokiaľ ide o druhy, čeľaď celkovo zahŕňa okrem mnohých vyhynutých druhov len 3 recentné druhy.

</doc>
<doc id="645260" url="https://sk.wikipedia.org/wiki?curid=645260" title="Vombat medvedíkovitý">
Vombat medvedíkovitý



</doc>
<doc id="645271" url="https://sk.wikipedia.org/wiki?curid=645271" title="Jaroslav Ušiak">
Jaroslav Ušiak

Prof. Mgr. Jaroslav Ušiak, PhD. (* 10. október 1983, Myjava) je slovenský politológ, autor viacerých publikácií a vysokoškolský učiteľ. Pôsobí ako prodekan pre medzinárodné vzťahy a vzťahy s verejnosťou na Fakulte politických vied a medzinárodných vzťahov Univerzite Mateja Bela v Banskej Bystrici a tiež ako šéfredaktor časopisu "Politické vedy".
Biografia.
Vyštudoval Gymnázium na Myjave a vysokoškolské vzdelávanie v odbore politológie na Fakulte politických vied a medzinárodných vzťahov Univerzity Mateja Bela v Banskej Bystrici, na ktorej po skončení doktorandského štúdia v roku 2010 pôsobí aj do dnes. V roku 2015 získal titul docenta v odbore medzinárodné vzťahy. na Univerzite Mateja Bela v Banskej Bystrici Od roku 2016 pôsobí ako prodekan pre medzinárodné vzťahy a vzťahy s verejnosťou. V roku 2023 ho prezidentka SR Zuzana Čaputová vymenovala za profesora v odbore medzinárodné vzťahy.
Vedecká a profesná činnosť.
Vo svojej vedeckej činnosti sa zameriava na problematiku medzinárodných vzťahov, bezpečnostných štúdií, bezpečnostných teórií, novoobjavujúcich sa bezpečnostných hrozieb a tiež na regionálnu a societálnu bezpečnosť, hlavne v strednej Európe, so zameraním na problémy identít v spoločnosti, nacionalizmus a extrémizmus. Taktiež je členom vedecko-výskumného projektu „Centra exceletnosti so zameraním na výskum otázok národnej a medzinárodnej bezpečnosti“. Je tiež členom pracovnej skupiny Medzirezortnej terminologickej komisie Bezpečnostnej rady Slovenskej republiky. Pôsobí ako Associate Reserach Fellow v Data&amp;Society Lab so zameraním na výskum a vzdelávanie v oblasti digitálnych technológií v interakcii so spoločnosťou. Publikuje v odborných časopisoch a zborníkoch, zúčastňuje sa na vedeckých konferenciách doma a v zahraničí. Realizoval tiež viacero zahraničných prednáškových a výskumných pobytov a bol hosťujúcim profesorom na univerzitách v Poľsku a v Česku.
Členstvo v odborných organizáciách a redakčných radách.
Počas štúdia aktívne pôsobil v spolku CPSSU – Česko-Slovenská únia študentov politických vied. V súčasnosti je členom Slovenského združenia pre politické vedy a členom výkonného výboru Central European Political Science Association (CEPSA). Je tiež členom vedeckej rady Fakulty politických vied a medzinárodných vzťahov Univerzity Mateja Bela v Banskej Bystrici. Aktívne pôsobí aj vo vedení časopisov. Kedy je:
Iná činnosť.
V rokoch 2007 až 2009 bol koordinátorom a členom organizačného tímu Národného konventu o budúcnosti Európskej únii, ktorý organizoval Úrad vlády SR a Ministerstvo zahraničných vecí a európskych záležitostí SR. V súčasnosti je členom organizačného tímu projektu Bezpečnostné fórum, ktorý funguje pod záštitou Katedry bezpečnostných štúdií na Fakulte politických vied a medzinárodných vzťahov.
Publikácie.
Publikoval ako autor alebo spoluautor viac ako 100 monografií, kapitol v monografiách a vedeckých štúdií v slovenčine, češtine a angličtine.

</doc>
<doc id="645274" url="https://sk.wikipedia.org/wiki?curid=645274" title="Bogomili">
Bogomili



</doc>
<doc id="645275" url="https://sk.wikipedia.org/wiki?curid=645275" title="Paremiologický útvar">
Paremiologický útvar



</doc>
<doc id="645278" url="https://sk.wikipedia.org/wiki?curid=645278" title="GPD XD">
GPD XD

GPD XD je androidová prenosná herná konzola od čínskej spoločnosti GamePad Digital, uvedená v roku 2015. Má podobný formát ako Nintendo 3DS XL, pričom má jeden kapacitný dotykový displej a je optimalizovaná na beh emulátorov a iných natívnych androidových aplikácií. Jeho nasledovníkom je GPD XD Plus.
Beží na ňom Android 4.4.4 s Metro spúšťačom, obsahuje emulátory hier a aplikácie. Dodaný systém jemožné nahradiť novším komunitným systémom LegacyROM, ktorý odstraňuje nepotrebné aplikácie a zvyšuje výkon niektorých emulátorov a pridáva podporu roota a pretaktovanie do 1,8 GHz.
Je založený na čipsete Rockchip RK3288, ktorý pozostáva z procesora ARM Cortex-A17 taktovaného na 1,4 GHz, spárovaného s grafickým procesorom Mali-T764, taktovaným na 600 MHz. Toto umožňuje beh natívnych 3D aplikácií pre Android a emuláciu systémov po Sega Dreamcast a Nintendo DS, hoci s premenlivou kvalitou. Systém má 2 GB DDR3 SDRAM 720p displej. 

</doc>
<doc id="645283" url="https://sk.wikipedia.org/wiki?curid=645283" title="Sega Dreamcast">
Sega Dreamcast



</doc>
<doc id="645292" url="https://sk.wikipedia.org/wiki?curid=645292" title="Zoznam prototypových hier pre Atari 2600">
Zoznam prototypových hier pre Atari 2600

Toto je zoznam prototypových hier pre hernú konzolu Atari 2600.

</doc>
<doc id="645294" url="https://sk.wikipedia.org/wiki?curid=645294" title="Runy (germánske písmo)">
Runy (germánske písmo)

Runy alebo runové písmo je starogermánske hranaté písmo. Predpokladá sa, že vzniklo v 1. storočí odvodením od rímskeho písma (alebo gréckeho, etruského). Často sa vytesávali do kameňa (runové kamene) alebo ryli do dreva, zbraní a ozdôb. Písmo bolo vokalizované, jedna runa bola samohláska alebo spoluhláska. Rozlišujú sa dva runové rady, runové abecedy: 1. starší futhark alebo celogermánsky futhar (roky 200 až 800) mal 24 písmen a 2. mladší futhark, severský futhark (roky 800 až 1050) so 16 písmenami. Anglosaská runová abeceda z 9. storočia mala 33 znakov. Vo Švédsku vznikli aj runy s bodkami (stungnar rúnir). Od 10. storočia sa runové písmo používalo iba v Škandinávii.
Najviac runových nápisov sa našlo vo Švédsku, viac ako tritisíc. Najstaršie runy vo Švédsku pochádzajú z 3. storočia a našli sa v hrobe blízko obce Stenkyrka na ostrove Gotland. 
V minulosti aj v súčasnosti sa runám pripisuje magický význam. Runy sa našli aj na území osídlenom slovanskými kmeňmi.

</doc>
<doc id="645296" url="https://sk.wikipedia.org/wiki?curid=645296" title="Nacistická symbolika">
Nacistická symbolika

Toto je článok o nacistickej symbolike.
Nemecká NSDAP v 20. storočí vo veľkej miere využívala grafické symboly, najmä svastiku, hlavne vo forme vlajky, ktorá sa stala v roku 1933 jednou z národných vlajok Nacistického Nemecka, a jedinou štátnou vlajkou od roku 1935 do 1945. Veľmi podobná vlajka reprezentovala stranu začiatkom roku 1920. 
Svastika.
Nacistickým hlavným symbolom bol "hakenkreuz", tzv. „hákovaný kríž“ (ktorý sa podobá svastike), ktorý novovzniknutá NSDAP formálne prijala v roku 1920. Znak bol čierna svastika (卐) otočená o 45 stupňov v bielom kruhu na červenom pozadí. Tento znak sa použil na vlajku strany, odznak a rukáv. Symbol je starý aspoň 7 000 rokov a dodnes ho používajú hinduisti, budhisti a džinisti ako symbol šťastia. Alebo na pohľadniciach zo začiatku 20. storočia v Spojených štátov, pričom priali ľuďom veľa šťastia.
Čierno-bielo-červený motív je založený na farbách vlajok Nemeckej ríše. Táto farebná škála bola obyčajne spojená s anti-Weimarskými nemeckými nacionalistami po páde Nemeckej ríše. Nacisti odsúdili čierno-červeno-zlatú vlajku Weimarskej republiky (súčasná vlajka Nemecka).
V Mein Kampf Adolf Hitler opísal symboliku nacistickej vlajky: „Červená vyjadruje sociálne myslenie, ktoré je základom hnutia. Biela národné myslenie. A svastika znamenala misiu, ktorá sa nám prisúdila – boj za víťazstvo árijského ľudstva a súčasne triumf ideálu tvorivej práce...“.
V súčasnosti niektoré krajiny, ako napríklad Nemecko, Rakúsko, Slovensko, Francúzsko, Litva, Lotyšsko, Poľsko, Ukrajina, Brazília a Izrael, zakázali nacistické symboly a ich používanie považujú za trestný čin; ak sa verejne zobrazujú inak ako na vzdelávacie účely. 9. augusta 2018 Nemecko zrušilo zákaz používania svastiky a iných nacistických symbolov vo videohrách. „Vďaka zmene interpretácie zákona môžu hry, ktoré sa kriticky zaoberajú súčasnými udalosťami, dostať prvýkrát vekový rating USK,“ uviedla pre CTV výkonná riaditeľka USK Elisabeth Secker. „Dlho sa to týkalo filmov a pokiaľ ide o slobodu umenia, je to teraz oprávnene aj pre počítačové hry a videohry.“
Heraldika.
Počas nacistického režimu boli vládne orgány vyzvané, aby z heraldiky odstránili náboženskú symboliku. Symboly, ako sú kríže, svätí atď., neboli v súlade s národným socializmom; málo nemeckých zastupiteľstiev však zmenilo svoje, často starodávne, symboly. Niektorí to však urobili, vrátane mesta Coburg, ktorý nahradil svätého Maurícia vo svojom znaku mečom a svastikou, a Durínsko, ktoré pridalo svastiku k labám svojho leva.
Nacistickí okultisti Karl Maria Wiligut a Guido von List tvrdili, že heraldika sa začala vo svete germánskych bohov a bola vytvorená vojnovým bohom Odinom.
Ostatné symboly.
Medzi ďalšie symboly nacistov patria:
Runy.
Znaky historickej runovej abecedy a moderných armanenských rún boli použité nacistami a neonacistickými skupinami, ktoré sa spájajú s germánskymi tradíciami, najmä s runami Sowulo, Eihwaz, Tyr; pozri Odal (pozri odalizmus) a Algiz .
Fascináciu, ktorú runy zjavne vyvolali u nacistov, možno nájsť už u okultného a völkischovského autora Guida von Lista, jednej z dôležitých osobností germánskeho mysticizmu a runového revivalizmu na konci 19. a začiatku 20. storočia. V roku 1908 List publikoval v Das Geheimnis der Runen súbor 18 tzv. „armanenských rún“ založených na mladšom futharku, ktoré mu boli údajne odhalené po dočasnej slepote po operácii šedého zákalu na oboch očiach v roku 1902.
V nacistických kontextoch sa "s"-runa označuje ako „Sig“ (podľa Lista, pravdepodobne z anglosaského "Sigel"). „"Wolfsangel"“, aj keď historicky nie je runou, má tvar Listovej runy „Gibor“. Runové „SS“ boli symbolom Schutzstaffel.
Využitie neonacistami.
Neonacistické skupiny si osvojili mnoho symbolov, ktoré používali nacisti, vrátane niekoľkých rún.
Neonacisti však využívajú aj rôzne číselné symboly, ktoré sú pre priaznivcov, politikov a aktivistov známe ale širokej verejnosti ich význam nie je jasný. Ide napríklad o:
Módne značky.
Niektoré módne značky kombinujú využitie týchto symbolov aj v oblečení. Ide napríklad o nemeckú značku oblečenia Thor Steinar, ktorá vo svojom znaku kombinuje runu Tiwaz so symbolom Wolfsangel. Medzi ďalšie neonacistické módne značky patrí Svastone, Erik and Sons a Ansgar Aryan.

</doc>
<doc id="645301" url="https://sk.wikipedia.org/wiki?curid=645301" title="Neonacistické symboly">
Neonacistické symboly



</doc>
<doc id="645302" url="https://sk.wikipedia.org/wiki?curid=645302" title="Slizniak fatranský">
Slizniak fatranský

Slizniak fatranský ("Deroceras fatrense") je druh slizniaka z čeľade slizniačikovité. 
Obýva horské lesy a ide o slovenský endemit.

</doc>
<doc id="645303" url="https://sk.wikipedia.org/wiki?curid=645303" title="Deroceras fatrense">
Deroceras fatrense



</doc>
<doc id="645304" url="https://sk.wikipedia.org/wiki?curid=645304" title="Elchasaiti">
Elchasaiti

Elchasaiti (iné názvy: elkasaiti, elkesaiti) boli židokresťanská gnostická skupina, sekta, pôsobiaca v 2.4. storočí v Mezopotámii. Za jej zakladateľa bol považovaný Elchasaios žijúci na prelome 1. a 2. storočia. Podľa elchasaitu Alkibiada z Apameie, ktorý ich náuku priniesol do Ríma sa Elchasaiovi zjavil anjel, ktorý mu odovzdal knihu so Zjavenou pravdou. Elchasaitské učenie striktne odmieta chrámový kult obiet, zápalné obety a odmieta konzumáciu mäsa. Hlavnou stravnou zložkou veriacich preto boli najmä plodiny, ktoré rozdeľovali na mužské a ženské. Povolené mali iba pojedanie mužských plodín a i to len po nutnom umytí a posvätení. Okrem toho vyznávali klasické židovské tradície ako obriezky, sabat, či pôsty. Elchasaiti boli monoteisti, od židovskej viery sa líšili uznávaním Ježiša ako proroka. Významným prvkom ich učenia boli židovské apokalyptické teórie a Harmónia evanjelií ("Diatessaron") od Tatiána. Odmietali však učenie Pavola z Tarsu.

</doc>
<doc id="645305" url="https://sk.wikipedia.org/wiki?curid=645305" title="Faustus z Mily">
Faustus z Mily

Faustus z Mily alebo Faustus z Mileve († okolo 392) bol manichejský biskup, učenec a rétor pôvodom zo Severnej Afriky pôsobiaci v 4. storočí.
Životopis.
Pochádzal z chudobnej pohanskej rodiny žijúcej v rímskej Numídii. Vďaka svojej vzdelanosti dosiahol isté spoločenské postavenie a v zrelom veku konvertoval k manicheizmu. Čoskoro sa stal vyvoleným ("electi") a stal sa dokonca aj jedným zo 72 manichejských biskupov. V Kartágu sa okolo roku 383 stretol s Augustínom z Hippa, na ktorého počas jeho manichejského obdobia urobila dobrý dojem zvesť o jeho rečníctve. Augustín však čoskoro prišiel na to, že Faustus hoci skvelý rečník, nedokáže svojim skepticizmom dostatočne odpovedať na jeho otázky a vyvrátiť jeho pochybnosti vo viere. Následne Augustín odišiel do Ríma a Milána, kde pod vplyvom sv. Ambróza prijal kresťanstvo. Neskôr Faustus s Augustínom zviedol viacero polemík. Po tom, čo sa v roku 386 v severnej Afrike započalo prenasledovanie manichejcov bol Faustus vyhnaný na pustý ostrov v Stredozemnom mori. Po roku sa dočkal amnestie a smel sa vrátiť. Známe je jeho 30 kapitolové dielo „Kapitoly“ ("Capitula"), ktoré je známe z Augustínoveho diela "Contra Faustum Manichaeum" (Proti manichejcovi Faustovi).

</doc>
<doc id="645307" url="https://sk.wikipedia.org/wiki?curid=645307" title="Manichejci">
Manichejci



</doc>
<doc id="645308" url="https://sk.wikipedia.org/wiki?curid=645308" title="Manichejstvo">
Manichejstvo



</doc>
<doc id="645309" url="https://sk.wikipedia.org/wiki?curid=645309" title="Manichaizmus">
Manichaizmus



</doc>
<doc id="645310" url="https://sk.wikipedia.org/wiki?curid=645310" title="Elkasaiti">
Elkasaiti



</doc>
<doc id="645311" url="https://sk.wikipedia.org/wiki?curid=645311" title="Elkesaiti">
Elkesaiti



</doc>
<doc id="645312" url="https://sk.wikipedia.org/wiki?curid=645312" title="Faustus z Mileve">
Faustus z Mileve



</doc>
<doc id="645313" url="https://sk.wikipedia.org/wiki?curid=645313" title="Art McDonald (admirál)">
Art McDonald (admirál)

Admirál Arthur Gerard McDonald (* 1967, New Waterford, Nové Škótsko)) je kanadský admirál. Je bývalý náčelník Generálneho štábu a náčelník Kráľovského kanadského námorníctva.
Životopis.
Svoj bakalársky a magisterský titul získal na Royal Military College.
V roku 2010 McDonald slúžil ako veliteľ námorného komponentu Operácie Hostia, kanadskej operácie v Haiti. Za koordináciu aktivít po katastrofe na HMCS "Halifax" a HMCS "Athabaskan" získal vyznamenanie Meritorious Service Medal. V rokoch 2007 až 2009 velil lodi HMCS "Halifax", v decembri 2009 sa stal veliteľom Fifth Maritime Operations Group (Piatej skupiny námorných operácií).
Vo februári 2014 bol vymenovaný za generálneho riaditeľa rozvoja námorných síl. V januári 2016 sa stal veliteľom námorných síl v Pacifiku. V rokoch 2018 až 2019 bol zástupcom veliteľa Kráľovského kanadského námorníctva.
Veliteľom Kráľovského kanadského námorníctva sa stal 12. júna 2019. Stal sa 36. držiteľom tejto funkcie za 109 ročnú tradíciu námorníctva.
23. decembra 2020 bol navrhnutý za náčelníka Generálneho štábu, jeho predchodca, generál. Jonathan Vance odišiel do dôchodku po podozreniach z nepatričného vzťahu s podriadenou. McDonald svoju funkciu oficiálne prebral 14. januára 2021. McDonald dobrovoľne odstúpil už 24. februára 2021 potom ako sa sám stal predmetom vyšetrovania ohľadne nepatričných vzťahov. Jeho dočasným nástupcom je generálporučík Wayne Eyre.

</doc>
<doc id="645320" url="https://sk.wikipedia.org/wiki?curid=645320" title="Neachille">
Neachille

Neachille (Neachil, Neachile Pocerana, Neachila Pocaragua, Neakil) bola v prvej polovici 16. storočia sultánka - manželka sultána Boliefeho, v moslimskom (sunitskom) sultanáte s názvom Ternate, ktorý zahŕňal ostrovy terajšej východnej Indonézie, južných Filipín a okolia Novej Guinei.
Neachil bola dcérou Almansora (Al-Mansura I., Bayan Sirrullaha), vládcu vedľajšieho „konkurenčného“ sultanátu s názvom Tidore. Po smrti manžela sa stal sultánom nelegitímny syn Boliefeho, Hairun Jamilu, ktorý s pomocou portugalských kolonizátorov odstránil troch synov Neachil (legitímnych následníkov) a zbavil vdovu moci i majetku. Vdova konvertovala v roku 1546 z islamu na kresťanstvo. Pokrstená bola na meno Izabela jezuitom sv. Františkom Xaverským. Svojim správaním získala popularitu u obyvateľstva. Počas nasledovného prenasledovania kresťanov sultánom sa odmietla zriecť viery a bola preto popravená. V kresťanstve je symbolom pevnej viery a pokory, najmä u jezuitov. Uvádza sa obvykle v životopisoch sv. Františka Xaverského v súvislosti s jeho misijnou činnosťou. Krst sultánky - vdovy Neachil, spolu s krstom japonského kniežaťa Ótomo Sórina, predstavujú najznámejšie konverzie aristokratov počas pôsobenia sv. Františka Xaverského v Ázii.
V sakrálnej kultúre sú známe oltárne obrazy a fresky krstu Neachil od jezuitského maliara Andrea Pozza a jeho žiakov (Trenčín, Budapešť, Trident, Sansepolcro, Mondovi). Pravdepodobným modelom pre podobu Neachil bola vojvodkyňa a regentka Mária Jana Savojská.
Korán však hovorí o vzťahu ku kresťanstvu, navyše aj kresťanstvo má v spoločnosti svoju pozíciu, ktorej nedodržiavanie viedlo aj v kresťanských krajinám k problémom.

</doc>
<doc id="645321" url="https://sk.wikipedia.org/wiki?curid=645321" title="Tori Spellingová">
Tori Spellingová

Victoria Davey „Tori“ Spellingová (neprechýlene Victoria Davey „Tori“ Spelling; * 16. máj 1973, Los Angeles, Kalifornia, Spojené štáty) je americká herečka, spisovateľka a televízna moderátorka. Preslávila sa najmä úlohou Donny Martin zo seriálu "Beverly Hills 90210". Je dcérou amerického režiséra Aarona Spellinga.
Detstvo a mladosť.
Narodila sa ako dcéra režiséra Aarona Spellinga a spisovateľky Candy Spelling. Má mladšieho brata Randyho. Jej korene siahajú do Ruska a Poľska a je židovka.
Kariéra.
Ako malá sa objavila v niekoľkých filmoch, ktoré režíroval jej otec. Na skutočne výslnie ju však dostala úloha Donny Martin zo seriálu "Beverly Hills 90210", ktorý tiež režíroval jej otec. Pôvodne mala záujem o úlohu Kelly Taylor, ale neskôr obsadila úlohu Donny. Tiež odporučila otcovi herečku Shannen Dohertyovú pre úlohu Brendy Walshovej po tom, čo ju Dohertyová zaujala vo filme "Heathers" z roku 1988.
Počas natáčania seriálu, ktoré trvalo do roku 1999, si zahrala v niekoľkých filmoch s nižším rozpočtom, ako napríklad "Deadly Pursuits" či "Trick". V roku 1997 stvárnila samu seba vo filme "Vreskot 2" a za herecký výkon získala nomináciu na Zlatú malinu v kategórii Najhoršia vychádzajúca hviezda. Rovnakú nomináciu v rovnakej kategórii získala aj za film "The House of Yes", kde sa objavila po boku Parker Poseyovej či herca Freddieho Prinzea Jr.
V roku 2001 si zahrala v komédii "Scary Movie 2" a bola zvažovaná do úlohy Elle Woods v romantickej komédii "Legally Blonde", ktorú neskôr dostala Reese Witherspoonová. V roku 2006 Spellingová stvárnila samu seba v komédii "VH1 So Notorious", ktorá parodovala jej verejný imidž.
Napísala tiež dve knihy - „"sTORI TELLING"“, ktorá sa objavila na zozname bestsellerov časopisu New York Times, a neskôr napísala „"Mommywood"“.
7. januára 2009 bolo oznámené, že Spellingová má záujem o rolu Donny Martin v pokračovaní seriálu "Beverly Hills 90210", pod názvom "90210".
V roku 2010 vydala Spellingová svoju tretiu knihu s názvom „"terriTORI"“. V septembri 2011 sa objavila v reality show "Big Brother". Tiež sa venuje dabingu a jej hlas bolo možné počuť v rozprávke "My Little Pony: Friendship Is Magic, Royal Wedding".
26. augusta 2013 bolo oznámené, že sa Spellingová bude podieľať na reality seriáli s názvom "Tori &amp; Dean: Cabin Fever": Seriál sa venuje Tori, jej manželovi a ich štyrom deťom po ich presťahovaní do chatky pri jazere v kanadskom Ontáriu. V roku 2014 bolo vyrobených a odvysielaných osem polhodinových epizód na CMT Canada a HGTV.
V roku 2016 sa objavila po boku Jamesa Franca v thrilleri "Mother, May I Sleep with Danger?" V roku 2019 sa spoločne s hereckými kolegami pripojila k natáčaniu jedenástej série "Beverly Hills 90210".
Súkromný život.
Dňa 3. júla 2004 sa Spellingová vydala za herca a spisovateľa Charlieho Shaniana. V júli 2005 počas natáčania televízneho filmu "Mind Over Murder" v Ottawe sa stretla s hercom Deanom McDermottom, ktorý bol ženatý s Mary Jo Eustace. Spellingová s McDermottom tvorili milenecký pár a v roku 2006 bolo manželstvo Spellingovej a Shaniana rozvedené. V máji 2006 sa pár Spellingová McDermott zosobášil na súkromnom obrade vo Wakaya na Fidži a majú spolu päť detí. Tori je tiež nevlastnou matkou Jacka Montgomeryho McDermotta.
Tori sa intenzívne angažuje v charitatívnych aktivitách, spolupracuje napríklad s organizáciou DREAM Foundation, ktorá pomáha vážne chorým ľudom.

</doc>
<doc id="645325" url="https://sk.wikipedia.org/wiki?curid=645325" title="Tori Spelling">
Tori Spelling



</doc>
<doc id="645326" url="https://sk.wikipedia.org/wiki?curid=645326" title="Solar Orbiter">
Solar Orbiter

Solar Orbiter je aktívna sonda na prieskum Slnka, ktorú vyvinula Európska vesmírna agentúra (ESA). Solar Orbiter je určený na vykonávanie podrobných meraní vnútornej heliosféry, slnečného vetra a na vykonávanie dôkladných pozorovaní polárnych oblastí Slnka.
Solar Orbiter bude pozorovať Slnko z excentrickej obežnej dráhy s perihéliom ~ 60 slnečných polomerov (RS), alebo 0,284 au. Počas plánovanej 7-ročnej misie sa orbitálny sklon zvýši asi na 25°.
Vedecké ciele.
Sonda sa každých päť mesiacov priblíži k Slnku tak, aby sa umožnilo opakované štúdium tej istej oblasti slnečnej atmosféry. Solar Orbiter bude pozorovať hromadenie magnetickej aktivity v atmosfére, ktorá môže viesť k silným slnečným erupciám.
Vedci budú mať tiež možnosť koordinovať pozorovania s misiou Parker Solar Probe (20182025) agentúry NASA, ktorá vykonáva merania koróny Slnka.
Cieľom misie je vykonať detailné štúdie Slnka a jeho vnútornej heliosféry s vysokým rozlíšením, ktoré pomôžu nájsť odpovede na tieto otázky:
Vedecký náklad.
Užitočné zaťaženie na vedecké účely sa skladá z:
Časová os.
Oneskorenie štartu.
V apríli 2015 bol plán štartu od júla 2017 do októbra 2018. V auguste 2017 bol plán štartu február 2019. Štart bol naplánovaný na 10. februára 2020 04:03 UTC na rakete Atlas V 411 a v tomto termíne aj prebehol.
Trajektória orbitera.
Od štartu bude Solar Orbiteru trvať približne 3,5 roka, pri použití opakovanej gravitačnej asistencie Zeme a Venuše, aby dosiahol svoju operačnú dráhu, eliptickú obežnú dráhu s perihéliom 0,28 au a s aphéliom 0,9 au. Počas očakávaných 7 rokov trvania misie použije ďalšiu gravitačnú pomoc Venuše, aby zvýšil svoj sklon k rovníku Slnka z 0° na 25°, čo mu umožní lepší pohľad na póly Slnka. Ak bude schválená predĺžená misia, sklon by sa mohol ďalej zväčšiť na 34°. Sklon rotačnej osi Slnka k eklitike je 7,25°.
9. augusta 2021 urobila sonda Solar Orbiter jeden zo svojich manévrov pri Venuši. Len o 33 hodín neskôr preletela okolo Venuše aj sonda BepiColombo. Takýto ojedinelý krátko po sebe nasledujúci prelet dvoch sond poskytol jedinečný pohľad na túto planétu. Sondy boli od seba aj v dobe maximálneho priblíženia vzdialené vyše pol milióna km.

</doc>
<doc id="645328" url="https://sk.wikipedia.org/wiki?curid=645328" title="Bryaxis monstrosetibialis">
Bryaxis monstrosetibialis

Bryaxis monstrosetibialis alebo Bythinus monstrosetibialis je vzácny druh chrobáka.
Žije hlavne v podzemí v jaskyniach alebo v pôde, pod listami, machom a kameňmi. Jeho hlavný výskyt je v horských oblastiach slovenských Karpát. Aj keď sa považuje za slovenský endemit, jeho výskyt môže byť potvrdený aj v okolitých krajinách.

</doc>
<doc id="645334" url="https://sk.wikipedia.org/wiki?curid=645334" title="Marián Jakubócy">
Marián Jakubócy

Marián Jakubócy (* 9. máj 1970, Martin) je slovenský diplomat. Od novembra 2019 je mimoriadny a splnomocnený veľvyslanec Slovenska v Nemecku. V rokoch 20132017 pôsobil ako mimoriadny a splnomocnený veľvyslanec Slovenska v Bulharsku.
Životopis.
Marián Jakubócy absolvoval Elektrotechnickú fakultu Slovenskej technickej univerzity, Ústav medzinárodných vzťahov na Univerzite Komenského v Bratislave a Európske centrum pre bezpečnostné štúdie Georgea C. Marshalla v nemeckom Garmisch-Partenkirchene.
Diplomatické pôsobenie.
Na Ministerstve zahraničných vecí a európskych záležitostí začal v roku 1995 ako referent politického oddelenia E (krajiny Spoločenstva nezávislých štátov a Západného Balkánu). Následne v rokoch 1998 až 2002 pracoval ako 3. tajomník na slovenskom zastupiteľstve v Moskve. V rokoch 2002 až 2005 bol zástupcom riaditeľa a riaditeľom kancelárie štátneho tajomníka. V rokoch 2005 až 2009 bol zástupcom veľvyslanca a radcom na veľvyslanectve Slovenska v Nemecku. Následne bol v rokoch 2009 až 2013 riaditeľ odboru štátov východnej Európy, južného Kaukazu a Strednej Ázie a národný koordinátor SR v Stredoeurópskej iniciatíve.
V roku 2013 bol vymenovaný za veľvyslanca Slovenska v Bulharsku. V tejto funkcii pôsobil od apríla 2013 do augusta 2017, predchodcom bol Karol Mistrík. Nástupcom je Manuel Korček.
Po návrate bol generálnym riaditeľom politickej sekcie na Ministerstve zahraničných vecí a európskych záležitostí.
20. novembra 2019 ho prezidentka Zuzana Čaputová vymenovala za veľvyslanca Slovenska v Nemecku. Jeho predchodcom bol v rokoch 2015 až 2019 Peter Lizák. Funkcie sa ujal v decembri 2019.

</doc>
<doc id="645338" url="https://sk.wikipedia.org/wiki?curid=645338" title="Bythinus monstrosetibialis">
Bythinus monstrosetibialis



</doc>
<doc id="645341" url="https://sk.wikipedia.org/wiki?curid=645341" title="Klub zberateľov autogramov">
Klub zberateľov autogramov

KLUB SBĚRATELŮ AUTOGRAMŮ (skratka KSA) je zberateľský klub v Česku a na Slovensku, ktorý združuje záujemcov o zbieranie podpisov (autogramov) a rukopisov (autografov).
História.
Klub vznikol v roku 1986 odštiepením sa od Klubu sběratelů kuriozit, v rámci ktorého pôvodne existovala sekcia pre zberateľov autogramov. Zakladateľom klubu bol Ivan Vápenka, ktorý navrhol logo s využitím signatúry Mikoláša Aleša, ktoré sa používa dodnes. Klub je zapísaným spolkom.
Činnosť.
Klub združuje v súčasnosti vyše 230 členov a organizuje dvakrát ročne stretnutie (na jar a na jeseň) na Novotného lávce v Prahe, ktorého súčasťou je autogramiáda slávnych osobností. Účasť na autogramiáde je umožnená tiež verejnosti. Na jesennom stretnutí sa koná súťaž o najkrajší autogram v zbierke, súťažnú tému vyhlasuje výbor klubu v časopise.
Klub vydáva štyrikrát ročne časopis "Autogram", ktorý obsahuje odborné články členov klubu a osobností na témy, ktoré sa venujú zberateľstvu autogramov, správy o činnosti klubu, informácie o termínoch stretnutí a inzerciu.

</doc>
<doc id="645342" url="https://sk.wikipedia.org/wiki?curid=645342" title="Kozinec ľadový">
Kozinec ľadový

Kozinec ľadový ("Astragalus frigidus") je bylina z čeľade bôbovité ("Fabaceae").
Ide o euroázijský druh, rozšírený na vápencovom podloží v alpínskom až subalpínskom pásme. Je to trváca rastlina. Stonka je vpriamená a dlhá 15 až 20 cm. Má strapcovité súkvetie so žltými kvetmi.
Na území Slovenska patrí medzi chránené rastliny.

</doc>
<doc id="645343" url="https://sk.wikipedia.org/wiki?curid=645343" title="Astragalus frigidus">
Astragalus frigidus



</doc>
<doc id="645346" url="https://sk.wikipedia.org/wiki?curid=645346" title="Plavúnik alpínsky">
Plavúnik alpínsky

Plavúnik alpínsky ("Diphasiastrum alpinum") je plazivá a trváca rastlina z čeľade plavúňovité ("Lycopodiaceae").
Je rozšírený cirkumboreálne v Európe, Severnej Amerike a severnej Ázii a rastie vo vyšších polohách a tundrách. Rastie vo zväzku plazivých výhonkov dĺžky 6 až 14 cm. Lyžicovitý tvar listov je v rámci rodu unikátny. Rastie hlavne na kyslých pôdach.
Na území Slovenska patrí medzi chránené rastliny.

</doc>
<doc id="645347" url="https://sk.wikipedia.org/wiki?curid=645347" title="Diphasiastrum alpinum">
Diphasiastrum alpinum



</doc>
<doc id="645348" url="https://sk.wikipedia.org/wiki?curid=645348" title="Lycopodium alpinum">
Lycopodium alpinum



</doc>
<doc id="645351" url="https://sk.wikipedia.org/wiki?curid=645351" title="Prilbica tuhá moravská">
Prilbica tuhá moravská

Prilbica tuhá moravská ("Aconitum firmum" subsp. "moravicum") je poddruh prilbice tuhej z čeľade iskerníkovité ("Ranunculaceae").
Je to jedovatá rastlina. Rastie iba v západných Karpatoch v Česku, Poľsku a na Slovensku v cca 80 lokalitách. Je vysoká od 30 do 150 cm, má strapcovité súkvetie s modrofialovými kvetmi. Kvitne v júli a auguste.
Na území Slovenska patrí medzi chránené rastliny.

</doc>
<doc id="645352" url="https://sk.wikipedia.org/wiki?curid=645352" title="Aconitum firmum subsp. moravicum">
Aconitum firmum subsp. moravicum



</doc>
<doc id="645355" url="https://sk.wikipedia.org/wiki?curid=645355" title="Irena Bihariová">
Irena Bihariová

Mgr. Irena Bihariová (* 15. september 1980, Trnava) je slovenská právnička a politička. Od roku 2023 poslankyňa Národnej rady SR za stranu Progresívne Slovensko. Od júna 2020 do mája 2022 bola predsedníčkou strany Progresívne Slovensko, od mája 2022 je podpredsedníčkou tejto strany.
Životopis.
V roku 2009 absolvovala štúdium práva na Právnickej fakulte Univerzity Komenského v Bratislave. Zaoberá sa problematikou extrémistických trestných činov vrátane činov v online prostredí.
Od roku 2009 vedie združenie Ľudia proti rasizmu. Dňa 29. júla 2013 sa stala podpredsedníčkou Výboru pre predchádzanie a elimináciu rasizmu, xenofóbie, antisemitizmu a ostatných foriem intolerancie na Ministerstve vnútra. Bola zvolená za delegátku Výboru do koordinačnej skupiny na prípravu "Celoštátnej stratégie ochrany a podpory ľudských práv v SR".
Je rómskej národnosti, a podľa vlastných slov z „asimilovanej rodiny”.
Politické pôsobenie.
Dňa 8. mája 2019 bola zvolená za podpredsedníčku hnutia Progresívne Slovensko. V parlamentných voľbách vo februári 2020 kandidovala na štvrtom mieste kandidátky koalície PS/SPOLU. Vo voľbách získala 46 798 hlasov, po zohľadnení preferenčných hlasov sa umiestnila na 4. mieste kandidátky. Kvôli výsledku koalície sa do parlamentu nedostala.
Dňa 4. marca 2020 potvrdila, že bude kandidovať za predsedníčku strany. Na sneme strany 6. júna 2020 porazila znovu kandidujúceho Michala Trubana (105 vs. 100 hlasov).
Podľa svojho názoru bola za predsedníčku zvolená, lebo sa snaží presadiť "„krehký balans medzi politickým idealizmom a pragmatizmom. Som nastavená tak, že pragmatizmus môže do istej miery pomôcť pri napĺňaní ideálov, ale nemal by sa stať politikou samou osebe tak, aby ste po piatich rokoch nevedeli, čo ste chceli presadiť, a aký bol sen, ktorému ste verili.”".
Bihariová nevidí reálne spájanie s inými stranami: Spolu a Za ľudí, ak by však mali málo percent, tak si spájanie vie predstaviť. Po zvolení do vedenia strany uviedla tieto očakávania: "„Budeme musieť reagovať, aj v kontexte koronavírusu, na výzvy, ako sú elektronizácia vzdelávania, digitalizácia, dlhodobé investície do zelenej obnovy, vedy, výskumu. To sú veci, ktoré by malo PS v najbližšom období nastoľovať a prinášať v nich riešenia,“" pričom za svoju prioritu považuje férový štát, čiže prístup ľudí k najkvalitnejším službám a možnosť ľudí v núdzi požiadať o podporu bez poníženia.
Podľa rozhodnutia Okresného súdu v Banskej Bystrici sa ĽSNS musí ospravedlniť Irene Biháriovej a zaplatiť jej 5000 eur ako náhradu za ujmu. Strana ju vo svojich novinách obvinila, že „oberala tisíce eur z dotácií a chodila za ne presadzovať „zvrhlú agendu“ deťom na školy.“ Biháriová chce vysúdenú sumu použiť na „prospech boja proti dezinformáciám“.
Dňa 7. mája 2022 bola opäť zvolená za podpredsedníčku Progresívneho Slovenska. Na tom istom smene bol Michal Šimečka zvolený za nového predsedu strany. Bihariová nekandidovala na post predsedníctva.
V predčasných parlamentných voľbách v roku 2023 bola zvolená za poslankyňu NR SR.

</doc>
<doc id="645357" url="https://sk.wikipedia.org/wiki?curid=645357" title="Plavúň obyčajný">
Plavúň obyčajný

Plavúň obyčajný (iné názvy pozri nižšie; lat. "Lycopodium clavatum") je plazivá a trváca rastlina z čeľade plavúňovité ("Lycopodiaceae"). 
Slovenské názvy.
Variantný starší názov je plavúň.
Ľudové (resp. sčasti zároveň staršie) názvy sú: "čertov spár", "jelení mach", "jelení rožok", "koltunová zelina", "mach", "machovina", "medvedia tlapa", "morčia noha", "vlčia noha", "netáta", "netata" [s tvrdým alebo mäkkým n], "netátal", "vlačuha", "spavec", "svätojánsky pás", "vidlačky", "vlčie chvosty", "zemský mach, rváč". 
Historické oficiálne názvy sú napr.: "netáta", "mach zemský" a "jelení ružek".
Výskyt.
Je široko rozšírený: v Európe, Severnej Amerike a severnej Ázii; ďalej v subtropických pohoriach Karibiku, Južnej Ameriky a Východnej Afriky. Rastie vo vyšších polohách. Z plavúňov je to najrozšírenejší druh, obľubuje kyslé pôdy.
Opis.
Stonky sa plazia do dĺžky až 120 cm a vidlicovito sa vetvia. V lete vyrastú na rastline dva výtrusnicové klasy, z ktorých rozširuje výtrusy.
Ochrana.
Na území Slovenska patrí medzi chránené rastliny.
Využitie.
Často sa používa v homeopatii. V liečiteľstve sa používa hlavne výtrusový prach. Svetložltý prach sa používa na zásyp rán, ako dermatologikum a pilulkový konspergens. Spóry tvorí z polovice tuk, ďalej obsahujú sporonín (20 %), hydroxykávovú kyselinu, malé množstvo alkaloidov a sacharózu. V ľudovom liečiteľstve sa ním liečia choroby močového mechúra a zažívacie ťažkosti. Z plazivých bylí sa plietli tkaniny na umývanie. 

</doc>
<doc id="645358" url="https://sk.wikipedia.org/wiki?curid=645358" title="Lycopodium clavatum">
Lycopodium clavatum



</doc>
<doc id="645359" url="https://sk.wikipedia.org/wiki?curid=645359" title="Kopce (Poľana)">
Kopce (Poľana)

Kopce () sú tretí najvyšší vrch pohoria Poľana, krajinného celku Slovenského stredohoria. Leží nad osadou Kyslinky, približne severne od Hriňovej. Veľká časť masívu patrí do NPR Zadná Poľana, ktorá je súčasťou Chránenej krajinnej oblasti Poľana. 
Poloha.
Nachádza sa vo východnej polovici strednej časti pohoria, v geomorfologickom podcelku Vysoká Poľana. Vrch leží v Banskobystrickom kraji, na hranici okresov Detva, Zvolen a Brezno a zasahuje na katastrálne územia mesta Hriňová a obcí Očová a Valaská. Najbližšími sídlami je západne situovaná osada Kyslinky a na juhu ležiace mesto Hriňová. 
Opis.
Vrch leží vo východnej časti hlavného hrebeňa, ktorý vedie okrajom zvyšku kaldery, čoby pozostatku stratovulkánu. Južne leží vrch Sedlo (), juhozápadným smerom po hrebeni susedí dominantná Poľana (), západne leží Šafraníčka (), severozápadne sa v hrebení nachádza Brusniansky grúň () a východným smerom susedí Záhorská skala (). Oblasť patrí do povodia Hrona, hoci vodné toky smerujú rôznymi smermi; západné svahy hrebeňa sú pramennou oblasťou Hučavy, smerujúcej do Slatiny, severovýchodné svahy odvodňujú prítoky Kamenistého potoka do Čierneho Hrona a juhovýchod masívu odvádzajú vodu rieke Slatina. Vrcholom prechádza Rudná magistrála, na ktorú sa tu pripája chodník z Lomu nad Rimavicou.
Výhľady.
Zalesnený vrch poskytuje len veľmi obmedzený výhľad. Z vhodných miest s riedkym porastom sú viditeľné najmä okolité vrchy Poľany a Veporských vrchov. Pri priaznivých podmienkach je však pozorovateľná aj časť hrebeňa Nízkych Tatier, Kremnických vrchov a Veľkej Fatry, východným smerom dominuje Fabova hoľa, Klenovský Vepor a Čierťaž. Ojedinele sú ponad nízkotatranský hrebeň pozorovateľné aj končiare Vysokých Tatier.

</doc>
<doc id="645360" url="https://sk.wikipedia.org/wiki?curid=645360" title="Bukovina (Poľana)">
Bukovina (Poľana)

Bukovina () je vrch v pohorí Poľana. Leží nad obcou Poniky, približne severne od Detvy. Je súčasťou Chránenej krajinnej oblasti Poľana.
Poloha.
Nachádza sa v západnej časti pohoria, v geomorfologickom podcelku Vysoká Poľana. Vrch leží v Banskobystrickom kraji, v okrese Banská Bystrica a v katastrálnom území obcí Poniky a Hrochoť. Najbližšími sídlami sú severne situované Strelníky a južne ležiaca osada Kyslinky, patriaca k obci Hrochoť. 
Opis.
Bukovina je výškovo výrazný a masívny vrch v hrebeni kaldery bývalého stratovulkánu. Vrch je pokrytý nesúvislým lesom, no v južnej a východnej časti vrcholu vystupuje mohutné bralo. Severným smerom susedí vrch Minca (), východne Ľubietovská Bukovina () a Brusniansky grúň (), južne Drábovka () a západne vrch Žiarec (). Oblasť patrí do povodia Hrona; severné a západné svahy masívu odvodňuje rieka Zolná, južné svahy prítoky Hučavy. Severne od vrcholu stojí chata Horalka, okolo ktorej vedie značený chodník z Ponickej Huty na rázcestie Krížne. Na samotný vrchol Bukoviny značená trasa nevedie.
Výhľady.
Vrcholová časť Bukoviny je pokrytá nesúvislým lesným porastom, ktorý tak umožňuje obmedzený výhľad. Okolité vrchy a hrebeň Poľany je veľmi dobre viditeľný z bralnatej, južne situovanej časti pod vrcholom. Zo severozápadnej, čiastočne odlesnenej časti sú pozorovateľné Štiavnické vrchy, Kremnické a Starohorské vrchy, Veľká Fatra a Nízke Tatry. Severným smerom sú ponad nízkotatranský hrebeň pozorovateľné aj končiare Vysokých Tatier.
Prístup.
Na vrchol nevedie značkovaný chodník a dostať sa naň dá lesom, odbočením z značky. Pod vrchol Bukoviny vedú:

</doc>
<doc id="645363" url="https://sk.wikipedia.org/wiki?curid=645363" title="Prikarpatská národná univerzita Vasyľa Stefanyka">
Prikarpatská národná univerzita Vasyľa Stefanyka



</doc>
<doc id="645366" url="https://sk.wikipedia.org/wiki?curid=645366" title="Lakónikos">
Lakónikos

Lakónikos () bol kráľ Sparty v roku 192 pred Kr. 
Po víťazstve rímskeho vojska a achájskeho spolku v roku 193 pred Kr. vo vojne proti Sparte bol spartský kráľ Nabis prinútený vzdať sa trónu. Nasledujúci rok, keď rímsky veliteľ Titus Flamininus so svojim vojskom opustil Spartu, aby sa pripravil na vojnu proti Antiochovi a aitólskemu spolku, Nabis sa za pomoci vojsk aitólskeho spolku pokúsil zmocniť vlády. Alexamenos, veliteľ aitólskeho spolku, ho však zákerne zavraždil a pobúrení Sparťania monarchiu obnovili a Alexamena i veľkú časť jeho vojska pobili. Rímsky historik Livius o tejto udalosti zaznamenal: „"Niektorí z nich vyhlásili, že je nutné Aitólov vyhnať a znovu si vydobyť slobodu, ktorá im bola násilím odňatá pod rúškom politickej slobody; iní tvrdili, že je treba vyzdvihnúť aspoň pre formu niekoho z kráľovského rodu, aby tu bola vedúca osobnosť pre ďalšie akcie. Zostal tu z toho rodu Lakónikos, ešte malý chlapec, vychovaný s tyranovými deťmi; posadili ho na koňa, chopili sa zbraní a zabíjali Aitólčanov..."" Zmätok, ktorý zavládol v Sparte využilo početné vojsko achájskeho spolku, vedené Filopoimenom a prinútilo Spartu do achájskeho spolku vstúpiť. Aký bol ďalší osud mladého spartského kráľa, nie je známe. 

</doc>
<doc id="645371" url="https://sk.wikipedia.org/wiki?curid=645371" title="Bogomil">
Bogomil

Bogomil môže byť:

</doc>
<doc id="645373" url="https://sk.wikipedia.org/wiki?curid=645373" title="Diskovník oranžový">
Diskovník oranžový

Diskovník oranžový ("Xanthoria elegans") je lišajník z čeľade krásnikovité.
Stielku má lupeňovitú v tvare disku s priemerom do 5 cm a s úzkymi oranžovými lalokmi. Preferuje krytý habitát, hlavne na skalách s exkrementami.
Má široké rozšírenie, dokáže prežiť v suchom prostredí ale aj sezónne pod vodou. Kolonizuje vápenaté aj kremičité horniny. Na vrchu K2 bol nájdený vo výške V máji 2005 bol diskovník oranžový a zemepisník mapovitý ("Rhizocarpon geographicum") súčasťou experimentov vo vesmíre. Boli vystavení 15 dní priamemu vesmírnemu vákuu a žiareniu. Následne boli dopravení na Zem a pri skúmaní sa zistilo, že neboli vážne poškodení.

</doc>
<doc id="645374" url="https://sk.wikipedia.org/wiki?curid=645374" title="Xanthoria elegans">
Xanthoria elegans



</doc>
<doc id="645380" url="https://sk.wikipedia.org/wiki?curid=645380" title="Rudolf Sikora">
Rudolf Sikora

Prof. akad. mal. Rudolf Sikora (* 17. apríl 1946, Žilina) je slovenský maliar, kresliar, grafik, fotograf, sochár a bývalý vysokoškolský pedagóg. Je jednou z hlavných postáv súčasného konceptuálneho umenia na Slovensku, a jedným z najvýznamnejších postáv českého a slovenského výtvarného umenia 20. storočia. Počas normalizácie bol aktívny na neoficiálnej – alternatívnej umeleckej scéne. Pedagogicky pôsobil na viacerých vysokých školách, bol jedným z iniciátorov vzniku Verejnosti proti násiliu. V roku 2016 bol ocenený Pribinovým krížom I. triedy.
Životopis.
Mladosť a štúdium.
Narodil sa 17. apríla 1946 v Žiline do rodiny matematika a úradníčky. Vyrastal na Spiši, neskôr sa s rodinou presťahoval naspäť do Žiliny, kde študoval na strednej všeobecno-vzdelávacej škole. V rokoch 19631969 študoval na Vysokej škole výtvarných umení v Bratislave, dva roky paralelne študoval scénografiu na Vysokej škole múzických umení v Bratislave. Štúdium na VŠVÚ absolvoval pod vedením profesora Petra Matejku na Oddelení monumentálneho maliarstva a gobelínu.
Raná tvorba.
Sikora vstúpil na výtvarnú scénu v politicky uvoľnenom období, koncom 60. rokov 20. storočia. Po absolovaní VŠVU debutoval v roku 1969 na vlastnej výstave "Topografie" v Galérii mladých na Mostovej ulici v Bratislave, kde vystavovali napríklad aj Július Koller či Juraj Meliš. V "Topografiách" Sikora zúžitkoval špecifický druh informácií ako topografické náčrty, mapy a plány, s ktorými pracoval počas štúdia. Už v tomto diele sa začal prejavovať jeho záujem o ekologické témy. Po auguste 1968 Galériu mladých zavreli a po prestavbe ju dostal pod správu Socialistický zväz mládeže.
70. roky.
V lete roku 1977 sa stretol s českým spisovateľom a jedným z organizátorov Charty 77 Eugenom Brikciom, ktorý ho požiadal o podpis. Sikora ponuku odmietol, pretože sa nechcel vystaviť nutnosti emigrovať.
V roku 1979 sa Sikora s ďalšími výtvarníkmi zúčastnil generačnej výstavy v Ústave technickej kybernetiky Slovenskej akadémie vied. Výstava sa stala základom pre vznik umeleckej skupiny A-R, ktorej členom sa však Sikora nestal.
1. otvorený ateliér.
Významnou aktivitou umeleckej scény bola výstava nazvaná "1. otvorený ateliér" 19. novembra 1970 v ateliéri v jeho dome na Tehelnej ulici č. 32 v Bratislave, ktorá predznamenala nástup silnej generácie tvorcov. Išlo o vedomý protestný prejav proti mocenským zásahom, ktorý vznikol ako spontánne podujatie z iniciatívy samotných výtvarníkov. Zúčastnilo sa ho 19 umelcov so zákazom verejne vystavovať: Milan Adamčiak, Peter Bartoš, Václav Cigler, Róbert Cyprich, Milan Dobeš, Igor Gazdík, Viliam Jakubík, Július Koller, Ivan Kříž-Vyrubiš, Vladimír Kordoš, Otis Laubert, Juraj Meliš, Alex Mlynárčik, Marián Mudroch, Jana Shejbalová-Želibská, Rudolf Sikora, Ivan Štěpán, Dezider Tóth a Miloš Urbásek. Vernisáže sa zúčastnil aj český teoretik umenia Jindřich Chalupecký.
Ateliér bol otvorený 19. novembra 1970 o 17.00, na druhý deň prišla Štátna bezpečnosť a Sikoru kvôli nepovolenému stretnutiu od rána vypočúvali. Zámienkou bola aj provokatívna inštalácia prázdnych konzerv s nápisom "Atmosféra 1970 – nedýchateľné", ktorá však bola spoločným dielom Jakubíka, Kordoša a Murdocha.
Incidentom začalo postupné presúvanie umeleckých aktivít z verejných priestorov do súkromia ateliérov. Udalosť sa stala známou a konceptuálni autori sa na Tehelnej ulici v rámci neoficiálnej scény naďalej stretávali, čo viedlo k vzostupu konceptuálneho umenia na Slovensku. Sikoru tiež vylúčili z kandidátstva do Zväzu výtvarných umelcov, v období normalizácie dostal zákaz vystavovať a neustále ho vyšetrovali príslušníci ŠtB.
Sikorov bratislavský dom na Tehelnej ulici bol v roku 1975 zbúraný kvôli výstavbe nemocnice. Sikora s rodinou dostal od štátu náhradný byt, no výstavy v ňom už neorganizoval. V roku 1976 zorganizoval pri príležitosti ekologickej konferencie na Smolenickom zámku verejnú výstavu. Na konferencii predniesol príspevok o podiele umeleckej tvorby na formovaní ekologického myslenia. Naďalej sa podieľal na tvorbe oficiálne „závadnej tvorby“, napríklad na kolaboračnom albume "Symposion III in memoriam Miloš Laky" (1976).
80. roky.
V roku 1983 bol Sikora spolu s ďalšími bývalými poslucháčmi Petra Matejku vylúčený z výstavy k Matejkovmu jubileu na pôde Slovenskej národnej galérie. Udialo sa tak z podnetu Ľubomíra Podušela, ktorý bol námestníkom riaditeľa SNG.
V roku 1988 Sikora s mladými postmodernými autormi Gabrielom Hošovským, Martinom Knutom a Milošom Novákom založil umeleckú skupinu "Syzýgia". Tvorba združenia smerovala k "„redukcii expresívnych motívov, uplatňovaniu stratégií vyprádzňovania a sociálnej vyblednutosti so snahou o definovanie problémov súvisiacich s identitou."“ Skupinu postupne akceptovali oficiálne galérie a po novembri 1989 vystavovali najmä v Galérii M+ na Laurinskej ulici v Bratislave. Zoskupenie ukončilo svoju činnosť v roku 1990.
Sikora bol v roku 1988 prijatý do Zväzu slovenských výtvarných umelcov na príkaz predsedu a bývalého ministra kultúry Miroslava Válka.
Vznik Verejnosti proti násiliu.
Počas študentských demonštrácií 17. novembra 1989 bol doma a pracoval. 19. novembra sa na popud informácií o policajných zásahoch voči protestujúcim rozhodol zvolať niekoľkých priateľov do výstavnej siene Umeleckej besedy v Bratislave, kde mal vtedy výstavu. Po telefonáte s Miroslavom Cipárom, vtedajším predsedom mestskej organizácie zväzu umelcov sa najprv stretol s viacerými výtvarníkmi a ďalšími osobnosťami v ateliéri v Cipárovom byte, kde spoločne spísali kritické vyhlásenie. Následne zúčastnení pozvali ďalšie osobnosti do Umeleckej besedy, kde sa napokon stretlo približne 500 osôb. Takmer 400 z pozvaných napokon podpísalo aj pripravené verejné vyhlásenie z Cipárovho bytu. Po rôznych organizačných záležitostiach bolo vo večerných hodinách založené hnutie Verejnosť proti násiliu.
Sikora deklaroval ľútosť, že o vzniku VPN nedali hneď vedieť ľuďom v Prahe, čo mohlo zabrániť neskoršej nedôvere voči VPN zo strany Občianskeho fóra.
90. roky a súčasnosť.
V porevolučných rokoch Sikora pracoval ako poradca prvých ponovembrových ministrov kultúry, Ladislava Chudíka a Ladislava Snopka. V apríli 1990 z ministerstva a z VPN odišiel, dôvodom bolo rozhodnutie venovať sa naplno výtvarnej tvorbe.
Od roku 1990 pôsobil ako profesor na Vysokej škole výtvarných umení v Bratislave, kde učil až do roku 2004. V rokoch 2003 až 2011 prednášal na Fakulte umení Technickej univerzity v Košiciach. Externe vyučoval aj na Akadémii výtvarných umení (AVU) a Filmovej a televíznej fakulte Akadémie múzických umení (FAMU) v Prahe.
Súkromný život.
Jeho manželkou a celoživotnou partnerkou bola historička umenia Eugénia Sikorová (19462019), pedagogicky pôsobila na Vysokej škole múzických umení, aj ako asistentka scénografa prof. Ladislava Vychodila).
V roku 2020 sa oženil druhý raz, zobral si novinárku Tinu Čornú (* 1965).
Rudolf Sikora má troch súrodencov, jeho bratom je historik PhDr. Stanislav Sikora, CSc. (* 1949). 
Tvorba.
Námety.
Sikora sa už v 70. rokoch venoval ekologickým a kozmickým námetom. Ako jeden z prvých umelcov v Československu upozorňoval na ekologické ohrozenie sveta, ovplyvnil ho Eugen Gindl, ktorý mu odporúčal knihu "Limity rastu" Massachusettského technologického inštitútu z roku 1972. Tá obsahovala prognózy čerstvo vzniknutého Rímskeho klubu, s Gindlovou pomocou knihu získal v podobe poľského samizdatového prekladu. Svoju osobitú kozmologickú víziu oprel o vedecké poznatky z teórie vzniku a existencie vesmíru, pričom vytvoril originálnu umeleckú paralelu k vede.
V mnohých svojich dielach pracuje s podobnými symbolmi – hviezdička a krížik, plus a mínus, narodenie a smrť, negatív a pozitív, dobro a zlo.
Viacero svojich diel venoval ruskému revolučnému avantgardistovi Kazimirovi Malevičovi (Hrob pre Maleviča I-III (1996), Epitaf pre Maleviča (1998).
Žáner.
Sikora sa od začiatku tvorby venoval konceptuálnemu umeniu; cykly "Topografie" (1969), "Z mesta von" (1970) "Rezy civilizáciou" (1972), "Čas… priestor" (19711974), "Habitat" (1975) a "Pyramídy" (19761977). V roku 1981 sa zúčastnil kolaboratívneho diela "Senza titolo" poštového umelca Petra Meluzina.
Koncom 70. a začiatkom 80. rokov sa Sikora začal venovať grafike, s využitím fotografických techník, ofsetu a serigrafie produkoval diela "Čierna diera" "– Biela diera" (1979), "V súradniciach času a priestoru" (1981), cykly "Energie" (19821985) a "Antropický princíp" (19851987). V sedemdesiatych rokoch sa zaoberal aj umením akcie, najmä v rámci kolektívnych aktivít v 1. otvorenom ateliéri.
V 90. rokoch tvoril kombináciou fotografie, kresby a maľby cykly "Hroby suprematistov" (19931994), "Erby" (19911992, "Víťazné oblúky" (1992).

</doc>
<doc id="645384" url="https://sk.wikipedia.org/wiki?curid=645384" title="Bičiare">
Bičiare



</doc>
<doc id="645385" url="https://sk.wikipedia.org/wiki?curid=645385" title="Bičovce">
Bičovce



</doc>
<doc id="645386" url="https://sk.wikipedia.org/wiki?curid=645386" title="Bičonôžky">
Bičonôžky



</doc>
<doc id="645406" url="https://sk.wikipedia.org/wiki?curid=645406" title="Trčníček jednolistý">
Trčníček jednolistý

Trčníček jednolistý (staršie [do roku 1986]: jednolístok obyčajný, historicky u Reussa: "boruta jednolistá", lat. "Malaxis monophyllos", synonymá: "Achroanthes monophyllos", "Microstylis monophyllos") je druh orchidey. 
Je široko rozšírená po celej Európe ale vzácna. Rastie vo vlhkých biotopoch, častejšie samostatne alebo v malej skupine ako v súvislom poraste. Kvitne od júna do augusta malými nenápadnými žltozelenými zloženými kvetmi. Tenká stonka je dlhá 7 až 40 cm s jedným listom v spodnej časti dlhým 2 až 9 cm. Kvet sa počas vývoja otočí o 360°.
Na území Slovenska patrí medzi chránené rastliny.

</doc>
<doc id="645408" url="https://sk.wikipedia.org/wiki?curid=645408" title="Malaxis monophyllos">
Malaxis monophyllos



</doc>
<doc id="645409" url="https://sk.wikipedia.org/wiki?curid=645409" title="Jednolístok obyčajný">
Jednolístok obyčajný



</doc>
<doc id="645412" url="https://sk.wikipedia.org/wiki?curid=645412" title="Sedmokvietok európsky">
Sedmokvietok európsky

Sedmokvietok európsky (staršie: "sedmokvietok obecný", "samosed", historicky u Reussa: "samosed europejský"; lat. "Trientalis europaea") je trvalá rastlina z čeľade prvosienkovité.
Stonka je vysoká 5 až 30 cm, na spodku šupinatá. Pôvodom zo severnej Európy. Najčastejšie rastie v ihličnatých lesov v tienistých a vlhkých biotopoch, hlavne v horách. Biele kvety majú sedem okvetných lístkov (čo je u semenných rastlín zriedkavé) a rastú jednotlivo na stonkách. Kvitne od mája do júla.

</doc>
<doc id="645413" url="https://sk.wikipedia.org/wiki?curid=645413" title="Trientalis europaea">
Trientalis europaea



</doc>
<doc id="645416" url="https://sk.wikipedia.org/wiki?curid=645416" title="Samosed">
Samosed

Samosed môže byť zastarano:

</doc>
<doc id="645417" url="https://sk.wikipedia.org/wiki?curid=645417" title="Sedmokvietok obecný">
Sedmokvietok obecný



</doc>
<doc id="645418" url="https://sk.wikipedia.org/wiki?curid=645418" title="Krídlo velenia, riadenia a prieskumu Zvolen">
Krídlo velenia, riadenia a prieskumu Zvolen



</doc>
<doc id="645422" url="https://sk.wikipedia.org/wiki?curid=645422" title="Borievka netata">
Borievka netata



</doc>
<doc id="645423" url="https://sk.wikipedia.org/wiki?curid=645423" title="Chvojka">
Chvojka

Chvojka môže byť:

</doc>
<doc id="645425" url="https://sk.wikipedia.org/wiki?curid=645425" title="Kláštorská chvojka">
Kláštorská chvojka



</doc>
<doc id="645426" url="https://sk.wikipedia.org/wiki?curid=645426" title="Kláštorná chvojka">
Kláštorná chvojka



</doc>
<doc id="645427" url="https://sk.wikipedia.org/wiki?curid=645427" title="Kláštorská borievka">
Kláštorská borievka



</doc>
<doc id="645428" url="https://sk.wikipedia.org/wiki?curid=645428" title="Senesové drevo">
Senesové drevo



</doc>
<doc id="645431" url="https://sk.wikipedia.org/wiki?curid=645431" title="Súostrovie Gulag">
Súostrovie Gulag

Súostrovie Gulag () je trojdielna umelecko-faktografická kniha o represiách v Sovietskom zväze v rokoch 1918 - 1956 od ruského spisovateľa Alexanda Solženicyna. Predstavuje jedno z najznámejších diel, ktoré popisuje väzenský systém Gulag v Sovietskom zväze v 20. storočí. Autor Alexander Isajevič Solženicyn strávil v gulagu osem rokov svojho života. Dielo je trilógia, pozostáva z troch zväzkov (Súostrovie Gulag I. - III.), ale autor vydal aj skrátenú verziu.
História Súostrovia Gulag.
Samotný autor diela, Alexandr Isajevič Solženicyn, zažil hrôzy Gulagu na vlastnej koži. Autor sa do Gulagu dostal kvôli korešpondencii – vo svojich listoch kritizoval Josifa Stalina, vtedajšieho diktátora Sovietskeho zväzu, a v tej dobe kritizovanie vlády, vládcov a systému nebolo tolerované. Každý, kto sa zdal Orgánom, teda komunistom nebezpečný, bol podľa Solženicyna odvedený do "sovietskych komunistických koncentračných táborov", ktoré boli neskôr známe pod názvom Gulag.
V trilógii "Súostrovie Gulag", alebo ako ju nazval samotný autor, "v pokuse o umeleckú štúdiu" nepíše len o svojich skúsenostiach, ale aj o skúsenostiach ľudí, ktorých tam stretol, alebo ktorí sa taktiež chceli zúčastniť pokusu o umeleckú štúdiu. Vo svojej knihe píše o jednoduchom procese zatknutia, vyšetrovania, mučenia, súdu, transportu do tábora a života v ňom.
Zo Solženicynovho diela vyplýva, že podobné koncentračné tábory boli už aj pred vládou Stalina, že siahajú späť až k Leninovi (to on začal s masovými popravami, položil základy plánovanej ekonomiky, vytvoril Čeku a zaviedol koncentračné tábory, neskôr nazývané Gulag). Treba poznamenať, že väznice existovali aj pred nástupom boľševikov, len neboli až tak preplnené a nemučilo sa v nich ako za vlády komunistov.
Dejiny ZSSR a Solženicynove prvé literárne úspechy.
Alexander Isajevič Solženicyn strávil v GULAGu osem rokov svôjho života (1945 – 1953) a ďalšie tri roky vo vyhnanstve. Po prepustení napísal krátku novelu, "Jeden deň Ivana Denisoviča".
Stalinovmu nástupcovi Nikita Chruščovovi táto novela prišla vhod. Sám ju chválil, pretože jeho cieľom bola destalinizácia, čo znamená, že chcel zmierniť pravidlá komunistickej idey. To sa mu aj podarilo – počas Chruščovovej moci získali sovietski obyvatelia viac slobody, dokonca sa objavili prvé knihy o GULAGoch (ako napríklad aj Jeden deň Ivana Denisoviča). Počas tejto doby začne Alexander Solženicyn zbierať materiály k napísaniu najväčšieho diela vo svojom živote – k trilógii Súostrovie GULAG. 
V roku 1964 Chruščova nahradí Leonid Brežnev, ktorý znova nastolí tvrdé pravidlá. Spisovatelia a publicisti, ktorí sa opovážili skritizovať komunistický systém, boli vyšetrovaní. Aj počas tohto obdobia však Solženicyn pracoval na trilógii, avšak v tajnosti. Keď sa o Solženicynovom plánovanom literárnom diele dozvedela KGB (sovietska tajná polícia), trilógia už bola napísaná a mala štyri kópie na rozličných miestach (jedna z nich bola dokonca prepašovaná do Francúzska v krabici od akvária). Solženicyn mal obrovské šťastie, totiž o písaní Súostrovia GULAG vedelo príliš veľa ľudí a nik ho nezažaloval (a udavačov bolo v tej dobe až-až). Ako povedal sám autor: „Stal sa malý zázrak.“ 
Konečné vydanie trilógie.
Štyri mesiace pred prvým vydaním knihy, v auguste roku 1973, KGB (sovietska tajná polícia) vypočúvala Jelizavetu Voraňanskaju, ktorá spolupracovala s Alexandrom Solženicynom na písaní Súostrovia GULAG. Tajná polícia ju sledovala a dostala sa k prvej kópií knihy. Jelizaveta Voraňanskaja mala rukopis spáliť v lese, lenže bolo jej ľúto sa ho zbaviť – a to sa jej stalo osudným. Po výsluchu doma spáchala samovraždu. Keď sa o tejto smutnej práce dozvedel Alexander Solženicyn, napísal predslov ku knihe a rozhodol sa, že ju čím skôr vydá.
Veľmi si želal, aby sa kniha po prvý raz vydala v Rusku, v jeho rodnej zemi, ale kvôli krutej cenzúre to nebolo možné. Prvýkrát vyšla vo Francúzsku, Paríži po rusky. Netrvalo dlho, a Súostrovie GULAG preložili aj do francúzštiny, nemčiny, či angličtiny. Po vydaní trilógie bol Solženicyn vyhostený zo Sovietskeho zväzu a do roku 1994 žil v emigrácii. 
Dopad.
Súostrovie Gulag, svedectvo o stalinských zverstvách, výrazne ovplyvnilo čitateľov mimo Sovietskeho zväzu opisom brutality sovietskeho režimu. Kniha dala nový impulz kritikom sovietskeho systému a mnohých sympatizantov prinútila prehodnotiť svoj postoj.
Vydanie v slovenčine.
Prvý slovenský preklad vyšiel v roku 1974 vo Švajčiarsku.
Nový preklad vyšiel v roku 1991 už "revidovanou a doplnenou formou".

</doc>
<doc id="645432" url="https://sk.wikipedia.org/wiki?curid=645432" title="Kopytník európsky">
Kopytník európsky

Kopytník európsky (ľudové názvy pozri nižšie; lat. "Asarum europaeum") je druh kvitnúcej rastliny z čeľade vlkovcovité. Je to jediný európsky druh kopytníka.
Ľudové názvy.
Ľudovo sa nazýva: baraní jazyk, hôrny nardus, kopytník, kopydlen, lesná šípka, lesný nardus, myšie uško alebo omylník.
Výskyt.
Rastie v južnej a strednej Európe, Malej Ázii a na Sibíri.
Charakteristika.
Je to trvalá rastlina výšky 10 cm, rastúca v porastoch hojne vo vlhkých a tienistých biotopoch, hlavne v listnatých lesoch. Indikuje ílovitú pôdu s dostatkom vápnika. Má veľké kožovité a lesklé listy v tvare obličiek, ktoré sú stálozelené. Má plazivý a rozvetvený podzemok. Kvitne od marca do mája, kvety sú malé, chlpaté a červenohnedé až fialovohnedé.
Kvety sú samoopelivé alebo ich opeľuje hmyz ("Mycetophila"). Plod je chlpatá tobolka. 
Využitie.
Je mierne jedovatý. Ako liek sa používal už v antickom Grécku. Podzemky sú aromatické a pôsobia anesteticky. Významná zložka kopytníka je asarón, ktorý sa nazýva aj kopytníkový gáfor, zapácha a núti kýchať. Asarón spôsobuje dráždenie žalúdka (dávenie a hnačku) a má diuretické vlastnosti. Kopytníkový koreň obsahuje triesloviny, živicu, sliz, antibakteriálne látky a soli draslíka a kremíka. Ďalej sa používa pri liečbe pečene a zápaloch dýchacích ciest.
Používal sa do kýchacích práškov aj ako súčasť protialkoholickej liečby a pri liečbe domácich zvierat

</doc>
<doc id="645433" url="https://sk.wikipedia.org/wiki?curid=645433" title="Asarum europaeum">
Asarum europaeum



</doc>
<doc id="645437" url="https://sk.wikipedia.org/wiki?curid=645437" title="Retáta">
Retáta



</doc>
<doc id="645438" url="https://sk.wikipedia.org/wiki?curid=645438" title="Netata">
Netata

Netata [vyslov s tvrdým alebo mäkkým n] (iné názvy: netáta, netátal) môže byť:
Poznámka.
Tvar netata je oficiálny krátky tvar názvu borievka netatová. Ostatné vyššie uvedené tvary a použitia sú dnes už len ľudový jazyk (pričom ale napr. minimálne tvar netáta bol v minulosti oficiálny názov plavúňa obyčajného).

</doc>
<doc id="645439" url="https://sk.wikipedia.org/wiki?curid=645439" title="Netáta">
Netáta



</doc>
<doc id="645440" url="https://sk.wikipedia.org/wiki?curid=645440" title="Netátal">
Netátal



</doc>
<doc id="645441" url="https://sk.wikipedia.org/wiki?curid=645441" title="Kopytník">
Kopytník

Kopytník môže byť:

</doc>
<doc id="645442" url="https://sk.wikipedia.org/wiki?curid=645442" title="Morócovci">
Morócovci

Morócovci (staršie resp. pre obdobie po zániku Uhorska "Móroczovci," lat. Morocz, maď. "Morócz," nem. "Mórotz") sú starý šľachtický rod pochádzajúci zo Žitného ostrova z Bratislavskej župy.
Dejiny rodu.
Pôvod Morócovcov nie je úplne jasný. Historici sa im snažia prisúdiť české korene. V 12. storočí dostali českí šľachtici, ktorí vtrhli do krajiny zem zvanú "Abony" od kráľa Štefana III.. Zároveň dostali aj privilégia a stali sa dvoranmi. Tieto privilégia boli potvrdené aj potomkom týchto prisťahovalcov kráľom Ondrejom II. aj Belom IV.. Neskôr sa Veľké Blahovo (Fel-Abony, Nagyabony) stalo súčasťou Bratislavského hradu. Obyvatelia plnili úlohu hradných vojakov. Postupne však boli obyvatelia oslobodzovaní z poddanstva. V roku 1299 kráľ Ondrej III. uvoľnil z hradnej služby Jaka, Marcela, Matého, Buga, Endreho, Musga, Csibu a Jánosa a povýšil ich do šľachtického stavu. Zároveň im dal Fel-Abony (Veľké Blahovo) ako dedičnú zem. Tu niekde môžeme hľadať pôvod Morócovcov. Prvý dohľadateľný prapredok rodu je Michael de Nagyabony, šľachtic z Veľkého Blahova. Michael mal syna Mórica (Mauricia), ktorý dal rodu meno. Jeho syn Benedict ako prvý použil priezvisko "Morocz", ktoré odvodil od krstného mena svojho otca. Benedict sa považuje za prvého Morocza z Veľkého Blahova (lat. nobilis Benedictus Morocz de Naghaban). Poznáme dve rodiny Morócovcov a to "de Nagyabony" a "de Beketfalva". Historicky je vetva z Veľkého Blahova staršia (stredoveká), ktorá si udržala svoj stredoveký privilegovaný stav a vetva z Beketfalvy mladšia (novoveká). Obe však majú zrejme spoločného predka Mauricia. 
V 16. storočí sa Morócovci z Bratislavskej župy rozčlenili na dve vetvy:
„Mórocz de Nagyabony“
Morócovci žijúci v dedine Nagyabony (Veľké Blahovo) boli spoluvlastníci tejto obce (maď. nagyabonyi közbirtokosok). Išlo o stredovekú kuriálnu šľachtu, ktorá si dokázala udržať svoj status aj v novoveku. Zakladateľ rodu bol "Benedictus Morocz de Naghaban" vlastník majetkov vo Veľkom Blahove a v časti Nadvár. V roku 1520 bol vyslancom Bratislavskej kapituly v Győri. Jeho ženou bola Katarína Zempczy de Bachffalva s ktorou mal dvoch synov Baláža a Demetera. Synovia Benedicta rozvetvili rod do niekoľkých generácii. Hľavným cieľom kurialistov bolo získať kráľovské listiny (donácie) na potvrdenie svojich majetkov. Išlo o tzv. nové donácie (z latinského Donatio nova). Získanie týchto listín malo väčšiu hodnotu, ako získať erbovú listinu, ktorá sa od 17. storočia udeľovala masovo. Morócovcom z Veľkého Blahova sa to podarilo v roku 1641. 4. júna 1641 Georgius, Andreas, Lucas, Joannes a Petrus Morocz získali donáciu (majetok, lat. „processus inferior insulanus“) v Nagyabony od panovníka Ferdinanda III.. Veľké Blahovo patrí medzi najstaršie obce v regióne. Prvá zmienka je už z roku 1162. Išlo o šľachtickú obec, ktorá sa pripojila k systému Végvár a zohrala dôležitú vojenskú úlohu zabezpečovaním nepretržitej obrannej pohotovosti proti Turkom. Za vynikajúce plnenie týchto úloh a statočnosť bol Morócovcom udelený motív meča a pancierového ramena v ich erbe v roku 1651 od Ferdinanda III. (jedinú digitálnu kópiu erbovej listiny z roku 1651 vlastní rytierská línia Móroczovcov). Z vetvy z Veľkého Blahova pochádzali aj šľachtickí Morócovci, ktorí sa usadili na začiatku 18. storočia v obci Eperjes (Jahodná, Pozsonyeperjes).
„Mórocz de Beketfalva“
Ide o prestížnu, ale mladšiu vetvu Morócovcov. Príslušníkov rodu nachádzame v osade Beketfalva (dnešné Holice, Beketfa, okres Dunajská Streda), ktorá patrila k panstvu Prešporok a privilegovanej Holickej stolici. Obyvatelia tejto stolice mali na základe kráľovského nariadenia isté kolektívne, samosprávne hospodárske a súdne privilégiá a považovali sa za priamych poddaných kráľa. Morócovci zrejme patrili k drobnej kuriálnej šľachte tejto stolice (živila sa prevažne poľnohospodárstvom), ktorej členovia slúžili u popredných šľachticov. Za svoje služby dostali do zálohy Beczketházu, pustú usadlosť pri Beketfalve (1563), ako aj ďalšie menšie nehnuteľnosti v okolí. Jej príslušníci získali vyššie vzdelanie a "Anton" sa priženil do šľachtickej rodiny Bessenyey z Galanty (okolo roku 1565). Zmienka o rodine z roku 1549, v ktorej sa spomína „"providus Georgius Morocz colonus regiae maiestatis in possesione Bekethfalwa"“.
O začlenenie Morócovcov medzi armálestickú (šľachta s erbom) uhorskú šľachtu sa zaslúžil "Anton Moróc" a jeho otec "Peter Moróc", ktorým za verné služby svojmu zemepánovi a prešporskému županovi "Mikulášovi Salmovi" (ríšsky šľachtic) bol v roku 1572 vo Viedni, cisárom a kráľom Maximiliánom II. udelený erb. Morócovci následne získali kúriu v Beketfalve a ešte druhú šľachtickú kúriu v blízkej osade Bodófalva. Tým sa rod zaradil medzi majetnú nižšiu šľachtu a k priezvisku si pridal prídomok „"de Beketfalva"“. Anton Moróc sa následne dostal do stoličnej samosprávy, ktorého si tam priviedol švagor František Esterházy, spočiatku bol prísažným prísediacim, neskôr bol zvolený za jedného zo štyroch stoličných služných. Táto spolupráca prekvitala takmer dve desaťročia počas celých osemdesiatych a deväťdesiatych rokov 16. storočia. Dôkazom dobrých vzťahov medzi príbuznými bola aj skutočnosť, že sa František stal tútorom Antonovho syna "Wolfganga".
O prienik Morócovcov medzi šľachtickú elitu sa zaslúžil Wolfgang Moróc, ktorý bol na začiatku svojej kariéry v službách palatína Štefana Ilešháziho. Neskôr aj zásluhou príbuzenských vzťahov s rodom Esterháziovcov a priateľským vzťahom s rodom Pálfiovcov sa začal "Wolfgang" Moróc presadzovať v celo krajinských úradoch a prenikol až do celouhorskej politiky. V štyridsiatych rokoch 17. storočia patril k najvplyvnejším kráľovským úradníkom v krajine. Keď v roku 1645 zomrel jeho príbuzný a patrón, uhorský palatín Mikuláš Esterházi, bol zvolený nový palatín Ján Draškovič, ktorý si za svojho pod palatína vybral práve "Wolfganga" Moróca. Prelom rokov 1646/1647 bol vrcholom Wolfgangovej kariéry. Wolfgang si dal upraviť aj rodový erb. Oproti pôvodnému stavu si na svojom erbe zmenil prilbu – z kolčej na turnajskú a namiesto točenice začal používať šľachtickú korunku. Tieto zmeny boli zámerné a mali vyjadrovať nadobudnutý spoločenský status rodu. Na konci svojej kariéry už Wolfgang skutočne patril k elite uhorskej nobility.
K spoločenskému vzostupu Morócovcov prispelo okrem lojality k Habsburskej monarchii, katolíckej viery aj príbuzenské prepojenie na významný rod Esterházi. Esterháziovci boli patrónskym rodom Morócovcov. Anton Moróc sa oženil so šľachtickou dcérou Annou Bessenyey z Galanty, ktorá bola sestrou Heleny Bessenyey z Galanty, ktorej manželom bol Benedikt Esterházi (neskôr Esterházy), otec Františka Esterháziho a dedo Mikuláša Esterháziho. V druhej polovici 17. storočia sa Alžbeta vydala za baróna Alexandra Esterháziho z Galanty a zo Zvolena. 
Morócovci boli rodinne prepojení s mnohými magnátskymi rodmi (napr. Esterháziovci, Séčéniovci, Amadeovci, Jakusithiovci, Beňovský). K barónskemu titulu bol veľmi blízko Wolfgang, ktorý ako vicepalatín mohol pomýšľať na takúto milosť od cisára, avšak kvôli zlému zdravotnému stavu sa musel vzdať pomerne skoro tohto postu a žiadny z jeho potomkov už nedosiahol takýto významný post. Napriek tomu sa v historických zdrojoch spomína ako barón Imrich, ale rok nadobudnutia tohto titulu nie je známy. Vieme, však, že titul mu udelila Mária Terézia, ale zrejme titul nebol nikdy vyplatený a preto sa oficiálne nezapísal do registrov. 
Erb rodu Moróc de Beketfalva.
Podľa miniatúry z roku 1572 v modro-červeno delenom štíte na zelenom trojvrší na jednej nohe stojí žeriav s červenou čiapočkou, s kameňom v druhom pazúre. Klenotom je žeriav zo štítu na zlato-červeno-strieborno-modrej točenici s vejúcimi koncami. Prikrývadlá sú zlato-modré a strieborno-červené. Najstarším známym sfragistickým prameňom sú pečate slúžneho Antona (1583, 1589). V štíte na trojvrší stojí žeriav s kameňom v pazúre. Klenotom je na kolčej prilbe v korune žeriav zo štítu. Iniciály sú A ‒ M. Pečate Wolfganga z rokov 1638 a 1644 sú totožné s armálesom. Na pečati je kruhopis “MOROCZ FARKAS”. Ďalšie podoby erbu sú z pečatí Štefana (1657 – 1675). Oktogonálna prsteňová pečať s menom majiteľa “ISTVANY MOROCZ” sa od miniatúry armálesu líši len korunou namiesto točenice a guľatým kameňom (1657). Delenie štítu je vyznačené bez udania farieb. Túto podobu erbu publikoval aj Csergheö. Ďalšia pečať Štefana nie je delená (1664). Šľachta bratislavskej stolice publikovala aj pečať Františka z roku 1703 s nedelenou korunovanou kartušou. Pribudli dva vtáky ako štítonosiči.
Známi príslušníci rodu.
Medzi najvýznamnejších členov rodu patrili:
Mariánsky stĺp a socha Immaculaty v Holiciach.
Na znak svojej vďačnosti a oddanosti dali Morócovci postaviť Mariánsky stĺp so sochu Immaculaty v roku 1689, ktorá predstavuje jedinečnú ukážku barokového sochárstva. Pôvodne sa nachádzala na konci obce, neskôr (okolo roku 1930) bola premiestnená pred farský kostol. Ide o mariánske motívy, ktoré sa od sedemdesiatych rokov 17. storočia stávajú dominantným motívom kamennej skulptúry. Panna Mária je ponímaná predovšetkým ako patrónka Uhorska, čo bezpochyby súvisí so sľubom cisára Leopolda I. a arcibiskupa Selepčéniho vytvoriť z Uhorska Máriino kráľovstvo.
Kaštieľ v Beketfalve.
Wolfgang sa v prvej polovici 17. storočia rozhodol v rodovej dedine Beketfalve postaviť novú rezidenciu, ktorá by zodpovedajúco reprezentovala postavenie rodiny. Išlo o rozsiahly projekt, ktorý dokončili až jeho potomkovia v druhej polovici 17. storočia. Rezidencia sa nezachovala do dnešných čias, preto predstavu o objekte máme len zo zachovaných dobových máp, hlavne od Adama Hankóczyho z poslednej tretiny 18. storočia. Budova je označená ako Castell[um] a je zrejmé, že išlo o honosné sídlo s štvorkrídlovou dispozíciou, s troma vnútornými dvormi a hospodárskymi budovami na okolí. Sídlo bolo porovnateľné so stavbami vyššej šľachty v Uhorsku. Vzhľadom na aktuálne osmanské nebezpečenstvo v oblasti Žitného ostrova bol kaštieľ opevnený tromi veľkými baštami na nárožiach a v čase svojho vzniku bol opevnený zrejme aj zemným valom, či vodnou priekopou. Beketfalva bola vždy len malou osadou, avšak rezidencia z nej urobila známe sídlo v širšom regióne okolo uhorského hlavného mesta. Význam Beketfalvy v tomto období potvrdzuje aj mapa Uhorska od ríšskeho autora Georga M. Vischera z roku 1685, ktorý na zobrazení Žitného ostrova okrem cisárskych pevností a väčších sídiel zakreslil aj túto osadu. Dnes nám bývalú slávu rodu v obci pripomína už len názov ulice ("Móroczová ulica") a zvyšky hospodárskej budovy, ktorá sa zachovala.
Rod v súčasnosti.
Pokračovateľom tradície rodu v súčasnosti je Róbert Mórocz (* 1985, Bratislava) neúradne celým menom rytier (hu. vitéz) Ján Róbert Mária Mórocz de Nagyabony (nem. ritter von, maď. vitéz nemes), ktorý je potomkom vetvy z Jahodnej (maď. Pozsonyperjes) a Veľkého Blahova (maď. Nagyabony). Jeho manželkou je dáma Andrea Reseková (vydatá Mórocz Reseková), ktorej prapradedo Karol Reszek bol dlhoročným richtárom v Malackách (1856-1867). Róbert zdedil rytiersky titul po svojom pradedovi rytierovi Andrásovi Móroczovi de Nagyabony (* 1891† 1958), ktorý je hrdina z prvej svetovej vojny. V roku 2022 bol v maďarskom Máriapócsi pasovaný za dedičného rytiera Jozefom Karolom Habsbursko-Lotrinským, rakúskym arcivojvodom a korunným princom Uhorska, ako pokračovateľ pokrvnej línie. Zároveň mu bol potvrdený diplomom starobilý titul "nemes" (slov. šľachtic, lat. nobilis). Tieto tituly sú stále platné v niektorých krajinách (napr. v Nemecku alebo Švédsku). 

</doc>
<doc id="645444" url="https://sk.wikipedia.org/wiki?curid=645444" title="Kathleen Robertsonová">
Kathleen Robertsonová

Kathleen E. Robertsonová (neprechýlene Kathleen E. Robertson; * 8. júl 1973, Hamilton, Ontário, Kanada) je kanadská herečka.
Kariéra.
Robertsonová začala svoju kariéru už v desiatich rokoch. Začala študovať herectvo, spev a tanec. Svoju prvú úlohu dostala v kanadskom seriáli "Maniac Mansion". Jej herecký prielom prišiel v roku 1994 v seriály "Beverly Hills 90210" keď stvárnila jednu z vedľajších postáv po boku hercov ako Jennie Garth, Tori Spelling či Jasona Priestleyho. V seriáli hrala až do roku 1997. Neskôr sa začala orientovať na filmy.
V roku 2000 sa objavila v komédií "Beautiful" ktorý režírovala herečka Sally Field. O rok neskôr, si spoločne s jej kamarátkou Tori Spelling zahrala v komédií "Scary Movie 2". Za stvárnenie krásnej Theo získala v Kanade nomináciu za Najkrajšiu herečku v komédií.
V roku 2007 stvárnila čarodejnicu Azkadeliu v seriály "Tin Man". Dostala ponuku stvárniť úlohu Claire Saunders v seriály "Dollhouse". V roku 2011 si zahrala jednu z hlavných postáv seriálu Boss, po boku herca Kelseya Grammera. V seriáli hrala počas oboch sérií a objavila sa v každom dieli.
V roku 2014 si zahrala v piatich epizódach seriálu Bates Motel. V rovnakom roku prijala úlohu Hildy Mulligan v seriály "Murder in the First", kde hrala až do roku 2016.
Od roku 2019 hrá v kanadskom seriáli "Northern Rescue".

</doc>
<doc id="645445" url="https://sk.wikipedia.org/wiki?curid=645445" title="Kathleen Robertson">
Kathleen Robertson



</doc>
<doc id="645446" url="https://sk.wikipedia.org/wiki?curid=645446" title="Wilhelm-Pieck-Stadt">
Wilhelm-Pieck-Stadt



</doc>
<doc id="645449" url="https://sk.wikipedia.org/wiki?curid=645449" title="Babička (kniha)">
Babička (kniha)

Babička s podtitulom "Obrazy venkovského života" je najznámejšie dielo Boženy Němcovej, prvýkrát vydané roku 1855. Uniká jednoduchým žánrovým, smerovým a tematickým interpretáciám. Žánrovo býva označovaná za idylu, novelu, poviedkový obraz, súbor čŕt alebo za román. Niektorí literárni historici ju priraďujú k romantizmu, iní k biedermeieru alebo realizmu. Kniha má podobu idealizovaného spomínania na detstvo v Ratibořickom údolí, opisuje ľudové zvyky, dedinský spôsob života a obyčajné i výnimočné udalosti , pričom jednotlivé epizódy spája postava babičky, láskavej, múdrej a zbožnej ženy, ktorú si vážia všetci na okolí. V texte sa nachádza veľké množstvo nárečových výrazov, úsloví a zastaraných slov, zároveň však obsahuje mnoho rysov hovoreného jazyka, čo ho oživuje a robí pomerne zrozumiteľným aj pre moderného čitateľa.
Dielom, z ktorého autorka pri písaní "Babičky" ideovo najsilnejšie čerpala, bola Erbenova "Kytice" (1837-1853). Tiež sa inšpirovala dielom olomouckého univerzitného profesora a lekára Františka Jana Mošnera "Pestúnka" (1851) a uvažuje sa tiež o ovplyvnení Adalbertom Stifterom. Sama Němcová videla hlavný zdroj vo svojich spomienkach na mladosť v Ratibořiciach. Využila však tiež svoje neskoršie bohaté etnografické skúsenosti a do Babičky umiestnila opisy zvykov z rôznych miest vrátane Slovenska.
Božena Němcová "Babičku" písala po smrti syna Hynka, kedy sa musela potýkať s chorobami, chudobou a policajným sledovaním. Začala ju písať v pražskej Ječnej ulici v dome č.p. 516 koncom roka 1853 a dokončila ju v lete roku 1854 vo Vyšehradskej ulici, č.p.1378. "Babička" potom bola publikovaná v lete roku 1855 v štyroch zošitoch. Postupom času sa stala jednou z najúspešnejších českých kníh, dosiahla viac ako tri stovky českých vydaní a bola preložená do viac ako dvadsiatich cudzích jazykov.
Stručné zhrnutie deja.
Babička prichádza k rodine svojej dcéry na Starom bielidle a pomáha vychovávať svoje vnúčatá. Stáva sa radkyňou susedom a nakoniec i pani kňažnej, ktorú spoločne s deťmi navštívi na zámku. Kniha popisuje tiež príbeh tragickej lásky dievčaťa Viktorky, ktorý patrí k najdramatickejším momentom knihy. Podstatné miesto má tiež opis života na dedine i jeho tradícií a zvykov v priebehu roka – od náboženských sviatkov, vrátane Vianoc, Veľkej noci a púti do Svatoňovíc, až po sezónne práce (zber plodov a bylín, zber, driapanie peria, pradenie a podobne).
Charakteristika hlavných postáv.
Babička.
Babička (vlastným menom Magdaléna) na žiadosť svojej dcéry prichádza na Staré bielidlo. Určuje poriadok domácnosti, pomáha a radí a teší sa prirodzenej autorite u všetkých osôb žijúcich v okolí, od detí až po pani kňažnú. S deťmi sa prechádza po Ratibořiciach a vykonáva návštevy na rôznych miestach (na zámku, v mlyne, v horárni a podobne). Reprezentuje staročeský život. Vychádza zo zidealizovanej postavy Márie Magdalény Novotnej-Čudovej, ktorá sa podľa niektorých dohadov zdržiavala v Ratibořiciach v rokoch 1825 až 1830, podľa iných na toto miesto medzi rokmi 1820 a 1830 iba príležitostne zachádzala.
Barunka.
Barunka je najstaršia a najobľúbenejšia babičkina vnučka. Predstavuje čiastočne autobiografický obraz mladej Boženy Němcovej. Barunka však môže zobrazovať tiež mladosť samu o sebe a vzmáhajúci sa národ. V priebehu deja vyrastá a pohybuje sa na hranici medzi detstvom, do ktorého doposiaľ spadajú jej mladší súrodenci, a vážnym svetom dospelých.
Pani kňažná.
Pani kňažná je dobrá a prívetivá šľachtičná, stará sa o svoju chovanicu Hortenziu. Babičku si váži a chová sa k nej ako k seberovnej. V údolí má pozíciu absolútneho vládcu, Boha, zatiaľ čo babička funguje v príbehu ako Panna Mária, láskavá orodovnica, ktorá sa môže u vrchnosti prihovoriť. Predobrazom pre pani kňažnú bola vojvodkyňa Katarína Wilhelmína Zaháňská. Tá však bola v skutočnosti skôr ženou pohybujúcou sa vo vysokej spoločnosti a blízkou priateľkou mnohých dobových osobností (kancelára Metternicha, kniežaťa Esterházyho), nie romantizovanou a idealizovanú kňažnou starajúcou sa v prvom rade o svojich poddaných.
Viktorka.
Dielo obsahuje tiež smutný príbeh bláznivej Viktorky, ktorá sa zamilovala do vojaka („černého myslivce“) a z tragickej lásky sa pomiatla. Na rozdiel od ostatných postáv takmer nehovorí, žije v lese a je vystavená živlom, s ktorými je úzko spojená. Je možné ju chápať ako stelesnenie pudovej a zmyselnej (ženskej) prírody, ktorá je premáhaná tým, že sa o nej ritualizovane rozpráva. Viktorka funguje ako hrdinka príbehu rozprávaného poľovníkom (vloženej poviedky či novely) a morálne a didaktický prvok, avšak súčasne ako prvok estetický, obohacujúci text o romantickú poetiku. Hana Šmahelová uviedla, že prostredníctvom Viktorkinho príbehu najsilnejšie preniká rozprávkovosť. V prvej časti jej dramatického osudu sa opakuje dejové schéma rozprávky, ako ho opísal Vladimir Jakovlevič Propp. Po niekoľkých náznakoch prichádza náhle nešťastie a začína snaha o záchranu nevinnej, trpiacej dievčiny. Rodičia hľadajú pomoc proti škodcovi, čiernemu poľovníkovi, a sľubujú odmenu. Zásadnú úlohu hrá postava pomocníka kováčky, ktorá daruje Viktorke magický predmet, škapuliar. Ženích je však ako záchranca nepoužiteľný a tiež zlo čierneho poľovníka ohrozujúce Viktorku nie je celkom jednoznačné. Šmahelová si všimla tiež prepojenie postavy Viktorky s obrazom autorky v záverečnej scéne jej postavy, keď leží mŕtva v rakve a na perách jej zostáva trpký úškrn.
Symbolický hrob bláznivej Viktorky sa nachádza v Červenom Kostelci, kde Božena Němcová žila od septembra 1837 do apríla 1838. Predobrazom postavy bola reálne žijúca Viktórie Židová, ktorá v skutočnosti nakoniec zomrela na starobu v roku 1868 vo svojom rodisku, neďalekej Červené Hore (patriacej do Kosteleckej farnosti) a bola pochovaná na vtedajšom Kosteleckom cintoríne do spoločného hrobu chudobných. Za spodobnenie Viktorky sa niekedy považuje motív na rube českej 500korunovej bankovky; oficiálne ide ale o všeobecnejší "symbol ženských postáv z diela Boženy Němcovej".
Obsah.
Úvodná pasáž.
Text začína nemeckým mottom, ktoré možno preložiť takto: "Z toho vidíš, že chudobní nie sú tak celkom úbohí, ako si myslíme; sú naozaj blaženejší, než si predstavujeme a ako my sami sme. "Úryvok pochádza z románu "Rytieri ducha" ("Die Ritter vom Geis", 1850-1851) a jeho autorom je mladonemecký spisovateľ Karl Gutzkow. Z motta je proti originálu vypustené oslovenie "teuer Communist" (drahý komunista). V Gutzkowovom románe je daná pasáž súčasťou polemiky mierenej na presadzovateľa komunizmu a utopického socializmu a postavené okolo myšlienky, že nebezpečenstvu triedneho boja je možné sa vyhnúť zrovnoprávnením neprivilegovaných spoločenských vrstiev. Text Němcovú oslovil okrem iného preto, že súznel s jej vlastnými predstavami o bezproblémovom spolužití rôznych vrstiev, kedy chudobní bohatým nezávidia a bohatí chudobnými nepohŕdajú, ako to opísala aj v "Babičke".
Nasleduje venovanie grófke Eleonóre z Kounic, rodenej grófke Voračickej z Paběníc (1809-1898), významnej dobovej filantropke a vlasteneckej podporovateľke českej literatúry. Táto šľachtičná ako prvá prekladala "Babičku" do nemčiny, avšak výsledok jej práce sa pravdepodobne nezachoval.
V prológu sa krátko hovorí o obtiažnosti zachytenia spomienok na dávno mŕtvu babičku do podoby písaného textu. Autorka sa predstavuje ako účastníčka kultúrneho prechodu od starobylej orálnej kultúry k modernej kultúre písaného slova.
1. kapitola.
Babička na začiatku žije v chalúpke v podhorskej dedine Olešnici. Od najstaršej dcéry Terezky prichádza babičke list; dcéra v ňom oznamuje, že sa vydala a že jej manžel prijal službu u kňažnej, ktorá má panstvo v Čechách, blízko babičkinho bydliska. Takisto babičku prosí, aby k nim prišla bývať. Ktorú Olešnici mala Němcová na mysli, nie je celkom jasné. Staršie bádanie súdilo, že Mária Magdaléna Čudová-Novotná sa v skutočnosti prisťahovala v roku 1825 z Rovného v Orlických horách, kde žila so synom Kašparom. Pravdepodobnejšie možno ale jej príchod do Ratiboříc datovať do roku 1823, kedy skončil jej pobyt v Sliezsku (pravdepodobne na rôznych miestach, možno tiež v Zaháňi).
Babička dcérino pozvanie prijme a prichádza na Staré bielidlo, kde žijú Proškovi, rodina jej dcéry. Všetci, vrátane detí (Barunka, Ján, Vilímek a Adelka) a dvoch veľkých psov (Sultán a Tyrl) ju netrpezlivo očakávajú. Keď príde, sú prekvapení jej oblečením, bielymi vlasmi, scvrknutými rukami a iba štyrmi zubami. Ihneď sa však s babičkou spriatelia. Babička si okamžite vezme na starosť hospodárstvo. Začína pečením chleba, učí, aby ľudia mali úctu k božiemu daru a žehnali chlieb zakaždým, keď niekto vezme do ruky cesto alebo vojde do kuchyne. Barunke vysvetlí, že dobrá gazdiná má byť šetrná a pre pierko má aj cez plot skočiť. Babička je tiež prekvapená najrôznejšími novotami, čalúneným a lesklým nábytkom alebo klavírom. Preto sa radšej zdržiava vo svojej izbičke. Deťom ukazuje svoje poklady, darčeky z pútí, rodinné spisy a drobnosti, vrátane toliara od cisára Jozefa II.
2. kapitola.
Opisuje babičkin všedný deň; v lete vstáva o štvrtej, v zime o piatej; povie požehnanie, pobozká krížik a asi hodinu pradie. Nasleduje popis jej nežného vzťahu k zvieratám: zvieratá (psy, ošípané, hovädzí dobytok, hydina atď.) ju majú radi a ona ich chráni proti týraniu. Keď ale zistí, že psy roztrhali káčatká, a pán Prošek ich zmlátil, uznáva, že museli byť potrestaní. Akonáhle babička obstará zvieratá, ide prebudiť deti a potom buď ďalej pradie, alebo ide s deťmi na prechádzku a zbiera liečivé byliny, vďaka ktorým nepotrebuje lekára. V lese stretávajú bledú, rozstrapatenú, bláznivú Viktorku, ktorá žije v jaskyni a večer spieva pri splave. Večer pozorujú hviezdy a babička rozpráva, že každý má tú svoju, boží vyvolení jasnú a krásnu, ľudia ako Viktorka zakalenú.
3. kapitola.
Popisuje domov Proškových, Staré bielidlo. Je to malý domček uprostred kvetinových a zeleninových záhrad, blízko je tiež ovocný sad, hospodárske budovy a pretekajúca rieka Úpa. Babička chodieva s deťmi k vode, aby sa mohli kúpať v struhe, a rozpráva o rieke, ako tečie do Labe a potom až k moru.
Rozpráva sa aj o rýzmburskom poľovníkovi, ktorý sa často zastaví so psom Hektorom na pohárik vína a chlieb so soľou. Objavuje sa aj panský strážca Mojžiš, ktorého sa deti boja. Samotné panstvo, prechádzajúce okolo na koni, však deti obdivujú a tiež babička hovorí, že šľachta je ľuďom k radosti. Večer prichádza babičku a deti navštíviť Kristla, čiperná a usmievavá dcéra krčmára poňatá podľa skutočnej dcéry hostinského Františka Celbu. Jej spomienky na slávnu babičku zachytil tiež Alois Jirásek v stati "Pani kňažná". Zastavuje sa aj mlynár a jeho pani a tiež pani správcová zo zámku, ktorú babička nemá pre jej pýchu rada a zakaždým odchádza aj s deťmi, aby sa s ňou nemuseli stretnúť. Inak však babička rada víta prostých a núdznych ľudí: olejkára, drotára alebo žida. Deti majú veľmi v obľube pána Beyera, krkonošského poľovníka z Horného Maršova, vysokého, svalnatého a chudého, s dlhými vlasmi, veľkými fúzami a vtáčími perami za klobúkom; deťom prináša kryštály a rozpráva im o horách a Rýbrcoulovi.
4. kapitola.
Deti sa zvlášť tešia na nedeľu, kedy ich babička nebudí, pretože sa zúčastňuje rannej omše. Deti jej potom chodia naproti, keď idú na hrubú omšu. Počas nedeľných popoludní chodí babička s deťmi do mlyna, kde žije Mančinka, dievča v Barunkinom veku. V mlyne dostávajú deti ovocie, sušené jablká (křížaly) a buchty. Dievčatá žartujú, že v mlyne miesto zajacov jedia mačky a veveričky. Deti sa tiež hrajú na školu a šantia so psom. Babička si s mlynárovou rodinou medzitým rozpráva o napoleonských vojnách a ruskom ťažení, pričom sa ukazuje, že pozná vojenský stav. Tiež hovorí o tom, že pochádza z Olešnice, kde sa od vdovy Novotnej naučila výrobe vlnených pokrovcov. Skutočná Magdaléna Čudová sa však narodila v Křoviciach, čo prvýkrát dokázal Bohumil Kulíř. Okrem mestečka Olešnice v Orlických horách sa uvažovalo aj o Olešnici u Červeného Kostelca alebo o Osečnici.
Babička ďalej rozpráva, že keď bola dieťa, stavala sa pevnosť Josefov. Tvrdí, že keď tam s vdovou odnášali hune, postretli pána, ktorý babičku nechal hľadieť ďalekohľadom a venoval jej toliar. Neskôr sa ukázalo, že to bol sám cisár Jozef II. Cisár síce skutočne v 80. rokoch 18. storočia do budúceho Jozefova zachádzal, rozprávanie o toliari je však takmer určite vymyslené a inšpirované podobným príbehom, ktorý zachytil už v roku 1807 moravský buditeľ Tomáš Fryčaj. 
5. kapitola.
Raz za dva alebo tri týždne berie babička deti k poľovníkom do Rýzmburku neďaleko zrúcaniny hradu Rýzmburk a vrchnostenského altánku. Tam posedia a Barunkin brat Ján si spomína na rozprávanie o silnom Ctiborovi, ktorý sa stal rytierom. Táto heraldická povesť pôvodne vznikla okolo náhrobku Bernarda Žehušického z Nestajova a Němcová ju podrobnejšie spracovala vo svojich rozprávkach. Babička s deťmi tiež pozorujú boušínský kostol a Babička rozpráva o zázraku, ktorý sa tam udial, keď sa stratila nemá a hluchá dcérka miestnych pánov, ale neskôr ju pastier Bárta našiel uzdravenú.
Raz k nim príde na koni pani kňažná a zaujmú ju jahody, ktoré deti nazbierali. Babička rozpráva, že ona sama od smrti svojho dieťaťa jahody neje. Kňažná prijme košíček s ovocím a pozve deti i s babičkou na nasledujúci deň do zámku. Potom konečne prídu k horárni, kde sa po tráve prechádzajú pávy, perličky, biele králiky, srna s obojkom a niekoľko psov. Poľovník pozve babičku s deťmi dovnútra a gazdiná ju pohostia jedlom a pivom. Deti sa medzitým hrajú s poľovníkovými chlapcami. Poľovník babičke rozpráva, že stretol panstvo a musel pani kňažnej rozprávať o bláznivej Viktorke. Babička ho požiada, aby jej aj o Viktorke všetko podrobne povedal. Poľovník si zapáli fajku a dá sa do rozprávania.
6. kapitola (rozprávanie o Viktorke).
Poľovník rozpráva Viktorkin životný príbeh. Bola dcérou sedliaka zo Žernova, pred pätnástimi rokmi veľmi krásnou dievčinou, o ktorú sa uchádzalo mnoho mládencov. Viktorka si však nemohla vybrať. Potom za ňou začal chodiť poľovník (vojak) posádky, ktorá ležala v meste. Mal čierne, uhrančivé oči a zrastené obočie a Viktorka sa ho bála. Ľudia hovorili, že to snáď ani nie je človek, skôr frfloš (upír). Vždy, keď Viktorka niekam prišla, stál vonku pri okne. Rozhodla sa teda, že sa radšej vydá za kohokoľvek, len aby sa ho zbavila. Ponúkne sa jej sedliacky synček Tonda. Viktorka však stále vídala vojakova oči a ani pomocou modlitby sa jej nedarilo sa z jeho moci vymaniť. Išla sa poradiť s kováčkou, ktorá jej prisľúbila pomoc, ak sa dokáže modliť k anjelovi strážnemu a za duše v očistci. Viktorka to dokázala dva dni, ale tretieho dňa vyrazila na otcovo poľe na ďatelinu, aby našla štvorlístok a zaistila si šťastie s Tondom. Pritom si zabodla do nohy tŕň. Keď ju priniesli domov, mala nohu obviazanú bielou, hebkou šatkou.
Kováčke potom rozprávala, že stúpila na tŕnie pri ceste, keď utekala pred vojakom. Keď omdlela, odniesol ju k potoku a ošetril ju a potom jej vyznal lásku. Viktorka mu uverila a venovala mu svoj škapuliar. Ležala potom dlho ako mŕtva a kováčka vídala vojaka za oknom. Neskôr však vojaci odtiahli a Viktorka sa uzdravila. Keď jej ale jej sestra Marienka vybavila, že vojak odkazuje, aby Viktorka nezabudla na svoj sľub, utiekla z domu. Viktorkin otec sa vypravil hľadať vojenský oddiel, ale Viktorku nikde nenašiel. O rok neskôr ju zazreli v lese. Odmietla ale vrátiť sa domov a prespávala v jaskyni. Poľovník rozpráva, že ju zazrel, ako niečo hádže do vody a smeje sa. Potom sedela na pni a spievala dve hodiny uspávanku, je teda pravdepodobné, že do vody hodila svoje dieťa. Na svadbu Toníka a Marienky priniesla potom Viktorka kvety do dvora. Neskôr ale napadla svetlovlasého nemca prezývaného Zlatohlávek, hrýzla ho a sipela na neho, až ho nakoniec zachránili paholci. Nemec zo strachu z Viktorky neskôr z kraja odišiel. Babička sa po vypočutí Viktorkinho príbehu rozplače a Barunka tiež na ňu myslí a hovorí si, že je to úbohé dievča.
7. kapitola.
Babička vyráža spoločne s deťmi na zámok. Cestou musia odháňať Adélkinu sliepku Čiernu, ktorú priviezla babička z podhorskej dediny, a následne je čistota ich oblečenia ohrozovaná psami, pred ktorými ich zachráni otec Prošek. Prejdú okolo krčmy a zámockým parkom, kde nakŕmia ryby v tôni. V zámku ich slúžobníctvo pozdraví po nemecky a sú uvedení do predsiene. Babičke je ľúto, že musia šliapať po vzácnych kobercoch, keď prechádzajú do kňažninho kabinetu, kde ich milostivá pani očakáva. Pobozkjú pani kňažnej ruku a ona ich pobozká na čelo. V rozhovore ale babička prezradí, že by na zámku bývať nechcela, i keď je to tam ako v nebi, pretože tu nie je hospodárstvo a nemohla by pracovať. Potom prichádza kontesa Hortenzia, kňažnina chránenka, a odvedie deti. Predpokladá sa, že inšpiráciou pre túto postavu bola Mária Wilson von Steinach, dcéra kňažninej sestry Márie Pavlíny z Hohenzollern-Hechingen (1805), hoci jej životné osudy boli odlišné.
Kňažná Zaháňská sa zatiaľ rozpráva s babičkou a prezerajú si portréty na stenách, kde visí okrem rodiny panej tiež ruský cár Alexander I., rakúsky cisár Jozef II. A pruský kráľ Friedrich Wilhelm II. Babička rozpráva, že jej manžel Jiří bojoval v pruskom pluku počas povstania v Poľsku, ale delová guľa mu odtrhla nohu a nakoniec zomrel. Babička sa potom živila výrobou huní, ale vadila jej nemecká reč v Nise a potom, čo musela utiecť pred povodňou, odmietla penziu z kráľovskej milosti a vrátila sa do Čiech. Táto romantická príhoda s vojnovým zranením bola literárnymi historikmi, vrátane Václava Černého, prijímaná ako skutočnosť, babičkin manžel však v skutočnosti zmrzačený nebol, po potlačení rebélie v roku 1794 slúžil ešte dlhé roky vo vojsku a neskôr sám pracoval ako niský huniar. Zomrel na suchoty až roku 1805.
Pri návrate do domovskej chalúpky sa babička podľa svojho rozprávania stretla so starým, slepým psom, ktorého pätnásť rokov nevidela. V domovskom domčeku ju pohostili a nakoniec tiež spoznali. Žila spoločne s bratovou rodinou a opäť pracovala na huniach. Babičkin otec bol veľmi dobrotivý človek, požičiaval svojim susedom a obdarovával žobrákov, i keby ich mal sám ísť hľadať. Postupne sa všetky babičkine deti rozleteli do sveta za učením. Pani kňažná ďakuje babičke za príbeh jej života a potom spoločne odchádzajú na raňajky i s deťmi, ktoré boli zatiaľ obdarované kontesou Hortensiou. Babička odmieta čokoládu a kávu, pretože je zvyknutá raňajkovať kyslo a zemiaky, ale nakoniec prijme trochu vína. Barunka dostane peniaze pre Kudrnove deti na ošatenie, avšak babička presvedčí šľachtičnú, že lepšie ako almužna je stála platená práca strážnika alebo poklasného. Keď babička s deťmi odchádza, šepká si pani kňažná: "Šťastná to žena!"
8. kapitola.
Deti sa hrajú na lúke, okolo ide na koni kontesa Hortenzia a zosadne, aby ich pozdravila. Rozprávajú sa o lienkach a mravcoch a o tom, ako sa zvieracie živobytie podobá tomu ľudskému. Potom prichádzajú babička s Barunkou a babička vysvetľuje kontese, na čo slúžia všetky rôzne byliny a koreniny. Hortenzia rozpráva, že pochádza z talianskej Florencie a opisuje mesto, do ktorého sa túži vrátiť. Druhého dňa odchádzajú vystrojené deti s pánom Proškom do mesta, kde prebieha slávnosť Božieho tela s procesiou a omšou.
Po slávnosti ide babička s deťmi do hostinca, pri ktorom čaká koč. Ukazuje sa, že Kristla sa nahovára s mládencom Jakubom Mílom – jeho postava je inšpirovaná žernovským sedliakom menom Jakub Míl. Mílo riadi koč a krčmárova dcéra rozpráva, že od preceptora na zámku dostala veršované prianie, ktorému príliš nerozumie. Verše sú obmenené a zrejme ironizovanou básňou Františka Matúša Klácela. Babička spomína, že tiež poznala študovaného človeka, čudáka, keď žila v Kladsku, a rozpráva humornú príhodu z jeho života. Toto rozprávanie vychádza z anekdoty, ktorá kolovala o Jánovi Evangelistovi Purkyně. Kristla potom hovorí, že jej viac ako na učenosti záleží na babičkinom rozprávaní a na pesničkách a hovorí o piesni, ktorú zložili s dievčatami pri robote na pánskom. Keď potom koč prechádza okolo brány zámku, usmeje sa na Kristlu čierno oblečený taliansky komorník s čiernymi fúzmi a trblietajúcimi sa prsteňmi. Kristla hovorí, že ho nerada vidí, pretože on sa stále snaží začať si niečo s českými dievčatami a tiež s ňou samotnou, aj keď ho neustále odmieta.
9. kapitola.
Vo svätojánsky predvečer zvolá pán Prošek podľa obyčaje svojich najmilších priateľov na hostinu. Pečú sa koláče. Babička sleduje Kristlu, ktorá zbiera venčeky, aby urobila svätojánsky venček, a spomína na svoje vlastnú mladosť, ako sa pomocou venčeka pokúšala veštiť, ako bude vyzerať jej milý a kedy sa s ním stretne. Tiež teraz babička uvažuje, kedy sa so svojím zosnulým manželom znovu stretne.
Na druhý deň hovorí babička s Kristlou. Vychádza najavo, že zámocký talian dievča neustále obťažuje v krčme a ťuká jej v noci na okienko. Dedinskí chlapci vedení Mílom ho ale pri tejto činnosti včerajšieho večera prepadli, namazali mu kolomažou nohy a za gombík zapichli žihľavu. Kristla však nie je rada, pretože sa obáva, že Mílu kvôli talianovi nevezmú za paholka a bude musieť na vojnu. Ján zatiaľ ukazuje ostatným zvieratá v obrázkovej knihe, ktorú dostal od kontesy. Neskôr prichádza pani kňažná a pýta sa pána Proška, či sa v lesoch kradne drevo, že niekto v noci napadol jej komorníka Piccola. Babička však pani kňažnej rázne vysvetlí, ako to bolo v skutočnosti, a šľachtičná sľúbi, že veci urovná a zaistí, aby sa talian nemstil. Pani Prošková potom babičku obdivuje, že dokáže takto odvážne hovoriť aj s panstvom.
10. kapitola.
Koná sa púť. Na cestu sa vydávajú babička, pani matka Prošková, Kristla, Mančinka a Barunka. Pri Žernovskej kaplnke sa pridajú k zástupu pútnikov v čele s vodcom Martincom. Pochodujú potom ku Svatoňoviciam a cestou spievajú zbožné piesne. Babička napomína Barunku, aby na púti spievala alebo sa ticho modlila a neobracala myseľ k iným veciam. Vo Svatoňoviciach sa pútnici napijú zo zázračnej studničky so siedmimi prameňmi pod stromom s obrazom Panny Márie. Potom idú do osvetleného kostola, kde sa modlia. 
Pani matka a babička prespávajú u rodiny správcu uhoľných baní, Kristla s Ančou na pôjde u vdovy domkárky. Dievčatá sa dohovárajú, že by chceli mať svadbu v jeden deň. Kristla hovorí, že podľa svätojánskej veštby by to malo s Mílom vyjsť, ale dodáva, že babička hovorila, že sen je iba sen a poverám by sa nemalo prikladať viery; a babičke verí ako evanjeliu. Ráno po omši sa idú pútnici do kúpeľov vykúpať a potom nakúpiť obrázky, ružence, figúrky a iné pútnické darčeky. Babička zaplatí jednému z kupcov, aby starej Fouskovej predal svoj tovar lacnejšie. Hovorí potom Barunke, ktorá dobročinný skutok videla, aby o ňom nehovorila, pretože ľavica nesmie vedieť, čo dáva pravica. Na spiatočnej ceste sa zastaví vo rtyňskom lese pri hrobe s deviatimi krížmi. Ančinka rozpráva príbeh o panošovi Hermanovi, ktorý pochádzal z neďalekého hradu Vízmburk a bol zavraždený sokom vo svoj svadobný deň. Fousková ale hovorí, že u nich sa príbeh rozpráva inak a panoš bol podľa nej z hradu u Litoboř. Balada o ženíchovi zabitom pri Krákorke sa spievavala v Čechách, na Morave i na Slovensku.
11. kapitola.
Na jeseň odchádza panstvo i so svojim kočišom a pani Prošková plače, pretože vie, že manžela opäť uvidí až na jar. Chlapci púšťajú šarkany a Barunka zbiera pre babičku plody kaliny a šípky. Rozpráva sa o tom, že Sibyla sedí na mramorovom koni v kopci a podľa jej proroctva príde na českú krajinu bieda, vojny, hlad a mor a nakoniec bude roznesená na kopytách koní. Babička potom deťom hovorí, že majú milovať svoju krajinu, aby sa proroctvo nevyplnilo. Adelka chce počuť, že babička neumrie, ale babička jej odpovedá, že všetkého je na svete do času.
Na sviatok Všetkých svätých prinesie babička sviečočky a rozsvieti ich na pamiatku zosnulých. Týždeň potom napadne sneh. Deti jazdia na saniach a v domoch sa driape perie a pritom sa rozpráva, hlavne o zlodejoch a zbojníkoch. Adélka chodí do školy a učia sa písmená, o čom rozpráva babičke tak často, že aj stará žena sa nakoniec ešte abecedu naučí. Neskôr znesie babička z pôjdu kolovrat, do chyže prídu priadky, rozprávajú sa rozprávky a spieva sa. Na deň svätého Mikuláša dostanú deti nádielku do pančušky za oknom. Deň svätej Lucie ich ale napĺňa strachom, pretože sa boja bielej ženy, ktorá si berie neposlušné deti. Babička nie je rada, že sú deti strašené, ale povery im na rozdiel od otca nevyhovára, pretože v ne sama verí – hoci sa nebojí, pretože pevne verí v Boha. Znovu sa hovorí o Mílovi a o tom, že na jar bude možno musieť na vojnu.
12. kapitola.
Na Štedrý deň a Boží hod dostávajú všetci prichádzajúci na Starom bielidle i v mlyne jesť a piť do sýtosti. Najväčšiu radosť má babička, keď príde nečakane z Olešnice jej syn Kašpar. Deti sa pokúšajú postiť, aby videli zlaté prasiatko, ale majú slabú vôľu. Rôznymi rituálmi sa pokúšajú veštiť budúcnosť: púšťanie lodičiek ukáže, že sa Ján a Barunka dostanú ďaleko do sveta, ale rozkrojenie jablka prezradí, že nebudú šťastní. Túto pasáž napísala Němcová s vedomím budúcich udalostí: Jan sa dostal ako vojak do Talianska, ale po roku 1848 zomrel, pravdepodobne spáchal samovraždu. Vilém a Adélka v dobe napísania "Babičky" ešte žili.
Potom prichádza nádielka od Jezuliatka. Pod osvetleným, okrášleným stromčekom objavia deti darčeky. Babička tento zvyk síce predtým nepoznala, ale páči sa jej. Vonku spieva pastier koledy a dostane za to výslužku. Na sviatok svätého Štefana idú chlapci na koledu do mlyna a horárne. Na sviatok Troch kráľov sa na Starom bielidle tancuje. Babička sa nechce pripojiť, ale rozpráva, ako zamlada tancovala neustále. Na deň svätej Doroty sa predvádza hra o Dorotinom umučení kráľom Diokleciánom. Zimné radovánky skončia pochovaním fašiangov a nastáva pôstna doba. Babička sedí pri kolovrate, spieva pôstne piesne a rozpráva o živote Ježiša Krista. Na piatu nedeľu, smrtnú, sa vynáša smrť a dievčatá koledujú. Je popísaná tiež Veľká noc. Barunka je dojatá zo slávnosti vzkriesenia a večer sa rozplače radosťou. Babička na veľkonočnú nedeľu odnesie do kostola mazanec, víno a vajcia a nechá si ich posvätiť. Na druhý deň sa koná dynovačka, chlapci a muži šľahajú prútikmi ženy, vrátane babičky a malej Adelky.
13. kapitola.
Popisuje sa príchod jari, deti zbierajú kvety. Babička hovorí, že do dňa svätého Juraja nie je žiadne zviera jedovaté, jed sa objaví až potom. Chlapci vyrábajú píšťalky, Barunka klobúčik z jelšových listov. Prichádza však povodeň z hôr, koryto potôčika pretečie a babička sa modlí. V noci je dom obklopený vodou a celé údolie sa premení na jazero. Veľká voda odnáša mosty, lávky aj niektorá domky. Tretieho dňa voda opadne. Počas filipojakubskej noci sa usporadúva pálenie čarodejníc a dievčatá skáču cez oheň, tancuje sa s pochodňami a vyhadzujú sa do vzduchu zapálená lopatky.
Dozrievajú čerešne a jahody a deti začínajú chodiť do školy. Babička daruje každému z detí nožík, aby si mohli krájať chleba, a napomína ich, aby sa pri vyučovaní správali slušne a dávali si pozor na ceste. Deti potom babičke rozprávajú, čo sa učia a ako šantia cez prestávky. Babička napomína Barunku, aby nepísala ostatným za odplatu úlohy, pretože im tým bráni, aby sa zadanú vec naučili. Ukazuje sa, že Míla pravdepodobne pôjde naozaj k vojsku. Nemá peniaze, aby sa vykúpil, a na ženenie s Kristlou bude musieť čakať štrnásť rokov.
14. kapitola.
V máji je na Starom bielidle smutno, pretože z Viedne prišiel list, že kontesa Hortenzia ochorela a kňažná s pánom Proškom neprídu na panstvo, ako sa plánovalo. Kristla sa bojí, že bude Míla odvedený, a babička jej rozpráva, že tiež ona mala s vojnou súženia. Za vojny Rakúska s Pruskom ju prenasledoval ľahkomyseľný dôstojník. V tom istom čase prišiel z Kladska Jiří, syn starej Novotnej, na úteku pred verbunkošmi. Skrýval sa u svojej matky v chalupe, ale keď babičku prepadol večer dôstojník a začal sa s ňou biť, Jiří zoskočil a pomohol jej. Potom musel opäť odísť, ale predsa len ho naverbovali Prusi, keď ho chytili opitého v krčme. Babička sa za neho o tri roky neskôr v Prusku na vambeřickej púti vydala a musela opustiť svojich rodičov, aby ho nasledovala k pluku. Keď babička dorozpráva, objaví sa Míla a oznámi, že je vojakom a za tri dni musí do Hradca.
15. kapitola.
Na Staré bielidlo prichádza poľovník Beyer so svojím synom, volá sa Aurel, ale otec mu hovorí Orol. Syn ukazuje deťom svoju ručnicu a poľovník rozpráva o horách a snahe dolapiť škodnú líšku. Zo zámku prichádza správa, že kňažná príde na dožinky a potom odíde bez koní do Florencie, pán Prošek teda bude môcť zostať cez zimu doma. Rozprávajú sa o Viktorke, vraj už starne, spieva čim ďalej menej a hádžu do vody vŕbové prútiky. Pán Beyer hovorí o svojej fajke a o fajčení a hovorí, že v horách fajčia často tiež staré ženy, namiesto tabaku ale zemiakovú vňať alebo višňový list. Tiež hovorí o tom, ako vo chvíli bolesti objal kedysi strom a zdalo sa mu, že je v ňom život, čo potvrdzuje tiež rýznburský poľovník. Beyer potom ešte rozpráva, ako pred popravou dvoch vrahov, pohľadného a škaredého, za tým nepekným prišiel do cely a zistil, že má dobré srdce a na scestie ho priviedol ťažký život a nenávisť a ústrky ostatných. Ľudia ale viac ľutovali krásneho zločinca, ktorý vraždil zo žiarlivosti. Druhého dňa odchádzajú babička, Barunka a Adelka do krčmy dať zbohom Mílovi.
16. kapitola.
Po svätodušných sviatkoch panujú veľké horúčavy a na poliach zrejú klasy. Konečne sa vracia kňažná. Pán Prošek priváža babičke z Viedne list od jej dcéry Johanky. Píše v ňom o svojom nastávajúcom, chorvátovi Jurovi. Hovorí tiež o tom, že kontesa Hortenzia si má brať jedného bohatého grófa, ale stále nie je úplne zdravá. Kristle prichádza list od milého z vojny.
Hortenzia potom prichádza navštíviť babičku a ukazuje jej svoje kresby. Na obrázku údolia a rieky je zachytená aj Viktorka, iný obrázok zachytáva Staré bielidlo aj s babičkou a deťmi. Kontesa požiada babičku o to, aby ju smela namaľovať, a dohovorí sa, že babička príde na zámok a portrét tam zostane, kým starenka nezomrie. Pre babičku namaľuje jej vnúčatá, aby mala pamiatku, až odrastú. Babička sa tiež prihovára za Mílu a Kristlu a kňažná sľúbi, že pomôže.
17. kapitola.
Starí aj mladí pracujú za dusného leta na poli, aby odviezli zožaté obilie, a na oblohe sa kopia hrozivé čierne mraky, blíži sa búrka. Pán Prošek hovorí, že v lese videl po stromom stať Viktorku, smiala sa tam a tlieskala. Babička zapália hromničnú sviecu a spolu s deťmi sa modlí, zatiaľ čo vonku šľahajú blesky a zúri búrka. Keď búrka odíde, vyjde najavo, že blesk rozbil starú hrušku, ktorú mali radi. Babička odchádza na zámok. Uhádla totiž, že Hortenzia je zamilovaná do talianskeho maliara, ktorý ju učil, a kňažná o tom s ňou chce hovoriť.
Medzitým sa rozšíri správa, že za búrky zahynula Viktorka, keď blesk udrel do stromu, pod ktorým stála. Jej telo je vystavené v záhradnom domčeku a babička sa ide na zosnulú pozrieť a pomodliť sa nad ňou. Pochovajú ju v romantickom údolí pri boušínskeho kostola a na hrob jej zasadia jedľu. Bára zo Žernova o nej zložia smutnú pieseň. Žobráčka Viktorka, ktorá literárnu postavu inšpirovala, však v skutočnosti zomrela až v roku 1868 a je pochovaná v Červenom Kostelci.
18. kapitola.
Kontesa odovzdá babičke obrazy vnúčat a ona ich neskôr ukazuje ľuďom, i keď sa niekdajšie deti rozbehnú do lesa. Na dožinkoch odovzdá Kristla Hortenzie veniec, neskôr sa objaví Míla a ukáže sa, že ho pani kňažná vykúpila z vojny. Krátko potom odcestujú kňažná a kontesa do Talianska. Babička potom nadiktuje Barunke list pre svoju dcéru Johanku do Viedne a dá jej súhlas k sobášu. Nasleduje popis svadobného veselia a zvykov na svadbe Jakuba Mílu a Kristly. Po hostine nasleduje tanec a čepení nevesty. Slávnosť trvá celý týždeň. Ide však o vymyslenú udalosť, Kristla, ktorá bola predlohou literárnej postave, si nevzala Jakuba Mílu, ale učiteľa Václava Nemastu. Z Talianska potom prichádza správa, že Hortenzia sa bude vydávať za mladého maliara, ktorý ju predtým učil, a babička k tomu hovorí: " chvála pánubohu, všetko sa to dobre skočilo! "
V nasledujúcich rokoch babička ďalej žije v údolíčku a sleduje, ako okolo nej všetko rastie. Vnúčatá ju jedno po druhom opúšťajú a odchádzajú do sveta, ale pravidelne sa za ňou vracajú. Po dvoch rokoch sa vráti kňažná a hovorí, že kontesa Hortenzia na svoju chorobu zomrela, zanechala však po sebe chlapčeka. Babička plače, ale hovorí, že pre kontesu svet nebol a že Boh ju miloval, a preto ju k sebe vzal, keď bola najšťastnejšia. Babička starne a hovorí, že zomrie spoločne s jabloňou na záhrade. Na jar, keď na jabloni nevypučia listy, začne babička kašľať a potom zaľahne. Proškovi rozošlú správy a zídu sa všetky vnúčatá, aby sa s ňou rozlúčili. Babička zomrie, keď sa spoločne s Barunkou modlia. Keď pani kňažná pozoruje z okna pohrebný sprievod, znovu zašepká: "Šťastná to žena!"
Magdaléna Čudová-Novotná, ktorá bola inšpiráciou pre babičku, však nezomrela v Ratibořiciach, ako je popísané v texte. Čechy opustila už v roku 1833 a nasledujúcich osem rokov prežila vo Viedni u dcéry Johany a neskôr i zaťa Šimona Frenzela, mestského slanečkára. Zomrela v roku 1841, pričom v čase úmrtia nevlastnila nič okrem vlastného skromného oblečenia. Scéna pohrebu je vymyslená tiež preto, že vojvodkyňa Zaháňská zomrela už v roku 1839, rok a pol pred babičkou.
Žáner diela.
Sama autorka o texte v priebehu písania hovorila vo svojich listoch ako o novele, poviedke alebo jednoducho ako o "práci". Jaroslava Janáčková v štúdii "Obrazy vidieckeho života: žánrové určenie "Babičky"" vyslovila domnienku, že v prvej fáze, keď bol text Babičky približne tretinový , sa jednalo o žáner "obrazu", text bol však rozširovaný ďalšími "obrazmi". Pre autorku pritom stál "obraz" či "obraz života", umožňujúci čitateľovi prejaviť svoj vzťah k popisovanému, v protiklade k "objektívnemu" románu. vymedzoval sa tiež proti žánru dedinskej poviedky, či už preto, že ho vnímala ako príliš prestížne, alebo ako príliš tendenčné. Janáčková tiež napísala, že Němcová mohla svoje dielo označiť za "veľký obraz", skromne však zvolila plurál "obrazy". Dobová tlač potom dielo niekedy označovala za obrazy, niekedy ho radila k "národným poviedkam" či "poviedkam z kraja" alebo (ako v recenzii Františka Matúša Klácela) tvrdil, že "Babička" nie je román, poviedka ani rozprávka, ale niečo nové: "galéria milých podobizní" či "galéria obrazov". Dobové vnímanie žánrov však bolo odlišné, napríklad román Klácel v rovnakom článku vymedzil ako dobrodružné dielo o láske. Karel Boleslav Štorch tiež písal o galérii obrazov alebo o "galérii obrazov" alebo o "neúplnej poviedke nového typu". Sama Jaroslava Janáčkovová dielo v syntetickej učebnici "Česká literatúra od počiatkov k dnešku" označila nekonfliktným výrazom "próza". nezavrhla však ani možnosť označovať text za román, vzhľadom k tomu, ako značnej mnohotvárnosti románový žáner od 19. storočia nadobudol.
Veľmi časté je tvrdenie, že sa v prípade "Babičky" koná v prvom rade o idylu. Za biedermeierovskú idylu označila "Babičku" napríklad Olga Poštulková v štúdii "Božena Němcová Babička als biedermeierliche Idylle" ("Babička Boženy Němcovej ako biedermeierovská idyla", 1988) alebo Miloš Sedmidubský v texte "Das Idyllische im Spannungsfeld zwischen Kultur und Natur: Božena Němcová"Babička"(" Idyličnosť v napätí medzi kultúrou a prírodou: "Babička" Boženy Němcovej ", 1991). "Babičku" prijíma ako pastorálnu idylu, prenesenú z klasicistický idylizovanej a abstraktnej polohy do empirického sveta dediny, takisto Aleš Haman, hoci upozorňuje, že toto označenie môže byť spochybňované. Haman tiež vyslovil názor, že "Babička" je "modernizovaná rozprávka". Zdeněk Hrbata použil spojenie "rozprávková idyla", Jiří Pelán pomenovanie "príkladná biedermeierovská idyla", František Xaver Šalda spojenie "idylická báseň".
Andreas Ohme napísal, že označovanie Babičky za idylu nesedí k jej rozsahu, lebo žáner idyly bol v západnej tradícii od staroveku až po 19. storočie písaný v podobe krátkych lyrických a epických foriem . Svojim rozsahom podľa Ohmeho Babička presahuje idylu a jej žánrové konvencie a poukazuje na žáner dedinského románu. Bol však toho názoru, že "Babičku" sa nedá, obzvlášť v porovnaní s podobnou Gotthelfovou prózou "Käthie die Großmutter" ("Babička Käthi", 1847), za román označiť, je to však dané len poetikou žánru románu v polovici 19. storočia, nie všeobecne záväznými pravidlami románového žánru. Zároveň udal, že "Babička" je skonštruovaná z jednotlivých čiastkových textov napísaných ako žánrové obrázky ( "Genrebild" z nemeckej literatúry) alebo fyziologickej skice ruskej naturálnej školy a následne zoradených do dlhého epického diela, štruktúrovaného ako idyla. Porovnanie je možné s Turgenevovými "Lovcovými zápiskami" (1847).
Lenka Kusáková uviedla, že Němcová sa poučila zo skúseností romanticko-folklórnej poviedky, a hoci využila niektoré tradičné rozprávacie postupy zo žánru vidieckej poviedky, rozhodla sa nevyužiť obmedzujúceho tvaru sujetovej prózy a namiesto toho dala prednosť podobe opisu s niekoľkými vloženými dejovými epizódami. Arne Novák použil spojenie "voľný rad výjavov" a vyhlásil, že hoci nie je "Babička" ucelenou románovou skladbou, je vrcholným dielom českej novelistickej literatúry. V Opelíkovom "Lexikóne českej literatúry" (1993) bola označená za voľne koncipovaný poviedkový obraz.
Felix Vodička tvrdil, že Babička je ako celok nesujetové dielo, a síce preto, že hlavná postava stojí mimo sujet. Text je naratívny iba preto, že sa sujetovosť presunula na jednotlivé epizódne udalosti (každodenné príhody, milostné príbehy Kristly, Hortenzia a Viktorka). Vzhľadom k tejto atomizovanosti odmietal Vodička všetky obvyklé žánrové termíny a tvrdil, že je ako žánrové určenie nutné používať práve len "obrazy z vidieckeho života".
Václav Černý v druhom, rozšírenom vydaní svojej "Knížky o Babičce" (1982) v reakcii na Vodičkove názory napísal, že sa jedná o román so silnou dejovou zložkou, vzťahujúcou sa na kompozičný model idylického eposu. Vychádza pritom z predpokladu, že text nie je nesujetový, ale má niekoľko sujetov, ale súčasne je veľmi celistvý a previazaný. Tiež Jaroslav Vlček priradil "Babičku" k dedinským románom. Ako prvý úspešný český román novej doby opísala "Babičku" Světlana Šerlaimova v štúdii "Český román a európsky kánon". Označuje ju však za román nekanonický, pretože je jej románový status často odopieraný. Tamáš Berkes chápe Babičku ako biedermeierovský román.
Príslušnosť k literárnemu smeru.
Otázka, či čítať Babičku ako romantické, alebo ako realistické dielo, je úzko previazaná s diskusiou o tom, či k realizmu je vlastné dielo Boženy Němcovej ako celok. V 60. až 80. rokoch 20. storočia sa tento spor vyostril práve pri "Babičke", o ktorú zviedli akademický spor Felix Vodička a Václav Černý.
Felix Vodička sa domnieval, že "Babička" je realistickým dielom, pričom pôsobivosť texte je daná predovšetkým historickým pravdivým koloritom, v rámci ktorého je zobrazené myslenie, správanie a konanie babičky. Václav Černý sa naproti tomu stal odporcom priraďovania Boženy Němcovej k realizmu. V prednáške roku 1940 predniesol, že nie je realistka, ale ani romantička, v "knižke o Babičce" (1982) však ako odpoveď Vodička napísal, že Němcová čerpala z prameňov preromantizmu, predovšetkým rousseauovského a herderovského, a vytvorila tak jeden zo základných typov českého romantizmu (druhým typom je podľa neho romantizmus Máchov, vychádzajúci zo svetobolného preromantizmu).
Jazyk a štýl.
Jazyk, ktorým je písaná "Babička", býva označovaný za veľmi konkrétny, farbistý a plastický, často sa pre naliehavý dojem, ktorý prebúdza, užíva pojmov sochárskych a maliarskych. Pritom však Němcová nepoužíva príliš veľa nezvyklých metafor alebo nových slov alebo slovných spojení. Text "Babičky" je štýlovo veľmi skromný, vyrovnaný a opatrný. Jan Mukařovský sa domnieval, že osobitná sugestívnosť jazyka nie je daná hýrením bohatstva jazyka, ale vrstvením veľkého množstva detailov, ktorých prítomnosť potom sugeruje aj veci, ktoré priamo popísané neboli. K tomu pripojil úvahy, že množstvu drobných, plynúcich detailov zodpovedá aj syntax, lebo Němcová často využíva súradné spojenie viet, takmer bez spojok. Vyrovnaný a melodický dojem je potom posilňovaný ešte aj zvukovou stránkou, pretože na kľúčové miesto na koncoch viet sú umiestňované slová nižšie tónom a slabšie prízvukom.
Bohuslav Havránek upozornil na to, že v Babičke, hoci je písaná spisovným jazykom, sa vyskytujú prvky hovoreného jazyka, najmä zo severovýchodočeského nárečia ("výmoky"), Chodského dialektu (" Tuten ") a zo slovenčiny (" zasmútiť sa "). Nejedná sa však o systematické a vedomé využívanie nárečia v dialógoch ako v Karle alebo Pohorskej vesnici.
Výrazným štylistickým prostriedkom v texte "Babičky" je používanie frazémov, najmä najrôznejších porekadiel a prísloví. Niektoré sú živé aj v modernej češtine ( "chytal Lelka", "chytrý ako líška", "rob čertovi dobre, peklom sa ti odmení"), iné sú archaické ( "počuť za deviatu stenou", "Pinka linka, Pinka linka, uletela pánubohu do okienka"). Niektoré slovné spojenia zároveň charakterizujú jednotlivé postavy, ktoré sú ich jedinými užívateľmi v diele, napríklad "nič platno" (babička) alebo "proti gustu žiaden dišputát" (otec Prošek). Výraznými prvkami sú aj prechodníky, v texte diela sa objavuje celkom 550 rôznych tvarov, prídavné mená v mennom tvare (chorý, zabitý, míľ ) a celkovo 65 rôznych slovies ktoré uvádzajú priamu reč (povedať, meniť, praviť, prehodiť a podobne).
Inšpiračné zdroje.
V súvislosti s "Babičkou" býva často menovaný starší didaktický spis "Pestúnka" lekára Františka Jana Mošnera. Václav Tille a Miloslav Hýsek upozorňovali, že "Babička" sa "Pestúnke" blíži niektorými črtami a že pôvodný plán Babičky si Němcová rozdelila práve na základe čítania Mošnerovho textu. Išlo však skôr len o tvorivý impulz a vypožičanie tém. "Pestúnka" bola konieckoncov primárne dielom odborným a pedagogickým, zatiaľ čo "Babička" umeleckým. K ideovým inšpiráciám Nemcovej patrí tiež Čelakovského zberateľstvo ľudového múdroslovia, myšlienky Františka Matúša Klácela a tézy Jeana Jacquesa Rousseaua o zušľachťujúcom vplyve prírody.
Ako možný zdroj inšpirácie je uvádzaný tiež rakúsky autor Adalbert Stifter. Druhú verziu jeho diela "Pamäte môjho prastarého otca" (1847) mohla Němcová čítať, poprípade o nej mohla prinajmenšom počuť. Názov Stifterovej knihy si vpísala do zápisníku z rokov 1853-1860. Na rozdiel od zachytávania spomienok a predstáv, okolo ktorého je vystavaná "Babička", však pracujú "Pamäte môjho prastarého otca" s prepisovaním poprehadzovaných papierov a zápiskov, ktoré nájde mladý muž v kufri svojho pradeda , východiská oboch diel sú teda značne odlišné, hoci obe tematizuje múdra staroba. Isté ovplyvnenie nemeckým románopiscom a teoretikom Karlom Gützkowom je zrejmé už z použitého motta. Nemcová autora odporučila v liste synovi Karolovi a užívala spojenie "rytier ducha", vychádzajúce z Gutzkowovho románu "Rytieri ducha" ("Die Ritter vom Geis", 1850-1851). "Rytieri ducha" sa však od "Babičky" veľmi líšia, ide o rozsiahly konverzačný román plný dejových zvratov; Němcová sa ním neinšpirovala umelecky, ale iba myšlienkou sociálneho zmieru rôznych spoločenských vrstiev – samotné motto je v Gutzkowovom texte výrokom adresovaným radikálnemu komunistovi, aby nepodnecoval triedny boj. Nemcovú mohli ovplyvniť aj staršie osvietenskej úvahy úvahy o vzorne riadenej obci, keď umiestnila Babičku do stredu osady ako jej kľúčovú osobnosť.
Moderné vnímanie diela.
V čítankach sa úryvky z "Babičky" objavovali od roku 1870. Samotné dielo bolo potom tradične označované ako povinné či odporúčané detské čítanie pre 5. až 9 . triedu, čo však od 80. rokov 20. storočia budilo isté rozpaky a od 90. rokov začal byť text doporučovaný skôr stredoškolským študentom.
Ku 100. výročiu prvého vydania "Babičky" usporiadalo Národné divadlo slávnostné matiné (29. októbra 1955 v Tylovom divadle). Okrúhle výročie tiež prinútilo niektoré výrazné osobnosti národného života, aby sa k významu diela vyjadrili. To je prípad herečky Ruženy Naskovej, ktorá Babičku načítala pre rozhlas a v stĺpiku "Knize najdrahší" napísala, že Babička je a bude vždy milovaná ako živá bytosť, hovoriaca s každým jeho rečou; a tiež spisovateľky Jarmila Glazarová, ktorá vo stati "Drahocenný dar" národu opísala Babičku ako "základný kameň našej novej literatúry" a znak češstva a vernej lásky ku krajine a národu.
Vo čitateľskej ankete Kniha mého srdce, ktorú v roku 2009 organizovala Česká televízia, sa "Babička" umiestnila s 29 935 hlasmi na druhom mieste.
Preklady do iných jazykov.
Kniha začala byť prekladaná už v 19. storočí. V roku 1895 napísal Vincenc Vávra, že žiadny iný český autor okrem Jana Amosa Komenského a Jaroslava Vrchlického neprenikol do cudzích kultúr tak ako Božena Němcová vďaka "Babičke". Postupne sa objavilo viac ako sto zahraničných vydaní v desiatkach rôznych jazykov. Múzeum Boženy Němcovej eviduje preklady do dvadsiatich deviatich jazykov: "Babička" vyšla v ;nemčine, slovinčine, chorvátčine, ruštine, francúzštine, lužickej srbčine, rumunčine, angličtine, dánčine, poľštine, taliančine, esperante, katalánčine, španielčine, slovenčine, bulharčine, maďarčine, japončine, čínštine, uzbečtine, ukrajinčine, bengálčine, estónčine, litovčine, bieloruštine, arabčine, macedónčine, holandčine a lotyštine.
Nemčina.
Do nemčiny bola próza preložená ešte za života autorky, za jej spolupráce a kontroly. Už v roku 1856 vyjadrila záujem o preklad nemecká spisovateľka Ida von Reinsberg-Düringsfeld. K realizácii prekladu ale došlo až v roku 1858, kedy skrátenú verziu "Babičky" preložil a v mesačníku "Erinnerungen" ako "Großmütterchen" publikoval bez udania svojho mena jeho redaktor , moravský spisovateľ Jan Ohéral. V preklade chýba prológ a časti textu (vynechaná bola kapitola deviata až pätnásta). Ilustrácie k tomuto vydaniu dodal Quido Mánes.
Slovinčina.
Slovinský sa stal druhým jazykom, do ktorého bola "Babička" preložená. Stalo sa tak v roku 1862, tesne po smrti Boženy Němcovej. Autorom prekladu bol France Cegnar. Druhé prevedenie textu do slovinčiny potom vydal Joža Glonar v roku 1944. V oboch prípadoch znel titul knihy "Babica".
Chorvátčina.
V roku 1863 bola v Záhrebe pod názvom "Babica" vydaná chorvátska verzia "Babičky", preklad zabezpečila Ljubica Maříková.
Ruština.
Do ruštiny knihu prvýkrát previedla petrohradská slavistka Emma Genrichovna Petrovskaja, manželka profesora slovanskej filológie Memnona Petroviča Petrovského. Dielo vyšlo na jar roku 1866 pod názvom "Bábuška: Razkaz Boženy Němcovoj" v časopise "Russkij vestnik". Kniha neskôr vyšla aj v Prahe u Theodora Mourka a dobová tlač ju odporúčala študentom ruštiny, okrem iného preto, že prekladateľka v texte vyznačila ruský prízvuk. V 70. rokoch Petrovskaja Němcovú a "Babičku" ďalej propagovala v Rusku, ako národné dielo, ktoré zachytáva českú povahu, čím nadlho ovplyvnila ruské vnímanie tohto textu. Ďalší preklad do ruštiny pripravila v roku 1910 spisovateľka detskej literatúry Maria Andrejevna Lalinová. Jej spracovanie bolo považované za natoľko kvalitné, že ešte v roku 1980 bolo vydané znova, a to napriek tomu, že v tom čase existovali aj modernejšie preklady, ktorých autormi sa stali najskôr v roku 1947 Antonij Vasiľjevič Florovskij a neskôr v roku 1956 moskovská prekladateľka Faina Petrovna Bogoljubova. Vydanie z roku 1956 bolo doplnené podrobným úvodným slovom z pera Raisy Lavrenťjevny Filipčikové.
Francúzština.
Francúzsky preklad "Babičky" nazvaný "Grand'Mere" bol vydaný v roku 1880 v Grégrovej tlačiarni, pravdepodobne vlastným nákladom prekladateľky, ktoru bola Josefina Božena Koppová. Pražský francúzsky dvojtýždenník "Le Pragois" (Pražan) preklad podrobil ostrej kritike, pričom dielu vytýkal predovšetkým gramatické chyby, prehnané užívanie archaizmov a neexistujúcich slov.
Lužická srbčina.
Do hornolužickej srbčiny knihu prvýkrát preložil roku 1883 spisovateľ a farár Filip Rězak (pod názvom "Naša wowka"), pričom text zároveň upravil pre pomery Lužice zapracovaním popisu tamojších obyčajov. Druhýkrát ju preložili v roku 1962 Hanaróža Völkelowa a Pawoł Völkel ("Wowka").
Rumunčina.
Do rumunčiny preložil Babičku romanista Jan Urban Jarník. Pod názvom "Bunica" vyšla najskôr na pokračovanie v sibinskom časopise Tribuna, neskôr samostatne. Preklad s Jarníkom písomne konzultoval rumunský spisovateľ Ioan Slavici.
Angličtina.
Prvý anglický preklad "Babičky" vyšiel ako "The Grandmother" v roku 1892, k výročiu tridsiatich rokov od spisovatelkinho úmrtia. Pripravila ho Frances Gregorová, pôvodným menom Františka Gregorová, ktorá sa ako dieťa prisťahovala do Spojených štátov z Čiech a vyrástla na farme vo Wisconsine. Vydanie prózy doplnila svojím životopisom Boženy Němcovej. Dielo však nevzbudilo väčší ohlas a bolo zatienené veľkým množstvom prác amerického literárneho regionalizmu. Druhý preklad zabezpečila v roku 1962 britská spisovateľka Edith Pargeterová, opäť k výročiu úmrtia Boženy Němcovej. Vydanie umožnilo pražské cudzojazyčné nakladateľstvo Artia, špecializované na propagáciu Československa v zahraničí. Preklad Gregorovej sa vyznačuje voľnejším vzťahom k originálu, užívaním archaizmov a prvkov americkej angličtiny a často tiež doslovným prevádzaním českých ľudových idiómov do angličtiny, naproti tomu preklad Pargeterové je na väčšine miest presnejší, avšak nie vždy dosahuje pôvabu niektorých štylizovaných a archaických pasáží v staršom vydaní. Oba preklady majú podľa názoru kritikov svoje silnejšie a slabšie stránky.
Esperanto.
Do esperanta začal "Babičku" prekladať Vladimír Tobek, po jeho odchode z esperantského hnutia prácu dokončil Karel Procházka. Dielo vychádzalo v "Časopise českých esperantistov" pod názvom "Avineto" v rokoch 1909 až 1914, posledná kapitola však bola vzhľadom na vojnu publikovaná až v roku 1918. Esperantský preklad neskôr viedol k prekladu diela do čínštiny (1956) a japončiny (1957).
Španielčina a katalánčina.
Autorom jediných prekladov do španielčiny a katalánčiny je hispanista Rudolf Jan Slabý. V 20. rokoch dvadsiateho storočia sa v Katalánsku venoval šíreniu povedomia o literatúre slovanských národov. Preklad Babičky do španielčiny dokončil už za prvej svetovej vojny, vzhľadom k finančným problémom vyšla až roku 1924 v dvoch zväzkoch ako "La Abuela. Cuadros de costrumbres campesínas de Bohemia" (Babička. Obrazy vidieckych zvyklostí v Čechách). Dielo doplnili ilustrácie Adolfa Hübner, českého maliara žijúceho v Španielsku. V tom istom roku vydal Slabý tiež katalánsku verziu textu, nazvanú "L'Avia".

</doc>
<doc id="645456" url="https://sk.wikipedia.org/wiki?curid=645456" title="Hyracoidea">
Hyracoidea



</doc>
<doc id="645457" url="https://sk.wikipedia.org/wiki?curid=645457" title="Martin Bareš">
Martin Bareš

Martin Bareš (* 25. november 1968, Brno) je český profesor neurológie, od septembra 2019 rektor Masarykovej univerzity, predtým od februára 2018 do septembra 2019 dekan Lekárskej fakulty Masarykovej univerzity.
Riadiace funkcie.
Vo februári 2018 sa stal dekanom Lekárskej fakulty Masarykovej univerzity. Funkciu prevzal po Jiřím Mayerovi, ktorý zastával pozíciu dekana v období 20102018. S nástupom na post dekana ukončil svoje pôsobenie ako prorektor univerzity, ako i zástupca prednostu I. neurologickej kliniky pre vedu a výskum.
Do funkcie rektora univerzity bol zvolený 1. apríla 2019 Akademickým senátom Masarykovej univerzity. V prvom kole tajnej voľby získal Bareš 36 hlasov z 50 prítomných senátorov. Protikandidáta, prodekana Prírodovedeckej fakulty Jaromíra Leichmana, volilo 11 senátorov. 3 odovzdané hlasy boli neplatné.
Skúsenosti s pôsobením vo vedení školy zbieral Bareš v rokoch 20112018, kedy pôsobil najskôr ako jej prorektor pre rozvoj a potom ako prorektor pre akademické záležitosti. Za svoje priority označil Bareš v dobe voľby posilňovanie role univerzity ako piliera slobody v súčasnej spoločnosti a zvýšenie kvality vzdelávania, vedy a výskumu na medzinárodnej úrovni.
Do funkcie rektora ho vymenoval 11. júna 2019 prezident Miloš Zeman s účinnosťou od 1. septembra 2019. Vo funkcii tak nahradil Mikuláša Beka, ktorému sa skončilo druhé volebné obdobie a o zvolenie sa teda už opäť uchádzať nemohol. Bareš k 1. septembru 2019 rezignoval na post dekana Lekárskej fakulty.
Vedecká činnosť.
Je prednášajúcim v odboroch všeobecné lekárstvo, zubné lekárstvo, optometria, fyzioterapia, neurofyziológia pre študentov prírodných vied Lekárskej fakulty Masarykovej univerzity a školiteľ doktorandov odborovej rady neurológia a neurovedy.
Pôsobí v týchto vedeckých radách: Masarykova univerzita, Lekárska fakulta Masarykovej univerzity a CEITEC MU. Ďalej tiež Univerzita Palackého v Olomouci, Lekárska fakulta UPOL, Fakulta veterinárního lékařství VFU, ďalej je tiež členom Českej lekárskej komory, Českej neurologickej spoločnosti, Českej spoločnosti klinickej neurofyziológie, Českej lekárskej spoločnosti Jana Evangelisty Purkyně, Movement Disorders Society, Society for the Research on the Cerebellum a Society for Neuroscience. Takisto je členom redakčnej rady časopisov Clinical Neurophysiology, Behavioural Neurology, Tremor and Other Hyperkinetic Movements a Biomedical Papers.
Osobný život.
Je ženatý, má dvoch synov a dcéru.

</doc>
<doc id="645459" url="https://sk.wikipedia.org/wiki?curid=645459" title="Ꝛ">
Ꝛ



</doc>
<doc id="645460" url="https://sk.wikipedia.org/wiki?curid=645460" title="Ᵹ">
Ᵹ



</doc>
<doc id="645461" url="https://sk.wikipedia.org/wiki?curid=645461" title="Ʊ">
Ʊ

Ʊ (minuskula ʊ) je špeciálne písmeno latinky. Nazýva sa upsilon. Používa sa predovšetkým v západoafrických jazykoch, konkrétne v jazykoch kabiye (asi 1 200 000 hovoriacich v Togu, Ghane a Benine), agni (asi 860 000 hovoriacich na Pobreží Slonoviny a v Ghane), anii (asi 45 900 hovoriacich v Benine a Togu), foodo (asi 25 000 hovoriacich v Benine), lokpa (asi 50 000 hovoriacich v Benine a Togu), konni (asi 5000 hovoriacich v Ghane), tem (asi 307 000 hovoriacich v Benine, Ghane a Togu) a yom (asi 750 000 hovoriacich v Benine, Nigérii a Mali). Okrem afrických jazykov sa taktiež používa v ohrozenom jazyku comox, používanom asi 400 ľuďmi v Kanade. Má vlastný znak v IPA a číta sa ako takmer zatvorená takmer zadná zaokrúhlená samohláska (ʊ). Môže byť reprezentované ako "obrátená omega" a býva často zamieňané s písmenom Ʋ (minuskula ʋ). Existujú aj iné varianty tohoto písmena: Ʊ́ʊ́, Ʊ̀ʊ̀, Ʊ̱ʊ̱, Ʊ̃ʊ̃ a Ʊ̰ʊ̰. V Unicode má majuskulný tvar kód U+01B1 a minuskulný U+028A.

</doc>
<doc id="645463" url="https://sk.wikipedia.org/wiki?curid=645463" title="Ʋ">
Ʋ

Ʋ (minuskula ʋ) je špeciálne písmeno latinky. Nazýva sa V s hákom, ale je sporné, či sa nejedná o variantu písmena U. Jeho minuskulná podoba sa podobá písmenu ypsilon v gréčtine. Písmeno sa používa v mnohých stredoafrických jazykoch, konkrétne v jazykoch abidji, ahanta, agni, avatime, birifor, bissa, dagaare, ewe, gen-gbe, godié, goula d'Iro, gurenne, ikposso, kabiye, kaansa, kassem, koulango, kroumen tépo, lama, lobiri, lokpa, lugbara, moré, niaboua, nkonya, nuni, pandikeri, puguli, sissala, téén, toura, wobé, yaouré a yom. Býva však niekedy zamieňané za písmeno Ʊ (upsilon, minuskula ʊ). Existujú aj iné varianty tohoto písmena: Ʋ́ʋ́, Ʋ̀ʋ̀, Ʋ̃ʋ̃, Ʋ̈ʋ̈, Ʋ̃́ʋ̃́ a Ʋ̃̀ʋ̃̀. V Unicode má majuskulný tvar kód U+01B2 a minuskulný U+028B.

</doc>
<doc id="645471" url="https://sk.wikipedia.org/wiki?curid=645471" title="Prírodná rezervácia Prielom Bielej vody pod Krempachmi">
Prírodná rezervácia Prielom Bielej vody pod Krempachmi

Prírodná rezervácia Prielom Bielej vody pod Krempachmi
() je riečny
kaňon na rieke Biela voda
() nachádzajúca sa na okraji poľskej časti
Pienin na okraji historického regiónu Poľský Spiš
() pri obciach Krempachy a Nová Belá
() v Malopoľskom
vojvodstve v Poľsku. Má priznaný štatút prírodnej
rezervácie.
Opis.
Prielom Bielej vody sa nachádza v blízkosti obce Krempachy na západnom
okraji Poľského Spiša. Prielom tvorí krátky kaňon medzi dvoma osamotenými vápencovými skalami,
geomorfologicky patriacimi pod Pieniny, ktoré sa nazývajú Obłazowa (.n.m.) a Kramnica (.n.m.). Celková dĺžka prielomu je približne 100 – 150 metrov.
Výška skaly Obłazowa je približně 47 metrov a Kramnica dosahuje výšky
približně 65 metrov od zeme. Okrem Obłazowej a Kramnice sa v blízkosti nachádzajú ešte dve menšie
skaly.
Oblasť má krasový charakter. Dno rieky je tvorené prevažne žulovými úlomkami, ktoré sú na toto miesto
doplavené z oblasti Vysokých Tatier.
Prvá prírodná rezervácia bola na mieste vyhlásená už v roku 1931 na
ploche . V roku 1959 bol jej štatút potvrdený a plocha ochrany sa zvýšila na . Oblasť patrí aj do chráneného územia pod záštitou NATURA 2000 – Dolina
Białki. Dôvodom ochrany je samotný prielom rieky, ako aj obidve vápencové skaly,
ochrana miestnych skalných rastlinných spoločenstiev a reliktného
borovicového porastu.
Okrem borovíc tu zo stromov rastú aj smrky, jedle a buky, z nižších
rastlín sa tu vyskytuje viac ako 400 druhov z ktorých je približne 20
chránených.
V skale Obłazowa sa nachádza aj rovnomenná jaskyňa, v ktorej sa našli
vzácne archeologické a paleontologické nálezy vrátane bumerangu z
mamutieho klu, ktorý sa datuje až do obdobia niekoľko desiatok tísíc
rokov pred naším letopočtom. Dĺžka jaskyne je prbližne 9 metrov. Jaskyňa nie je prístupná.
Turizmus.
Pri západnej strane skaly Obłazowa prechádza územím rezervácie modrá
turistická značka. V blízkosti skaly sa nachádza aj miesto na parkovanie. Lezenie na samotné skaly je zakázané.

</doc>
<doc id="645475" url="https://sk.wikipedia.org/wiki?curid=645475" title="Súostrovie GULAG">
Súostrovie GULAG



</doc>
<doc id="645481" url="https://sk.wikipedia.org/wiki?curid=645481" title="Tatra okolo sveta 2">
Tatra okolo sveta 2

Tatra okolo sveta 2 () je expedícia Tatry TERRN°1. Jej štart bol 22. februára 2020 v Prahe a posádku čaká 1095 dní, 69 krajín a približne 270 000 kilometrov. Ideovo nadväzuje na expedíciu Tatra okolo sveta, ktorá sa konala v rokoch 1987 – 1990, novinkou je možnosť absolvovať časť trasy záujemcom so stálou posádkou. Vedúcim expedície je Marek Havlíček.
Priebeh cesty a plány expedície výrazne ovplyvnili obmedzenia, spôsobené rozšírením pandémie ochorenia COVID-19. Uzavreté hranice expedíciu zdržali v Turecku a Iráne, odkiaľ pokračovali do Ruska, kde museli predčasne ukončiť prvú, ázijskú časť. Po presune expedícia pokračovala od 3. marca 2021 druhou etapou územím Afriky. Tretia etapa začala 22. februára 2022 v juhoamerickej Brazílii. 
Po nehode, kedy sa 5. septembra 2024 v Pamíre v Tadžikistane pod expedičným vozidlom zosunula vozovka a auto sa prevrátilo, bol projekt pozastavený a kvôli poškodeniu Tatry je jeho pokračovanie otázne. Pri nehode bolo zranených 5 z 9. členov posádky.
Technické parametre.
Tatra TERRN°1
Navštívené krajiny.
1. etapa.
Prvá etapa viedla Európou a západnou Áziou; z plánovanej dĺžky cca 70 000 km bola absolvovaná len časť a posádka tak napokon navštívila len 13 z pôvodne plánovaných 22 krajín.
2. etapa.
Druhá etapa viedla Afrikou, kde sa posádka presunula na jar 2021.
3. etapa.
Na území Južnej Ameriky sa 22. 2. 2022 začala tretia etapa, ktorá pri plánovanej dĺžke cca 40 000 km vedie územím 8 krajín.
4. etapa.
Štvrtá etapa povedie Strednou a Severnou Amerikou; pri dĺžke cca 80 000 km posádka za 8 mesiacov navštívi 10 krajín. 

</doc>
<doc id="645482" url="https://sk.wikipedia.org/wiki?curid=645482" title="Pískovcové sloupky">
Pískovcové sloupky

Pískovcové sloupky sú prírodná pamiatka ev. č. 3414 v obci Česká Metuje v okrese Náchod v Královohradeckom kraji. Lokalitu spravuje Agentúra ochrany prírody a krajiny ČR – regionálne pracovisko Východné Čechy.
Ochrana.
Predmet ochrany.
Predmetom ochrany sú skalné stĺpiky v tvare presýpacích hodín či kolkov, vymodelované v stene umelého odhalenia v dôsledku procesu selektívneho zvetrávania, ďalej geomorfologicky pozoruhodný suťový svah so skalnými odkryvmimi, rastlinné i živočíšne spoločenstvá prírode blízkeho lesa a skál, populácia ľalie zlatohlavej. V blízkosti chránenej lokality sa nachádza pamätný strom Berkova lípa.
Cieľ ochrany.
Hlavným cieľom ochrany je zachovanie skalných stĺpikov v stene umelého odkryvu, zaujímavých z vedeckého i estetického hľadiska, a udržanie estetického vzhľadu ich bezprostredného okolia. Cieľom starostlivosti je tiež zachovanie ekosystému prírode blízkeho lesa vrátane početnej populácie ľalie zlatohlavej na suťovom svahu so skalnými odkryvmi nad lomom.

</doc>
<doc id="645485" url="https://sk.wikipedia.org/wiki?curid=645485" title="TV Myjava">
TV Myjava

TV Myjava je regionálna informačná televízna stanica mesta Myjava.
Pravidelne v týždenných premiérach a každodenných reprízach poskytuje občanom mesta aj celého kopaničiarskeho regiónu prehľad aktuálneho diania v samospráve a v spoločnosti. Spracováva spravodajské a publicistické príspevky prakticky zo všetkých oblasti života. Zaoberá sa oblasťami politiky, kultúry, športu, zdravotníctva, životného prostredia, sociálnych vecí a podobne. Pravidelne vysiela aj záznamy rokovaní Mestského zastupiteľstva v Myjave a príležitostné besedy s primátorom o aktuálnych témach.
Dostupnosť.
Vysielanie TV Myjava je šírené prostredníctvom káblových rozvodov v meste a od februára 2013 aj cez satelit. "Myjavské televízne noviny" sú po dohode s vysielateľom zaradené v programe stanice Regionální televize, kde sú vysielané vždy v piatok o 20.40 h a každé štyri hodiny sú vysielané reprízy, a TV SEN. TV Myjava je možné naladiť na satelite Astra 3B, 23,5°E, frekvencia 12 160 MHz. Okrem toho, od septembra 2010 spustila televízna stanica aj online vysielanie na portáli Respublica.

</doc>
<doc id="645489" url="https://sk.wikipedia.org/wiki?curid=645489" title="Berkova lípa">
Berkova lípa

Berkova lípa je pamätný strom – lipa malolistá ("Tilia cordata"), podľa iných údajov lipa veľkolistá ("Tilia platyphyllos"), rastúca v obci Česká Metuje v stráni nad domom čp. 21. Za pamätný strom bola táto lipa veľkolistá vyhlásená 26. novembra 1981 Okresným národným výborom Náchod. Dôvod nie je vo vyhláške uvedený, podľa niektorých zdrojov bola vyhlásená pre svoj vzrast a vek. Tento pamätný strom má stanovené ochranné pásmo v zvislom priemete koruny, ktorý je rozšírený až k domu, na opačnú stranu o 10 m a na ostatné strany o 5 m. V minulosti bola táto lipa pravdepodobne zasiahnutá bleskom (cca 2003) a neskôr polámaná pri letnej búrke (2006). Následné zdravotné zásahy sa prejavujú neprirodzeným tvarom koruny stromu a množstvom rezných rán, z ktorých nie všetky sú zahojené. Koruna je spevnená väzbou. Výška tohto stromu je 22 m, obvod kmeňa bol v roku 2010 skoro 6 m a vek je odhadovaný okolo 200 rokov.

</doc>
<doc id="645491" url="https://sk.wikipedia.org/wiki?curid=645491" title="Ƣ">
Ƣ

Ƣ (minuskula ƣ) je dnes už nepoužívané písmeno latinky. Bolo zavedené v 20. rokoch 20. storočia v tzv. janalife – novej latinskej abecede slúžiacej pre zápis turkických jazykov používaných na území Sovietského zväzu. Písmeno sa prestalo používať v 30. rokoch po zastavení projektu janalifu a nútenom prechode všetkých jazykov Sovietskeho zväzu na upravenú cyriliku. V nových latinských abecedách vytvorených pre spomenuté jazyky v 90. rokoch sa už písmeno Ƣ nevyskytuje.

</doc>
<doc id="645492" url="https://sk.wikipedia.org/wiki?curid=645492" title="Systémová biológia">
Systémová biológia

Systémová biológia je vedecký smer v biológii využívajúci prístupy ďalších vied, predovšetkým bioinformatiky, biochémie, chémie, informatiky a matematiky . Zaoberá sa štúdiom biologických funkcií a mechanizmov vznikajúcich následkom komplexných interakcií v biologických systémoch. 
Základnou myšlienkou je komplexný pohľad, opak redukcionizmu (ktorý je prevládajúcou paradigmou napríklad v molekulárnej biológii), teda predpoklad, že systém je viac ako súčet jeho častí. Organizmus či jeho časť (tkanivo, bunka, organela) je chápaný ako komplexný systém. Predmetom záujmu sú potom interakcie medzi komponentami tohto systému a jeho emergentné vlastnosti, teda také, ktoré nemôžu byť vysvetlené len na základe súčtu vlastností komponent. 
Systémová biológia pracuje s veľkým množstvom biologických dát, začala sa prudko rozvíjať po roku 2000 vďaka rozvoju technológií pre získavanie genomických a proteomických dát a zvýšenia výpočtového výkonu. 
Systémová biológia často pracuje s modelmi, ktoré sú vytvárané matematickými a informatickými prístupmi na základe biologických dát, ktorých vlastnosti sú následne porovnávané s vlastnosťami živých systémov. Vyžaduje preto úzky kontakt znalostí z niekoľkých odborov. 
Modely v systémovej biológii.
Cieľom modelovania je vytvoriť taký model biologického systému, na ktorom bude možné uskutočňovať tzv. in silico experimenty. Modelujú sa rôzne pohľady na organizmus a jeho časti. Predmetom záujmu sú predovšetkým: 
Existuje mnoho v praxi používaných prístupov k modelovaniu a stále sú vyvíjané nové. Niektoré z nich sú: 

</doc>
<doc id="645495" url="https://sk.wikipedia.org/wiki?curid=645495" title="Ȣ">
Ȣ

Ȣ (minuskula ȣ) je ligatúra zložená z gréckych písmen ο a υ, ktorá bola pravidelne používaná v stredovekých byzantských rukopisoch. Táto ligatúra sa stále používa aj dnes na ikonách gréckych ortodoxných kostolov.
Ďalej sa používa v jazykoch algonkinčina, kde zachytáva hlásku /w/, /o/ alebo /o:/, wendatčina a západná abnakčina, kde zachytáva hlásku /ɔ̃/.
V cyrilike existuje podobné písmeno Ꙋ (minuskula ꙋ), čo je zvislý variant písmena Ѹ.

</doc>
<doc id="645496" url="https://sk.wikipedia.org/wiki?curid=645496" title="Ꙋ">
Ꙋ



</doc>
<doc id="645497" url="https://sk.wikipedia.org/wiki?curid=645497" title="Ƿ">
Ƿ

Ƿ (minuskula ƿ, nazývaný wynn, wen, prípadne ƿynn či ƿen) bol znak latinskej abecedy používaný prevažne v anglosaštine (respektíve približne do roku 1300), potom bol nahradený písmenom w.
Najprv sa síce pre hlásku /w/ začal používať digraf uu, nakoniec bol pisármi nahradený anglosaskou runou ᚹ (wen). Wen bol nahrádzaný písmenom w pod normanským vplyvom od 11. storočia.

</doc>
<doc id="645499" url="https://sk.wikipedia.org/wiki?curid=645499" title="COVID-19">
COVID-19

COVID-19 (z ; iné, zdomácnené názvy: covid-19, covid, zriedkavo kovid) je infekčné ochorenie vyvolané koronavírusom SARS-CoV-2 ("Severe Acute Respiratory Syndrome Coronavirus 2"), ktorý patrí do druhu "Betacoronavirus pandemicum" z rodu "Betacoronavirus". 
Prvý raz bol identifikovaný u pacientov so závažným respiračným ochorením v decembri 2019 v čínskom meste Wu-chan, z ktorého sa rozšíril do celého sveta a spôsobil pandémiu. Postihuje hlavne dýchací systém, v ťažkých prípadoch vyvoláva ťažkú pneumóniu (zápal pľúc) a môže viesť k úmrtiu pacienta. Infekcia bola potvrdená ku koncu roka 2022 u 650 miliónov ľudí, u ďalších s ľahkým priebehom, bezpríznakových alebo mimo dostupnosti zdravotnej starostlivosti sa jej prekonanie predpokladá. Počet obetí sa k tomuto dátumu prekročil 6,6 milióna. Od roku 2023 výskyt ochorení kontinuálne klesá a 5. mája 2023 na základe viac, než rok trvajúceho klesajúceho trendu generálny riaditeľ WHO oznámil, že COVID-19 už nepredstavuje ohrozenie verejného zdravia na medzinárodnej úrovni. Ku dňu 13. októbra 2024 bol podľa WHO celkový počet hlásených nakazených skoro 800 miliónov a počet obetí vyše 7 miliónov. Predpokladá sa, že skutočný počet priamych a nepriamych obetí pandémie COVID-19 môže byť aj násobne vyšší.
V slovenskom vydaní MKCH-10 sa od 9. marca 2020 kóduje ako U07.1 – Potvrdená infekcia COVID-19 a U07.2 – Podozrenie z infekcie COVID-19.
Pôvodca.
SARS-CoV-2 (predtým 2019-CoV) je betakoronavírus, patriaci do širokej skupiny koronavírusov. Je to pozitívny jednoreťazcový (+ssRNA) vírus. Koronavírusy spôsobujú ochorenia rôznej závažnosti, od prechladnutia po závažné ochorenia ako MERS (Middle East Respiratory Syndrome) a SARS (Severe Acute Respiratory Syndrome). Jeho sekvencia RNA obsahuje približne 30 000 báz. Genóm vírusu už stanovili viaceré pracoviská. Je podobný netopierím koronavírusom a najviac koronavírusu šupinavca Pangolin-Cov. Vírus SARS-CoV-2, podobne ako iné vírusy, mutáciami neustále vytvára nové varianty, nepredpokladá sa však, že by tým výrazne obmedzil účinnosť vyvinutých vakcín. Pred Vianocami 2020 vzbudila obavy hlavne v Spojenom kráľovstve identifikovaná mutácia vírusu v genóme línie B.1.1.7 s približne o 40 – 70 % rýchlejším rastom a vyššou náložou vírusu, ktorá je nákazlivejšia, ale nie nebezpečnejšia.V máji 2021 WHO (Svetová zdravotnícka organizácia) označila za varianty "vzbudzujúce obavy" variant alfa (predtým B.1.1.7 – "britský"), beta ("juhoafrický" B.1.351), gama (P.1, detegovaný v Brazílii) a delta ("indický" variant B.1.617), ktorý sa v roku 2021 stal dominantným. Sú nákazlivejšie, môžu čiastočne unikať účinku vakcín a niektorých liekov a spôsobiť ťažší priebeh ochorenia. V novembri 2021 sa v Juhoafrickej republike objavil variant omikron, u ktorej je okrem vyššej nákazlivosti aj výrazne miernejší priebeh ochorenia. Táto je od konca roka 2021 celosvetovo dominantnou. V lete 2022 sa stali prevládajúcimi subvarianty omikron BA4 a BA5. Na Slovensku bolo vo februári 2021 zistené rozšírenie mutácie alfa ("britskej"), ktorá v marci 2021 už dominovala. V auguste 2021 sa stal dominantným delta variant vírusu a začiatkom roka 2022 začalo šírenie varianty omikron v rôznych subvariantoch, ktorá sa rýchlo stala dominantnou, našťastie však vzhľadom k svojim vlastnostiam nespôsobila veľmi výrazný nárast počtu hospitalizovaných a obetí. Koncom roka 2022 dominoval subvariant omikronu BA.5 a ďalšie sú aj v priebehu roka 2023 pod dohľadom WHO, najmä typy XBB, ktoré sa šírili v USA a stávajú sa celosvetovo prevažujúcimi . Aj potom, čo WHO v máji 2023 ukončila stav pandémie, sa naďalej objavujú a rozširujú nové varianty vírusu – napr. XBB, JN.1, KP.2 a v priebehu roka 2024 variant XEC. Závažnosť nimi vyvolaných ochorení je však oveľa nižšia aj vzhľadom k už vybudovanej imunite populácie.
Epidemiológia.
Spôsob prenosu nákazy.
Predpokladá sa, že prví pacienti sa nakazili na trhu s predajom živých zvierat vo Wu-chane () prenosom mutovaného koronavírusu zo zvierat. Po čase sa potvrdil prenos vírusu SARS-CoV-2 z človeka na človeka. Sú správy o detekcii protilátok proti vírusu SARS-CoV-2 u bezpríznakových osôb v Európe a USA už od leta 2019, ktoré by mohli svedčiť o vtedajšej prítomnosti vírusu v populácii, (snáď menej virulentného), ale je možnosť skríženej reakcie testu s protilátkami proti iným koronavírusom.) Trvanie inkubačnej doby ochorenia je od 2 do 14 dní (medián 5,1 dní). Prenos infekcie je možný aj v inkubačnej dobe, teda v období bez príznakov ochorenia. Najrizikovejšie je obdobie 1 deň pred nástupom príznakov a potom nasledujúcich 5 dní. Vírus sa prenáša kvapôčkami sekrétu pri kašli, kýchaní a rozprávaní, ohrozené sú osoby po blízkom alebo dlhšie trvajúcom styku s nakazeným – vo vzdialenosti do 2 metrov a viac, ako štvrťhodinu. Typickými situáciami sú nákaza v spoločnej domácnosti, pri spoločnom stravovaní, oslavách, svadbách, náboženských stretnutiach, obchodných stretnutiach. Podstatne vyššie riziko nákazy je v uzatvorených priestoroch, prípadne aj zle vetraných (stravovacie zariadenia, sociálne zariadenia, spoločné ubytovne, väznice), pri hlasnom hovore, speve a pod. (zvyčajne spojený s hlučným prostredím na zábavách, diskotékach, v baroch). Už v apríli 2020 bolo zistené, že ak odhliadneme od nemocníc, súkromných rezidencií a domovov pre seniorov, takmer všetky akcie s masívnym rozšírením ochorenia sa konali ako: (1) večierky, (2) osobné stretnutia a schôdze zoči-voči, (3) náboženské zhromaždenia, (4) športové podujatia, (5) v zariadeniach na spracovanie mäsa, (6) na lodi na mori, (7) spevácke vystúpenia, (8) pohreby. K prenosu infekcie dochádza aj kontaminovanými predmetmi. Pripúšťa sa možnosť nákazy kontaminovaným jedlom, zistilo sa aj vylučovanie vírusu močom. Choroba postihuje hlavne osoby z domácnosti a okolia chorého a zdravotníkov. Medzi pacientmi prevažujú muži, ľudia vo vyššom veku (hlavne nad 60 rokov) a s pridruženými chronickými ochoreniami, zriedkavejšie sú nakazené malé deti.
Rozšírenie vo svete.
SARS-CoV-2 spôsobil začiatkom roka 2020 epidémiu, ktorá zasiahla predovšetkým mesto Wu-Chan v provincii Chu-pej v Číne. Od marca 2020 počet nakazených osôb v Číne klesol a ohniskom nákazy sa stala hlavne Európa (hlavne západná Európa a Rusko) a nasledovne USA, Brazília a ďalšie americké štáty, neskôr tiež India. Začiatkom marca 2020 naopak nastal pokles počtu nových prípadov v Číne a vo viacerých krajinách juhovýchodnej Ázie, niekde len prechodný. V októbri 2020 bol referovaný denný počet novo infikovaných osôb vo svete nad 300 000, v Európe nad 100 000. Celkový počet nakazených osôb vo svete sa od jesene 2020 počíta na desiatky miliónov a počet obetí presiahol milión. Začiatkom roka 2021 počet prípadov vo svete dosiahol hranicu 100 miliónov, počet obetí 2 milióny a pribúdali približne 4 milióny infikovaných a 100 000 obetí týždenne, z toho v Európe 1,5 milióna infikovaných a vyše 30 000 obetí týždenne. V priebehu januára a februára 2021 sa počty nových prípadov začali významne znižovať, v európskom a americkom regióne došlo k celkovému poklesu počtu nových prípadov na polovicu a začala klesať aj úmrtnosť; trendy v jednotlivých krajinách sú však nerovnaké. Určitý pokles bol zaznamenaný aj celosvetovo, začiatkom marca 2021 však sa tento priaznivý trend zastavil. Nový vrchol dosiahli počty infikovaných v priebehu apríla 2021 hlavne vďaka nárastu v regióne juhovýchodnej Ázie, zvlášť v Indii a potom na začiatku augusta 2021 vďaka vzostupu počtov infikovaných v Amerike a Európe. Od konca roka 2021 došlo po predchádzajúcom miernom poklese k výrazného nárastu počtu infikovaných najmä v Európe a Amerike, ale vzhľadom k vlastnostiam dominujúceho variantu omikron bez výrazného nárastu počtu obetí. V apríli 2022 je viditeľný výrazný ústup počtov infikovaných aj obetí pandémie, nasledovaný nevýraznou vlnou počas leta 2022. Sezónny vzostup počtu ochorení vo svete, začínajúci koncom roka 2022 bol len mierny, napriek zvýšeniu počtu infikovaných v Číne a západopacifickom regióne. Začiatok roka 2023 potvrdil klesajúci trend, ktorý pretrváva aj v roku 2024 so sezónnymi vzostupmi začiatkom roka a v lete. Ešte nebolo potvrdenie úplne ukončenie COVID-19 . 
Situácia na Slovensku.
Slovensko malo 6. marca 2020 potvrdený prvý prípad ochorenia COVID-19. Postupne pribúdajú ďalšie, v polovici marca 2020 v desiatkach denne. Mnohí odborníci sa obávali, že nízky počet pacientov s potvrdeným ochorením je dôsledkom nedostatočného testovania a 11. marca 2020 jednotlivci z radov zdravotníkov, ako aj Asociácia nemocníc Slovenska upozornili na nepripravenosť Slovenska na prichádzajúcu epidémiu. Od 13. marca 2020 boli prijímané rozsiahle preventívne opatrenia v snahe zabrániť explozívnemu šíreniu nákazy. Tieto pomerne prísne opatrenia výrazne obmedzili šírenie nákazy, takže na konci mája 2020 bolo na Slovensku identifikovaných okolo 1500 infikovaných osôb a 28 obetí a v priebehu leta sa tieto počty podstatne nezvýšili. Pri priaznivom vývoji epidémie boli postupne uvoľnené protiepidemické opatrenia podobne, ako v iných štátoch s priaznivým vývojom situácie. Zhoršenie epidemiologickej situácie v septembri 2020 viedlo k ich sprísneniu, zjavne však k nedostatočnému a od októbra 2020 sa Slovensko zaradilo k najviac postihnutým štátom v Európe. Spočiatku pomerne malý počet obetí koncom roka 2020 podstatne vzrástol, najmä v prepočte na milión obyvateľov a začiatkom januára 2021 dosiahlo Slovensko nelichotivé svetové prvenstvo v týždennom počte úmrtí na milión obyvateľov. Počty nových prípadov, hospitalizovaných a obetí sa v priebehu januára a februára 2021 významne neznížili, čo je možné pripísať okrem stále relatívne miernych a nedodržiavaných protiepidemickým opatrení aj prevládnutiu nových variantov koronavírusu. Počet potvrdených obetí v apríli 2021 prekročil 10000 (2000 na 1 milión obyvateľov, pre porovnanie vtedy ich bolo v USA viac, ako 1600, Spojené kráľovstvo 1800, Česko a Maďarsko 2500, Nemecko 900). Od mája 2021 sa však epidemická situácia zlepšila. Dňa 15.5.2021 bol zrušený núdzový stav a nasledovne väčšina obmedzení pohybu obyvateľstva, od polovice júna sa výskyt nových infikovaných počítal v desiatkách denne a boli len jednotlivé úmrtia (celkový počet evidovaných obetí 12,5 tis.). Od konca augusta 2021 dochádza k rýchlemu rastu počtov infikovaných, k čomu prispieva aj nízka preočkovanosť populácie. Počet hospitalizovaných a obetí stúpal tiež, hoci nedosahuje počty zo začiatku roka 2021. Od januára 2022 prebehol nový, veľmi výrazný nárast počtu infikovaných, súvisiaci so šírením variantu omikron. Vzhľadom k vlastnostiam tohto variantu, nebol spojený s extrémnym vzostupom počtu hospitalizácii a úmrtí a vo februári 2022 začal počet infikovaných klesať. Protiepidemické opatrenia sa začali uvoľňovať a od 21.4.2022 boli s malými výnimkami zrušené. Ich sprísnenie nebolo potrebné ani počas mierneho vzostupu počtu infikovaných a hospitalizovaných v lete roku 2022. Napriek tomu počet obetí COVID-19 na Slovensku na konci leta 2022 prekročil hranicu 20 tisíc. Do konca roka 2022 už nedošlo k významnému zhoršeniu epidemickej situácie a v súlade s európskym a svetovým trendom počet infikovaných osôb aj úmrtí trvalo klesá aj v rokoch 2023 a 2024.
Patofyziológia.
Koronavírusy napadajú epitelové bunky slizníc. Najčastejšie sú to len sliznice nosohltana, vtedy infekcia prebieha len s príznakmi nádchy, alebo bezpríznakovo. Býva to u osôb bez iných ochorení, vystavených menšiemu množstvu vírusových častíc. Na likvidáciu vírusu v takom prípade postačia prostriedky nešpecifickej slizničnej imunity a špecifické protilátky sa nemusia vôbec vytvoriť. Pacient už môže infikovať iných ľudí, RNA vírusu sa dá identifikovat v steroch z dýchacích ciest, ale testy na protilátky proti vírusu ostanú negatívne. Po vystavení väčšej infekčnej dávke vírusu alebo oslabenej imunite prenikne vírus do dolných dýchacích ciest a vyvolá zápal priedušiek alebo zápal pľúc. Tieto sa už prejavia horúčkou a kašľom. Pri závažnom postihnutí pľúc sa znižuje prestup kyslíka do krvi, v krvi je nedostatok kyslíka (hypoxia), objavuje sa dýchavica a stav pacienta začína byť vážny. Prvým príznakom môžu byť práve prejavy nedostatočného okysličenia mozgu – zmätenosť až bezvedomie a takíto pacienti patria k tým, ktorí náhle a nečakane umierajú. Niektorým pacientom pomôže vdychovanie kyslíka, iní vyžadujú umelú pľúcnu ventiláciu, nakoniec môže dôjsť k zlyhaniu dýchania pri syndróme akútnej respiračnej tiesne (CARDS – s Covidom asociovaný ARDS). Vylučovanie vírusu je masívne a riziko nakazenia iných osôb vysoké. Po zničení pľúcneho tkaniva sa vírus dostáva do krvi a napadne ostatné orgány. Stáva sa tak až po dlhšom trvaní ochorenia. Pri tomto tzv. multiorgánovom postihnutí je stav pacienta veľmi vážny. Následkom poškodenia cievnej výstelky – endotelu sa aktivuje zrážanie krvi v cievach, aktivuje sa systémová zápalová odpoveď a hrozí smrť.
Tieto patofyziologické mechanizmy vysvetľujú rôzny priebeh infekcie vírusom SARS-2-CoV. Deti sú menej postihnuté, pretože u nich je výraznejšia nešpecifická imunitná odpoveď (proti vírusovej infekcii všeobecne). U osôb s chronickými ochoreniami dolných dýchacích ciest a oslabenou imunitou (čo sú aj všetci starší ľudia) vírus ľahšie infikuje dolné dýchacie cesty. A aj zdraví jedinci môžu podľahnúť masívnej vírusovej náloži – po dlhotrvajúcom blízkom kontakte s chorými osobami, ktoré masívne vylučujú vírus v uzatvorených priestoroch alebo zdravotníci s nedostatočnými ochrannými pomôckami.
Niektoré ťažké prípady ochorenia sa spájajú s mutáciami v kľúčových imunitných génoch alebo protilátkami, ktoré napádajú telo a nie vírus.
Príznaky.
Nie je presne známe, u akej časti infikovaných prebieha infekcia vírusom SARS-CoV-2 bezpríznakovo. Veľká väčšina chorých, postihnutých variantmi alfa až delta mala príznaky do 11,5 dní od infikovania, pri variante omikron bola inkubačná doba do objavenia príznakov skrátená približne na polovicu. Ochorenie sa prejavuje horúčkou, kašľom, slabosťou, ťažkosťami s dýchaním, popisuje sa aj strata čuchu a chuti. Väčšina pacientov má ľahký priebeh, podobný prechladnutiu. Pacienti s ťažším priebehom, spravidla tí, u ktorých sa infekcia šíri z horných do dolných dýchacích ciest a je spojená so zápalom pľúc, vyžadujú hospitalizáciu. U niektorých sa rozvinie syndróm akútnej dychovej tiesne – ARDS so zlyhávaním dýchania a nakoniec aj vitálnych funkcií. Infekciu vírusom SARS-CoV-2 spočiatku nie je možné odlíšiť od iných vírusových ochorení, medzi ktoré patrí aj nádcha alebo chrípka, preto je dôležité vykonávať diagnostické testy na prítomnosť vírusu SARS-CoV-2 v horných dýchacích cestách.
Diagnostika a testovanie.
Diagnóza ochorenia sa stanovuje na základe vyšetrenia RT-PCR (real-time reverzná transkripčná polymerázová reťazová reakcia) zo vzorky biologického materiálu, odobratého sterom z horných dýchacích ciest. Táto metodika deteguje genetický materiál vírusu, je vysoko citlivá a vysoko špecifická, ale pomerne drahá a pomalá. U nezanedbateľnej časti pacientov (okolo 17%) pretrváva pozitivita testu aj po dvoch týždňoch trvania choroby (prvých príznakov), následne pozitivita rýchlo klesá. V takomto prípade má dodatočnú informačnú hodnotu o vírusovej náloži hodnota Ct, zistená pri RT-PCR analýze, ktorá negatívne semikvantitatívne koreluje s množstvom zistených vírusových častíc. Alternatívou je rýchly antigénový test, ktorý je menej citlivý aj menej špecifický, ale lacný, rýchly a jednoduchý. Vzhľadom na menšiu citlivosť je dôležitý správny odber materiálu. Tento test reaguje na bielkoviny na povrchu vírusu. Protilátkové testy detegujú protilátky, ktoré si organizmus vytvoril proti vírusu. Vyšetrenie protilátok proti vírusu z krvi býva pozitívne až po niekoľkých dňoch a v diagnostike akútneho ochorenia má malý význam, skôr sa používa ako dôkaz, že vyšetrovaná osoba sa stretla s infekciou vírusom SARS-CoV-2.
Jednotlivé mutácie vírusu SARS-CoV-2 sa dajú odlíšiť len pomerne náročnou analýzou sekvencie genómu vírusu (sekvenovanie).
Vírusom vyvolanú pneumóniu spoľahlivo diagnostikuje alebo potvrdí röntgenové alebo CT vyšetrenie pľúc. V laboratórnych vyšetreniach sa zvykne objaviť leukopénia a lymfopénia (znížený počet bielych krviniek a ich podskupiny lymfocytov)
Prevencia.
V prevencii nákazy vírusom SARS-CoV-2 sa odporúča vyhnúť sa možnosti styku s infikovanými osobami, hlavne vdýchnutiu výlučkov z kašľa a kýchania alebo ich zanesením do očí, na sliznice úst alebo dýchacích ciest rukami. V rámci prevencie vydal Úrad verejného zdravotníctva SR (ÚVZ) opatrenie, v rámci ktorého sa zakazuje vychádzať a pohybovať sa na verejnosti bez prekrytia horných dýchacích ciest. Všetci občania mali povinnosť nosiť rúško najprv všade mimo svojho bydliska, potom podľa stavu Covid automatu buď rúško alebo respirátor (typu FFP2) a to buď interiéri, na hromadných podujatiach aj v exteriéri alebo v exteriéri (s výnimkami). Najskôr ÚVZ propagoval ako preventívne opatrenia ROR (rúško-odstup-ruky) neskôr ich rozšíril: ruky sa odporúča umývať mydlom najmenej 20 sekúnd, predmety, ktoré mohli prísť do styku s infekciou, treba umývať a dezinfikovať alebo zlikvidovať, treba sa vyhýbať kontaktom s ľuďmi, ktorí majú príznaky ochorenia horných dýchacích ciest a zhromaždeniam ľudí. 
Zdravotníci pracovali v ochranných odevoch so špeciálnymi filtrami, oproti ktorým obyčajné rúška majú menšiu účinnosť (netesnosť, slabá filtrácia).
Štátne úrady zabezpečovali pri zhoršenej epidemickej situácii izoláciu chorých, karanténu ich kontaktov, obmedzili alebo zakázali cestovanie do a z postihnutých oblastí a nariadili preventívne vyšetrenia osôb, ktoré mohli prísť do styku s infekciou. Pri ďalšom šírení epidémie nasledovali zákazy zhromažďovania osôb, zatvorenie väčšiny obchodov a inštitúcii a nakoniec aj prísne obmedzenia pohybu osôb na verejných priestranstvách.
Na Slovensku bol opakovane zavedený súbor opatrení – Covid automat, ktorý určoval pravidlá pre zhromažďovanie osôb podľa rizikovosti situácie v okresoch a podľa stupňa imunizácie osôb (očkovanie, prekonanie COVID-19) či overenia infekčnosti osôb testami. Obmedzenie v najvyššom 3. stupni ohrozenia sprístupnilo pre neimunizované a netestované osoby len esenciálne obchody, okienkový predaj (rozvoz) z reštaurácií a možnosť zúčastniť sa obradov alebo bohoslužieb. V súvislosti so zhoršovaním epidemickej situácie bol Covid automat dňa 25.11.2021 pozastavený a zavedené opäť plošné protipandemické opatrenia, ktoré sa od začiatku roka 2022 postupne rušili.
Liečba.
Ako v prípade väčšiny vírusových ochorení, účinná liečba spočiatku nebola známa. Až v priebehu pandémie boli vypracované štandardné liečebné postupy, ktoré sú opakovane aktualizované. 
Symptomatická liečba.
Pacienti s ľahkými a miernymi príznakmi sú liečení symptomaticky, s prihliadnutím na skúsenosti z liečby iných vírusových ochorení a koronavírusových epidémii SARS a MERS. 
Liečba antivirotikami.
Nádeje, vkladané do známych antivirotík, napríklad oseltamivir, remdesivir, lopinavir, ritonavir sa zväčša nenaplnili. Remdesivir, pôvodne v USA súčasť štandardnej liečby COVID-19, je v súčasnosti určený len pre pacientov v počiatočnom štádiu ochorenia. V septembri 2021 požiadala firma Merck o registráciu prvého orálneho (ústami podávaného) antivirotika proti COVID-19, molnupiraviru (preparát Lagevrio), ktorý však neskôr nepreukázal dostatočnú účinnosť proti variantu omikron. V roku 2022 bol schválený pre liečbu pacientov, nevyžadujúcich hospitalizáciu preparát Paxlovid (nirmatrelvir s ritonavirom), u ktorého je dokázaná účinnosť aj proti variantu omikron a jeho subvariantu BA.2. Podľa výsledkov štúdii pri včasnom podaní znižuje úmrtnosť aj počet hospitalizácii pribižne na polovicu, a v približne 90% prípadov zabráni ťažkému priebehu COVID-19 s potrebou hospitalizácie. 
Liečivá neúčinné proti SARS-CoV-2.
Z množstva pôvodne navrhovaných starších liekov sa nepreukázala účinnosť liečby kolchicínom, ani chlorochinom, ani účinnosť antiparazitika ivermektinu.
Biologická liečba.
Len dočasne bola dobre účinná včasná liečba prvými vyvinutými monoklonálnymi protilátkami – kombináciou casirivimab a imdevimab (REGN-COV2, Regeneron) a bamlanivimabom (LY-CoV555, Eli Lilly), ktoré blokujú väzbu spike proteínu vírusu SARS-CoV-2 na receptor ACE2. Tieto sú registrované od začiatku roku 2021 a najmä REGN-COV2 sa stal základným liekom, ktorý po včasnom podaní zabránil u väčšiny pacientov ochoreniu s ťažkým priebehom. Tieto preparáty sú však nedostatočne účinné proti variantu omikron. V auguste 2022 potom boli schválené ďalšie monoklonálne protilátky s rozšíreným spektrom účinnosti, napr. bebtelovimab.
Liečba kyslíkom.
V ťažkých prípadoch, u pacientov s postihnutím pľúc a rozvojom pneumónie je potrebná liečba podávaním kyslíka (oxygenoterapia a v najťažších prípadoch aj podpora vitálnych funkcií na jednotkách intenzívnej starostlivosti – umelá pľúcna ventilácia a pri jej zlyhaní mimotelová membránová oxygenácia (ECMO), pokiaľ je k dispozícii. Pomerne veľa pacientov, ktorých stav vyžaduje umelú pľúcnu ventiláciu, však nakoniec umiera aj napriek používaniu pokročilých protektívnych režimov umelej pľúcnej ventilácie na špičkových pracoviskách s vysoko kvalifikovaným personálom). Mortalitu zvyšujú aj orgánové komplikácie, ktoré sa u podobných pacientov v septickom šoku vyskytujú bežne, napr. tzv. cytokínová búrka. Niektoré komplikácie, napr. artériová trombóza, sa vyskytujú neobvykle často. 
Glukokortikoidy u pacientov v ťažkom stave.
V liečbe pacientov v ťažkom stave, vyžadujúcich intenzívnu oxygenoterapiu alebo podporu dýchania je účinným liekom dávno známy dexametazon, od marca 2021 obsahujú odporúčania NIH (National Institutes of Health, USA) pre takýchto pacientov aj liečbu rekombinantnou monoklonálnou protilátkou tocilizumab, prípadne sarilumab. U pacientov, vyžadujúcich umelú pľúcnu ventiláciou alebo ECMO sa od leta 2022 štandardne odporúčala kombinácia dexametazonu s baricitinibom alebo tocilizumabom. 
Imunosupresíva u pacientov v ťažkom stave.
Ako ďalšie účinné lieky pre pacientov, ohrozených ťažkým respiračným zlyhaním sa javili tiež anakinra, rekombinantný blokátor receptorov pre interleukín (IL)-1 a imunomodulátory zo skupiny JAK inhibítorov, napr. baricitinib alebo tofacitinib. Na prevenciu a liečbu ochorenia sa používal tiež imunomodulačný liek isoprinosine. 
Odporúčania pre liečbu COVID-19.
V priebehu roku 2023 sa ustálili nasledovné odporúčania pre liečbu COVID-19: 
Vakcinácia.
Na výskume vakcín proti vírusu SARS-CoV-2 sa pracuje na celom svete. Na konci roka 2020 bola u viacerých ukončená 3. fáza klinického skúšania, boli postupne zaregistrované vo viacerých krajinách a začala ich distribúcia. Účinnosť bola pri pôvodných variantoch vírusu SARS-CoV-2 väčšinou uspokojivá, napríklad firma Moderna udáva pri vakcíne Spikevax 94,5% účinnosť a koncern Pfizer/BioNTech pri vakcíne Comirnaty 90% účinnosť. U ďalších mutácii postupne klesala, ale po aplikácii ďalších, posilňujúcich dávok stále trval ochranný účinok proti ťažkému priebehu ochorenia. 
Niektoré štáty (Rusko, India, Čína) vzhľadom na rozsah epidémie, pristúpili už počas jesene 2020 k používaniu vakcín, ktoré považovali za účinné a bezpečné aj bez ukončenia 3. fázy klinických skúšok. Rusko aj Čína označili svoje vakcíny (Sputnik V a Sinopharm Group) za účinné a bezpečné, ale nedoložili výsledky klinických skúšok podľa svetových štandardov, takže procesy jej registrácie v európskych krajinách sa stretli s prekážkami. Od decembra 2020 začali s vakcináciou ďalšie štáty, napríklad Spojené kráľovstvo, USA a štáty EU vrátane Slovenska, s vakcínami výrobcov BioNTech-Pfizer, Moderna a AstraZeneca, ktoré absolvovali skrátený, ale úplný proces registrácie pre núdzové použitie. Tieto vakcíny boli po kompletnom očkovaní s posilňovacou dávkou dostatočne účinné aj proti novým variantom vírusu SARS-CoV-2. Od februára 2022 bola spustená registrácia pre očkovanie dvojdávkovou proteínovou vakcínou Nuvaxovid (výrobca Novavax), od konca roka 2022 prebiehali registrácie aktualizovaných vakcín, ktoré sú cielené aj proti novým subvariantom mutácie omikron.
Určitým sklamaním sa stalo pomerne krátke trvanie ochranného účinku vakcín, ktorý sa pri vakcínach, používaných na Slovensku, rozvíja asi 2 týždne po podaní poslednej dávky štandardnej schémy. U vakcíny výrobcu Astra/Zeneca Vaxzevria trvá 3 mesiace, vakcíny výrobcov Pfizer/BioNTech – Comirnaty, Moderna - Spikevax a Johnson&amp;Johnson poskytujú dostatočnú ochranu približne 6 mesiacov, Novavax až 8 mesiacov. Po podaní tretej, posilňovacej dávky sa predpokladá dostatočná ochrana pred ťažkým priebehom ochorenia COVID-19 aj pri infekcii variantmi delta a omikron.
Vakcinácia na Slovensku prebiehala od konca roku 2020 vakcínami výrobcov Pfizer/BioNTech, AstraZeneca a Moderna, od júna 2021 do augusta 2021 bola používaná aj vakcína Sputnik V. V auguste 2021 štatistiky uvádzali 2,288 mil. osôb s podanou prvou dávkou vakcíny a 2,056 celkovo zaočkovaných obyvateľov. Vláda SR v júli 2021 oznámila motivačnú lotériu (o 1 až 100 tis. eur) pre zaočkovaných dospelých občanov a taktiež program finančného odmeňovania (30 – 90 eur) sprostredkovateľom, ktorí presvedčia iných občanov k očkovaniu, v decembri potom finančné odmeny za zaočkovanie pre seniorov nad 60 rokov až do 300 €.
Všetky vakcíny (podobne ako všetky lieky) majú vedľajšie účinky. V prípade tých proti COVID-19 je väčšina nežiaducich účinkov veľmi miernych. Podozrenia na nežiaduce (vedľajšie) účinky liekov vrátane vakcín sa hlásia Štátnemu ústavu pre kontrolu liečiv, ktorý ich ďalej spracúva a zasiela do spoločnej európskej databázy. Tieto hlásenia slúžia na monitorovanie bezpečnosti liekov po registrácii. V súvislosti s očkovaním proti COVID-19 bolo štátnemu ústavu k 1. februáru 2021 nahlásených 453 podozrení na nežiaduce účinky. Z toho 25 hlásení bolo vyhodnotených ako závažných.
Počas leta 2022 sa vakcinácia podstatne spomalila, čiastočne v očakávaní nových vakcín s vylepšenými vlastnosťami. V septembri 2022 boli v na základe stanoviska EMA schválené pre núdzové použitie prvé vakcíny novej generácie výrobcov BioNTech-Pfizer a Moderna, ktoré sú účinné aj proti subvariantom omikron BA.1, BA.4, BA.5 a aj XBB (napr. Comirnaty Original/Omicron BA.4-5, účinná voči aktuálne prevládajúcim subvariantom). Obaja zmienení výrobcovia vakcíny ďalej aktualizovali na základe vzniku a šírenia nových variánt vírusu SARS-CoV-2. Na Slovensku je od 1.10.2024 k dispozícii aktualizovaná vakcína Comirnaty JN.1. Od začiatku roka 2023 však dochádza k ústupu pandémie a tempo očkovania sa výrazne spomalilo.
Prognóza.
Medián (stredná hodnota) trvania horúčky sa odhaduje na 10 dní od začiatku príznakov, u varianty omikron príznaky trvajú oveľa kratšie. Ak sa pacient dostane do nemocnice, býva to po 29 dňoch trvania choroby a pobyt v nemocnici trvá obyčajne 1 – 2 týždne, u ťažko chorých pacientov až 2 mesiace alebo končí úmrtím, ku ktorému dochádza väčšinou nie skôr, ako po 2 týždňoch hospitalizácie. Smrtnosť na ochorenie COVID-19 bola pôvodne stanovená podľa WHO približne 3,4 %. Údaje sú ale veľmi rôzne, v krajinách s explozívnym vývojom epidémie a nedostatočným testovaním občanov vychádzala úmrtnosť dočasne aj okolo 10 %, ale tam, kde je pandémia pod kontrolou a testovanie extenzívne, štatistiky uvádzajú aj hodnoty pod 1 %. Umierajú hlavne pacienti starší a oslabení, trpiaci na iné závažné ochorenia, hlavne dýchacích ciest. Deti sa považujú za menej ohrozené. Ďalšie rozdiely v úmrtnosti sa časom zistili medzi bohatými krajinami s vysokým podielom populácie vo vyššom veku (1,15 %) oproti chudobným krajinám s prevahou mladých ľudí (0,23 % – paradox afrických krajín). Ťažký priebeh ochorenia mávajú pacienti s poruchami imunitného systému, napríklad pacienti s poruchou tvorby interferónu typu 1 alebo neutralizujúcimi autoprotilátkami proti nemu. Trvanie a kvalita imunity po prekonanom ochorení alebo vakcinácii je stále neistá, formálne sa uznáva trvanie dostatočnej imunity pol roka, ale väčšina osôb je zrejme imúnna dlhšie. Prípady opakovanej nákazy sú zriedkavé a priebeh ochorenia býva ľahší. Popisuje sa aj dlhodobé pretrvávanie príznakov po prekonaní ochorenia COVID-19 (označované tiež ako Long COVID) a poškodenia orgánov, napr. srdca a pľúc, ktoré ale nemusia byť trvalé, a dlhotrvajúce kognitívne defekty, zodpovedajúce poklesu IQ až o 5 – 10 bodov.
Vzhľadom na dlhú inkubačnú dobu ochorenia, možnosť prenosu vírusu medzi osobami bez príznakov a laxný postup väčšiny štátov sa šírenie ochorenia vo svete nepodarilo zastaviť tak, ako pôvodne vo Wu-Chane. Vo väčšine krajín – najskôr Ameriky a Ázie, neskôr v Európe vznikla nastúpili od jesene 2020 ďalšie vlny pandémie s ešte vyššími nárastami infikovaných v súvislosti s príchodom nových mutácii vírusu, a to aj v tých, kde bola očkovaná veľká časť populácie. Očakávalo sa, že k zvládnutiu pandémie dôjde po zaočkovaní podstatnej časti populácie, nakoniec sa však zdá, že pandémiu ukončí aj premorenie vysoko nákazlivým variantom omikron. Svetová zdravotnícka organizácia (WHO) pôvodne predpokladala, že zvládnutie pandémie COVID potrvá 2 roky. Podľa vyjadrenia jej predstaviteľov z januára 2023 malo k tomuto dátumu 90% svetovej populácie vytvorený určitý stupeň imunity proti SARS-CoV-2 a pandémia by mohla dospieť k svojmu koncu v priebehu roku 2023, avšak už 5.mája 2023 Svetová zdravotnícka organizácia (WHO) oficiálne odvolala globálny stav núdze v súvislosti s ochorením COVID-19. Je však zrejmé, že k eradikácii vírusu SARS-CoV-2 už nedôjde a ochorenie sa stane endemické, t. j. bude trvalo a celosvetovo rozšírené v populácii a ľudia ho budú spravidla prekonávať už v detstve, väčšinou s minimálnymi príznakmi alebo asymptomaticky. 

</doc>
<doc id="645500" url="https://sk.wikipedia.org/wiki?curid=645500" title="Kostol svätého Jakuba (Podbrezje)">
Kostol svätého Jakuba (Podbrezje)

 
Kostol svätého Jakuba (), známy aj ako Farský kostol svätého Jakuba () je budova stredovekého kostola zo začiatku 16. storočia nachádzajúca sa v centre dediny Podbrezje v občine Naklo v historickom tradičnom regióne Gorenjska v Slovinsku. Má priznaný štatút kultúrnej pamiatky.
Dejiny a charakteristika.
Je jedným z dvoch kostolov v dedine Podbrezje a je farským kostolom.
Presný dátum výstavby je neznámy, ale prvá zmienka o kostole pochádza z roku 1484. V minulosti patril pod Kranjskú farnosť. V
roku 1650 bola založená miestba farnosť a kostol bol povýšený na farský.
V roku 1654 bol kostol barokovo upravený, ale zachoval si svoj gotický vzhľad. V tom istom roku prebehlo aj vysvätenie kostola.
V kostole sa nachádzajú tri oltáre. Na hlavnom oltári je socha svätého Jakuba staršieho so štyrmi anjelmi a po bokoch sa nachádzajú
sochy svätého Boštjana a svätého Roka. Bočné oltáre sú zhotovené v podobnom štýle ako hlavný oltár. Severný oltár je zasvätený Panne Márii na tróne, pričom sa vedľa nej nachádzajú aj sochy jej rodičov - svätej Anny a svätého Joachima. Južný oltár je zasvätený svätému Jánovi Nepomuckému, ktorého dopĺňajú sochy svätého Jána a svätého Pavla.

</doc>
<doc id="645507" url="https://sk.wikipedia.org/wiki?curid=645507" title="Ahmed III.">
Ahmed III.

Ahmed III. (osm. tur. احمد ثالث, "Aḥmed-i sālis"; * 30. december 1673, Dobrič, Osmanská ríša – † 1. júl 1736, Konštantínopol) bol 23. sultán Osmanskej ríše v rokoch 17031730. Jeho otcom bol sultán Mehmed IV. a matkou bola Gülnuş Sultán.
Životopis.
Ahmed III. sa narodil v Dobriči. Na trón nastúpil v roku 1703 po abdikácii jeho brata Mustafu II. vynútenej tzv. Edirnským incidentom. Počiatok svojej vlády Ahmed strávil upevňovaním svojej moci a odstraňovaním vodcov revolúcie z roku 1703. Neskôr taktiež obmedzil taktiež moc janičiarov. V zahraničnej politike sa Osmanská ríša snažila udržiavať neutrálnu pozíciu. Po tom, čo bol však v rámci Severnej vojny Rusmi pri Poltave (1709) porazený švédsky kráľ Karol XII., poskytli Osmani Karolovi poskytli azyl pri úteku. Rusi Osmanov požiadali o Karolovo vydanie, čo Osmani odmietli. Výsledkom sporu bola rusko-osmanská vojna v povodí rieky Prut (Prutská kampaň). Výsledkom sporu bolo znovuzískanie Azova strateného za vlády Ahmedovho brata Mustafu II. Vojna s Benátkami a Habsburgovcami v rokoch 17141718 znamenama zisk Morey ale stratu Belehradu a Banátu po Požarevackom mieri. V roku 1718 sa novým veľkovezírom stal Nevşehirli Damat Ibrahim Paša, ktorého vláda (17181730) je známa ako Éra tulipánov. Obdobie bolo charakteristické oživením kultúrneho diania v Osmanskej ríši a obdobím dlhého mieru so západnými veľmocami. Samotný sultán bol známy ako básnik kaligraf a významný mecenáš umenia. V roku 1723 avšak vypukla nová osmansko-perzská vojna, ktorá vyústila osmanskou okupáciou západnej Perzie. Miestne kmene sa však proti osmanskej nadvláde neustále búrili a Osmani začali vo vojne v roku 1726 prehrávať. Oslabenie vládnej moci a rozdiely medzi sociálnymi vrstvami v roku 1730 vyústili v povstanie vedené Patronom Halilom. Povstanie vládne kruhy podcenili až nakoniec nebol zásah možný. Povstanie ukončilo Éru tulipánov i vládu Ahmeda III. Novým sultánom sa stal Mahmud I. a Ahmed následne zomrel o šesť rokov neskôr.

</doc>
<doc id="645508" url="https://sk.wikipedia.org/wiki?curid=645508" title="Hrad Dolwyddelan">
Hrad Dolwyddelan

Hrad Dolwyddelan (po walesky "Castell Dolwyddelan", po angl. "Dolwyddelan Castle") je zrúcanina waleského hradu v blízkosti dediny Dolwyddelan v historickom regióne Gwynedd v severnom Walese.
Charakteristika a dejiny.
Hrad bol postavený pravdepodobne na začiatku 13. storočia na výhodnom strategickom mieste, kadiaľ prechádzali dve cesty do Snowdonie.
Postavený bol v období vlády waleského kniežaťa Llywelyna ap Iorwertha a zapadal do ním vybudovanej štruktúry obrany Walesu. Neskôr slúžil ako sídlo Llywelyna ap Gruffydda, posledného kniežaťa nezávislého Walesu pred jeho ovládnutím anglickým kráľom Eduardom I., ktorý bol vnukom Llywelyna ap Iorwertha a to až do jeho zajatia Angličanmi v 18. januára 1283, ktoré znamenalo obrat v kampani kráľa Eduarda I. proti Walesu.
Od roku 1283 do roku 1290 na hrade sídlila anglická vojenská jednotka a neskôr ostal hrad nevyužívaný. V období pod správou Eduarda I. bol areál hradu rozšírený.
V 15. storočí sa hrad stal opäť obývaným, keď prešiel do majetku miestneho šľachtica Maredudda ap Ieuana, ktorý hrad aj čiastočne rozšíril.
V polovici 19. storočia prešiel hrad rozsiahlou rekonštrukciou. Táto rekonštrukcia prebehla v rokoch 1848 – 1850.
Hrad pozostáva z dvoch veží štvorcového pôdorysu, ktoré sú spojené nepravidelným kamenným múrom a leží na vrchole skalnatého horského hrebeňa.
Hlavná veža bola v čase postavenia hradu dvojposchodová, neskôr bola zvýšená pri prestavbe v 15. storočí. Vstup do objektu bol zabezpečený padacími dverami, ktoré viesli do prvého poschodia veže a boli silno zabezpečené. Hlavná miestnosť bola vykurovaná veľkým krbom a v miestnosti sa nachádzala aj oddelená latrína. Veža mala pôvodne veľmi strmú strechu. Múry veže dosahujú najväčšej hrúbky až 1,5 – 1,8 metra a veža bola pôvodne po výstavbe približne 5 metrov vysoká.
Obranný múr okolo hradu sa prispôsobuje nepravidelnému obrysu skalného hrebeňa. Na severnej strane múru sa zachovali zvyšky dvoch latrín.
Druhá západná veža, bola pôvodne rozmerovo o niečo väčšia ako Hlavná veža, ale bola menej bránená. Predpokladá sa, že bola postavená o niečo neskôr, už v období nadvlády anglického kráľa Eduarda I. Zárubne u dverí a okien tejto veže sú vyhotovené z pieskovca a sú jedinými časťami stavby, pri ktorých výstavbe bol použitý dovezený materiál. Táto veža pozostávala z dvoch poschodí a rovnako ako Hlavná veža sa v nej nachádzal krb na vyhrievanie objektu a latríny.
Prestavba pod patronátom šľachtica Maredudda ap Ieuana v roku 1488 pravdepodobne zvýšila celkové pohodlie, ale aj po nej ostali podmienky strohé. K Hlavnej veži bolo pri tejto prestavne pristavané tretie poschodie, toto však nemalo možnosť vykurovania. K Západnej veži bolo v rámci prestavby pristavané vonkajšie schodisko, ktoré uľahčovalo vstup do vrchného poschodia budovy.
Rekonštrukcia, ktorá prebiehala v 19. storočí sa venovala predovšetkým renovácii stien, múrov a podláh pevnosti.

</doc>
<doc id="645511" url="https://sk.wikipedia.org/wiki?curid=645511" title="Dom teroru">
Dom teroru

Dom teroru () je múzeum v hlavnom meste Maďarska, Budapešti na ulici Andrássy út 60. Toto múzeum bolo otvorené 24. februára 2002 za vlády Viktora Orbána na počesť obetiam teroru 20. storočia, teda socializmu a fašizmu.
Dejiny budovy Domu teroru.
Dom teroru je trojposchodová novorenesančná budova, ktorá bola postavená v roku 1880 ako civilná rezidencia podľa plánov Adolfa Fesztyho. Dom, ktorý vlastnil maďarský maliar Izsák Perlmutter, zdedila Izraelská komunita v Pešti, ale nakoniec budovu vlastnili vdova a dcéra Perlmuttera. V roku 1937 si budovu prenajali noví obyvatelia: Ferenc Szálasi - zakladateľ viacerých hungaristických hnutí. Počas Horthyho vlády Szálasiho uväznili, ale keď sa v roku 1940 dostal na slobodu, práve v tejto budove sa Szálasi zvykol stretávať so svojimi spojencami - vtedy tento dom nazvali, v preklade, "Domom vernosti"/"lojality" ().Na jeseň v roku 1944 vládnutie v Maďarsku prevzala Strana šípových krížov. Počas ich vládnutia sa v pivniciach v dnešnom Dome teroru vybudovali prvé väznice, v ktorých väznili a mučili povstalcov proti ich vláde.
Na jar v roku 1945 Sovieti obsadia Maďarsko, skončí sa 2. svetová vojna a vláda šípových krížov tiež. Do doterajšieho "Domu vernosti" sa dostanú komunisti. V Maďarsku bol ich vodcom Gábor Péter, líder vtedajšej komunisticko-politickej polície, ktorý z tohto domu urobil ústredie štátnej polície. Až do pádu komunizmu v tejto budove pracovala tajná polícia - Maďarská štátna bezpečnosť (), ktorá vypočúvala, mučila a väznila ľudí v ich novom ústredí.
ÁVH (tajná maďarská komunistická polícia) v tejto budove sídlila do roku 1956. Neskôr tu sídlilo mnoho firiem, izby boli využité ako kancelárie. Samozrejme, je dôležité poznamenať, že všetky stopy po mučení v pivniciach boli skryté a boli odhalené až v 90. rokoch 20. storočia, teda po páde komunizmu v Maďarsku.
V roku 2002 v tejto budove otvorili múzeum ("Dom teroru") na počesť obetiam fašizmu, no hlavne komunizmu.
Blog s názvom WebUrbanist pochválil kreatívny nápis na streche budovy. Nápis „TERROR“ je na strechu vyrytý, teda ak svieti slnko, tieň nápisu by sa mal odraziť na budove.

</doc>
<doc id="645512" url="https://sk.wikipedia.org/wiki?curid=645512" title="Mahmud I.">
Mahmud I.

Mahmud I. (osm. tur. محمود اول, mod. tur. "I. Mahmud;" *2. august 1696, Edirne, Osmanská ríša – † 13. december 1754, Konštantínopol, Osmanská ríša), taktiež známy ako Hrbáč, bol sultán Osmanskej ríše od roku 1730 do roku 1754. Trón prevzal po povstaní Patrona Halila a udržoval dobré vzťahy s Mughalskou a Safíjovskou ríšou.
Mladosť.
Narodil sa 2. augusta 1696 v paláci v Edirne, ako syn Mustafu II. (1664 - 1703); jeho matkou bola Saliha Sultán. Mahmud I. bol starší brat Osmana III. (vládol 1754 - 1757). Vyvinula sa mu problém s chrbticou.
Jeho otec Mustafa II. žil väčšinou v Edirne. Mahmud prežil detstvo v tomto meste. 18. mája 1702 začal v Edirne svoje štúdium. Keď sa jeho otec zosadil z trónu, priviezli ho do Istanbulu, kde ho zavreli do Kafes (klietky), kde strávil 27 rokov života.
Vláda.
Nástup.
28. septembra 1730 vzbudili Patrona Halil s malou skupinou janičiarov niektorých obyvateľov Konštantínopolu, ktorí boli proti reformám Ahmeda III. Halil, ktorý naverboval ďalších vojakov, viedol povstanie do paláca Topkapı a požadoval smrť veľkovezíra Nevşehirliho Damata İbrahima Pašu a abdikáciu Ahmeda III. Ahmed III. vyhovel týmto požiadavkám, İbrahim Paša bol uškrtený, a súhlasil s tým, aby jeho synovec Mahmud I. stal sultánom.
Mahmudová skutočná vláda začala 25. novembra 1730, po tomto incidente. V prvom rade bol Istanbul pod prísnou kontrolou. Boli prijaté opatrenia. Asi dvetisíc podozrivých ľudí bolo zajatých, niektorí boli popravení, iní boli vyhnaní.

</doc>
<doc id="645513" url="https://sk.wikipedia.org/wiki?curid=645513" title="Osman III.">
Osman III.

Osman III. (osm. tur. عثمان ثالث "‘Osmān-i sālis"; *2. január 1699, Edirne, Osmanská ríša†30. október 1757, Konštantínopol, Osmanská ríša) bol sultán Osmanskej ríše v rokoch 17541757.
Životopis.
Osman III. sa narodil 2. januára 1699 v Edirnskom paláci. Jeho otcom bol Mustafa II. a matkou bola Şehsuvar Sultán. Jeho starším nevlastným bratom bol prechádzajúci sultán Mahmud I. Po tom, čo bol jeho otec v roku 1703 zosadený z trónu, bol Osman odvezený do Istanbulu a bol 51 rokov internovaný v paláci.
Na trón Osman nastúpil v toku 1754 po tom, čo zomrel Mahmud I. Počas jeho vlády Osmanská ríša nezažila žiadne významnejšie zahraničné spory, pre Osmanovo časté striedanie veľkovezírov a provinčných správcov sa však ríša dostala do vnútroštátnej nestability. Jeho krátka vláda bola poznačená morovou epidémiou a dvomi veľkými požiarmi Konštantínopole v rokoch 1755 a 1756. Medzi jeho významnejšie činy patrila výstavba konštantínopolského majáka v Ahırkapı a dostavanie mešity Nuruosmaniye. 
Osman III. žil väčšinu svojho života ako väzeň v paláci, a v dôsledku toho, keď sa stal sultánom, mal určité zvláštnosti v správaní. Na rozdiel od predchádzajúcich sultánov nenávidel hudbu a vyhnal všetkých hudobníkov z paláca. 
Zomrel v noci 30. októbra 1757, novým panovníkom sa stal jeho bratranec Mustafa III. Pochovaný bol v Novej mešite v Konštantínopole. 

</doc>
<doc id="645515" url="https://sk.wikipedia.org/wiki?curid=645515" title="Rašelina (prírodná pamiatka)">
Rašelina (prírodná pamiatka)

Rašelina je prírodná pamiatka ev. č. 1716 neďaleko obce Nový Hrádek v okrese Náchod. Nachádza sa v lokalite miestne zvanej "U hraníc" (ako už názov napovedá, len niekoľko desiatok metrov od štátnej hranice s Poľskom), niečo cez ¾ km severovýchodne od osady Dlouhé. Oblasť spravuje Agentúra ochrany prírody a krajiny ČR.
Ochrana.
Predmetom ochrany je zvyšok podhorských rašelinných lúk s ohrozenými a ustupujúcimi rastlinnými spoločenstvami a s výskytom osobitne chránených druhov rastlín ako vŕba plazivá "(Salix repens)", žltohlav najvyšší "(Trollius altissimus)", vstavačovec májový "(Dactylorhiza majalis)", bleduľa jarná "(Leucojum vernum)", vachta trojlistá "(Menyanthes trifoliata)". Zdroj fytogenofondu pre rekonštrukciu podobných lúčnych porastov v oblasti Orlické podhorie. Mokraďové územia ako časť krajiny významné pre udržanie ekologickej stability v celom katastrálnom území Dlouhé.

</doc>
<doc id="645526" url="https://sk.wikipedia.org/wiki?curid=645526" title="Senzi TV">
Senzi TV

Senzi TV je slovenská hudobná televízna stanica a pôvodne štvrtá stanica JOJ Group, ktorá bola spustená 1. septembra 2013. SENZI, a. s. ako servisná spoločnosť stanice bola odpredaná 10. októbra 2015 spoločnosti Nunez NFE. Stanica zmenila vysielateľa z MAC TV s.r.o. na McBoxs d.o.o. v roku 2016 a bola premiestnená zo skupiny JOJ Group do skupiny music box tv.
Do skupiny music box tv patria aj hudobné televízne stanice Senzi TV, Folklorika TV, Lala TV a v minulosti aj už nevysielajúca stanica Music Box. Folklorika TV patrila súčasne aj do skupiny Telekom
Charakteristika programu.
Prináša hudobnú produkciu mnohých žánrov, primárne známe „repete“ hity, dychovku, revival music, folk, ale aj balkánske či trampské hity, ale aj svadobné piesne a iné. Senzi TV je profilovaná ako oddychový kanál s obľúbenou hudbou. 

</doc>
<doc id="645527" url="https://sk.wikipedia.org/wiki?curid=645527" title="Senzi">
Senzi



</doc>
<doc id="645531" url="https://sk.wikipedia.org/wiki?curid=645531" title="Stará Metuje">
Stará Metuje

Stará Metuje je prírodná pamiatka ev. č. 5724 neďaleko Jaroměře (časti Starý Ples a Josefov (Jaroměř)). Oblasť spravuje Krajský úrad Královohradeckého kraja. Územie prírodnej pamiatky je zároveň územie európskeho významu sústavy Natura 2000.
Ochrana.
Hlavnou úlohou ochrany je podpora a stabilizácia populácie európsky významného a silne ohrozeného živočíšneho druhu – klinovky hadej ("Ophiogomphus cecilia") vrátane aktívnej ochrany biotopu s cieľom zabezpečiť vhodnými formami ochrany vodného toku stabilitu biotopu a podporiť ďalšie šírenie druhu na lokalite.

</doc>
<doc id="645541" url="https://sk.wikipedia.org/wiki?curid=645541" title="Ȝ">
Ȝ

Ȝ (minuskula ȝ, nazývaný yogh) je znak latinskej abecedy používaný v strednej angličtine pre reprezentáciu niektorých velárnych hlások ([g], [ɣ], [j], [ʤ]).
Tvar otvoreného g sa objavuje v polounciále, odkiaľ sa dostal do ostrovných (inzulárnych) písiem (íroškotského a anglosaského) používaných v Írsku a Spojenom kráľovstve a tu sa používanie otvoreného g udržalo až do 14. storočia. Vo vývoji otvoreného g sa rozlišujú (ale nie zcela dôsledne) dve na seba nadviazujúce varianty písmena, tzv. inzulárne G (ᵹ), ktoré sa malo používať v dobe anglosaštiny a yogh.
Yogh sa prestal používať po dobytí Anglicka Normanmi, ktorí z kontinentálnej Európy importovali uzavretý variant g, ktorý bol používaný v karolíne. Potom už staré písmeno yogh dožívalo do 14. storočia ako grafický variant vedľa karolínskeho G (pisári napr. používali karolínske G na začiatku slova, ale v mediálnych a finálnych pozíciach používali yogh). Zároveň platí, že yogh nebol prepisovaný jednoducho iným tvarom písmena g, ale viac znakmi či skupinami znakov, najčastejšie skupinou "gh" ("niȝt" &gt; "night") a tiež "y", "j" (pôvodný pravopis "Yogh" bol "Ȝoȝ").

</doc>
<doc id="645542" url="https://sk.wikipedia.org/wiki?curid=645542" title="Þ">
Þ

Þ (minuskula þ, nazývané Thorn alebo þorn) je písmeno anglosaskej a islandskej abecedy. Používalo sa tiež v stredovekej Škandinávii, kde bolo ale neskôr nahradené digrafom "th". Znak pochádza z runy ᚦ prostého germánskeho futharku, ktorá sa v anglosaštine nazývala "thorn" a v škandinávskych runových básniach "thorn" alebo "thurs" („obor“). Rekonštruované meno runy v germánskom prajazyku je "*Thurisaz".
Písmeno reprezentuje buď neznelú dentálnu frikatívu, aká je napr. v anglickom slove „thick“, alebo znelú dentálnu frikatívu, aká je napr. v anglickom slove „the“. V modernej islandčine sa používa iba pre neznelú variantu, znelú reprezentuje písmeno eth (Ð, ð).
Thorn je jedno z mála písmen z abecied odvodených z latinky, kde je moderná minuskula v normálnom reze väčšia než majuskula.
V Unicode sú definované variany písmena thorn s preškrtnutím hore (Ꝥ, ꝥ) a thorn s preškrtnutím dole (Ꝧ, ꝧ).

</doc>
<doc id="645548" url="https://sk.wikipedia.org/wiki?curid=645548" title="Minoritský kostol (Viedeň)">
Minoritský kostol (Viedeň)

 
Minoritský kostol (), známy aj pod oficiálnym názvom ako Taliansky národný kostol Panny Márie Snežnej () je budova stredovekého kostola budovaného ku koncu 13. storočia a v prvej polovici 14. storočia nachádzajúca sa na námestí Minoritenplatz v historickom centre Viedne v Rakúsku. Má priznaný štatút kultúrnej pamiatky.
Názov.
Oficiálny názov Taliansky národný kostol Panny Márie Snežnej () súvisí s faktom, že kostol bol v roku 1782 darovaný Jozefom II. talianskej komunite.
Dejiny a charakteristika.
Kostol bol postavaný na prelome 13. a 14. storočia a patrí medzí najstaršie spomedzi viedenských kostolov. Nachádza sa v historickom centre Viedne v jej prvom mestskom obvode – Innere Stadt.
Je postavený v slohu francúzskej katedrálnej gotiky. Neskôr bol kostol barokovo upravený. Okrem väčšej barokovej úpravy, ktorá sa týkala prevažne interiéru, prešiel kostol v priebehu existencie mnohými ďalšími menšími úpravami, ktoré sú viditeľné najmä na kostolnej veži.
S výstavbou kostola sa začalo v roku 1276. Základný kameň stavby položil český kráľ Přemysl Otakar II. Kompletne bol kostol dostavaný v roku 1350.
Pri výstavbe bola budova dedikovaná Svätému Františkovi z Assisi. Na začiatku bola budova pod správou františkánskych mníchov z rádu minoritov.
Časť budovy bola zničená pri tureckom nájazde v roku 1529. Išlo predovšetkým o vrchol kostolnej veže.
Medzi rokmi 1579 a 1620 bol kostol v správe evanjelickej cirkvi.
Kostolná veža bola opravená v roku 1623, ale jej vrchol bol opäť zničený pri ďalšom tureckom nájazde v roku 1683. Následne bola veža v roku 1685 provizórne opravená. V roku 1761 bola kostolná veža opäť poničená a to v dôsledku búrky.
V roku 1784 prešiel kostol pod správu talianskej kongregácie vo Viedni. Komunita minoritov v tomto období opustila mesto v dôsledku náboženských reforiem.
Okolie kostola bolo prestavané v rokoch 1784 – 1789. V roku 1892 bola zbúraná budova kláštora, ktorá patrila ku kostolu.
V roku 1977 budova kostola prešla reštauráciou interiéru.
Referencie.
 
 
 

</doc>
<doc id="645553" url="https://sk.wikipedia.org/wiki?curid=645553" title="Écheia">
Écheia

Écheia alebo echea ("écheia", ) bola antická ozvučnica.
Écheia alebo ozvučnica (od slova „echó“ ozvena) bola nádoba v tvare džbánu, ktorá sa podľa rímskeho spisovateľa Vitruvia používala v antických divadlách na zlepšenie akustiky na javisku (v orchéstre) prostredníctvom rezonancie zvuku (nenašli sa žiadne presvedčivé archeologické dôkazy o nich). Zvyčajne boli zhotovené z bronzu, ale z ekonomických dôvodov sa vyrábali aj terakotové. Uložené boli vo výklenkoch v polkruhovom múre s otvormi obrátenými do vnútorného priestoru javiska alebo pod sedadlami divákov. Vitruvius tieto informácie čerpal z diela "Základy hudobnej teórie" ("Ἁρμονικῶν στοιχείων" – Harmonikón stoicheión) od Aristoxena, gréckeho filozofa a hudobného teoretika zo 4. stor. pred Kr.
Použitie bronzových alebo terakotových nádob na zlepšenie akustiky nebolo technické zariadenie obmedzené len na grécke divadlá. V stredoveku bolo mnoho kostolov, v ktorých boli tieto hlinené nádoby vložené do múrov, najmä v priestoroch speváckeho zboru, ich otvory boli otočené do vnútorného priestoru, čo malo zjavne zlepšiť akustiku v budove. V otvoroch (či vo výklenkoch), v ktorých mali byť umiestnené, sa aspoň v jednom prípade našli terakotové nádoby (Gioiosa Ionica, Kalábria), ktoré boli „vyrobené zjavne na tento účel“. Ich zavedenie bolo pravdepodobne priamo ovplyvnené Vitruviovým textom, potvrdzujú to niektoré texty, ako napr. v kláštornej kronike "Célestins de Metz" z roku 1432.
Vitruvius o ozvučniciach pod divadelnými sedadlami uvádza: „"Na základe týchto prieskumov sa potom pomocou matematiky zhotovia v príslušnom pomere k veľkosti divadla bronzové nádoby a zostroja sa tak, aby pri údere mohli jednotlivo medzi sebou vydať zvuk v kvarte, v kvinte, a po rade ďalej až po dvojoktávu. Potom je potrebné ich umiestniť podľa hudobného usporiadania v komôrkach zriadených pod divadelnými sedadlami tak, aby sa nikdy nedotýkali steny a aby mali okolo seba prázdny priestor a dosť volného miesta i nad svojim horným okrajom; musia sa položiť prevrátene a podložiť na strane obrátenej k javisku klinmi vysokými nie menej ako pol stopy. Oproti týmto komôrkam sa na spodku v usadení stupňov ponechajú otvory 2 stopy dlhé a pol stopy vysoké.""
V Ríme sa zrejme sa tento ozvučný systém nepoužíval, ale Vitruvius tvrdil, že sa používal v rímskych provinciách a mnohých gréckych mestách vrátane Korintu. Bolo identifikovaných približne šestnásť antických divadiel, kde sa écheie mohli nachádzať, a to napr. v mestách Aizanoi, Skythopolis, Nikopolis, Gerasa, Ierapetra, Gortyn, Lyttos.

</doc>
<doc id="645554" url="https://sk.wikipedia.org/wiki?curid=645554" title="Echea">
Echea



</doc>
<doc id="645555" url="https://sk.wikipedia.org/wiki?curid=645555" title="Aristoxenos">
Aristoxenos

Aristoxenos ("Aristoxenos") môže byť:

</doc>
<doc id="645556" url="https://sk.wikipedia.org/wiki?curid=645556" title="Priamy cyklus">
Priamy cyklus



</doc>
<doc id="645557" url="https://sk.wikipedia.org/wiki?curid=645557" title="Priamy obeh">
Priamy obeh



</doc>
<doc id="645558" url="https://sk.wikipedia.org/wiki?curid=645558" title="Obrátený cyklus">
Obrátený cyklus



</doc>
<doc id="645559" url="https://sk.wikipedia.org/wiki?curid=645559" title="Obrátený obeh">
Obrátený obeh



</doc>
<doc id="645561" url="https://sk.wikipedia.org/wiki?curid=645561" title="Izoentropický dej">
Izoentropický dej



</doc>
<doc id="645562" url="https://sk.wikipedia.org/wiki?curid=645562" title="Stredoškolská odborná činnosť">
Stredoškolská odborná činnosť

Stredoškolská odborná činnosť, skrátene SOČ, je súťaž Štátneho inštitútu odborného vzdelávania na Slovensku zameraná na 17 odborných oblastí a záujmová činnosť žiakov denného štúdia gymnázií, stredných odborných škôl a konzervatórií vo veku od 15 do 21 rokov. Je zväčša prípravou na praktickú maturitnú skúšku. Práci na tejto činnosti sa venujú v škole v čase vyučovacieho procesu aj mimo vyučovania vo svojom voľnom čase. Žiaci svoju prácu môžu riešiť samostatne alebo v kolektíve a za pomoci školiteľa alebo konzultanta, ktorého meno a pracovisko uvedú na titulnom liste písomnej časti svojej práce.
Cieľom súťaže je podpora talentu a vyhľadávanie nadaných žiakov, rozvíjanie tvorivosti, vedomostí a odborných teoretických alebo praktických skúseností. Podmienkou je písomná odborná práca a registrácia.
Zrealizovaný projekt sa najprv obhajuje na školskom kole Stredoškolskej odbornej činnosti a po postúpení nasleduje jej krajské kolo. Pri úspechu na krajskom kole má žiak možnosť obhajoby projektu aj na medzinárodných súťažiach. Výsledky bývajú zohľadnené pri prijímaní na vysokú školu.

</doc>
<doc id="645563" url="https://sk.wikipedia.org/wiki?curid=645563" title="SOČ">
SOČ



</doc>
<doc id="645568" url="https://sk.wikipedia.org/wiki?curid=645568" title="Spojené štáty severoamerické">
Spojené štáty severoamerické



</doc>
<doc id="645574" url="https://sk.wikipedia.org/wiki?curid=645574" title="Kostol svätého Jána Evangelistu (Dravograd)">
Kostol svätého Jána Evangelistu (Dravograd)

Kostol svätého Jána Evangelistu (), známy aj ako Farský kostol svätého Jána Evangelistu () je budova stredovekého kostola z konca 14. storočia nachádzajúca sa v centre dediny Dravograd v občine Dravograd v historickom tradičnom regióne Koroška v Slovinsku. Má priznaný štatút kultúrnej pamiatky.
Dejiny a charakteristika.
Kostol bol dokončený v roku 1386. Je jedným z dvoch kostolov v dedine.
Od začiatku bol farským kostolom. Farnosť sa sem presunula z druhého kostola v Dravograde – kostola svätého Vida - kde sídlila od roku 1237, kedy bola do Dravogradu premiestnená salcburským arcibiskupom Ebehartom II.
V období tureckých nájazdov bol kostol poničený, bol však obnovený. V súčasnosti je vzhľad kostola barokový.
Počas Prvej svetovej vojny patril kostol aj s farnosťou pod správu terstskej diecézy. V súčasnosti patrí kostol a farnosť pod mariborské arcibiskupstvo.
Referencie.
 

</doc>
<doc id="645578" url="https://sk.wikipedia.org/wiki?curid=645578" title="IÉSEG School of Management">
IÉSEG School of Management

IÉSEG School of Management je európska biznis škola nachádzajúca sa v Lille a La Défense. Bola založená v roku 1964.
Charakteristika.
IESEG je trojnásobne akreditovaná medzinárodnými AMBA, EQUIS a AACSB. Škola má cca 7 500 absolventov. Významnými absolventmi sú Christophe Catoir (CEO Adecco France) a Nicolas Wallaert (CEO Cofidis France).
Umiestnenia v rebríčkoch.
V roku 2019 sa biznis škola umiestnila na 33. mieste v globálnom rebríčku Financial Times.

</doc>
<doc id="645579" url="https://sk.wikipedia.org/wiki?curid=645579" title="Zoznam častí seriálu Susedia (8. séria)">
Zoznam častí seriálu Susedia (8. séria)

Nasledujúci zoznam je zoznam častí 8. série seriálu Susedia.

</doc>
<doc id="645580" url="https://sk.wikipedia.org/wiki?curid=645580" title="TJ KOVO Beluša">
TJ KOVO Beluša



</doc>
<doc id="645582" url="https://sk.wikipedia.org/wiki?curid=645582" title="Hrad Beaumaris">
Hrad Beaumaris

Hrad Beaumaris (po walesky "Castell Biwmares", po angl. "Beaumaris Castle") je nedokončený waleský stredoveký hrad z prelomu 13. a 14. storočia ležiaci v meste Beaumaris (po walesky "Biwmares") na ostrove Anglesey (po walesky "Ynys Môn") v historickom regióne Gwynedd v severnom Walese. 
Názov.
Názov hradu je odvodený od lokality na ktorej bol postavený. Jednalo sa o bažinatý terén a názov pochádza z normansko-francúzskeho výrazu „beau mareys“, alebo „beau marais“, ktorý sa dá preložiť ako „krásne bažiny“.
Charakteristika a dejiny.
Hrad bol postavený anglickým kráľom Eduardom I. v rámci jeho kampane dobývania Walesu, pod vedením jeho dvorného architekta Jamesa zo Saint George. Jedná sa o posledný hrad postavený Eduardom I. na území Walesu. Jedná sa zároveň o najväčší hrad vo Walese postavený Eduardom I..
Hrad sa vyznačuje takmer dokonale symetrickým tvarom. Areál bol obkolesený vodnou priekopou.
Obranná časť komplexu pozostáva z koncentrického obranného múru v ktorom sa nachádza šesť symetricky rozložených obranných veží a dve vrátnice. Táto stavba je obkolesená nižším vonkajším osemuholníkovým obranným múrom, ktorého súčasťou je 12 cylindrických veží a ďalšie dve vrátnice. Na vonkajšom obrannom múre sa nachádzalo až 300 pozičných miest pre lukostrelcov. Priestor medzi vnútorným a vonkajším obranným múrom dosahuje šírky okolo 18 metrov. Vonkajšie múry pevnosti dosahovali hrúbky až 3,7 metra.
S plánovaním postavenia hradu sa začalo pravdepodobne v roku 1283, keď kráľ Eduard I. navštívil Anglesey a rozhodol, že neďaleké mesto Llanfaes bude jeho sídelným miestom na tomto ostrove. Výstavba sa začala v roku 1295. Zo začiatku výstavba napredovala veľmi rýchlo a účastnilo sa na nej až okolo 2600 robotníkov. V roku 1298 sa výstavba z dôvodu nedostatku financií značne spomalila. S výstavbou hradu sa ešte nejaký čas pokračovalo, ale veľmi pomalým tempom a okolo roku 1330 bola stavba úplne zastavená.
Nikdy sa tak úplne nedokončili vnútorné priestory pevnosti a ani hradné veže nedosahujú pôvodne plánovanej výšky. Najviac sa tento krok dotkol výstavba jednej z brán, tzv. Llanfaes gate, ktorá bola prerušená hneď na začiatku.
Paradoxne tak tento hrad nijak nezasiahol do vojnovej kampane proti Walesu vedenej Eduardom I., z dôvodu ktorej bol postavený. Vojnové udalosti sa ale hradu úplne nevyhli. V roku 1403 bol hrad zabraný waleským vojskom v priebehu povstania Owaina Glyndŵra, ale v roku 1405 bol znovu dobytý kráľovským vojskom. Ďalších vojnových akcií bol hrad svedkom v priebehu Anglickej občianskej vojny, kedy bol v roku 1642 obsadený jednotkami vernými Karolovi I., ktoré hrad držali až do roku 1646.
Hrad je súčasťou svetového dedičstva UNESCO. Na zoznam svetového dedičstva UNESCO bol hrad zapísaný spolu s ďalšími hradmi vybudovanými Eduardom I. v rámci jeho kampane dobývania Walesu pod názvom „Castles and Town Walls of King Edward in Gwynedd“ v roku 1986.

</doc>
<doc id="645584" url="https://sk.wikipedia.org/wiki?curid=645584" title="Ambrózia palinolistá">
Ambrózia palinolistá

Ambrózia palinolistá ("Ambrosia artemisiifolia") je rastlina z rodu ambrózia, pôvodom z Južnej a Severnej Ameriky. Na Slovensku je podľa zákona inváznou rastlinou.
Je to jednoročná a jednodomá bylina. Rozmnožuje sa podzemkami a semenami. Rastie do výšky od 20 do a aj viac. Plodom sú nažky. Pri dotyku môže dráždiť pokožku. V auguste produkuje peľ, ktorý je roznášaný vetrom. Tento peľ spôsobuje u niektorých ľudí alergické reakcie.
Na území Slovenska ide o nebezpečný invázny druh.
Alergia.
Ambrózia je letná, aromaticky voňajúca rastlina. Je opeľovaná vetrom. Peľové zrná sú široké len 0,02 milimetra, uvoľňujú sa skoro ráno. Rastlina môže uvoľniť až jednu miliardu peľových zŕn. Je samoopelivá.
Šírenie ambrózie v Európe je spôsobované predovšetkým ľuďmi. Stavebnou činnosťou, či poľnohospodárstvom. Vyskytuje sa vo veľkom počte predovšetkým na mierne suchých ruderálnych miestach, napríklad na staveniskách. Teritóriami ich rozšírenia v Európe sú najmä okolia ciest, skládky a sutiny, či miesta, kde sa dočasne skladuje materiál. Tiež sú to zanedbané záhrady, poľnohospodársky zanedbané polia, okolie ciest a chodníkov. Ročne jedna invazívna rastlina môže vyprodukovať 3000 až 60 000 semien. Hoci dozrievanie semien sa uskutočňuje od októbra, semená nedozrejú okamžite kvôli neskorému obdobiu kvitnutia (prelom augusta a septembra). Schopnosť klíčenia semien pretrváva až 40 rokov. Predchádzajúci silný mráz podporuje klíčenie.
Prvýkrát bola Ambrózia v Európe zaznamenaná okolo roku 1860 v blízkosti Hamburgu neďaleko Escheburgu na zemiakovom poli. Po dlhú dobu bola táto jednoročná rastlina relatívne vzácnou. Až začiatkom 90. rokov bolo v južnom Nemecku pozorované zvýšenie populácie Ambrózie.
V Rakúsku sa vyskytuje v teplých lokalitách, najmä v panónskej oblasti.
Vo Švajčiarsku sa tento druh objavil prvýkrát až po prvej svetovej vojne. Medzitým sa rozšírila v juhovýchodnej Európe (napríklad na Ukrajine, Bulharsku a Maďarsku). V iných krajinách (Taliansko: Valley, Francúzsko: oblasť Dolného Rhône) je už bežný výskyt v niektorých oblastiach.
Hodnoty ekologických ukazovateľov podľa Landoleta 2010: číslo vlhkosti F = 3 (mierne vlhké), číslo svetla L = 4 (jasné), reakčné číslo R = 3 (slabo kyslé až neutrálne), teplotné číslo T = 5 (veľmi teplé), číslo živín N = 4 (bohaté na živiny), číslo kontinentálnosti K = 2 (suboceánsky), tolerancia soli 1 (tolerantná).
Teplé letá podporujú šírenie Ambrózie. Očakáva sa, že tento invázny druh v budúcnosti rozšíri svoj rozsah ďalej do severnej a severovýchodnej Európy.
Spúšťač alergie.
Peľ byliny je silnými spúšťačom alergii. Do roku 2000 nespôsobovala veľké problémy, až genetická mutácia spôsobila zmenu bielkoviny v peli, ktorá spôsobuje silnú alergickú reakciu na slizniciach očí (pálenie, slzenie, opuchy) a na slizniciach nosa (uzavretie nosných dierok opuchmi, intenzívny sekrét z nosa) a hrdla – svrbenie v hrdle) Približne 15,7% populácie je náchylných na peľ Ambrózie. Už na 6 čiastočiek peľu na kubický meter vzduchu reagujú citlivé osoby alergicky, od 11 čiastočiek peľu na meter kubický sa hovorí už o silnom zaťažení (pre porovnanie: v prípade peľu tráv sa až koncentrácia viac ako 50 peľu na meter kubický označuje ako silné zaťaženie). Neliečená alergia môže vyvolať alergické reakcie očí a dýchacích ciest a v najhoršom prípade tiež viesť k astme. Neskorý čas kvitnutia od júla do októbra s vrcholom medzi 27.8 až 15.9. znamená veľkú dodatočnú záťaž pre alergikov na peľ v dôsledku predĺženia peľovej sezóny, keď peľ tráv je vo vzduchu už len v malých množstvách. Uvedené obdobie alergických príznakov na Ambróziu sa označuje aj ako čas sliviek. Peľová sezóna pre mnohých ľudí je vďaka Ambrózii predĺžená do septembra, či až do októbra. S prvým trávovým vrcholom v máji a júny a druhým vrcholom v septembri.
Alergické reakcie peľu Ambrózie sa zvyšuje, keď sú spojené s oxidom dusičitým. To zvyšuje pôsobenie alergénu v centrách miest a pri komunikáciách, kde je hustá automobilová doprava.
Očakáva sa, že globálne otepľovanie bude výrazne zvyšovať počet postihnutých ľudí aj závažnosť symptómov. Podľa článku uverejneného v roku 2016 v "environmental health perspectives" sa počet ľudí postihnutých v Európe, ktorí sú alergickí na peľ Ambrózie, zvýši zo súčasných 33 miliónov na približne 77 miliónov, pričom najsilnejší nárast sa vyskytne v krajinách ako Nemecko, Poľsko a Francúzsko.
Opatrenia proti šíreniu Ambrózie.
Na individuálnej úrovni sa občanom odporúča venovať pozornosť rastúcim rastlinám vo svojom okolí. Na inštituciovanej úrovni je potrebné viac si ambróziu sledovať hlavne na miestnych samosprávach na odboroch životného prostredia, poľnohospodárom, cestárom a správcom skládok. Ale aj miestni občania a záhradkári by mali Ambróziu poznať a likvidovať ju, ako nebezpečnú inváznu rastlinu v Európe nepôvodnú. Rastliny Ambrózie by mali byť v ideálnom prípade ešte pred obdobím kvitnutia vykopané spolu s koreňmi a zlikvidované v plastovom vrecku. Kompostovanie alebo zneškodňovanie prostredníctvom organického odpadu sa neodporúča, aby sa tak zabránilo jej ďalšiemu šíreniu odnožami.
Výskyt Ambrózie na verejných pozemkoch by sa mal od jari po koniec leta nahlásiť miestnemu úradu. Rastlina by mala byť tiež na nástenkách na miestnych úradoch verejne zverejnená na listine nebezpečných inváznych druhov a mala by existovať povinnosť občanov oznamovať výskyt "Ambrosia artemisiifolia na území obce."Vzhľadom na to, že semená si zachovávajú klíčivosť po mnoho rokov, mali by sa miesta s predchádzajúcimi výskytmi kontrolovať opakovane kontrolovať, aby sa kataster obcí úplne zbavil výskytu tejto rastliny ako veľká pomoc veľkému počtu alergických občanov.
Psy špeciálne vyškolené pre túto rastlinu môžu pomôcť odhaliť jej výskyt ešte keď sú malé a dajú sa ešte z vlhkej jarnej pôdy, alebo po daždi ľahko vytrhnúť.
Kosenie nepomáha, rastliny treba vytrhnúť s koreňmi dostatočne včas a to ešte pred kvitnutím, pretože aj po vytrhnutí môže na vytrhnutej rastline peľ ešte dozrieť a byť uvoľnený do okolia.
Od júna 2011 sa v nariadení EÚ zakazuje dovoz krmív "obsahujúcich ambróziu." Cieľom je prerušiť hlavný distribučný kanál semien.
SMARTER je európska interdisciplinárna sieť odborníkov na kontrolu "ambrózie," do ktorej sú zapojení zdravotnícki pracovníci, aerobiológovia, ekológovia a poľnohospodári.
Zistilo sa, že "ophraella communa je" invázny je druh chrobáka, ktorý Ambróziu napáda a spôsobuje jeho deštrukciu. Je to dovezený chrobák zaznamenaný bol v Taliansku, pôvodom zo severnej Ameriky, kde Ambrózia má aj prirodzených nepriateľov, ktorých v Európe ešte nemá, čo podporuje jej rýchle šírenie v Európe.

</doc>
<doc id="645585" url="https://sk.wikipedia.org/wiki?curid=645585" title="Ambrosia artemisiifolia">
Ambrosia artemisiifolia



</doc>
<doc id="645586" url="https://sk.wikipedia.org/wiki?curid=645586" title="Orhan I.">
Orhan I.

Orhan I. alebo Orchan I. (osm. tur. ورخان غازی، اورخان بن عثمان بن ارطغرل, mod. tur. "Orhan Gazi"; "*" okolo 1281, Söğüt†Marec 1362, Bursa) bol druhým vládcom Osmanskej ríše, vtedy známej ako Osmanský bejlik alebo emirát. Vládol v rokoch 13261362. Jeho otcom bol zakladateľ osmanského štátu Osman I., matkou Rabia Bala Malhun Hatun. Jeho starým otcom bol Ertuğrul. Významné boli jeho štátne reformy, vytvorenie stále armády, či založenie prvej madrasy v Izniku. Do obdobia počiatku jeho vlády sa taktiež datujú prvé osmanské mince.
O Orhanovej mladosti sa veľa zmienok nezachovalo.Svoju vojenskú kariéru Orhan započal už za vlády svojho otca Osmana, keď sa mu podarilo od Byzantskej ríše získať viaceré severoanatólske mestá, medzi nimi i budúce hlavné mesto Osmanského štátu Bursu (1326). Krátko na to Orhan po smrti svojho otca nastúpil na osmanský trón. V roku 1329 sa mu v bitke pri Pelekanone podarilo odraziť útok byzantského cisára Andronika III. a v priebehu rokov 13311341 sa Orhanovi podarilo od Byzantíncov získať mestá Nikája (İznik), Gemlik a Nikomédia (İzmit) s ich okolím. Po ovládnutí severnej Anatólie sa Orhan orientoval na dobývanie východných a južných území, ktoré podliehali rozličným tureckým rodom. V roku 1345 dobyl prímorské panstvo Karesi a v roku 1354 Gerede. V roku 1354 získal od Eretnovcov Ankaru. Následne sa opäť venoval bojom na západe, kde zasiahol do občianskych vojen v Byzantskej ríši.
V byzantskej občianskej vojne v rokoch 13411347 sa regent proticisár Ján VI. Kantakuzenos rozhodol oženiť svoju dcéru Theodoru s Orhanom, a využil osmanských bojovníkov v boji proti súperiacim silám Jána V. Palaiologa, čo Turkom umožnilo vyplieniť Trákiu a oboznámiť sa s miestnym prostredím. V byzantskej vojne so Srbi Kantakuzenos znovu požiadal Osmanov o pomoc, za čo Osmani v roku 1352 získali európsku pevnosť Çimpe (Tzymbe). O dva roky neskôr získal Orhanov syn Süleyman Paša zase obsadil byzantské mesto Kallipolis (Gelibolu), ktoré krátko pred tým v dôsledku zemetrasenia prišlo o svoje hradby. Osmani tak získali prvé územia v Európe. V nasledujúcom období Osmani pravidelne rabovali kresťanské územia a svoje nájazdy na čas pozastavili až po tom, čo bol Orhan prinútený uzavrieť s Byzantíncami dohodu o prepustení jeho syna Chálila, ktorého zajali a Byzancii odovzdali janovskí piráti. Asi v roku 1361 padol do rúk Osmanov trácky Didymoteichon, ktorý sa na niekoľko rokov stal hlavným osmanským sídlom. V roku 1362 Orhan zomrel a novým panovníkom sa stal jeho syn Murad I.

</doc>
<doc id="645587" url="https://sk.wikipedia.org/wiki?curid=645587" title="Ambrózia">
Ambrózia

Ambrózia môže byť:
Poznámka.
"Euphrasia officinalis" je druh (v 20. storočí dlhý čas mylne považovaný za neplatný) či komplex druhov (obyčajne značený dodatkom agg. k názvu) zahŕňajúci druh očianka Rostkovova ("Euphrasia Rostkoviana") a niektoré (resp. v najširšom zmysle mnohé) ďalšie taxóny/druhy z rodu "Euphrasia". Presný zoznam taxónov, ktoré zahŕňa, sa značne líši v závislosti od autora. Pokiaľ ide o Slovensko, v najširšom (teda tradičnom) zmysle druh "Euphrasia officinalis" zahŕňa okrem iného všetky druhy rodu "Euphrasia" vyskytujúce sa na Slovensku. 

</doc>
<doc id="645590" url="https://sk.wikipedia.org/wiki?curid=645590" title="Stavebnícky náučný slovník">
Stavebnícky náučný slovník

Stavebnícky náučný slovník je šesťdielna stavebnícka encyklopédia v slovenskom jazyku z rokov 1961-1969. 
Jeho hlavný autor Samo Šaling je známy aj ako jeden z autorov Veľkého slovníka cudzích slov.
Slovník vyšiel v nasledujúcich zväzkoch:

</doc>
<doc id="645592" url="https://sk.wikipedia.org/wiki?curid=645592" title="Sulfid">
Sulfid

Sulfid alebo sírnik je zlúčenina síry s prvkami, ktoré máju nižšiu elektronegativitu ako síra. Väčšina sulfidov, hlavne kovové, sa považujú za soli sulfánu.
Minerály.
Existuje niekoľko stoviek sulfidových minerálov medzi najhojnejšie minerály patria pyrit, pyrotit, galenit, sfalerit, chalkopyrit a chalkozín.
Medzi významnejšie sulfidy patria:

</doc>
<doc id="645594" url="https://sk.wikipedia.org/wiki?curid=645594" title="(486958) Arrokoth">
(486958) Arrokoth



</doc>
<doc id="645595" url="https://sk.wikipedia.org/wiki?curid=645595" title="Jozef Klokner">
Jozef Klokner

Ing. Jozef Klokner (* 31. marec 1955, Báhoň) je slovenský regionálny politik, po nežnej revolúcii československý poslanec Snemovne národov a Snemovne ľudu Federálneho zhromaždenia za Kresťanskodemokratické hnutie. V rokoch 2009-2013 bol poslancom Trnavského samosprávneho kraja.
Životopis.
Jozef Klokner sa narodil 31. marca 1955 v obci Báhoň. Žije v Trnave. V rokoch 1975-1980 vyštudoval Slovenskú vysokú školu technickú v Bratislave, odbor pozemné stavby. V období rokov 1980-1984 potom pracoval v "Okresnom stavebnom podniku Pezinok" ako projektant a stavbyvedúci. V rokoch 1984-1990 bol zamestnancom Okresného stavebného podniku Trnava ako výrobný inšpektor na odbore riadenia výroby.
Politické pôsobenie v ČSFR.
Klokner patrí medzi zakladajúcich členov strany KDH. V prvých slobodných federálnych voľbách v roku 1990 bol za KDH zvolený do slovenskej časti Snemovne národov FZ(za volebný obvod Západoslovenský kraj). V nasledujúcich federálnych voľbách v roku 1992 prešiel do druhej komory zhromaždenia, keď bol za KDH zvolený do Snemovne ľudu. Vo Federálnom zhromaždení zotrval do zániku Československa v decembri 1992. V parlamente pôsobil v branno-bezpečnostnom výbore.
Pracovný život.
Následne pracoval ako živnostník a v rokoch 1993-1994 bol konateľom dcérskej spoločnosti podniku Hydrostav Bratislava. V rokoch 1994-1997 pracoval pre firmu Biotech Trnava ako obchodno-ekonomický manažér a v rokoch 1997-2003 vo firme SMM Trnava na poste zástupcu riaditeľa pre marketing. V období rokov 2004-2006 bol prednostom Krajského úradu pre cestnú dopravu a pozemné komunikácie v Trnave. V rokoch 2006-2007 sa vrátil do súkromného sektoru ako pracovník firmy EKZ Hlohovec pre technickú a inžiniersku prípravu stavieb. V období rokov 2007-2008 bol nezamestnaný, potom v rokoch pracoval ako inžiniersky pracovník vo firme Pro Vita Nova Trnava. Od roku 2010 bol prednostom obvodného úradu v Trnave.
Politické pôsobenie na Slovensku.
Klokner bol aktívny v celoštátnej, regionálnej aj komunálnej politike. Vo voľbách do orgánov VÚC v roku 2005 kandidoval za KDH s podporou SDKÚ a DS na post predsedu Trnavského samosprávneho kraja. Prvé kolo vyhral, keď získal 20 309 hlasov (33,10 %). V druhom kole volieb však prehral s kandidátom HZDS Tiborom Mikušom, keď získal iba 18 762 hlasov (45,25 %). V krajských voľbách v roku 2009 bol za KDH zvolený za poslanca Trnavského kraja.
V parlamentných voľbách na Slovensku v roku 2010 neúspešne kandidoval do NR SR za KDH na 63. mieste kandidátnej listiny. Rovnako tak neúspešně kandidoval v parlamentných voľbách v roku 2012 za KDH zo 69. miesta. Klokner povedal, že zo strany KDH vystúpil ku koncu roku 2011 pre "názorové rozdiely na realizáciu politiky pre ľudí v praxi a vydal sa vlastnou cestou - pomáhať slušným ľuďom".
V roku 2014 kandidoval ako nezávislý kandidát v komunálnych voľbách na post primátora mesta Trnava. Vo voľbách však neuspel, skončil na štvrtom mieste, keď získal len 394 hlasov (2,16 %). So 616 hlasmi však bol zvolený za mestského poslanca.
V roku 2019 vstúpil do strany Anny Záborskej Kresťanská únia. V parlamentných voľbách vo februári 2020 kandidoval do NR SR ako kandidát KÚ na kandidátnej listine hnutia OĽANO zo 132. miesta.
Osobný život.
Jozef Klokner je ženatý, má tri deti. Žije v Trnave.

</doc>
<doc id="645597" url="https://sk.wikipedia.org/wiki?curid=645597" title="ABB">
ABB

ABB (Asea Brown Boveri) je švédsko-švajčiarska nadnárodná skupina podnikov so sídlom v Zürichu, poskytujúca technológie pre energetiku a automatizáciu. V roku 2010 sa umiestnila na 124. mieste v rebríčku časopisu "Forbes".
ABB je jedna z najväčších skupín podnikov v oblasti techniky na svete. Zamestnáva viac ako 147 000 zamestnancov v 100 štátoch a v roku 2010 mala obrat 31,6 miliárd dolárov. Na Slovensku skupina pôsobí od roku 1991 a v Česku pôsobí od roku 1992.
S akciami materskej spoločnosti ABB Ltd. (ktorá vznikla v roku 1999) sa obchoduje na švajčiarskej burze SIX Swiss Exchange, švédskej burze Stockholmsbörsen od roku 1999 a od roku 2001 aj na americkej New York Stock Exchange.
Skupina vznikla v roku 1988 postupným spojením dovtedajšej švédskej spoločnosti Allmänna Svenska Elektriska Aktiebolaget (ASEA) a švajčiarskej spoločnosti Brown, Boveri &amp; Cie. (BBC).

</doc>
<doc id="645598" url="https://sk.wikipedia.org/wiki?curid=645598" title="Žezkazgan">
Žezkazgan

Žezkazgan (iný prepis: Žezkazġan, kazašskými písmami: Жезқазған, Jezqazǵan, do roku 2018: Jezqazğan; po rusky: Жезказган - Žezkazgan, do roku 1992: Джезказган - Džezkazgan, preto aj v slovenských textoch v minulosti Džezkazgan) je mesto v Kazachstane v Karagandskej oblasti.
Mesto vniklo v roku 1938, keď sa začali využívať zásoby medi v blízkosti. V roku 1973 tu vznikol veľký ťažobný a metalurgický komplex. Dnes sa tu okrem medi spracováva aj mangán a železo. 
Železnica vedie do mesta Karaganda, hlavného mesta oblasti. Cez mesto vedú európske cesty E018 a E123. V meste sa nachádza letisko.

</doc>
<doc id="645599" url="https://sk.wikipedia.org/wiki?curid=645599" title="Saranča">
Saranča

Saranča môže byť:
Saranče môže byť:
Poznámka.
V češtine je názov saranče (t.j. ako slovo v jednotnom i množnom čísle) ekvivalent slovenských oficiálnych zoologických názvov koník a koníky. 

</doc>
<doc id="645600" url="https://sk.wikipedia.org/wiki?curid=645600" title="Kostol svätého Karola Boromejského (Viedeň)">
Kostol svätého Karola Boromejského (Viedeň)

 
Rektorátny kostol svätého Karola Boromejského (), známy skôr pod názvom Kostol svätého Karola () je budova barokového kostola vybudovaného v prvej polovici 18. storočia nachádzajúca sa na námestí Karlsplatz v historickom centre Viedne v Rakúsku. Má priznaný štatút kultúrnej pamiatky.
V kostole sa pravidelne konajú koncerty vážnej hudby.
Dejiny a charakteristika.
Kostol je postavený v barokovom slohu, ale na stavbe sú patrné aj vplyvy antickej, byzantskej a renesančnej architektúry. Antický grécky a rímsky vplyv je vidieť predovšetkým na stĺporadí nad hlavným portálom ako aj na dvoch mohutných stĺpoch pred kostolom vybudovaných podľa Trajánovho stĺpu v Ríme.
Vznik kostola súvisí s morovou epidémiou na začiatku 18. storočia. V dôsledku tejto udalosti dal cisár Karol VI. sľub, že v prípade, že mesto ustojí morovú epidémiu, dá postaviť kostol, ktorý bude zasvätený svätému Karolovi Boromejskému. Po skončení epidémia bola v roku 1713 oficiálne ohlasená výstavba kostola.
Kostol navrhol habsburský dvorný architekt Johann Bernhard Fischer von Erlach. Jedná sa o jeho posledné dielo. Zároveň je táto stavba považovaná za vrcholný výtvor tohoto architekta. Výstavba sa začala v roku 1716. Po smrti Johanna Bernharda Fischera von Erlacha v roku 1723 pokračoval v práci na budove jeho syn Joseph Emanuel Fischer von Erlach a pod jeho vedením bol kostol v roku 1737 aj dokončený.
Scéna na hlavnom oltári zobrazuje vstup sv. Karola Boromejského do neba. Fresky na vnútorných stenách kupoly sú dielom Johannesa Michaela Rottmayra a pokrývajú priestor až 1250 metrov štvorcových. Boli vyhotovené v rokoch 17251730. Fresky a väčšina ostatnej výzdoby interiéru a exteriéru vrátane stĺpov pred kostolom zobrazujú scény zo života sv. Karola.
Výška budovy v najvyššom mieste kupole dosahuje až 72 metrov.

</doc>
<doc id="645601" url="https://sk.wikipedia.org/wiki?curid=645601" title="Džezkazgan">
Džezkazgan



</doc>
<doc id="645602" url="https://sk.wikipedia.org/wiki?curid=645602" title="Obrátený Carnotov cyklus">
Obrátený Carnotov cyklus

Obrátený Carnotov cyklus (iný názov Obrátený Carnotov obeh) je ideálny tepelný obeh pozostávajúci z vratných zmien (dvoch adiabát a dvoch izoteriem), ktorý prebieha medzi dvoma zásobníkmi tepla rôznej teploty rovnako ako priamy Carnotov cyklus. Obrátený Carnotov cyklus však prebieha v p-V diagrame proti smeru hodinových ručičiek. Spotrebúva mechanickú prácu a prenáša teplo zo zásobníka s nižšou teplotou do zásobníka s vyššou teplotou. 
Obrátený Carnotov cyklus opisuje prácu ideálneho tepelného čerpadla tzv. "Carnotovho tepelného čerpadla", alebo ideálneho chladiaceho stroja tzv "Carnotovho chladiaceho stroja".
Diagramy obráteného Carnotovho cyklu.
Jednotlivé fázy Carnotovho cyklu je možné podľa potreby znázorniť v rôznych diagramoch. p-V diagram vyjadruje závislosť tlaku od objemu, T-S diagram vyjadruje závislosť teploty od entropie. Cyklus prebieha proti smeru hodinových ručičiek (pozri obrázok). 
Energetická bilancia.
Energetická bilancia je rovnaká ako pri Carnotovom cykle, s rozdielom výmeny znamienok pre privedené/odvedené teplo a spotrebovanú/dodanú prácu. Namiesto účinnosti sa pre hodnotenie používajú dva parametre, v závislosti od účelu tepelného stroja. Pri označení "Wp" - spotrebovaná práca, "Q1" - odvedené teplo (z cyklu), "Q2" - prijaté teplo (do cyklu), "T1" - teplota teplejšieho zásobníka, "T2" - teplota chladnejšieho zásobníka možno určiť: 
Pre chladiaci stroj chladiaci faktor: 
formula_1 
a po zjednodušení:
 formula_2
Pre tepelné čerpadlo vykurovací faktor: 
formula_3 
a po zjednodušení:
 formula_4
Chladiaci faktor a vykurovací faktor obráteného Carnotovho cyklu sú maximálne dosiahnuteľné koeficienty výkonnosti pre akýkoľvek tepelný stroj pracujúci medzi zásobníkmi tepla s uvedenými teplotami. Všetky reálne skonštruované stroje budú mať tieto koeficienty nižšie.

</doc>
<doc id="645604" url="https://sk.wikipedia.org/wiki?curid=645604" title="Plateresco">
Plateresco

Plateresco alebo platereskný štýl (španielske názvy: "plateresco", "gótico plateresco", "Protorrenacimiento"; vo vzťahu k prvej fáze aj: "estilo Isabel", "estilo Reyes Católicos"; vo vzťahu k renesančnej fáze aj: "estilo Príncipe Felipe") bol umelecký, najmä architektonický, smer v Španielskom kráľovstve na Pyrenejskom polostrove a v španielskych amerických a ázijských kolóniách medzi neskorou gotikou a renesanciou. Začal sa na konci 15. storočia a pretrval dve nasledujúce storočia. 
Vznikol prispôsobením gotického priestoru a eklektickým spojením ozdobných prvkov mudéjarského štýlu s flámskou a lombardskou gotikou. Rovnako v ňom možno nájsť ranné prvky toskánskej renesancie. 
Medzi príklady patria erby a vežičky, trojdielne priečelia (renesančné priečelia sú dvojdielne) či renesančné stĺpy. Svoj najväčší rozmach zaznamenal v období kraľovania Karola V., najmä v meste Salamanca. Veľmi dobre sa uchytil aj v iných mestách Pyrenejského polostrova, nájdeme ho napríklad v mestách León a Burgos, ale aj na území Nového Španielska, v dnešnom Mexiku. Experti ho odmietajú vydeliť ako samostatný sloh, preto býva často označovaný ako protorenesancia alebo prvá fáza renesancie. 
Sloh charakterizuje nadmerné využívanie ozdobných prvkov na priečeliach. Prvky majú tvar rastlín, svietnikov, girlánd, nadprirodzených tvorov a iných foriem. Priestorová dispozícia však kopíruje gotické usporiadanie. Zachovanie gotickej štruktúry a priestoru vedie k tomu, že býva často klasifikovaný iba ako variácia slohu. V Novom Španielsku sa plateresco vyvinulo do samostatného podtypu. Silný dôraz sa kládol na využitie mudéjarských prvkov, ktoré sa modifikovali domorodými vplyvmi. 
V 19. storočí, s nástupom historizujúcich slohov, sa plateresco vrátilo, a to pod názvami monterreyský sloh či španielsky sloh. 
Etymológia.
Názov plateresco sa odvodzuje od slova "platero" (v slovenčine: striebrotepec). Sevillský historik Diego Ortiz y Zúñiga ho prvýkrát použil v 17. storočí pri opise sakristie Katedrály v Seville v treťom diele svojej knihy "Anály". Niektorí autori nesprávne pripisujú prvú zmienku o slohu pri opise Kráľovskej kaplnky, ktorú Ortiz y Zúñiga spomína v štvrtom diele. 
Problém s určením výskytu a vyčlenením ako samostatného slohu.
Zvyčajne sa plateresco označuje ako čisto španielsky sloh, rozumej dominantný na územiach patriacich pod správu španielskej monarchie v 15. až 17. storočí. Avšak v polovici 20. storočia toto exkluzívne označenie začína byť spochybňované rôznymi autormi, najmä Camónom Aznarom (v roku 1945) a Rosenthalom (v roku 1958), ktorí ho vo všeobecnosti definujú ako spojenie rôznych prvkov (gotických, moslimských, renesančných). Camón Aznar ho nepovažuje za samostatný sloh a začleňuje ho do renesancie. Rosenthal upozorňuje na podobnosti s určitými stavbami z iných európskych krajín, hlavne Francúzska a Portugalska, ale aj Nemecka a iných. 
Tento problém ešte viac podčiarkuje neopodstatnenosť používania termínu plateresco a jeho vyčlenenie ako samostatného architektonického slohu. Skôr by sa mal považovať za obdobie spájania štýlov a prechodu medzi nimi, ktorý je charakteristický hojnosťou ozdobných prvkov. Architekti v ňom neboli schopní rozvinúť nové priestorové či štrukturálne smery. V niektorých prípadoch je plateresco považované iba za náhradu gotických ozdobných prvkov talianskymi groteskami, ktoré vychádzali zo serliovských motívov. 
Odhliadnuc od všetkých definícií, sa plateresco, alebo protorenesancia, považuje za umenie, ktoré zodpovedalo nárokom Španielskej monarchie, ktorá v tom čase zavŕšila zjednotenie Pyrenejského polostrova a dobyla bohatú Ameriku. Začalo sa obdobie konštrukcie významných diel, ktoré dnes považujeme za architektonické pamiatky. 
Znaky.
Španielske plateresco.
Medzi typické znaky patria bohato zdobené priečelia v tvare oltáru, ktoré sa podobajú prepracovaným zlatníckym dielam. Ozdobné prvky majú rôzne tvary, najmä rastlín, používajú sa tiež rondely, erby a zvieracie figúry. Ďalším typickým znakom je bohaté využitie materiálov, napríklad pozlátenie cimburia, okrajov i váz. Na konci prvej tretiny 16. storočia sa častejšie objavuje mnohofarebnosť, cimburie a balustrády, dodávajúce výzdobe bohatosť. 
Aplikovanie ozdobných prvkov na všetky plochy sa prejavuje vo vzniku nových plôch a priestorov, ktoré majú najmä ozdobnú funkciu. Medzi ne patria napríklad výklenky, edikuly a niky. 
Samostatne sa začali včleňovať talianske prvky ako napríklad bosáž, klasické vežičky, románske oblúky, a veľmi často aj grotesky. 
Použité prvky mali svoj zámer, nemali iba estetickú funkciu. Vavríny, bojové scény a rohy hojnosti sa umiestňovali na obydlia významných vojakov. Výjavy z gréckych a rímskych bájí reprezentovali renesančné ideály. Výzdoba sa zmenila na prostriedok reprezentácie a šírenia renesančných myšlienok. 
Používali sa a preferovali vybrané priestorové usporiadania, vďaka ktorým sa napríklad vytvárali otvorené schodiská. Čo sa však gotiky týkalo, žiadne štrukturálne zmeny nenastali. 
Americké plateresco.
Keď Španieli do Ameriky priniesli plateresco, hlavne na územie dnešného Mexika, niektoré domorodé etniká boli v umeleckých fázach, ktoré sa môžu považovať za barokové. Platereskný štýl sa symbioticky začlenil medzi miestne tradičné slohy, a to až do takej miery, že sa gotická architektúra dostala do Ameriky iba vo forme plateresca. Plateresco sa však čoskoro pod vplyvom domorodých a neskôr afrických štýlov zmenilo do formy, ktorá sa dnes označuje ako americký barok. 
História.
Plateresco nadväzuje na izabelský sloh, v ktorom pyrenejské a italianizujúce ozdobné prvky vytvárajú zložité tvary navrstvené na gotickú štruktúru. Neskôr sa môže hovoriť o platerescu, ktorého základ až do roku 1530 tvoria gotické prvky. Po tomto roku, aj keď sa platereskné prvky i naďalej používajú a rozvíjajú, prechádzajú do architektúry, v ktorej sa začínajú uplatňovať renesančné princípy. V roku 1563, so začiatkom stavby Kláštora Svätého Vavrinca z Escorialu, sa vďaka zásahom architekta Juana de Herreru renesančná architektúra zbavuje platereskných prvkov a plateresco stráca svoje výsadné postavenie na Pyrenejskom polostrove. V Mexiku sa však naň nezabúda a v 18. storočí vzniká neoplateresco. 
V každom prípade, plateresco, či už sa považuje za výlučne španielsky alebo európsky sloh, predstavuje prechod medzi gotikou a renesanciou. 
Izabelský sloh (15. storočie).
 V 15. storočí sa začína v kastílskej architektúre objavovať sklon k používaniu moslimských ozdobných prvkov, či plamienkových prvkov pochádzajúcich z Flámska. Prídavné meno izabelský získal sloh z dôvodu, že väčšina stavieb bola zadaná Izabelou I. Kastílskou. Ozdobné prvky, ktoré sa postupne stávali zložitejšími, nijako neovplyvňovali vnútornú konštrukciu stavieb. 
V tom istom období vznikol v Portugalsku podobný sloh, ktorý sa nazýva manuelský sloh. 
Gotické plateresco (koniec 15. storočia až 1530).
Koncom 15. storočia gotické budovy začínajú pokrývať hlavne grotesky, priestor a štruktúra však zostávajú nemenné. Tento proces začal, keď sa do Španielska dostali renesančné prvky. Tie sa len kopírovali bez toho, že by boli pochopené, pretože stále pretrvávali stredoveké myšlienky a formy. 
Okrem toho, veľa platereskných stavieb už bolo postavených, preto sa na ne iba pridali vrstvy renesančných prvkov, najmä na voľné plochy (okolo okien a dverí), ale aj na iné miesta. 
Aj keď sa zvykne používať prídavné meno platereskný najmä pri architektúre, spôsob nahrádzania starých stredovekých foriem novými renesančnými prvkami je rovnako viditeľný v španielskom maliarstve a sochárstve tohto obdobia. 
Renesančné plateresco (1530-1560).
Je to obdobie, v ktorom bola renesancia už na Pyrenejskom polostrove etablovaná, no ešte nedosiahla svoj vrchol. V tomto období architekt Juan de Herrera a kráľ Filip II. upravili stavebné plány kláštora El Escorial, ktorého budovanie sa začalo v roku 1563. 
Bohatá výzdoba kompletne podlieha talianskym princípom. Aplikuje sa na stavby navrhnuté podľa renesančných pravidiel. 
Monterreyský sloh (19. storočie a prvá tretina 20. storočia).
 V 19. storočí sa objavuje španielsky sloh, neoplateresco či monterreyský sloh (názov je odvodený od Paláca Monterrey v meste Salamanca). Je to historizujúci sloh zameraný na plateresco, ktoré sa chápe ako národný štýl. 
Štýl sa udržal až do prvej tretiny 20. storočia v národných a regionálnych podobách. Bol často využívaný, aj keď nebol príliš akceptovaný. Dodnes sa dá nájsť na niektorých budovách na ulici la Gran Vía v Madride. 
V Mexiku sa tiež vytvorila nová forma plateresca, ktorá sa úspešne rozšírila až na juhovýchod Spojených štátov. Jej začiatky sa datujú od prvej polovice 18. storočia. Táto forma neoplateresca sa nesmie zamieňať so španielskym neoplaterescom z konca 19. a začiatku 20. storočia, ktorý je známy pod názvom monterreyský štýl.

</doc>
<doc id="645605" url="https://sk.wikipedia.org/wiki?curid=645605" title="Patricia Arquettová">
Patricia Arquettová

Patricia Arquettová (; * 8. apríl 1968, Chicago, Illinois, USA) je americká herečka. Tiež je držiteľkou Oscara za film "Boyhood" a tiež je držiteľkou troch Zlatých glóbusov. Pochádza z hereckej rodiny Arquettových, je sestrou Rosanny Arquettovej, Davida Arquetteho, Alexis Arquette a Richmonda Arquetteho.
Detstvo a mladosť.
Patricia Arquettová sa narodila ako tretia najstaršia z piatich detí herca Lewisa Arquetteho a herečky Brendy Denautovej. Podobne ako jej štyria súrodenci sa tiež začala venovať herectvu. Známy je aj jej starý otec, Cliff Arquette ktorý bol známym televíznym komikom.
Spolu s rodinou žila nejaký čas na dedine Bentonville vo Virgínii. Keď mala Arquettová sedem rokov, rodina sa presťahovala späť do Chicaga. Neskôr sa usadili v Kalifornii v Los Angeles. Arquettová navštevovala katolícku školu a tvrdila, že chcela byť mníškou. Ako štrnásťročná utiekla z domu spoločne s jej sestrou Rosannou a spoločne bývali v Los Angeles.
Kariéra.
Svoju prvú väčšiu rolu získala v televíznom filme "Daddy", kde stvárnila tehotnú tínedžerku Stacy. V rovnakom roku si zahrala aj v tretej časti "A Nightmare on Elm Street 3: Dream Warriors". Ohlasy na jej rolu boli veľmi pozitívne a preto dostala ponuku si zahrať aj v štvrtom pokračovaní, čo odmietla s tým, že by sa chcela venovať aj iným projektom.
V roku 1991 si zahrala v romantickej dráme "Wildflowe", kde hrala po boku vtedy začínajúcej herečky Reese Witherspoon.
V roku 1994 dostala jednu z vedľajších úloh v životopisnom filme od Tima Burtona, "Ed Wood", v ktorom hlavnú úlohu mal herec Johnny Depp.
V roku 2000 spolu s Adamom Sandlerom si zahrala v komédii "Little Nicky". V roku 2003 vykreslila kontroverznú pornografickú filmovú hviezdu Lindu Lovelace v málo známom filme "Deeper than Deep".
V januári 2005 si Arquettová zahrala prvý raz v televíznom seriály "Medium". Jej úlohou bolo médium Allison DuBois, za ktorú získala ocenenie Emmy za vynikajúcu hlavnú herečku a tiež získala nominácie na Zlatý glóbus v rokoch 2005, 2006 a 2007.
V roku 2014 vyšiel film "Boyhood", na ktorom Arquettová spoločne s ďalšími jej hereckými kolegami (napr. Ethan Hawke) pracovali celých 12 rokov. Film režíroval Richard Linklater, Arquettová s ním spolupracovala už po druhý krát. Vo filme hrá Oliviu Evansovú, slobodnú matku, ktorá vychováva sama svoje dve deti. Film podrobne popisuje vývin jej syna Masona od jeho 8 do 18 rokov. Film získal všeobecnú chválu. Arquettová získala široké uznanie za svoj herecký výkon. Arquettová získala za svoju rolu množstvo ocenení, získala Oscara, cenu BAFTA, Zlatý glóbus a podobne.
V roku 2018 Arquettová potvrdila svoju účasť v seriály "Hulu The Act". Seriál mal premiéru v marci 2019. Za svoj herecký výkon získala cenu Primetime Emmy Award za vynikajúcu herečku v sérii alebo vo filme.
Súkromný život.
Ako dvadsaťročná mala vzťah s hudobníkom Paulom Rossim. Spolu mali syna Enza Rossiho, narodeného v roku 1989. V apríli 1995 sa Arquettová vydala za herca Nicolasa Cagea. V roku 2001 sa rozviedli.
Arquettová začala v roku 2002 chodiť s Thomas Janeom. Spoločne majú dcéra Harlow Olivia Calliope ktorá sa narodila v roku 2003. Za Thomasa Janeho sa vydala v roku 2006 v Benátkach. V januári 2009 požiadala Arquettová o rozvod s Janeom z dôvodu nezmieriteľných rozdielov. Arquettová v júli 2009 stiahla žiadosť o rozvod ale v roku 2010 sa rozhodla, že trvá na rozvode ktorý sa uskutočnil v roku 2011. Ich dcéra je v striedavej starostlivosti.

</doc>
<doc id="645606" url="https://sk.wikipedia.org/wiki?curid=645606" title="T-S diagram">
T-S diagram



</doc>
<doc id="645609" url="https://sk.wikipedia.org/wiki?curid=645609" title="Patricia Arquette">
Patricia Arquette



</doc>
<doc id="645610" url="https://sk.wikipedia.org/wiki?curid=645610" title="Ľubomír Gregor">
Ľubomír Gregor

Ľubomír Gregor (* 19. júl 1943, Žilina – † 17. november 2016, Bratislava) bol slovenský herec.
Život.
V roku 1946 sa presťahovali do Bratislavy, kde vyštudoval herectvo na Vysokej škole múzických umení. V rokoch 1963 až 1965 pôsobil v žilinskom Divadle P. Jilemnického, po absolvovaní základnej vojenskej služby hral v rokoch 1967 až 1968 v KD Nitra, následne v Divadle Na korze. V roku 1971 a 1972 nemohol verejne vystupovať, no od roku 1972 až do 1989 hral na Poetickej scéne v Bratislave. Po ponovembrovej rehabilitácii sa v roku 1990 stal členom súboru Činohry Novej Scény. 1. apríla 1990 bol spoluzakladateľom a riaditeľom divadla Korzo´90, v roku 1995 bol pri zakladaní súkromnej televízie Markíza, kde bol riaditeľom Centra umeleckej tvorby. Po nezhodách a odchode sa stal umelcom v slobodnom povolaní.
Ľubo Gregor hral v asi 15 slovenských filmoch a cca 150 televíznych inscenáciách, no účinkoval tiež v mnohých zábavných a detských programoch. Napísal niekoľko televíznych scenárov a dramatizácií a režíroval televíznych Bakalárov a niekoľko divadelných inscenácíí. Za 45 rokov herectva stvárnil okolo 180 hlavných postáv v divadlách.
Za postavu Rabi Racobi v rovnomennom francúzskom filme získal Zlatú slučku. Ešte pred rokom 1989 bol členom Strany Slovenskej obrody a neskôr spoluzakladal Demokratickú stranu, kde bol členom predsedníctva.
Ľubo Gregor bol päťkrát ženatý a mal štyri dcéry.

</doc>
<doc id="645611" url="https://sk.wikipedia.org/wiki?curid=645611" title="Ľubo Gregor">
Ľubo Gregor



</doc>
<doc id="645613" url="https://sk.wikipedia.org/wiki?curid=645613" title="Fontána znamení">
Fontána znamení

Fontána znamení je fontána na Hlavnej ulici v Košiciach. Nachádza sa medzi košickým štátnym divadlom a súsoším Immaculata. 
Táto okrúhla fontána sem bola umiestnená pri poslednej veľkej rekonštrukcii Hlavnej ulice v rokoch 1994 – 1995. Autorom fontány je už nebohý známy košický sochár Arpád Račko. Pri tvorení fontány sa inšpiroval znameniami zverokruhu. Po obvode celej fontány sú všetky znamenia a vraví sa, že ak človek pohladká to svoje, splní sa mu želanie. V lete sú do nej ako v jedinej fontáne v Košiciach, nasadené japonské koi kapre. V zimnom období sa o ne starajú študenti klubu "Aqua Terra" Univerzity Veterinárskeho lekárstva a farmácie v Košiciach.

</doc>
<doc id="645614" url="https://sk.wikipedia.org/wiki?curid=645614" title="Mŕtvola">
Mŕtvola



</doc>
<doc id="645615" url="https://sk.wikipedia.org/wiki?curid=645615" title="Čermeľský potôčik">
Čermeľský potôčik

Čermeľský potôčik je vodorovná fontána na Hlavnej ulici v Košiciach. Nachádza sa v južnej aj severnej časti tejto ulice. V južnej časti vedie od Rooseveltovej ulice až po Dolnú bránu a Námestie Slobody. V severnej časti vedie od súsošia Immaculata až ku budove bývalého Obchodnému domu Tesco.
Vznik.
Čermeľský potôčik bol vybudovaný dňa 9. mája 1997. Pôvodne potôčik tiekol do mesta z neďalekej lesnej lokality Čermeľ ako rameno rovnomenného Čermeľského potoka. Pre rozvoj mestskej hromadnej dopravy došlo v roku 1899 k zasypaniu pôvodného potoka a jeho zavedeniu do kanalizačného systému mesta.
Pred morovým stĺpom sa rozvetvoval po oboch stranách, aby sa zas spojil pri "Forgáčovom paláci" (terajšej Štátnej vedeckej knižnici). Takto sa vytvoril akýsi ostrov, ktorý sa stal sa centrom Košíc. Stála na ňom napríklad bývala radnica, ktorá sa nachádzala na mieste dnešného Štátneho divadla. Na tomto pomyselnom ostrove stál už v 13. storočí aj farský kostol a na jeho mieste neskôr súčasný Dóm sv. Alžbety a aj Kaplnka sv. Michala a okolo nej cintorín.
Potôčik mal výdatnosť od 50 do 400 sekundových litrov a viedlo ponad ním niekoľko desiatok mostíkov. Veľmi podobne vyzerá aj terajší obnovený potôčik, je ale upravenejší a taktiež podsvietený. Hlavný rozdiel je však v tom, že akože vyviera pri obchodnom dome Tesco a mizne v podzemí ešte pred samotným morovým stĺpom. Naspäť na povrch sa vracia podzemným potrubím, týmto spôsobom tvorí podzemný uzavretý cyklus. Voda, ktorá v ňom cirkuluje sa privádza tiež pod zemou z neďalekého Mlynského náhonu. Potôčik má hĺbku 15 cm a široký je 40 cm, takže je ideálny na brodenie počas horúčav. Zároveň zaručuje o čosi menšiu prašnosť a väčšiu vlhkosť v centre. Pri budovaní potôčika vznikla aj južná časť, ktorá dotvára na Hlavnej ulici akúsi súmernosť, no táto časť je dočasne nefunkčná. Torzo potôčika začínajúceho sa pred Štátnou vedeckou knižnicou, ale nie je na historickom mieste, lebo v tej oblasti jeho historický predchodca už odbočoval na Zvonársku ulicu.

</doc>
<doc id="645618" url="https://sk.wikipedia.org/wiki?curid=645618" title="Mrcina">
Mrcina



</doc>
<doc id="645619" url="https://sk.wikipedia.org/wiki?curid=645619" title="Zdochlina">
Zdochlina



</doc>
<doc id="645625" url="https://sk.wikipedia.org/wiki?curid=645625" title="Allison Janneyová">
Allison Janneyová

Allison Brooks Janneyová (neprechýlene Allison Brooks Janney; * 19. november 1959 Boston, Massachusetts, USA) je americká filmová, televízna a divadelná herečka. V roku 2018 získala Oscara v kategórii Najlepšia herečka vo vedľajšej úlohe za postavu LaVony vo filme "I, Tonya".
Životopis.
Janneyová sa narodila v Bostone, v štáte Massachusetts ale vyrastala v Ohiu v mestách Cincinnati a Dayton. Je dcérou bývalej herečky Macy Brooks Janneyovej a jej otcom je jazzový hudobník Jervis Spencer Janney Jr. Má dvoch bratov, Hala a Jaya. Navštevovala Miami Valley School v Daytone, kde bola v roku 2005 menovaná ako uznávaná absolventka.
Kariéra.
Jej herecké začiatky boli vo filmoch ako "As The World Turns", "Wolf", "Private Parts", tiež si zahrala menšiu rolu v dramatickom filme "David and Lisa" z roku 1998 po boku herečky Brittany Murphy. Jedna z jej väčších úloh prišla v roku 1999, v seriáli "Západné krídlo" kde stvárnila postavu C.J. Creggovej. V seriáli si zahrala až do úplného konca v roku 2006. Za svoju hereckú rolu získala niekoľko ocenení, napríklad štyri nominácie na Zlatý glóbus. Vo filmoch aj naďalej hrala skôr vedľajšie úlohy ako napríklad v romantickej komédií "10 Things I Hate About You" alebo v dráme "American Beauty".
V roku 2002 zahviezdila po boku hereckých legiend ako Meryl Streepová, Nicole Kidmanová a Julianne Moore vo filme "The Hours". Jej postava bola priateľkou Meryl Streepovej. O rok neskôr sa začala zaujímať o dabing, jej hlas možno počuť v originále animovaného filmu "Hľadá sa Nemo", kde prepožičala svoj hlas morskej hviezdici.
V roku 2007 stvárnila nevlastnú matku Ellen Pageovej, v dráme "Juno". Objavila sa tiež v 9 epizódach seriálu "Masters of Sex" od roku 2013 do roku 2015. Za stvárnenie svojej postavy si odniesla domov ocenenie Emmy v kategórií Najlepšia hosťujúca herečka v dramatickom seriáli. V roku 2013 dostala hereckú rolu od režiséra Chucka Lorreho v seriáli "Mama" kde hrá po boku herečky Anny Farisovej. Janneyová získala za svoju hereckú úlohu nomináciu na Zlatý glóbus a získala v rokoch 2014 a 2015 cenu Emmy v kategórii Najlepšia herečka vo vedľajšej úlohe v komediálnom seriáli. V roku 2017 hrala postavu LaVony Fay Goldenovej, vo filme "I, Tonya". Za svoju hereckú rolu získala množstvo ocenení, tiež aj Oscara, v kategórii Najlepšia herečka vo vedľajšej úlohe.
Osobný život.
O svojom súkromí veľmi nehovorí. Je skôr introvert, meria 183 cm a má troch psov. Bola tri krát zasnúbená, avšak nikdy vydatá a nemá žiadne deti.

</doc>
<doc id="645628" url="https://sk.wikipedia.org/wiki?curid=645628" title="Allison Janney">
Allison Janney



</doc>
<doc id="645630" url="https://sk.wikipedia.org/wiki?curid=645630" title="Cadaver">
Cadaver



</doc>
<doc id="645640" url="https://sk.wikipedia.org/wiki?curid=645640" title="Laurie Metcalfová">
Laurie Metcalfová

Laura Elizabeth Metcalf (* 16. jún 1955, Carbondale, Illinois, USA) je americká filmová, televízna a divadelná herečka. Je známa zo seriálu "Roseanne" (19882018) či "Teória veľkého tresku" (20072019). V roku 2018 bola nominovaná na Oscara za film "Lady Bird".
Detstvo a mladosť.
Pohádza zo štátu Illinois, jej matka bola knihovníčka a otec bol finančným riaditeľom jednej z miestnych univerzít. Odmalička sa venovala množstvu krúžkov ako príklad balet či bejzbal. Študovala divadelnú tvorbu na Illinois State University. Krátko po doštudovaní začala hrávať v rôznych divadlách. Tiež účinkovala aj na Broadwayi.
Kariéra.
Jej herecká kariéra odštartovala plne až v roku 1988 keď dostala úlohu v seriály "Roseanne". Jej postava sa volala Jackie a bola sestrou hlavnej hrdinky Roseanne (Roseanne Barrová) podľa ktorej je aj seriál pomenovaný. V roku 1995 sa začala zaujímať o dabing a prepožičala svoj hlas v animovanej rozprávke "Toy Story", jednej z postáv, konkrétne matke Davisovej, Andyho mame. V roku 1997 si zahrala v horore Wesa Cravena, "Vreskot 2", kde jej rola bola reportérka, ktorá nadbieha a obdivuje Gale Weathers (Courteney Coxová) a chce sa veľmi priblížiť jej práci. Od roku 1999 do roku 2000 hrala v seriály "The Norm Show" ktorý nemal moc dobré ohlasy. V roku 2002 znovu dabovala animovaný film "Treasure Planet".
Od roku 2007 mala jednu z vedľajších úloh v seriály "Teória veľkého tresku", jej rola bola matkou hlavného hrdinu, Sheldona Coopera, ktorá je zároveň silnou náboženskou fanatičkou. Za svoj herecký výkon získala v roku 2015 nomináciu na Critics Choice Television Awards.
Od roku 2013 do roku 2015 hrala v komediálnom seriály "Getting On" po boku herečky Alex Borsteinovej a Niency Nashovej. Veľký úspech získala aj vďaka úlohe vo filme "Lady Bird", kde si zahrala spoločne so Saoirse Ronanovou. Metcalfová aj Ronanová získali za ich herecký výkon niekoľko nominácií, napríklad na Oscara, Zlatý glóbus či cenu BAFTA.
Súkromný život.
V roku 1983 sa Metcalfová vydala za Jeffa Perryho, ktorý bol spoluzakladateľom divadelnej spoločnosti Steppenwolf. V rovnakom roku ako sa zosobášili sa im narodila aj dcéra Zoe. Manželstvo trvalo tri roky, rozviedli sa v roku 1986.
V roku 1992 sa vydala druhý krát, tento krát za Matta Rotha, kolegu zo seriálu "Roseanne". V novembri 1993 sa im narodil syn. Spoločne tiež hrali v roku 1994 vo filme "Blink" a v roku 1998 v dráme "Chicago Cab". V roku 2005 sa im narodila dcéra Mae Akins ktorú porodila náhradná matka. V roku 2006 si adoptovali šesťročného chlapca. V roku 2011 požiadal Roth o rozvod a ako dôvod uviedol nezmieriteľné rozdiely. Ich manželstvo bolo rozvedené v roku 2014.
Metcalfová o sebe tvrdí, že je tvrdý workoholik a že je na seba príliš prísna. Veľakrát uviedla, že má radšej divadlo, pretože sa tam cíti pohodlnejšie ako pred kamerami.

</doc>
<doc id="645641" url="https://sk.wikipedia.org/wiki?curid=645641" title="Laurie Metcalf">
Laurie Metcalf



</doc>
<doc id="645647" url="https://sk.wikipedia.org/wiki?curid=645647" title="Billie Eilish">
Billie Eilish

Billie Eilish Pirate Baird O’Connellová (neprechýlene Billie Eilish Pirate Baird O’Connell; * 18. december 2001, Los Angeles, Kalifornia, USA) je americká speváčka a skladateľka. Prvýkrát sa do pozornosti médií dostala v roku 2015 po uverejnení piesne „Ocean Eyes“ na SoundCloud, ktorá bola následne vydaná hudobným vydavateľstvom Darkroom (Interscope Records). Pieseň napísal a produkoval jej brat Finneas, s ktorým spolupracuje na hudbe a koncertoch. Debutové EP s názvom "Don't Smile at Me" (2017) sa dostalo do top 15 v USA, Spojenom kráľovstve, Kanade a Austrálii.
Debutový štúdiový album "When We All Fall Asleep, Where Do We Go?" (2019) obsadil vrchol rebríčka "Billboard" 200 a stal sa albumom s najlepšími výsledkami roku 2010 v USA. Tiež dosiahol prvú priečku v Spojenom kráľovstve. Album obsahuje šesť singlov "Billboard" Hot 100 top 40: „When the Party's Over“, „Bury a Friend“, „Wish You Were Gay“, „Xanny“, a „Bad Guy“, vďaka ktorému sa stala prvou osobou narodenou v 21. storočí, ktorá má na konte singel číslo 5. V roku 2020 vydala soundtrack s názvom „No Time to Die“ k rovnomennému filmu Jamesa Bonda. Pieseň sa stala jej prvou, ktorá sa umiestnila v Spojenom kráľovstve na prvej priečke.
Medzi jej ocenenia patrí 9 cien Grammy, 2 American Music Awards, 2 Guinnessove svetové rekordy či 6 MTV Video Music Awards. Je najmladšou osobou a stala sa prvou ženou, ktorá vyhrala v štyroch hlavných kategóriách cenu Grammy v tom istom ročníku: Najlepší nováčik, Nahrávka roka, Pieseň roka a Album roka. V roku 2019 ju magazín "TIME" pridal na inauguračný zoznam Time 100 NEXT. Okrem toho je Eilish podľa RIAA v poradí 69. umelcom éry digitálnych singlov, ktorý predáva 37,5 milióna singlov iba v USA.
Raný život.
Billie sa narodila v Los Angeles v Kalifornii ako dcéra učiteľky, herečky a scenáristky Maggie Baird a herca Patricka O’Connella, ktorí sú obaja amatérski hudobníci. Má írsky a škótsky pôvod. Jej stredné meno, Eilish, malo byť pôvodne krstné, kým Pirate (požiadal oň Finneas, o štyri roky starší brat) malo byť jej stredné meno. Bola počatá cez umelé oplodnenie. Vyrastala v Highland Parku v Los Angeles. Bola vzdelávaná doma. Jej mama ju a staršieho brata Finneasa O’Connella učila základy skladania piesní. Eilish a Finneas spolupracovali na hudbe. Finneas písal a produkoval svoje vlastné piesne, a tiež vystupoval so svojou kapelou. Eilish povedala, že jej brat a matka ju inšpirovali, aby začala s hudbou. Ich rodičia súrodencov podporovali vo vyjadrovaní samých seba a objavovaní toho, čo chcú, vrátane hodín umenia a herectva. Billie napísala svoju prvú „skutočnú“ pieseň, keď mala 11 rokov na hodine písania skladieb svojej matky. Pieseň bola o zombi apokalypse, inšpirovaná televíznym seriálom "The Walking Dead", z ktorého prevzala repliky a názvy epizód. Išla na zopár hereckých kastingov, ktoré sa jej ale nepáčili. Užila si však nahrávanie dialógov v pozadí davových scén a pracovala na filmoch "Denník odvážneho bojka (Diary of a Wimpy Kid)", "Ramona and Beezus" a sérii "X-Men". Vystupovala v talentových šou a keď mala 8 rokov, pridala sa do losangeleského detského zboru.
Kariéra.
2015 – 2017: "Don't Smile at Me".
Billie v októbri 2016 nahrala pieseň „Ocean Eyes“, ktorú napísal a produkoval jej brat Finneas pôvodne pre svoju kapelu po tom, čo ich dvoch jej učiteľ tanca požiadal o nahratie piesne. Pieseň pridali na SoundCloud, čo tiež už predtým urobili s ďalšími inými piesňami, ktoré zložili. Nahrávka spolu s Billie dostala pochvalu a propagovali ich rôzne médiá a obchodníci vrátane rozhlasových staníc a hudobných supervízorov, ako Beats 1, KCRW, BBC One, Zane Lowe, Jason Kramer, Annie Mac či Chris Douridas. Finneasov manažér ho oslovil, aby diskutovali a Billieinom potenciáli. V dohode, ktorú zaranžoval Finneas, spoločnosť Apple Music podpísala Eilish do A&amp;R Platoon, ktorá pomáha umelcom predtým, ako podpíšu zmluvu s veľkými hudobnými vydavateľstvami. Billie potom získala pusblicistu, ktorý ju spojil s odevnou spoločnosťou Chanel, a neskôr štylistu, aby jej pomohol s jej vlastným imidžom.
Videoklip k piesni „Ocean Eyes“ vyšiel v marci 2016. V auguste 2016 podpísala zmluvu s hudobným vydavateľstvom a spoločnosťou The Darkroom, ktorá patrí pod Interscope Records. Justin Lubliner, ktorý podpísal Eilish do The Darkroom, jej pomohol rozvíjať sa ako umelkyňa, pričom sa inšpirovala modelom hip hopových umelcov, ako je Travis Scott a Chance the Rapper. Nespoliehala sa na jeden veľký singel a zameriavala sa na vytvorenie „osobnosti a odlišnej estetiky“. V novembri 2016 vyšlo video v ktorom Billie vystupuje s tancom k „Ocean Eyes“ a pieseň bola re-vydaná celosvetovo prostredníctvom Darkroom a Interscope. V tom istom roku vydala ďalší singel „Six Feet Under“, ktorý mal premiéru v šou rádia Apple Music's Beats 1. V septembri 2018 asociácia RIAA certifikovala pieseň „Ocean Eyes“ platinovou platňou a v máji 2019 sa umiestnila na 84. priečke rebríčka "Billboard" Hot 100.
14. januára 2017 vyšlo EP so štyrmi remixmi piesne „Ocean Eyes“. Po úspechu týchto remixov vydala 24. februára singel „Bellyache“. Video vyšlo v marci 2017. V tom mesiaci vydala pieseň „Bored“, ako časť soundtracku seriálu platformy Netflix, "13 Reasons Why". Eilish vystúpila na hudobnom festivale South by Southwest. V júni 2017 vydala singel „Watch“, po ktorom nasledoval „Copycat“. V tom období oznámila, že vydá svoje debutové EP, "Don't Smile at Me".&lt;ref name="Copycat/EP"&gt;&lt;/ref&gt; V júli bol každý piatok pridaný do tohto EP ďalší singel, a to: „Idontwannabeyouanymore“ a „My Boy“. Obe piesne RIAA certifikovala zlatou platňou. "Don't Smile at Me" vyšlo v auguste 2017. Toto EP transformovalo Eilish z „pastelovej popovej hviezdy na temnú popovú hviezdu.“
Speváčkin tím pracoval so Spotify, ktoré ju propagovalo na svojom populárnom playliste, „Today's Top Hits“. "The Baffler" povedal, že jej hudba zapadá do žánru „streambait“ pozostávajúceho prevažne zo „stredného tempa, melancholického popu“ ovplyvneného Lanou del Rey, ktorej „spevácky štýl, bezútešnosť a produkcia ovplyvnená hip-hopom“ formovala jej estetiku. Eilishin komerčný úspech expandoval vďaka propagácii Spotify. V septembri 2017 Apple Music menoval Billie za ich „Up Next artist“; následne vyšiel krátky dokumentárny film, živé EP ("") a interview so Zaneom Lowe v rádiu Apple Music's Beats 1. V decembri 2017 vydala pieseň s americkým reperom Vince Staples s názvom „&amp;Burn“.
2018 – 2020: "When We All Fall Asleep, Where Do We Go?".
Vo februári 2018 Eilish odštartovala svoje turné "Where's My Mind" Tour, ktoré bolo ukončené v apríli 2018. Na Record Store Day 2018 vydala 7" vinyl spolu s akustickou verziou jej piesne „Party Favor“ a akustického coveru „Hotline Bling“ od Drakea. Eilish spolupracovala s americkým spevákom Khalidom na singli „Lovely“, ktorý vyšiel v apríli 2018 a bol pridaný k soundtracku druhej série seriálu "13 Reasons Why". „Lovely“ bol v Spojených štátoch certifikovaný platinovou platňou. Tiež vydala single „Bitches Broken Hearts“ a „You Should See Me in a Crown“, ktorý sa nachádza v soundtracku k videohre "FIFA 19". V júli 2018 vystúpila na Mo Pop Festival. V októbri vydala singel „When the Party's Over“ a podpísala modelingovú zmluvu s Next Models. V novembri bola zaradená do zoznamu Forbes 30 Under 30 a vydala singel „Come Out and Play“, napísaný pre sviatočnú reklamu spoločnosti Apple.
Začiatkom januára 2019 album "Don't Smile at Me" dosiahol miliardu streamov na Spotify, čím sa stala najmladším umelcom s takýmto rekordom. V tom istom mesiaci vydala pieseň „Bury a Friend“ ako tretí singel z jej nastávajúceho albumu "When We All Fall Asleep, Where Do We Go?." Singel „When I Was Older“ bol inšpirovaný filmom z roku 2018, "Roma" a objavil sa na kompilačnom albume "Music Inspired by the Film Roma". „Bury a Friend“ dosiahol 14. priečku rebríčka "Billboard" Hot 100. Eilish vo februári spolupracovala s Youtube na dokumentárnej minisérii „A Snippet Into Billie's Mind“. 4. marca 2019 vyšiel jej štvrtý singel z albumu s názvom „Wish You Were Gay“. V Spojených štátoch debutoval na mieste 31 a RIAA ho certifikovala platinovou platňou.
Štúdiový album "When We All Fall Asleep, Where Do We Go?" bol vydaný 23. marca 2019. Spoločnosť Spotify spustila „viacúrovňovú kampaň popri albume“. Vytvorila tak multimediálny zoznam skladieb a „nové funkcie“. Umožňujú vertikálny videoobsah, vlastné prínosy a redakčné príbehy s cieľom vytvoriť zmysluplnejší a pútavejší kontext pre fanúšikov. V Los Angeles spoločnosť Spotify vytvorila „vylepšený vyskakovací albumový zážitok“, ktorý zahŕňal rôzne ilustrácie a „multisenzorický“ zážitok z každej skladby pre fanúšikov. Album debutoval na prvom mieste rebríčkov Billboard 200 a UK Albums Chart, čím sa Billie stala prvým umelcom narodeným v 2000s rokoch, ktorá má album číslo jeden v Spojených štátoch a najmladšou ženou, ktorá má album číslo jeden v Spojenom kráľovstve. Billie prelomila rekord za najviac neprerušene umiestnených piesní v Hot 100 od ženskej umelkyne; a to s počtom 14. Každá pieseň z albumu okrem „Goodbye“ sa umiestnila v rebríčku Hot 100. Piaty singel z albumu s názvom „Bad Guy“ bol vydaný v spojení s albumom. V júli 2019 vyšiel remix tejto piesne v spolupráci s Justinom Bieberom. V auguste „Bad Guy“ dosiahol číslo jeden v USA, čím prerušila 19-týždňový rekord repera Lil Nas X, konkrétne jeho piesne „Old Town Road“. Billie sa stala prvým umelcom narodeným v 2000s rokoch a najmladším umelcom po speváčke Lorde (s piesňou „Royals“), ktorá má singel číslo jeden.
Eilish zahájila v apríli 2019 svoje turné s názvom When We All Fall Asleep Tour na festivale Coachella. Posledný koncert turné odohrala 17. novembra 2019 v Mexiku. V auguste 2019 spolupracovala s Apple Music na projekte Music Lab: Remix Billie Eilish, počas ktorého svojich fanúšikov učila, ako si tvoriť vlastné remixy na zariadeniach Apple pomocou aplikácie Garageband. 27. septembra 2019 na svojom Instagrame oznámila, že sa vydá na ďalšie turné s názvom Where Do We Go? World Tour. Celosvetové turné bolo naplánované so začiatkom v Miami (9. marec 2020) a končiť malo v Londýne 27. júla 2020.7. novembra 2019 oznámil Jack White z vydavateľstva Third Man Records, že vydá akustický album so speváčkinými živými nahrávkami z vydavateľstva Blue Room nahrané na exkluzívne vinylové platne a následne predávané v maloobchodných predajniach Third Man v Nashville a Detroite. 13. novembra 2019 vydala singel s názvom „Everything I Wanted“. 20. novembra bola nominovaná na 6 Grammy Awards vrátané kategórie Nahrávka roka a Pieseň roka za skladbu „Bad Guy“, rovnako ako aj Album roka a Najlepšieho nováčika. Vo svojich 17. rokoch sa stala najmladším umelcom, ktorý bol nominovaný vo všetkých štyroch hlavných kategóriách. V tom istom mesiaci bola korunovaná za "Billboard" Woman of the Year roku 2019. 14. januára 2020 bolo oznámené, že bude spievať titulnú pieseň k 25. filmu Jamesa Bonda, "No Time to Die." Rovnomennú pieseň napísala a produkovala so svojím bratom. Billie sa stala najmladším umelcom, ktorý zložil titulnú pieseň k Bondovke. Pieseň bola 13. februára 2020 vydaná ako singel. Krátko po tom, sa pieseň stala druhou titulnou piesňou Bondovky, ktorá obsadila vrchol britských hitparád. Stala sa tiež prvým singlom Billie Eilish, ktorý vyvrcholil na prvom mieste v Spojenom kráľovstve. Na 62. ročníku udeľovania cien Grammy sa stala najmladšou osobou a prvou ženou, ktorá vyhrala naraz vo všetkých 4 hlavných kategóriách – Najlepší nováčik, Nahrávka roka, Pieseň roka a Album roka.
V marci 2020 sa zúčastnila na iHeart Media’s Living Room Concert for America – benefičnom koncerte za zvýšenie informovanosti a finančných prostriedkov počas pandémie koronavírusu. 10. apríla 2020 bola skladba „Ilomilo“ zaslaná talianskym contemporary hit radio staniciam spoločnosťou Universal Music Group ako siedmy a posledný singel z albumu "When We All Fall Asleep, Where Do We Go?". 30. júla 2020 vydala Eilish pieseň s názvom „My Future“ spolu s animovaným videom. V roku 2020 sa stala najmladšou osobou na zozname "Forbes" Celebrity 100 so zárobkom 53 miliónov dolárov.
V októbri 2020 ohlásila online koncert s názvom "Where Do We Go? The Livestream", ktorý sa vysielal z Los Angeles 24. októbra, pričom výťažok z predaja merchandisingu bol použitý na podporu členov, ktorí zaobstarali koncert a boli postihnutí pandémiou COVID-19. Eilish sa 24. októbra 2020 stala držiteľkou troch hudobných cien "Billboard" Music Awards – najlepšiu ženskú umelkyňu, najlepší album "Billboard" 200 ("When We All Fall Asleep, Where Do We Go?") a najlepšiu novú umelkyňu. Nominovaná bola v 12 kategóriách. V tom istom mesiaci tiež ohlásila nový singel s názvom „Therefore I Am“, ktorý vyšiel spolu s videoklipom 12. novembra 2020.
18. októbra 2020 poskytla rozhovor pre "Vanity Fair" a tvrdila, že pracuje na „šestnástich nových skladbách a miluje ich všetky“, čím odhalila akýsi pripravovaný hudobný projekt, ktorý bude pravdepodobne vyjde v roku 2021 mohol by byť jej druhým štúdiovým albumom. Eilish vystúpila so skladbami „Therefore I Am“ a „My Future“ na koncerte Jingle Ball v decembri 2020.
2021 – súčasnosť: "Happier Than Ever".
12. januára 2021 vystúpila v živom digitálnom predstavení pre Consumer Electronics Show. Vystúpenie v CES bolo k dispozícii pre širokú verejnosť, ale sekcia pred predstavením s rozhovorom Ryana Seacresta s Billie a Duou Lipou, bol exkluzívny pre členov iHeartMedia.
„Lo Vas a Olvidar“, singel, na ktorom spolupracovala so speváčkou Rosalíou, je pieseň zo soundtracku k seriálu "Euphoria" (HBO). Singel vyšiel 21. januára 2021, takmer dva roky po prvotnom vydaní piesne. Je to prvá spolupráca Billie s nejakou speváčkou. 26. februára 2021 bol na Apple TV+ a vo vybraných kinách uvedený dokumentárny film R. J. Cutlera – "". Film bol ocenený kritikmi i fanúšikmi za hĺbkový pohľad na speváčkin osobný život počas jej vzostupu k sláve. Na 63. ročníku udeľovania cien Grammy si Eilish odniesla dve ceny – cenu Grammy za najlepšiu pôvodnú pieseň pre film, televíziu alebo iné vizuálne médiá za bondovku s názvom „No Time to Die“ a cenu Grammy za nahrávku roka za singel „Everything I Wanted“. Vo svojej ďakovnej reči povedala, že Megan Thee Stallion „si zaslúžila vyhrať“, no napriek tomu poďakovala svojim fanúšikom a bratovi Finneasovi za jej ocenenie.
27. apríla 2021 Eilish prostredníctvom svojho Instagramu oznámila, že 30. júla vydá svoj druhý štúdiový album "Happier Than Ever". V tomto príspevku bol zverejnený aj dizajn albumu a zoznam skladieb pozostávajúci zo 16 piesní. Album vyjde v rôznych formátoch vrátane zberateľských vinylových a kazetových vydaní: hnedý, bledomodrý, bledožltý, zlatožltý a sivý vinyl, ružová a hnedá kazeta. 29. apríla 2021 vydala tretí singel z pripravovaného albumu s názvom „Your Power“. Vydanie sprevádzal videoklip, ktorý si natočila sama. 2. júna vyšla pieseň „Lost Cause“ ako štvrtý singel a 9. júla „NDA” ako piaty"."
Umenie.
Hudobný štýl, skladanie piesní a videoklipy.
Avery Stone z "Noisey" opísala vokály Billie Eilish ako „éterické“ a Maura Johnston z "Rolling Stone" ich charakterizovala ako „šeptavé“. Doreen St. Félix z "The New Yorker" sa vyjadrila, že má „zastretý tichý hlas, ktorý vie pozmeniť na prenikavý“. Hudobný kritik Robert Christgau napísal, že zatiaľ čo Eilish je hudobne a komerčne zameraná na pop, jej značka „nám pripomína, akým beztvarým sa popový žáner stal“. Opisuje jej soprán ako „príliš maličký na vokálnu kalisteniku“ a uviedol, že hravá verzia tínedžerskej temnoty či „elektro-inšpirovaného debutového albumu“ zaujala rozmanité publikum. Jej hudba zahŕňa rôzne žánre ako indie pop, pop, alternatívny pop, dark pop, EDM, elektropop, emo pop, goth-pop and trap.
Eilish a jej brat Finneas spolupracujú na skladaní piesní. Eilish nazvala Finneasa svojím hudobným partnerom. Píše s ňou piesne, produkuje ich a taktiež s ňou vystupuje na koncertoch. Vytvárajú piesne, v ktorých sú fiktívnymi postavami, čiže píšu z ich perspektívy. Speváčka tiež priznala, že množstvo piesní tiež vychádza z bratových skúseností. Snažia sa písať „zaujímavé a dialógové“ texty: „Snažíme sa povedať veci, ktoré nemusia byť také hlboké [...], ale povieme niečo hlbšie určitým spôsobom, ktorý dáva zmysel, napriek tomu, že sme o tom tak zo začiatku ani neuvažovali.“ Finneas uviedol, že keď píše piesne pre svoju sestru, jeho cieľom je „napísať piesne, o ktorých si myslí, že sa jej budú hodiť k spevu, budú ju baviť, bude sa do nich vedieť vcítiť a urobiť z nich vlastné“. Keď píše s Billie, snaží sa „pomôcť jej vyrozprávať akýkoľvek príbeh, ktorý sa snaží povedať, načúvať jej nápadom“, a použiť jazyk, ktorý vyhovuje jej rozprávaniu príbehu.
Od svojich 14. rokov chcela režírovať svoje videoklipy, ale nedostala príležitosť kvôli nedostatku skúseností. V roku 2019 režírovala videoklip k piesni s názvom „Xanny“.
Vplyvy.
Eilish priznala, že keď narazila na YouTube na pieseň „Runaway“ od speváčky Aurory, vtedy sa rozhodla usilovať o hudobnú kariéru. Hip hopová hudba je jej najobľúbenejší žáner a tiež najväčšou inšpiráciou. Za interpretov, ktorí ju inšpirovali najviac považuje reperov Tylera, the Creatora, Childish Gambino a speváčku Avril Lavigne. Ďalej sú to tiež umelci: Earl Sweatshirt, Amy Winehouse, Spice Girls a Lana Del Rey. Médiá ju porovnávajú so speváčkami ako Lavigne, Lorde a Del Rey, no s Del Rey nechce byť porovnávaná, pretože: „Táto žena [Del Rey] si urobila svoju značku pre celú kariéru tak dokonale, že takéto veci by nemala počuť.“ Tiež označila Rihannu ako inšpiráciu pre svoj výber štýlov, keď počas jedného rozhovoru nazvala svoju módu ako „obranný mechanizmus“. Eilish priznala, že album Ariany Grande, "Thank U, Next" (2019) ju inšpiroval, aby pokračovala v tvorení hudby.
Verejný imidž.
Veľká časť mediálnej pozornosti sa točí okolo jej štýlu, ktorý sa skladá predovšetkým z voľného a zle sediaceho oblečenia. V roku 2017 Eilish uviedla, že sa rada oblieka mimo svojej zóny pohodlia, aby sa cítila, že púta pozornosť všetkých okolo nej. Snaží sa byť „skutočne odlišná od množstva ľudí“ a oblieka sa rozdielne oproti tomu, čo nosia ostatní. S cieľom „vyzerať nezabudnuteľne“ povedala, že „dokázala ľuďom, že je dôležitejšia, ako si myslia“ a rada je „zastrašujúca, takže si ju ľudia vypočujú“. V roku 2019 uviedla: „Postupom času z toho niečo vzniklo – Billie Eilish, strašidelná, divná, desivá dievčina. – A to sa mi nepáči. Nie je to uspokojivé. Nechcem zostať len na jednom mieste.“ V tom roku sa Eilish objavila v reklame Calvina Kleina, v ktorej spomenula, že sa oblieka do širokých odevov, aby zabránila ľuďom odsudzovať jej postavu. Podľa spisovateľa Kennetha Womacka v roku 2019 bola vďaka svojmu debutovému albumu „nepriamo korunovaná za kráľovnú elektropopu a viacerými spôsobmi bola vyzvaná k tomu, aby bola zrelá a vzorom pre budúcu dospievajúcu generáciu, ale v skutočnosti nie je ničím takým.“
Produkty a propagácia.
V apríli 2019 Eilish vydala oblečenie v spolupráci s Takashim Murakamim inšpirované videoklipom „You Should See Me in a Crown“, ktorý Mukarami tiež režíroval a animoval. Takisto je aj autorom vinylovej figúrky. Eilish tiež spolupracovala s Adobe Creative Cloud na sérii reklám, ako aj na umeleckej súťaži na sociálnych médiách, kde používatelia zasielali umelecké diela s hashtagom „#BILLIExADOBE“.
Eilish sa v máji 2019 objavila v kampani Calvina Kleina „I Speak My Truth In #MyCalvins“, rovnako ako v kampani „Seize the Awkward“ od Ad Council – sérii hlásení o povedomí v spojitosti s duševným zdravím. V júli 2019 viedla reklamnú kampaň MCM Worldwide a spolupracovala s módnou značkou z Los Angeles, Freak City. V tom istom mesiaci vystúpila na večeri, ktorú usporiadala značka Chanel na Shelter Island, na oslavu ich jachtárskeho klubu.
V auguste 2019 spolupracovala s Apple, aby zákazníci Apple Store mohli experimentovať s jej piesňou „You Should See Me in a Crown“ v Music Lab. Speváčkina spolupráca s módnou spoločnosťou Siberia Hills bola označená za kontroverznú po tom, čo sa zistilo, že pre Eilishinu kolekciu použila spoločnosť fan art plagiát postavičky Nozomi Tojo z "Love Live!" – jej autorom je Makoto Kurokawa. Spoločnosť neskôr objasnila, že Billie nemá žiadnu vedomosť o tom, že by to bol plagiát.
Osobný život.
Žije s rodičmi v Highland Park, severovýchodnej časti Los Angeles.
Priznala, že má Tourettov syndróm, synestéziu a prešla si depresiou. Vyrastala ako vegetariánka a obhajuje na sociálnych sieťach vegánstvo.
Diskografia.
Extended plays (EP).
Živé EP

</doc>
<doc id="645661" url="https://sk.wikipedia.org/wiki?curid=645661" title="Žlčový mechúr">
Žlčový mechúr



</doc>
<doc id="645665" url="https://sk.wikipedia.org/wiki?curid=645665" title="Morské panny">
Morské panny



</doc>
<doc id="645666" url="https://sk.wikipedia.org/wiki?curid=645666" title="Ochechuľa">
Ochechuľa

Ochechuľa alebo ochechula (v staroslovenčine a pod.: "ochechule") môže byť:
Ochechule môže byť:
Poznámka.
Prinajmenšom v zoologickom, botanickom a mytologickom význame je slovo ochechuľa/ ochechula/ ochechule bohemizmus.

</doc>
<doc id="645667" url="https://sk.wikipedia.org/wiki?curid=645667" title="Ochechula">
Ochechula



</doc>
<doc id="645668" url="https://sk.wikipedia.org/wiki?curid=645668" title="Ochechule">
Ochechule



</doc>
<doc id="645671" url="https://sk.wikipedia.org/wiki?curid=645671" title="Laura Linneyová">
Laura Linneyová

Laura Leggett Linney (* 5. február 1964, New York, New York, USA) je americká filmová, televízna, divadelná herečka a speváčka.
Detstvo a mladosť.
Linneyová sa narodila a vyrastala na Manhattane. Jej matka bola zdravotnou sestrou a jej otec bol profesor a dramatik Romulus Zachariah Linney IV (19302011). Vyrastala v skromných podmienkach a po rozvode jej rodičov, bývala so svojou matkou v malom apartmáne s jednou spálňou. Má nevlastnú sestru Susan z druhého manželstva jej otca.
Linneyová bola v roku 1982 absolventkou Northfield Mount Hermon School, pre ktorú v súčasnosti slúži ako predsedníčka Arts Advisory Council. Neskôr navštevovala Northwestern University, kde študovala herectvo s Jimom Barnhillom a Johnom Emighom. Tiež študovala herectvo na Juilliard School v rokoch 19861990, odkiaľ má čestný doktorát výtvarných umení.
Kariéra.
Linneyová sa prvý raz objavila vo filme na začiatku 90. rokov v niekoľkých menších rolách. V roku 1993 dostala úlohu v seriály "Tales of the City", kde hrala po boku Olympie Dukakis či Paul Gross. Seriál sa dočkal v roku 2019 ďalšej série. V roku 1995 bola obsadená do trileru "Kongo", kde dostala jednu z hlavných postáv. Film bol označený za podpriemerný. Lepšie to bolo o rok neskôr, keď si zahrala po boku Richarda Gerea, v dráme "Primal Fear".
V roku 1998 nastal pre jej hereckú kariéru zlom, keď hrala manželku Jima Carreyho. Získala množstvo chvály na stvárnenie jej role vo filme "The Truman Show". Vo filme si mimo iných zahral aj Ed Harris, Holland Taylorová, Natascha McElhone či Noah Emmerich.
V roku 2000 hrala s Markom Ruffalom a Matthewom Broderickom v dráme "You Can Count on Me". Film získal veľmi pozitívne recenzie od kritikov so schvaľovacím ohodnotením 95% na Rotten Tomatoes. Linneyová bola za svoj herecký výkon nominovaná na Oscara za najlepšiu herečku.
V roku 2002 znovu spolupracovala s Richardom Gereom na filme "The Mothman Prophecies". Film bol natočený podľa skutočných udalostí.
So Seanom Pennom a Marciou Gay Hardenovou sa objavila v roku 2003 vo filme "Mystic River Clint Eastwood". Linneyová za stvárnenie svojej postavy získala nomináciu na cenu BAFTA. V rovnakom roku si zahrala v populárnom prázdninovom filme "Láska nebeská" spoločne s Hughom Grantom, Emmou Thompsonovou, Alanom Rickmanom, Colinom Firthom a Liamom Neesonom.
S Liamom Neesonom sa stretla na natáčaní filmu "Kinsey" v roku 2004. Vďaka svojej roli získala druhú nomináciu na Oscara. Tretia nominácia prišla v roku 2008 za film "The Savages", kde si zahrala po boku Philipa Seymoura Hoffmana.
V roku 2016 sa objavila vo filme "Sint Clint Eastwood" s Tomom Hanksom. V rovnakom roku si zahrala aj vo filme "Genius" po boku Nicole Kidmanovej a Colina Firtha. V rovnakom roku si zahrala aj v akčnom filme "Teenage Mutant Ninja Turtles: Out of the Shadows".
V roku 2017 sa pripojila k natáčaniu dramatického seriálu stanice Netflix, "Ozark". Bola nominovaná na Screen Actors Guild Award za jej herecké výkony v obidvoch sériách. V roku 2020 sa objavila vo filme "The Roads Not Taken" po boku Salmy Hayek, Javiera Bardema a Elle Fanningovej. V roku 2022 bude mať premiéru film "The Miracle Club", kde si zahrá po boku Maggie Smith a Kathy Bates. 
Súkromný život.
Linneyová sa v roku 1995 vydala za Davida Adkinsa. Ich manželstvo nevydržalo dlho, rozviedli sa v roku 2000. V roku 2007 sa zasnúbila s Marcom Schauerom, realitným maklérom z Colorada. V jej svadobný deň ju jej dobrý kamarát, herec Liam Neeson odviedol k oltáru. Dňa 8. januára 2014 Linneyová porodila syna, Bennetta Armisteada Schauera. Tiež bola moderátorkou a hosťom "We Are One: The Obama Inaugural Celebration at the Lincoln Memorial" dňa 18. januára 2009.

</doc>
<doc id="645672" url="https://sk.wikipedia.org/wiki?curid=645672" title="Laura Linney">
Laura Linney



</doc>
<doc id="645674" url="https://sk.wikipedia.org/wiki?curid=645674" title="Kostol svätého Petra na Kronskej gore">
Kostol svätého Petra na Kronskej gore

Kostol svätého Petra na Kronskej gore (), známy aj ako Farský kostol svätého Petra () je budova barokového kostola z prvej polovice 18. storočia nachádzajúca sa na vrchu Kronska gora (doslovne "Korunný kopec", alebo "Korunný vrch") nad dedinou Otiški Vrh v občine Dravograd v historickom tradičnom regióne Dolné Štajersko v Slovinsku. Má priznaný štatút kultúrnej pamiatky.
Lokalita.
Kostol leží na vrchu Kronska gora v horskom masíve Pohorje nad dedinou Otiški Vrh v doline rieky Mislinja v nadmorskej výške 856 metrov nad morom. Ku kostolu vedie z dediny asfaltová cesta.
Dejiny a charakteristika.
Dobové pramene dokladajú, že kostol bol postavený na základe iniciatívy farára Jožefa Šrekingera z dediny Šmartno pri Slovenj Gradcu. Výstavba prebiehala podľa oficiálnych záznamov v rokoch 1739 - 1750. Nad vstupným portálom do kostola sú však ako doba výstavby uvedené roky 1725 - 1750. V roku 1750 bol kostol aj vysvätený. V roku 1891 bol kostol povýšený na farský.
Architekt budovy nie je známy. Predpokladá sa však, že ním mohol byť Johannes Fuchs, alebo Jožef Hoferj. Kostol je typickou ukážkou barokového slohu, ktorý v tej dobe dosahoval svojho vrcholu.
Výzdoba interiéru je pomerne prostá. Aj vyrezávaný hlavný oltár v kostole je pomerne jednoduchý a je dielom neznámeho majstra z konca 18. storočia. Štyri bočné oltáre, ktoré sa v kostole nahádzajú sú bohatšie zdobené a staršie než hlavný oltár. Maľby na bočných oltároch sú dielom slovinského maliara Janeza Andreja Straussa, ktorý ich zhotovil v rokoch 1744 - 1758.
Referencie.
 

</doc>
<doc id="645676" url="https://sk.wikipedia.org/wiki?curid=645676" title="Sporting Clube de Portugal (futsal)">
Sporting Clube de Portugal (futsal)

Sporting Clube de Portugal je portugalský futsalový klub. Futsalová divízia je súčasťou športového klubu Sporting CP.
Káder mužstva.
Aktuálne k dátumu: február 2020
2018/19
1990/91, 1992/93, 1993/94, 1994/95, 1998/99, 2000/01, 2003/04, 2005/6, 2009/10, 2010/11, 2012/13, 2013/14, 2015/16, 2017/18, 2018/19
2005/06, 2007/08, 2010/11, 2012/13, 2015/16, 2017/18, 2018/19
2015/16, 2016/17
2001, 2004, 2008, 2010, 2013, 2014, 2017, 2018, 2019

</doc>
<doc id="645679" url="https://sk.wikipedia.org/wiki?curid=645679" title="Kostol svätého Petra">
Kostol svätého Petra

Kostol svätého Petra môže byť:

</doc>
<doc id="645680" url="https://sk.wikipedia.org/wiki?curid=645680" title="Hradsko">
Hradsko

Hradsko môže byť:

</doc>
<doc id="645681" url="https://sk.wikipedia.org/wiki?curid=645681" title="Burgenlandsko">
Burgenlandsko



</doc>
<doc id="645682" url="https://sk.wikipedia.org/wiki?curid=645682" title="Korutany">
Korutany



</doc>
<doc id="645683" url="https://sk.wikipedia.org/wiki?curid=645683" title="Larnax">
Larnax

Larnax ("larnax") je starogrécka pohrebná rakva.
Larnax (mn. č. "larnakes"), menšia rakva (sarkofág) v tvare truhlice s krytom alebo vane, bol vyrobený zvyčajne z hliny, menej z kameňa, kovu či dreva (niektoré boli bohato zdobené). Na Kréte sa používali hlavne kryté keramické larnakes na nízkych nohách. V Malej Ázii sa od 5. stor. pred Kr. objavovali tesané sarkofágy, ktoré si získali obľubu u bohatých v dobe helenistickej. Maľované drevené sarkofágy z helenistického obdobia sa zachovali aj v južnom Rusku. Grécky archeológ Manolis Andronikos v roku 1977 objavil v macedónskom mestečku Vergina komplex klenutých komorových hrobiek, ako napr. hrobku macedónskeho kráľa Filipa II., v ktorej sa nachádzal zlatý larnax s pozostatkami tohto kráľa.
Na Kréte sa larnax používal hlavne na pochovávanie detí a menej na pochovanie dospelých. Pohreby v larnakes sa na Kréte začali praktizovať v ranominojskom období III. (cca 2100 – 2000 pred Kr.) a ich popularita rástla v strednom minojskom období (pochovávalo sa aj v keramických pithoi – veľkých džbánoch). Po zjavnej prestávke v neskorominojskom období I., svoj zenit dosiahli koncom neskorominojského obdobia II. čoho dôkazom sú larnakes nájdené v najmenej 140 lokalitách na celom ostrove. Obe formy larnakes – zakrytá truhlica a vaňa – boli v tomto období bežné a obe sa vyvinuli na ostrove. Po skončení neskorominojského obdobia II. sa pohreby v larnakes na Kréte takmer úplne zastavili.
Výskyt larnakes (staršieho typu) mimo územia Kréty je vzácny a ich prítomnosť sa tam často považuje za cudzí prvok. Po prieskume šachtových hrobiek v Mykénach sa našiel iba jeden fragmentárny larnax, ale niekoľko ich bolo objavených v Tanagre (v Boiótii). Hrobky v Tanagre boli typické mykénske pohrebné komory. Každá z nich obsahovala jeden až tri larnakes s ľudskými kosťami (obvykle obsahovali iba jednu kostru, ale v hrobke č. 132 bola jedna výnimka, obsahovala dve kostry, muža a ženy), neporušené alebo poškodené kostry ležali i na podlahe alebo v plytkých jamách v spodnej časti pohrebnej komory. Pohrebné dary sa v larnakes nenašli, ale nachádzali sa často na zemi okolo nich. Je zvláštnosťou, že hrobky, ktoré obsahovali larnax boli miestneho typu, a že pohrebisko s larnakes v Tanagre sa podobá pohrebiskám s larnakes objavených v Gezeri (bol objavený v roku 1970, je datovaný do rokov 1450 až 1380 pred Kr.) a Akko v Izraeli. Zatiaľ ešte odborníci nevedia vysvetliť, ako sa myšlienka pochovávať v larnakes (nie samotných larnakes, ktoré boli zjavne miestnymi výrobkami) dostala do Kanaánu. Zdá sa, že tu išlo o príchod malých skupín Kréťanov do Kanaánu, ktorí boli buď obchodníkmi, alebo osadníkmi.
Americký archeológ Vance Watrous nemá pochýb o tom, že Kréťanov pri výrobe larnakes ovplyvnil tvar egyptských drevených pohrebných truhlíc (ktoré sa však nepoužívali ako rakvy) a v ich ikonografii (špirály, ryby, chobotnice, ľalie, vtáky, býky, ako aj minojské náboženské symboly akou je napr. dvojitá sekera) vidí vplyv egyptských predstáv o posmrtnom živote, najmä týkajúcich sa cesty zosnulého do záhrobia. 

</doc>
<doc id="645684" url="https://sk.wikipedia.org/wiki?curid=645684" title="Post Malone">
Post Malone

Austin Richard Post (* 4. júl 1995, Syracuse, New York, USA), známy pod umeleckým menom Post Malone, je americký reper, spevák, skladateľ,hudobný producent a country spevák. Získal uznanie za introspektívne písanie piesní, lakonický vokálny štýl a spôsob spracovania rôznych žánrov vrátane hip hopu, popu, country a rocku. Prvýkrát sa dostal do popredia v roku 2015 po vydaní debutového singla „White Iverson“. Následne podpísal zmluvu s hudobným vydavateľstvom Republic Records.
Debutový album "Stoney" (2016) sa zameriava na žánre trap a cloud rap. Získal komerčný úspech spolu so singlom „Congratulations“. V roku 2018 zlomil rekord amerického rebríčka "Billboard" Top R&amp;B/Hip-Hop Albums, pretože sa v ňom udržal 77 týždňov. Postov druhý album s názvom "Beerbongs &amp; Bentleys" (2018) debutoval na prvej priečke "Billboard" 200 a zaznamenal niekoľko rekordov v streamingu. Spolu so singlami číslo 1 rebríčka "Billboard" Hot 100, („Rockstar“ a „Psycho“), bol nominovaný na Cenu Grammy za album roka 2018.
Turné.
Predskokan

</doc>
<doc id="645687" url="https://sk.wikipedia.org/wiki?curid=645687" title="SpongeBob v nohaviciach">
SpongeBob v nohaviciach

SpongeBob v nohaviciach alebo SpongeBob v šortkách () je americký animovaný seriál. V Spojených štátoch mal premiéru 1. 5. 1999.

</doc>
<doc id="645690" url="https://sk.wikipedia.org/wiki?curid=645690" title="Syl Apps">
Syl Apps

Syl Apps celým menom Charles Joseph Sylvanus Apps (* 22. február 1918, Paris, Ontário, Kanada – † 24. december 1998, Kingston, Ontário, Kanada) bol profesionálny kanadský hokejista. Od roku 1936 do roku 1948 bol hráčom tímu Toronto Maple Leafs v profesionálnej lige NHL. V roku 2017 bol Syl Apps zaradený do zoznamu 100 najlepších hráčov histórie NHL.
Športová kariéra.
Apps bol zdatný športovec, meral 183 cm a vážil 84 kg. V roku 1934 získal zlato na Britských hrách Commonwealthu známych ako British Empire Games v skoku o žrdi. O 2 roky neskôr sa na Olympiáde v Berlíne v tej istej disciplíne umiestnil na 6. mieste. Keď ho Conn Smythe uvidel hrať futbal na univerzite McMaster, zavolal ho do Toronta Maple Leafs. 
Apps hrával celú svoju kariéru ako center v Toronte Maple Leafs a obliekal číslo 10. Bol prvým víťazom Calderovej trofeje v roku 1936 a aj víťazom trofeje Lady Byng v roku 1942. 13. októbra 1947 reprezentoval Toronto ako kapitán na prvom zápase All-Star v Maple Leaf Garden. Hral aj na All-Star zápase v Montreali 29. októbra 1939, kedy sa snažili vyzbierať peniaze pre rodinu Babea Sieberta. 
Apps bol na konci sezóny 1943 na výslní hokejovej kariéry, keď musel narukovať do kanadskej armády a bojovať v 2. svetovej vojne. Do Toronta sa vrátil ako kapitán hneď po skončení vojny a získal s ním 2 Stanley Cupy (1947, 1948). 
Sylovi sa podarilo po návrate dosiahnuť 200 gólovú hranicu. Keď v poslednej sezóne zostávali 2 zápasy v základnej časti a na jeho konte bolo 196 gólov., v posledných dvoch víkendových zápasoch skóroval 5 krát. V poslednej sezóne v 55 zápasoch získal 53 bodov a nastavil osobný rekord v góloch. Hokejovú kariéru ukončil vo veku 33 rokov a odišiel pracovať do obchodu Simpson, tiež v tomto období pracoval ako Ontárijský atletický komisár. 
Politika.
Počas svojej aktívnej hokejovej kariéry kandidoval vo voľbách 1940 v okrsku Brant za Konzervatívnu stranu, no prehral s úradujúcim prezidentom Georgeom Ernestom Woodom, kandidátom liberálov. 
Úmrtie.
24. decembra 1998 zomrel na srdcový infarkt a bol pochovaný v Mountview Cementery v Cabridge v Ontáriu. Po jeho smrti Maple Leafs ocenili číslo 10 jeho aj Georga Armstronga. No odstavené bolo toto číslo spolu s 15 ďalšími až 15. októbra 2016. 
Dedičstvo.
Apps bol známy vďaka charizme, charakteru, korčuľovaniu a schopnosti tvoriť hru. Bol ocenený torontskými novinármi, historikmi, a aj ďalšími športovcami. Majiteľ Torontského tímu Conn Smythe zvykol Syla nazývať najlepším hráčom frančízy spolu so spoluhráčom Howie Meekerom, berúc do úvahy jeho silnú a dôslednú hru. Ted Kennedy zvykol hovorievať o jeho charaktere. Jack Adams, známy vďaka funkcionárskym postom v Detroite Red Wings povedal, že Syl Apps bol najlepším centrom akého kedy videl. Bostonská legenda Milt Schmidt ho zase považoval za najlepšieho súpera, ktorého kedy mal. 
V roku 1975 bol zaradený do Kanadskej športovej siene slávy a v roku 1977 sa sta členom Order of Canada.
Je po ňom pomenovaných niekoľko inštitúcií, napríklad "Syl and Molly Apps Research Centre v" Kingstone v Ontáriu a "Syl Apps Youth Centre" v Oakville v Ontáriu. Športová hala v jeho rodnom meste Paris je nazvaná po ňom "Syl Apps Community Centre."
V roku 1997 bol Syl uvedený do Ontárijskej Športovej siene slávy. 
V roku 2001 Kanadská pošta uviedla Appsovu známku v sérii 47-centových známok NHL All-Star.
NHL samotná ocenila Appsa v zozname najlepších hráčov na 100. výročie NHL v roku 2017.
Rodina.
Syl Apps a manželka Mary Josephine mali 5 detí: Joanne, Robert, Carol, Janet a Syl Apps Jr. (neskôr tiež hráč NHL). Jeho vnučka, dcéra Syla Appsa Jr. vyhrala s Kanadou zlaté medaily na olympiádách 2006, 2010 a 2014 v ženskom ľadovom hokeji. Jeho vnuk Syl Apps III. bol známym univerzitným hokejistom na Princeton University a hrával 4 roky v nižších ligách. 
Hokejová Kariéra.
Z- Zápasy
G- Góly
A- Asistencie
B- Body
TM- Trestné minúty
Odkazy.
Najlepší hráči Toronto Maple Leafs
TOP 100 NHL hráčov
Syl Apps
Syl Apps - ocenenie atlét roka
Medailista ako tréner

</doc>
<doc id="645692" url="https://sk.wikipedia.org/wiki?curid=645692" title="Andy Bathgate">
Andy Bathgate

Andrew James Andy Bathgate (* 28. august 1932, Winnipeg, Manitoba, Kanada – † 26. február 2016, Brampton, Ontário) bol profesionálny kanadský hokejista, ktorý hrával 17 sezón v kanadsko-americkej NHL za tímy Toronto Maple Leafs, New York Rangers, Pittsburgh Penguins a Detroit Red Wings. V roku 2017 bol zaradený do zoznamu 100 najlepších hráčov na 100. výročie ligy NHL.
Hráčska kariéra.
Andy Bathgate bol hokejová hviezda New York Rangers, ocenený ako najužitočnejší hráč NHL aj WHL (1959 a 1970). Svoju hokejovú kariéru začal v tíme Cleveland Barons v AHL v sezóne 1952/53. 2 roky striedal zápasy medzi tímom Vancouver Canucks (WHA) a New York Rangers (NHL), až kým sa natrvalo usadil v sezóne 1954/55 v New Yorku. 10 sezón hral za tím Rangers a stal sa tam obľúbeným hráčom a miestnou športovou legendou.
V sezóne 1961/62 bol na čele ligového bodovania spolu s Bobbym Hullom, ktorý nakoniec získal Art Ross Trophy lebo mal viac vstrelených gólov.
Bathgateova kariéra bola komplikovaná priemernou hrou Rangers a nepríjemným zranením kolena. Počas sezóny 1963/64 prešiel do Toronta, kde tímu pomohol získať Stanley Cup. Ďalšiu sezónu bol presunutý do Detroitu Red Wings, ktorému pomohol dostať sa do finále ligy.
Počas draftu v roku 1967 si ho vybral tím Pittsburgh Penguins; za nich vstrelil prvý gól histórie klubu. Neskôr sa vrátil do tímu Canucks, kde pomohol získať 2 Lester Patrick Cupy za sebou (1969, 1970). Najlepšou osobnou sezónou jeho kariéry bola sezóna 1969/70; vtedy získal 108 bodov za 72 zápasov v tíme Vancouver Canucks a George Leader Cup (ocenenie pre najlepšieho hráča sezóny vo WHA). Jeho poslednou sezónou v Spojených štátoch bola sezóna 1970/71 v Pittsburghu.
Hneď v nasledujúcej sezóne sa stal hrajúcim trénerom v švajčiarskom tíme HC Ambri-Piotta. Tri roky po skončení kariéry si ešte zahral v tíme Vancouver Blazers (WHA), kde bol sezónu pred tým ešte trénerom.
K ˇjeho ďalším úspechom patril zisk Hartovej trofeje pre najužitočnejšieho hráča NHL v sezóne 1958/59 za 40 gólov. Je známy aj vďaka hokejovej inovácii, ktorej zavdal príčinu: v zápase proti Montrealu Canadiens vystrelil puk priamo do tváre brankára Jacquesa Plantea, ktorý potreboval niekoľko stehov. Po návrate zo šatne mal na tvári masku, čo bolo začiatkom trendu nosenia brankárskych masiek.
Boj proti bodaniu.
V decembri 1959 sa Andy Bathgate podieľal na kontroverznom článku pre časopis "True", kde tvrdil, že „hokej raz niekoho zabije“. Článok mal názov „"Zverstvá na ľade"“ a na objednávku ho napísal Dave Andersen, ktorý bol žurnalistom v "New York Jurnalist-American." Objavil sa vo vydaní časopisu pre rok 1960. Bathgate hovoril hlavne o útokoch v podobe bodnutia korčuľou alebo hokejkou do súpera. V sekcii „"Galéria darebákov Andyho Bathgatea"“ bolo uvedených 6 z jeho pohľadu najbrutálnejších hráčov, spolu ich fotografiou a jeho vysvetlením. Patrili medzi nich detroitský kapitán Gordie Howe („najbrutálnejší hráč ligy, využívajúci všetky neférové triky“), hráč Chicaga Ted Lindsay („len zriedka zahodí hokejku v boji“), hráči Montrealu Tom Johnson („jeden z notoricky bodajúcich hráčov“) a Doug Harvey („našťastie nemá na konte žiadnu vraždu“), hráč Bostonu Fern Flaman („má na konte neuveriteľne veľa nešťastí“) a hráč New Yorku Islanders Lou Fontinato („rád používa hokejku, no v reálnom boji používa päsť“).
Toe Blake, tréner Montrealu Canadiens, odpovedal na článok tak, že „Montrealskí hráči síce používajú túto taktiku, no čisto len ako spôsob defenzívy, hlavne proti neférovej hre hlavne New York Rangers. Oni korčuľujú s pukom do útočného pásma, potom puk nechajú hráčom za nimi a následne idú blokovať obrancov nedovoleným bránením. Naši hráči musia práve preto niekedy zahrať neférovo, aby sa zbavili takto brániacich hráčov a pokračovali v hre.“
Andy Bathgate na to reagoval: „Vyzerá to tak, že nikoho z nich nezaujíma, že budú označení za hokejových vrahov." V reakcii na to mu uložila komisia NHL pokutu za komentáre, ktoré škodia hre. Bathgate v roku 2010 na margo toho povedal, „Napísal som článok s Daveom Andersonom pre New York Times, nazvaný Zverstvá na ľade. Vymykalo sa to spod kontroly. Článok som napísal a dostal zaň pokutu 1000 dolárov; vtedy som zarábal 18 000. Ďalších 1 000 dolárov, ktoré som musel zaplatiť z dôchodku; je to veľa peňazí. Koncom roka sa pravidlo zmenilo, ale mojich 1 000 dolárov mi stále nevrátili. Horelo mi pod zadkom ale občas sa musíte za niečo postaviť. Musíte bojovať za zlepšenie hokeja, lebo si niekto naozaj ublíži.“
Po ukončení kariéry.
Bathgate vlastnil a spravoval golfové ihrisko s rozlohou 81 hektárov. V zime pomáhal trénerovi hokejovému tímu svojho vnuka. Neskôr vyhlásil, že kvôli operácii a zranení bedra nebude hrať na žiadnych zápasoch legiend. „Tí starí chlapi sú príliš seriózni, začnú hákovať.“
Rangers odstavili jeho číslo 9 spolu s číslom 3 Harryho Howella na špeciálnej ceremónii 22. februára 2009, pred zápasom proti Torontu Maple Leafs. Bathgate sa tak pridal k Adamovi Greavesovi, ktorý bol takto ocenený o 19 dní skôr a tiež obliekal dres s číslom 9.
Osobný život.
Bathgate zomrel vo veku 83 rokov 26. februára 2016, v Bramptone v Ontáriu. V čase smrti mal Alzheimerovu aj Parkinsonovu chorobu.
Andyho vnuk Andy Bathgate bol v roku 2009 draftovaný Pittsburghom Penguins a aktuálne hráva za Birmingham Bulls v SPHL.
Z- Zápasy
G- Góly
A- Asistencie
B- Body
T- Trestné minúty

</doc>
<doc id="645695" url="https://sk.wikipedia.org/wiki?curid=645695" title="Jeseter jadranský">
Jeseter jadranský

Jeseter jadranský ("Acipenser naccarii") je druh ryby z čeľade jeseterovité ("Acipenseridae").
Je rozšírený výhradne na pobreží Jadranského mora (hlavne sever a východ). Bol zaznamenaný v riekach Adiža, Brenta, Bacchiglione, Livenza, Piava, Tagliamento a Pád, pozdĺž pobrežia Albánska, Chorvátska, Bosny a Hercegoviny a Čiernej Hory (Skadarské jazero).
Ohrozuje ho nadmerný lov, znečistenie a prekážky na migračných trasách.

</doc>
<doc id="645696" url="https://sk.wikipedia.org/wiki?curid=645696" title="Acipenser naccarii">
Acipenser naccarii



</doc>
<doc id="645701" url="https://sk.wikipedia.org/wiki?curid=645701" title="Jonas Brothers">
Jonas Brothers

Jonas Brothers je americká pop rocková kapela. Vznikla v roku 2005 a získala popularitu vďaka televíznej stanici Disney Channel. Členmi sú traja bratia: Kevin Jonas, Joe Jonas a Nick Jonas. Vyrastali vo Wyckoffe v New Jersey, no v roku 2005 sa po prvej nahrávke, ktorú vydalo vydavateľstvo Hollywood Records, presťahovali do Little Falls (New Jersey). V lete 2008 si zahrali vo filme z produkcie Disney Channel, "Camp Rock" a následne v jeho pokračovaní, "Camp Rock 2: The Final Jam". Tiež účinkovali ako Kevin, Joe a Nick Lucasovci v ich vlastnom Disney seriáli Jonas, ktorý bol neskôr premenovaný na "Jonas L.A." Seriál bol ukončený po dvoch sériách. Kapela vydala šesť albumov: "It's About Time" (2006), "Jonas Brothers" (2007), "A Little Bit Longer" (2008), "Lines, Vines and Trying Times" (2009), "Happiness Begins" (2019) a The Album (2023).

</doc>
<doc id="645703" url="https://sk.wikipedia.org/wiki?curid=645703" title="Sophie Turnerová">
Sophie Turnerová

Sophie Belinda Jonasová (rod. Turnerová; * 21. február 1996, Northampton, Anglicko, Spojené kráľovstvo) je anglická herečka. Preslávila ju postava Sansy Starkovej v seriáli stanice HBO, "Game of Thrones" (2011 – 2019), za ktorú získala nomináciu na Primetime Emmy Award pre najlepšiu herečku vo vedľajšej úlohe v dramatickom seriáli (2019).
Objavila sa v televíznom filme "The Thirteenth Tale" (2013) a debutovala vo filme "Another Me" (2013). Účinkovala v akčnej komédii s názvom "Barely Lethal" (2015) a stvárnila mladú Jean Greyovú / Phoenix vo filmovej sérii "X-Men" (2016 – 2019).
Osobný život.
Turnerová sa 1. mája 2019 zosobášila s americkým spevákom Joeom Jonasom v A Little White Wedding Chapel v Las Vegas, hneď po "Billboard" Music Awards 2019. Po svadbe si legálne zmenila priezvisko na Jonas. Pár žije v Los Angeles v Kalifornii. 29. júna 2019 si zopakovali svadbu v prítomnosti svojich rodín a priateľov v Paríži. Turnerovej herecká kolegyňa zo seriálu "Game of Thrones," Maisie Williamsová, bola jednou z hlavných družičiek. Turnerová porodila v júli 2020 ich prvú dcéru.
Turnerová bola inšpiráciou piesne „Hesitate“, ktorá bola napísaná ako list od Joea. Táto pieseň sa nachádza na albume Jonas Brothers, "Happiness Begins".
Turnerová je tiež otvorená diskusiám o depresii a bolo pre ňu dôležité, že si mohla zahrať rolu v seriáli "Survive", ktorá trpela rovnakým problémom.

</doc>
<doc id="645704" url="https://sk.wikipedia.org/wiki?curid=645704" title="Kostol svätého Bartolomeja (Brighton)">
Kostol svätého Bartolomeja (Brighton)

Kostol svätého Bartolomeja () je budova anglikánskeho neogotického viktoriánskeho kostola z druhej polovice 19. storočia nachádzajúca sa na ulici Ann street v meste Brighton v grófstve East Sussex v Anglicku v Spojenom kráľovstve. Má priznaný štatút kultúrnej pamiatky.
Dejiny a charakteristika.
Výstavba prebiehala v rokoch 1872 - 1874. Dátum výstavby je zaznamenaný na severozápadnej verande budovy. Základný kameň budovy bol položený 8. februára 1872. Oficiálna otváracia ceremónia a prvá bohoslužba prebehli v utorok 8. septembra 1874. 
Architektom budovy bol Edmund Scott, ktorý kostol postavil na základe žiadosti reverenda Arthura Douglasa Wagnera, v tom čase vikára kostola svätého Pavla v Brightone. Reverend Arthur Douglas Wagner výstavbu aj financoval. Budova je tehlová postavená z červených tehál, ktoré sú na niektorých miestach vystriedané časťami zo žltých tehál. Východná časť kostola nebola úplne dokončená a tak presbytérium a loď kostola nie sú nijak oddelené. Celková cena výstavby dosiahla približne 17000 libier. Interiér kostola má kapacitu približne 1500 ľudí.
Kostol je dlhý približne 55 metrov, široký približne 18 metrov a dosahuje výšky takmer 46 metrov (samotná výška budovy bez kríža na vrchole strechy je niečo cez 41 metrov). 
V júli roku 1881 bol kostol povýšený na farský.
Medzi kultúrne pamiatky Anglicka bola budova zapísaná 13. októbra 1952.

</doc>
<doc id="645706" url="https://sk.wikipedia.org/wiki?curid=645706" title="Chrám svätých Apoštolov">
Chrám svätých Apoštolov

Chrám svätých Apoštolov môže byť:

</doc>
<doc id="645707" url="https://sk.wikipedia.org/wiki?curid=645707" title="Pľúcnik lekársky">
Pľúcnik lekársky

Pľúcnik lekársky (ľudovo: "cicalka, červené kľúče, čelík, hvezdoš, kuroslep. medunica, modrý kľúč, pľúcna zelina, urbánek, včielka, zimičie korálky", "hranica"; lat. "Pulmonaria officinalis") je trváca rastlina z čeľade borákovité. 
Podobá sa na pľúcnik tmavý ("Pulmonaria obscura") ale ten nemá biele škvrny na listoch. Ide o európsky druh, rastie vo svetlých listnatých lesoch a na lúkach, od nížin až po horský stupeň.
Využitie.
Používa sa na lekárske účely. Zbierajú sa hlavne listy. Má vysoký obsah kyseliny kremičitej, triesloviny (do 10 %), sliz, saponíny, sodné, draselné a vápenaté minerálne soli a alantoín. Pomáha vykašliavať, chráni sliznice, má sťahujúci účinok, pôsobí protizápalovo, zvyšuje zrážanlivosť krvi a má mierny diuretický účinok.

</doc>
<doc id="645708" url="https://sk.wikipedia.org/wiki?curid=645708" title="Pľúcnik tmavý">
Pľúcnik tmavý

Pľúcnik tmavý ("Pulmonaria obscura") je trváca rastlina z čeľade borákovité.
Rastie do 10 až 30 cm. Ide o eurázijský druh, prítomný v Karpatoch. Rastie na humóznych a ľahkých pôdach.
Má chlpatú stonku aj listy. Má 10 až 20 kvetov. Plodom je tvrdka.

</doc>
<doc id="645709" url="https://sk.wikipedia.org/wiki?curid=645709" title="Pľúcnik najmäkší">
Pľúcnik najmäkší

Pľúcnik najmäkší alebo pľúcnik mäkký ("Pulmonaria mollis") je trváca rastlina z čeľade borákovité. 
Rastie do 20 až 40 cm. Ide o európsky druh (stredná a východná Európa). Rastie na humóznych pôdach listnatých lesov alebo lúkach v horskom alebo subalpínskom pásme.
Má 5 až 15 kvetov v krátkom kvetenstve. Plodom je tvrdka. 
Od ďalších druhov v rode pľúcnik ("P. montana, P. dacica" a "P. murinii") sa odlišuje veľmi ťažko.

</doc>
<doc id="645710" url="https://sk.wikipedia.org/wiki?curid=645710" title="Pľúcnik mäkký">
Pľúcnik mäkký



</doc>
<doc id="645711" url="https://sk.wikipedia.org/wiki?curid=645711" title="Wolfgang Moróc">
Wolfgang Moróc

Wolfgang Moróc "z Beketfalvy" (po maďarsky Farkas Mórocz; * 1575, Beketfalva (dnešné Holice), Uhorsko† 1648, miesto neznáme, pochovaný v kostole sv. Petra a Pavla v Holiciach, Slovensko) bol uhorský šľachtic. Bol synom Antona Moróca "z Beketfalvy" (15451594) a Anny Bessenyey "z Galanty" (15111571).
Životopis.
Narodil sa do rodiny majetnej nižšej šľachty Morócovcov (maď. Mórocz) zo Žitného ostrova, ktorú svojou cieľavedomosťou a šikovnosťou postupne začlenil medzi elitu vtedajšieho Uhorska. Wolfgang (maď. "Farkas") bol počas svojej bohatej kariéry podžupanom Prešporskej stolice, radcom Uhorskej komory, krajinský podsudca a uhorský podpalatín. Patrónom Wolfganga až do svojej smrti v roku 1645 bol Mikuláš Esterházi.
Majetkové pomery.
Wolfgang Moróc začínal len s malým majetkom v Beketfalve a v blízkej osade Bodófalva, ktorý zdedil po otcovi. Jeho prvým významnejším ziskom bol dom v Rači, ktorý mu darovali devínski Keglevičovci. Wolfgang postupne skupoval a bral do zálohu majetky na Žitnom ostrove, v okolí jeho rodového sídla. Išlo o menšie majetkové podiely, šľachtické statky a panstvá, napr. Vojka (1623), Grinava (1624), Sárosfalva/Blatná na Ostrove (1630, 1639), Kis Lucse/Malá Lúč (1631), Tökés (1635), vinice vo Vajnoroch (1636). V roku 1632 získal od Pálfiovcov do zálohu aj zvyšné majetky v Beketfalve, včetne troch ďalších osád v susedstve. Tým si vybudoval solídny majetkový komplex v centre Žitného ostrova, ktorý právne upevnil donáciou od panovníka Ferdinanda II. Radikálna zmena jeho majetkovej držby však nastala, keď mu Pálfiovci dali do zálohu dedinu Igram (1643), neskôr dokonca časti svojho hradného panstva Svätý Jur (1634, 1644). Tieto finančne náročné majetkové transakcie si mohol dovoliť po zisku postov podžupana a najmä krajinského podsudcu. Priaznivú majetkovú situáciu rodu od polovice 17. storočia zaznamenali aj dobové taxálne súpisy šľachty, ktoré Morócovcov zaznamenali medzi majetnými šľachticmi (nobiles bene possessionati).

</doc>
<doc id="645712" url="https://sk.wikipedia.org/wiki?curid=645712" title="Deň ozbrojených síl">
Deň ozbrojených síl

Deň ozbrojených síl Slovenskej republiky (staršie ale stále používané označenie deň armády) oslavuje Ministerstvo obrany, ozbrojené sily a časť verejnosti každoročne 22. septembra. Pri tejto príležitosti sa vojaci (a civilisti) povyšujú a vyznamenávajú (rady a dekorácie, pamätné medaily, vojenské medaily a odznaky). Pokiaľ o dátume sú pochybnosti, dôvodom osláv je jednoznačne začiatok slovenského povstania v roku 1848 v Brezovej pod Bradlom. 22. september nie je pamätným dňom. Oslavuje sa od roku 1998 pravdepodobne tak ako v Česku (od roku 2002) na základe rozkazu prezidenta republiky a hlavného veliteľa ozbrojených síl.
História a politika.
ČSSR.
6. október býval slávnostným dňom Československej ľudovej armády. Slávil sa ako pripomienka 6. októbra 1944, keď prekročili príslušníci 1. čs. armádneho zboru pod velením Ludvíka Svobodu počas Karpatsko-duklianskej operácii štátnu hranicu zo ZSSR. Sviatok bol zrušený po Nežnej revolúcii v roku 1990. 
Začiatok októbra bol v ére ČSSR vhodným termínom, pretože práve vtedy rukovali noví branci a vyhodnocoval sa predchádzajúci rok výcviku.
Slovensko.
Armáda Slovenskej republiky vznikla so vznikom Slovenskej republiky 1.1.1993. Do 30. júna 2002 boli ozbrojené sily tvorené tromi samostatnými zložkami – Armádou Slovenskej republiky, vojskami Ministerstva vnútra a Železničným vojskom. Od 1. júla 2002 sa Armáda Slovenskej republiky oficiálne premenovala na Ozbrojené sily Slovenskej republiky a ostatné ozbrojené zložky zanikli k 31. decembru 2002. 29. marca 2004 vstúpilo Slovensko do NATO. 1. januára 2006 zanikla základná vojenská služba.
Podľa Ministerstva obrany (2008) dôvodom osláv je „prvé slovenské povstanie, ktoré vypuklo 21. septembra 1848. Viedla ho prvá Slovenská národná rada (SNR) na čele s Ľudovítom Štúrom, Jozefom Miloslavom Hurbanom a Michalom Miloslavom Hodžom, za slobodu Slovákov a právo používať slovenský jazyk bojovalo takmer 4 000 dobrovoľníkov“.
Prvá SNR bol vrcholný národný orgán, ktorý organizoval povstanie v rámci revolúcie 1848/49, ako aj mal výkonnú moc na územiach Slovenska obsadených spojenými slovensko-rakúskymi jednotkami v boji proti Maďarom. Centrom organizačných príprav na ozbrojené vystúpenie Slovákov sa stala Viedeň, kde sa počas augusta 1848 formoval slovenský dobrovoľnícky zbor. Nábor sa dokončil v polovici septembra. Do 17. septembra bolo naverbovaných asi 500 dobrovoľníkov. Viedenská vláda podporovala akciu neoficiálne – poskytla železničný transport s polovičným cestovným, časť zbraní a streliva a asistenciu moravských úradov.
19. septembra 1848 začal nástup slovenských dobrovoľníkov proti uhorskej revolúcii. Ešte v ten istý deň dobrovoľnícke jednotky obsadili Myjavu. Vznikol štátny znak a SNR vyhlásila neposlušnosť Peštianskej vláde a vyzvala do celonárodného povstania.
Jadro výpravy i so SNR sa potom 21. septembra presunulo do Brezovej pod Bradlom. 22. septembra dobrovoľnícke jednotky podnikli výpravu na Brezovú. Povstalcom sa podarilo obsadiť Brezovú pod Bradlom, kde sa dobrovoľníci prvý raz stretli v boji s uhorskými občianskymi gardami (dve švadróny (vojenský jazdecký oddiel zložený zo 100 mužov) cisárskych kyrysníkov (ťažké jezdectvo) a dvoma stotinami (roty) pešiakov, plniacimi príkazy peštianskej vlády), ktorých útok odrazili (tzv. bitka pri Brezovej pod Bradlom).
25. septembra boli porazení a 28. septembra 1848 sa museli stiahnuť na Moravu a následne boli Štúr, Hurban a Hodža obvinení z vlastizrady. 3. októbra 1848 rakúsky cisár rozpustil Uhorský snem a vyhlásil vojnový stav. Aj Maďari svoju revolúciu nevyhrali. Definitívne boli porazení v bitke pri Világoši 13. augusta 1849. Mnoho vodcov a účastníkov revolúcie, sa stali hrdinami v maďarských dejinách a výročie začiatku revolúcie, 15. marec, je maďarským štátnym sviatkom.
Česko.
Deň ozbrojených síl ČR sa oslavuje od roku 2002 30. júna. Tridsiateho júna 1918 prisahali v Darney dvadsiaty prvý a dvadsiate druhý strelecký pluk Československej brigády vernosť budúcej republike. Práve tento deň francúzska vláda pred nastúpeným československými legionármi oficiálne oznámila, že uznáva ich právo na samostatný štát. Rozkaz prezidenta republiky ČR zo 7. februára 2002 stanovil dátum 30. júna ako Deň ozbrojených síl.

</doc>
<doc id="645714" url="https://sk.wikipedia.org/wiki?curid=645714" title="Pulmonaria mollis">
Pulmonaria mollis



</doc>
<doc id="645715" url="https://sk.wikipedia.org/wiki?curid=645715" title="Pulmonaria obscura">
Pulmonaria obscura



</doc>
<doc id="645716" url="https://sk.wikipedia.org/wiki?curid=645716" title="Pulmonaria officinalis">
Pulmonaria officinalis



</doc>
<doc id="645719" url="https://sk.wikipedia.org/wiki?curid=645719" title="Kostol svätej Márie (Carisbrooke)">
Kostol svätej Márie (Carisbrooke)

Kostol svätej Márie () je budova stredovekého anglikánskeho kostola z normanského obdobia nachádzajúca sa na ulici High street v centre dediny Carisbrooke v grófstve Isle of Wight na rovnomennom ostrove v Anglicku v Spojenom kráľovstve. Má priznaný štatút kultúrnej pamiatky.
Dejiny a charakteristika.
Kostol je postavený v normanskom slohu.
Veža je päťposchodová. V súčasnosti okrem veže v západnej časti budova pozostáva z lode a v južnej časti nachádzajúcej sa chodby. V minulosti mal kostol aj presbytérium, táto časť však bola zbúraná v roku 1570 štátnym tajomníkom kráľovnej Alžbety I. Sirom Francisom Walsinghamom z dôvodu údržby. Známky o umiestnení presbytéria sú stále viditeľné na východnej vonkajšej fasáde budovy. Veža bola pristavaná k budove v roku 1471. Dve veľké okná na severnej fasáde budovy boli zhotovené v 16. storočí. Kazateľnica bola zhotovená v roku 1658.
Presný čas výstavby nie je známy, kostol je však z normanského obdobia a predpokladá sa, že kostol bol postavený Williamom FitzOsbernom v 11. - 12. storočí a že bol súčasťou miestneho benediktínskeho prepoštstva svätej Panny Márie, ktoré bolo obývané mníchmi z opátstva Lyre v Normandii. Je isté, že kostol a prepoštstvo existovali už v roku 1147. Prepoštstvo bolo rozpustené Henrichom V. počas Storočnej vojny v roku 1415. Od tej doby kostol funguje ako farský kostol.
V roku 1907 prebehla reštaurácia budovy, počas ktorej boli odkryté niektoré pôvodné časti budovy z obdobia výstavby kostola.
Medzi kultúrne pamiatky Anglicka v kategórii I bol kostol zaradený 1. októbra 1953.

</doc>
<doc id="645721" url="https://sk.wikipedia.org/wiki?curid=645721" title="Membránolytický komplex">
Membránolytický komplex

Membránolytický komplex () je štruktúra vytváraná na povrchu bunkových membrán patogénov ako výsledok aktivácie hostiteľovho komplementového systému. Membránolytický komplex tvorí transmembránové póry, ktoré poškodzujú bunkovú membránu cieľových buniek a vedú k smrti bunky.
Membránolytický komplex je účinný hlavne na Gram-negatívne baktérie, a to najmä na "Neisseriu meningitidis". Komplex sa však môže tvoriť aj na povrchu buniek Gram-pozitívnych baktérií a parazitov.
Štruktúra.
MAC je tvorený komplexom podjednotiek komplementu C5b, C6, C7, C8 a 10-16 C9 molekulami. Podjednotky C6-C9 obsahujú spoločnú MACPF (Membrane Attack Complex/Perforin) doménu.
Membránolytický komplex je tvorený postupným zabudovávaním jednotlivých komponent. Aktivovaná podjednotka C5b viaže podjednotku C6 a tvorí C5b-C6 komplex. Následne sa pripája podjednotka C7 a tvorí sa C5b-C6-C7 komplex. Tento komplex viaže podjednotku C8, zloženú z troch reťazcov (alfa, beta a gama), tvoriac komplex C5b-C6-C7-C8. Komplex následne viaže komponentu C9 a vedie k jej polymerizácii.
Funkcia.
Komponenty C5b-C8 sú naviazané z vonkajšej strany membrány, C9 molekuly sú transmembránové a spoločne tvoria v membráne pór umožňujúci voľnú difúziu molekúl dovnútra a von z bunky. Ak sa vytvorí dostatok pórov, bunka nie je schopná prežiť.
Iniciácia: C5b-C7.
Budovanie membránolytického komplexu je začaté štiepením C5 proteínu C5 konvertázou na C5a a C5b. Výstavba C5 konvertázy je výsledkom všetkých troch ciest aktivácie komplementu – klasickej, lektínovej i alternatívnej.
K C5b komponente sa postupne viažu komplementové proteíny C6 a C7. Toto spojenie vedie k zmene konformácie proteínov a odhaleniu hydrofóbneho miesta na podjednotke C7, ktoré umožňuje komponente C7 vložiť sa do membrány patogénneho organizmu.
Polymerizácia: C8-C9.
Podobné hydrofóbne miesta sú po naviazaní sa ku komplexu odhalené aj na komponentách C8 a C9, vďaka čomu sú taktiež schopné naviazaniu sa do membrány.
Komponenta C8 je proteínový komplex zložený z dvoch proteínov – C8 beta a C8 alfa-gama. Podjednotka C8 alfa-gama obsahuje hydrofóbnu oblasť vkladajúcu sa do membrány a zároveň katalyzuje polymerizáciu molekúl C9 do formy póru.
Membránolytický komplex má hydrofóbnu vonkajšiu stranu umožňujúcu včlenenie do membrány a hydrofilnú vnútornú stranu, umožňujúcu prietok molekúl vody a ďalších látok.
Inhibícia MAC.
CD59, nachádzajúci sa na bunkách v tele hostiteľa, inhibuje formáciu komplexu. Získané ochorenie zvané paroxyzmálna nočná hemoglobinúria vedie k strate proteínu CD59 na povrchu červených krviniek, čím sa stávajú náchylné k lýze komplementom.
Patológie spojené s MAC.
Strata ktoréhokoľvek proteínu z membránolytického komplexu C5-C9 nevedie k vyššej incidencii infekčných ochorení, iba k zvýšenej náchylnosti k meningokokovým infekciám. Ľuďom s deficitmi týchto proteínov je preto odporúčaná vakcinácia proti meningokokom a pneumokokom, je možné podanie živých vakcín.

</doc>
<doc id="645722" url="https://sk.wikipedia.org/wiki?curid=645722" title="Kahau nosatý">
Kahau nosatý



</doc>
<doc id="645723" url="https://sk.wikipedia.org/wiki?curid=645723" title="Kahau simakobu">
Kahau simakobu



</doc>
<doc id="645724" url="https://sk.wikipedia.org/wiki?curid=645724" title="Kahau">
Kahau

Kahau môže byť slovenský názov rodu:

</doc>
<doc id="645725" url="https://sk.wikipedia.org/wiki?curid=645725" title="Pageh">
Pageh



</doc>
<doc id="645726" url="https://sk.wikipedia.org/wiki?curid=645726" title="Mentavejské ostrovy">
Mentavejské ostrovy



</doc>
<doc id="645727" url="https://sk.wikipedia.org/wiki?curid=645727" title="Juraj Šeliga">
Juraj Šeliga

Mgr. Juraj Šeliga, PhD. (* 16. august 1990, Dolný Kubín) je slovenský politik, bývalý podpredseda Národnej rady SR. V parlamentných voľbách 2020 kandidoval za stranu ZA ĽUDÍ. Na ustanovujúcom sneme strany bol zvolený za jej podpredsedu. Pred vstupom do politiky založil viaceré občianske iniciatívy, bol hovorca a jeden z hlavných organizátorov zhromaždení Za slušné Slovensko. Dnes pôsobí ako podpredseda mimoparlamentnej strany Demokrati.
Štúdium.
Šeliga vyštudoval právnickú fakultu Trnavskej univerzity v Trnave, kde ďalej pôsobil ako interný doktorand na Katedre ústavného práva a teórie práva. Absolvoval štúdium morálnej a právnej filozofie v Kolégiu Antona Neuwirtha a politické vedy na John Jay Institute vo Philadelphii v USA. Stážoval v rôznych právnických kanceláriách, počas doktorandského štúdia pracoval v analytickom centre Ministerstva spravodlivosti Slovenskej republiky. Pracoval tiež ako asistent poslanca KDH Pavla Abrhana.
Aktivizmus.
Spolupracoval s občianskym združením Via Juris, kde sa podieľal na príprave projektu "Za dobrú voľbu". Spočívala v zmene spôsobu voľby ústavných sudcov za účelom väčšej transparentnosti a prísnejších kritérií na kandidátov. Zo združenia sa stiahol po tom, čo sa začal angažovať v iniciatíve Za slušné Slovensko.
S priateľmi v lete 2017 založil iniciatívu "Pamätaj", ktorá upozornila na problematickú novelu zákona o ÚPN a vyzývala na skúmanie totalitných režimov. Pôsobil v nej tiež ako hovorca. V marci 2018 po vražde Jána Kuciaka a Martiny Kušnírovej spoluorganizoval zhromaždenia Za slušné Slovensko, ktoré viedli k založeniu občianskej iniciatívy s rovnakým názvom. V hnutí pôsobil ako hovorca a jeden z lídrov, spoluprácu ukončil po vstupe do politickej strany Za ľudí.
Politické pôsobenie.
6. júna 2019 oznámil médiám, že spoločne s Andrejom Kiskom a ďalšími zakladajú politickú stranu Za ľudí. Deklaroval, že sa v politike chce zamerať najmä na ústavné právo, transparentnosť krajiny, ochranu práva, boj proti korupcii a ďalšie oblasti, ktorým sa venoval v minulosti ako občiansky aktivista. V strane do marca 2023 pôsobil ako podpredseda.
V parlamentných voľbách vo februári 2020 kandidoval na treťom mieste kandidátky Za ľudí, získal 37 552 preferenčných hlasov a získal 4. miesto v strane. 20. marca 2020 bol poslancami zvolený za podpredsedu Národnej rady SR a stal sa členom Ústavnoprávneho výboru NR SR, rovnako ako aj členom Osobitného kontrolného výboru na kontrolu činnosti Slovenskej informačnej služby.
V týždni pred snemom strany ZA ĽUDÍ konanom 8. augusta 2020 oznámil, že sa nebude uchádzať o najvyššiu funkciu strany. Avizoval podporu Miroslavovi Kollárovi.
Svoje rozhodnutie komentoval na Facebooku potrebou „"praktickej skúsenosti v politike"“ a vyhlásil, že „"Mladícka dravosť a chuť veci posunúť k lepšiemu tu je, ale niektoré skúsenosti sa dajú nadobudnúť len tým, že ich človek zažije. So všetkou pokorou hovorím, na to mi chýba ešte nejaký čas."“
31. marca 2023 ukončil svoje pôsobenie v strane ZA ĽUDÍ spolu s poslankyňou Janou Žitňanskou. 21. apríla 2023 Šeliga a Žitňanská spolu vstúpili do strany Demokrati vedenej vtedajším premiérom Eduardom Hegerom. Pôsobil ako nezaradený poslanec Národnej rady SR za stranu Demokrati. Táto strana v parlamentných voľbách v septembri 2023 získala 2,93 % hlasov a do NR SR sa nedostala. Šeliga dostal 37 862 preferenčných hlasov.
Kauza odvolávania rektora Slovenskej technickej univerzity.
Šeliga sa zúčastnil na zasadnutí Akademického senátu Slovenskej technickej univerzity 26. októbra 2020, na ktorom bol odvolávaný vtedajší rektor STU Miroslav Fikar. Podpredseda NR SR a absolvent Trnavskej univerzity Šeliga považoval odvolávanie rektora STU za protizákonné a na svojej stránke na sociálnej sieti Facebook ho nazval „socialistickou normalizáciou“. 
Už počas otvorenia zasadania predseda AS STU Marián Peciar konštatoval, že uskutočnenie online zasadnutie / hlasovania o odvolaní rektora je nemožné, pretože technická infraštruktúra STU nie je schopná zabezpečiť spoľahlivé tajné hlasovanie a preto sa zasadanie uskutoční prezenčnou formou aj počas pandémia COVID-19 na Slovensku. Aby sa zasadanie mohlo uskutočniť boli vedúcim ÚP a KR R-STU (Ignác Chabroň) vypracované špeciálne "Opatrenia pre zasadnutia AS STU v Bratislave v zmysle Opatrení vydaných ÚVZ SR zo dňa 14.10.2020 pri ohrození verejného zdravia." Rokovania sa zúčastnilo 42 senátorov, prizvaní účastníci a hostia. Už počas otvorenia a pred prerokovaním prvého bodu upozornil predseda AS STU hostí na balkóne, že zhotovovanie videozáznamu počas rokovania nie je dovolené, lebo si to väčšina senátorov nepraje a verejným sa zasadanie zabezpečí zvukovým záznamom. Dokonca dal o tom hlasovať a tak mimo plánu bolo prvé hlasovanie o tom, či si členovia AS STU želajú, aby boli počas zasadnutia natáčaní? Za bolo 11 zo 42, a tak predseda vyzval novinárov a novinárky, aby sa zdržali filmovania a nahrávania. Na webovej stránke STU bol spustení zvukový stream, ktorý bol však nezrozumiteľný. Aj podľa zápisnice "boli od verejnosti zaznamenané sťažnosti na kvalitu prenosu, o čom bol obratom informovaný zamestnanec rektorátu". Počas prejednávania bodu číslo 7 o odvolaní rektora došlo k incidentu pri vstupe do budovy rektorátu STU na Mýtnej ulici. Podpredsedu NR SR Šeligu najprv zriadenci nevpustili do budovy s odôvodnením nutnosti dodržiavať opatrenia. Až za asistencie štátnej polície, ktoré riešil vtedajší prorektor Oliver Moravčík a vstup mu po schválení nadriadeného povolil. Šeliga bol, ako súkromná osoba, vyvedený na balkón. K schváleniu návrhu predsedu AS o zákaze filmovania a nahrávania potom Šeliga dodal, že je v rozpore so zákonom a s rozhodnutím ústavného súdu. Podľa zápisnice: „Aby nedošlo k rušeniu priebehu zasadnutia, predseda AS STU túto záležitosť ďalej neriešil.“
Takýto postup nemá od Nežnej revolúcie v novembri 1989, ktorá vrátila univerzitám akademické slobody, precedens. Vstup podpredsedu NR SR za účasti polície na rokovanie Akademického senátu bol široko medializovaný. Eduard Chmelár, bývalý člen Slovenskej rektorskej konferencie, bol takýmto postupom „pobúrený“: To, čo sa dialo včera na zasadnutí Akademického senátu Slovenskej technickej univerzity, ktorý odhlasoval návrh na odvolanie rektora Miroslava Fikara, bola jedna nechutná fraška, za ktorú by sa mali hanbiť všetci aktéri sporu. V prvom rade som pobúrený správaním podpredsedu NR SR Juraja Šeligu, ktorý sa absolútne neprijateľným a protizákonným spôsobom domáhal vstupu na akademickú pôdu. Šeliga má síce pravdu v tom, že zasadnutia akademického senátu sú verejné (§ 8 ods. 5 Zákona o vysokých školách), ale ... úplne za čiarou, je jeho privolanie polície.Akademický senát STU rektora prof. Fikara 26. októbra 2020 odvolal počtom hlasov 42 za, 14 proti a 3 sa zdržali. Prezidentka Zuzana Čaputová po doručení rozhodnutia súdu pol roka od rozhodnutia Akademického senátu STU prof. Fikara odvolala z funkcie rektora STU.
Porušenie protiepidemiologických opatrení.
Juraj Šeliga (Za ľudí) sa 5. mája 2021 vzdal postu podpredsedu NR SR. Stalo sa tak po tom, ako bol na základe fotografií týždenníka Plus 7 dní usvedčený z porušenia protiepidemiologických opatrení. Bez rúška a v čase zákazu vychádzania a zákazu konzumácie v interiéri sa zdržiaval v bratislavskej reštaurácii „Klub pod lampou“ spájanej s novinárom Štefanom Hríbom. V reštaurácii bol spoločne s poslankyňou NR SR Janou Žitňanskou a bratislavským županom Jurajom Drobom. Juraj Šeliga patril k výrazným propagátorom prísnych epidemiologických opatrení. V septembri 2020 podal podnet na Úrad verejného zdravotníctva a Okresný úrad v Bratislave na poslanca Mariana Kotlebu za to, že si v diskusnej relácii RTVS odmietol nasadiť rúško.

</doc>
<doc id="645728" url="https://sk.wikipedia.org/wiki?curid=645728" title="Érinna">
Érinna

Érinna alebo Erinna (; asi koniec 4. storočia pred. Kr.) bola starogrécka poetka.
Zachovali sa jeden zlomok z jej rozsiahleho diela ΗλακάτηÉlakaté (dosl. Vreteno), ktorý vytvorila pre svoju zosnulú priateľku Baukidu ako devätnásťročná. Mala 30 hexametrov, bola napísaná v dórskom nárečí s aiolizmami. Okrem toho sa zachovali tri epigramy.
Érinna je predchodkyňou helenistickej básnickej tvorby.

</doc>
<doc id="645729" url="https://sk.wikipedia.org/wiki?curid=645729" title="PLU">
PLU

PLU (skratka z anglického "price look-up code", „kód pre dohľadanie ceny“) je systém identifikačných čísiel tovaru, ktorý sa začal používať začiatkom deväťdesiatych rokov.
Dôvodom zavedenia bola presnejšia a rýchlejšia kontrola skladových zásob. Pomocou PLU sa dali ľahko rozlíšiť podobné výrobky s rozdielnou cenou. Napríklad určitý druh ovocia, ktoré bolo privezené z rôznych častí sveta, sa predávalo v rovnakom obchode. Každý druh bol za inú predajnú cenu. Ľahko dochádzalo k zámene. Napríklad jablká vyzerali na pohľad rovnako, ale mali inú predajnú cenu. PLU kódom bol pomocou etikiet tovar označený a problém s určením tovaru bol tým z väčšej časti vyriešený.
PLU kód by sa dal prirovnať k EAN kódu. PLU kód býva v niektorých systémoch tiež nazývaný "interným kódom tovaru" alebo interným ID. Toto názvoslovie vzniká v žargóne rôznych odborov, kde sa PLU používa.
Označenie produktov týmto identifikačným znakom býva používané v rôznych oblastiach predaja. PLU býva tiež náhradou za EAN kód, ktorý ešte stále neexistuje u niektorých druhov výrobkov, napr. umelecké predmety, výrobky typu kľúčenka, ceruzka a podobne. Rozsah PLU je väčšinou daný potrebami interného systému. V PLU môže byť napríklad obsiahnuté číslo kategórie a poradové číslo výrobku v tejto kategórii, alebo môže byť PLU generované náhodne.
Všeobecne sa PLU kódy tlačia na etikety spolu s ďalšími informáciami o tovare (výrobku). Tovar je spravidla označené názvom, jednotkovou cenou, EAN kódom a prípadne týmto PLU kódom.
Využitie PLU v súčasnosti je predovšetkým ako ďalšia identifikácia výrobku v informačných systémoch, pri predaji alebo na skladové účely a inventúry.
Príklady z praxe:

</doc>
<doc id="645732" url="https://sk.wikipedia.org/wiki?curid=645732" title="A Rock Supreme">
A Rock Supreme

A Rock Supreme je deviaty štúdiový album kanadského rockového tria Danko Jones. Vyšiel 26. apríla 2019.
Názov albumu.
Názov albumu "A Rock Supreme" vznikol úplnou náhodou v hudobnom vydavateľstve o 23. hodine. Zamestnanci vydavateľstva žiadali od tria názov albumu a trio ho stále nemalo. Mali pripravený nejaký návrh, ale neboli si s ním až takí istí. Až kým bubeník Rich Knox takmer zo srandy nepovedal slovné spojenie „a rock supreme“, ktoré malo byť referenciou na názov albumu "A Love Supreme" od džezového saxofonistu Johna Coltranea, a po ktorom všetci v miestnosti stíchli. Všetci členovia skupiny sú jeho fanúšikmi.

</doc>
<doc id="645735" url="https://sk.wikipedia.org/wiki?curid=645735" title="Stredná odborná škola Stará Turá">
Stredná odborná škola Stará Turá



</doc>
<doc id="645742" url="https://sk.wikipedia.org/wiki?curid=645742" title="Koala popolavá">
Koala popolavá



</doc>
<doc id="645743" url="https://sk.wikipedia.org/wiki?curid=645743" title="Medvedík koala">
Medvedík koala



</doc>
<doc id="645744" url="https://sk.wikipedia.org/wiki?curid=645744" title="Mustafa III.">
Mustafa III.

Mustafa III. (osm. tur. مصطفى ثالث "Muṣṭafā-yi sālis"; * 28. január 1717, Edirne, Osmanská ríša† 21. január 1774, Istanbul, Osmanská ríša) bol sultán Osmanskej ríše v rokoch 1757 až 1774. Bol synom Ahmeda III. (vládol 17031730) a jeho konkubíny Mihrişah Kadın. Jeho nástupcom bol jeho brat Abdülhamid I. (vládol 17741789).

</doc>
<doc id="645745" url="https://sk.wikipedia.org/wiki?curid=645745" title="Málozubce">
Málozubce

Málozubce alebo staršie málozubé môže byť alternatívny slovenský názov:
Málozubce môže byť aj alternatívny slovenský názov taxónu slabozubce (Edentata) , pozri slabozubce
Málozubé môže byť aj starší slovenský názov taxónu prostozubce (Simplicidentata), pozri prostozubce 

</doc>
<doc id="645747" url="https://sk.wikipedia.org/wiki?curid=645747" title="Existenčné riziko">
Existenčné riziko



</doc>
<doc id="645749" url="https://sk.wikipedia.org/wiki?curid=645749" title="Chudozubé">
Chudozubé



</doc>
<doc id="645750" url="https://sk.wikipedia.org/wiki?curid=645750" title="Chudozubce">
Chudozubce



</doc>
<doc id="645751" url="https://sk.wikipedia.org/wiki?curid=645751" title="Chudozubí">
Chudozubí



</doc>
<doc id="645752" url="https://sk.wikipedia.org/wiki?curid=645752" title="Bezzubce">
Bezzubce



</doc>
<doc id="645753" url="https://sk.wikipedia.org/wiki?curid=645753" title="Bezzubci">
Bezzubci



</doc>
<doc id="645754" url="https://sk.wikipedia.org/wiki?curid=645754" title="Bezzubí">
Bezzubí



</doc>
<doc id="645756" url="https://sk.wikipedia.org/wiki?curid=645756" title="Osteoartróza">
Osteoartróza

Osteoartróza (aj artróza) je choroba, pri ktorej postupne dochádza k degenerácii kĺbovej chrupavky, priliehajúcej kosti a kĺbového púzdra. Jej dôsledkom je obmedzenie pohyblivosti kĺbu, jeho bolestivosť a nakoniec viditeľná deformácia.
Epidemiológia.
Osteoartróza je väčšinou chorobou starších ľudí. Odhaduje sa, že ňou trpí asi 3,6% svetovej populácie. Udáva sa, že v USA postihuje viac než polovicu obyvateľov vo vekovej skupine nad 65 rokov.
Patofyziológia.
Osteoartróza sa vyskytuje ako primárna u ľudí s vrodenou predispozíciou alebo aj sekundárna pri iných ochoreniach, prípadne môže mať viacero príčin, medzi ktoré patria:
Spoločným mechanizmom je poškodenie kĺbovej chrupavky, ktorá nemá krvné zásobenie, je vyživovaná len nepriamo a má veľmi slabú regeneračnú schopnosť. Počínajúce zmeny kĺbnych chrupaviek, vedúce neskôr k osteoartróze, vznikajú u väčšiny ľudí po 50. roku života, hoci často bývajú bezpríznakové. V chrupavke vznikajú drobné trhliny a rozvláknenia, chrupavka sa zužuje a dráždi výstelku kĺbového puzdra - synoviálnu membránu, ktorá reaguje bolestivým zápalom (synovitída) s tvorbou zápalovej tekutiny. Dochádza tiež k zmenám kostnej štruktúry pod chrupavkou - vznikajú mikrozlomeniny, cysty, po zániku chrupavky sa kosti dostávajú do priameho kontaktu, čo spôsobuje ďalšiu bolesť. Nakoniec dochádza k zrúteniu kostnej štruktúry. Chronický zápal kĺbneho puzdra vedie k jeho zväzivovateniu, na okraji kĺbu vznikajú kostné výrastky - osteofyty, kĺb sa deformuje. Deformácie a bolestivosť vedú k obmedzeniu pohyblivosti a svalovým kontraktúram a ochabnutiu (atrofii).
Postihnuté kĺby.
Artróza postihuje typicky mechanicky zaťažované váhonosné kĺby. Podľa postihnutých kĺbov sa nazýva:
Vo vyššom veku sa často vyskytuje aj artróza kĺbov prstov rúk (Heberdenove uzly, Bouchardove uzly), prípadne nôh.
Následkom preťaženia alebo zranenia sa vyskytuje aj artróza iných kĺbov, napr. ramenného (omartróza).
Príznaky a diagnostika.
Bolesť je väčšinou prvým príznakom osteoartrózy. Na začiatku je spojená s pohybom a v pokoji ustáva, neskôr pretrváva aj v pokoji. Častá býva tzv. štartovacia bolesť, pociťovaná pri prvých pohyboch (napr. pri vykročení po dlhšom pokoji). Neskôr kĺb bolí aj v pokoji a v noci. So zápalom v kĺbe súvisí ranná stuhlosť kĺbu, ktorá sa uvoľní niekedy po niekoľkých krokoch alebo po určitej dobe v pohybe. Stuhlosť nastáva aj po dlhšom pokoji cez deň. Chrupavka neobsahuje nervové zakončenia, takže bolesť vychádza zo synoviálnej blany, okostice, šliach a svalov v okolí kĺbu. Priebeh ochorenia je pomalý a striedajú sa obdobia zvýraznenia a ústupu príznakov.
Kĺby končatín môžu byť na počiatku artrózy viditeľne opuchnuté, bolestivé alebo teplejšie. Časom dochádza k znateľnému obmedzeniu rozsahu pohyblivosti, nestabilite a napokon k viditeľným deformáciám. Šetrenie kĺbu vedie k oslabeniu svalstva (atrofii). Pri určovaní závažnosti ochorenia lekár hodnotí postoj a pohyblivosť pacienta.
V diagnostike osteoartrózy má význam röntgenové vyšetrenie, ultrasonografické vyšetrenie, prípadne zobrazenie nukleárnou magnetickou rezonanciou. Röntgenový obraz sa delí do 4 štádií:
Utrasonografickým vyšetrením sa na rozdiel od röntgenu zobrazia mäkké časti kĺbu - šľachy, kĺbové puzdro, prítomnosť tekutiny. Vyšetrením pomocou magnetickej rezonancie (MR) je možné zobraziť mäkké štruktúry kĺbu aj defekty na povrchu kĺbovej chrupky. MR vyšetrenie má význam zvlášť pri diagnostike príčiny sekundárnej poúrazovej osteoartrózy v kolennom kĺbe.
Pomocné laboratórne vyšetrenia sú užitočné najmä pri zisťovaní príčiny sekundárnej osteoartrózy. V rámci diagnostiky je potrebné odlíšiť ochorenia s podobnými príznakmi, napríklad psoriatickú artropatiu a reumatoidnú artritídu.
Liečba.
Osteoartróza je choroba nevyliečiteľná, už vzniknuté chorobné zmeny na kĺboch sa nijakou liečbou nedajú zvrátiť. Súčasná liečba osteoartrózy má za cieľ zabrániť postupu poškodenia kĺbu, potlačiť zápal a bolesť a celkovo zlepšiť kvalitu života pacienta. Snaha ochrániť kĺbnu chrupavku pred ďalším poškodzovaní vedie k hľadaniu nových a nových liekov, ktorých účinnosť je v niektorých prípadoch časom spochybnená.
Pacient je v prvom rade poučený o podstate choroby a o úprave životosprávy a režimových opatreniach, ktoré zabránia zhoršovaniu choroby alebo ho spomalia. Zo strany pacienta je potrebné:
Fyzikálna a pohybová liečba.
Pohybová liečba má za cieľ zlepšiť funkciu postihnutých kĺbov, upraviť svalovú nerovnováhu, uvoľniť kontraktúry a odstrániť nesprávne pohybové stereotypy, naučené ako ochrana pred bolesťou. Účinné sú izometrické aj izotonické cviky, strečing, bicyklovanie, plávanie. Pri cvičení sa treba vyvarovať pohybom s tvrdými nárazmi v závere pohybovej exkurzie. U niektorých pacientov je potrebný individuálny telocvik, zostavený podľa ich postihnutia kĺbov, zvlášť v pokročilých štádiách ochorenia. Nevhodné pohybové aktivity sú ťažká fyzická práca, s nosením bremien, dlhým státím, vykonávaná kľačiačky alebo v podrepe, chôdza v nerovnom teréne, silové a doskokové športy.
Fyzikálna liečba zahrňuje elektroliečbu, liečebný ultrazvuk, termoterapiu (kryoterapiu - chladivé zábaly pri akútnej synovitíde, rôzne spôsoby aplikácie tepla pri chronickej bolesti v neprítomnosti zápalu - zábaly, kúpele. Môžu sa aplikovať masáže a relaxačné procedúry, ich vhodnosť je však spochybnená pri gonartróze a koxartróze. Ich cieľom je odstrániť bolesť, uvoľniť svalové spazmy, zlepšiť prekrvenie, zlepšiť pohyblivosť kĺbu. Z alternatívnych metód sa zvykne aplikovať magnetoterapia, akupunktúra, laseroterapia.
Protetické pomôcky slúžia na stabilizáciu kĺbu, korigujú nesprávne postavenie kĺbov, zabraňujú nekoordinovaným pohybom, prípadne odľahčujú postihnuté kĺby. Používajú sa ortézy, korekčné vložky do topánok, prípadne ortopedická obuv, ktorej vhodnosť však môže byť pochybná. V niektorých prípadoch (v počiatočnom štádiu ochorenia) vyhovuje kvalitná atletická obuv, tlmiaca nárazy. Záťaž kĺbu znižuje správne nastavená francúzska barla, a to lepšie než palička. Protetické pomôcky je nevyhnutné individuálne voliť podľa postihnutia kĺbov a jeho závažnosti, u niektorých pacientov sú nevhodné.
Farmakologická liečba.
Nie je známa kauzálna (príčinu odstraňujúca) farmakologická liečba osteoartrózy. Dostupná je len symptomatická liečba na zmiernenie príznakov ochorenia. Jej cieľom je zmenšenie bolesti a stuhnutosti kĺbov, zmiernenie svalových spazmov a spomalenie poškodzovania chrupavky.
Používajú sa tieto skupiny liekov:
Skúšajú a odporúčané sú aj početné ďalšie lieky - kolchicín, stroncium ranelát, bifosfonáty, hydroxychlorochin, metotrexát, injekcie kmeňových buniek, botulotoxín, biologická liečba. Prínosnosť týchto liekov však posledné odporúčania Americkej reumatologickej spoločnosti viac alebo menej spochybňujú celkovo alebo v liečbe určitých kĺbov, zvlášť bedrového a kolenného.
Chirurgická liečba.
O chirurgickej operačnej liečbe sa uvažuje po neúspechu nefarmakologickej i farmakologickej liečby pri ťažkých formách artrózy bedrového a kolenného kĺbu.
Artroskopia - endoskopická operácia, ktorou sa dajú odstrániť fragmenty meniskov, prípadne chrupavky z kolenného kĺbu, môže pomôcť niektorým pacientom.
Osteotómia sa vykonáva s cieľom napraviť vyosený bedrový a kolenný kĺb a zlepšiť rozloženie záťaže v ňom. Je vhodná pre aktívnych pacientov do 60 rokov.
Artroplastika je operácia, pri ktorej sa odstránia styčné plochy kĺbu a nahradia protézou z kovu alebo plastu. Je to konečná liečba artrózy bedrového a kolenného kĺbu (koxartrózy a gonartrózy). V súčasnosti ide o rutinné operácie. Životnosť protéz býva okolo 15 rokov a je ovplyvnená o.i. nadváhou pacienta, takže reoperácie nie sú výnimočné.

</doc>
<doc id="645758" url="https://sk.wikipedia.org/wiki?curid=645758" title="Kostol svätého Mikuláša (Guildford)">
Kostol svätého Mikuláša (Guildford)

Kostol svätého Mikuláša () je viktoriánsky neogotický anglikánsky kostol z druhej polovice 19. storočia nachádzajúci sa na ulici "Bury street" v centre mesta Guildford v grófstve Surrey v Anglicku v Spojenom kráľovstve. Má priznaný štatút kultúrnej pamiatky.
Dejiny a charakteristika.
Na mieste stál už predtým stredoveký kostol z ktorého sa do dnešných dní dochovala časť okolo ktorej bol kostol postavený. Jedná sa o kaplnku rodu Loseley (), ktorá pozostáva z miestnosti a oddelenej krypty.
Výstavba prebiehala v rokoch 1870 - 1875, následne v apríli roku 1876 bol kostol vysvätený. Na stavbe sa podieľali architekti Samuel Sanders Teulon, ktorý budovu navrhol, a Ewan Christian, ktorý viedol stavbu.
Časť pôvodného stredovekého kostola, teda kaplnka rodu Loseley, bola postavená zo silicitu, pri stavbe terajšej budovy bol použitý tzv. bargate stone - veľmi odolný druh pieskovca pochádzajúci z grófstva Surrey. Strechy sú pokryté z väčšej časti hliníkom, na niektorých miestach bola použitá meď. Kostol je krížového tvaru, pričom pôvodná kaplna rodu Loseley tvorí južné rameno tohto kríža. Veža je trojposchodová. V interiéri kostola je západná stena vyzdobená maľbami, ktoré boli dokončené okolo roku 1900. Ich autorom bol maliar Joseph Aloitius Pippett a zobrazujú anjelov a scény krstu a prijímania. Pri východnej vnútornej stene sa nachádza alabastrová hrobka Sira Williama Morea a jeho manželky Margaret.
Na zoznam kultúrnych pamiatok Anglicka v kategórii II bola budova zaradená 1. mája 1953.

</doc>
<doc id="645761" url="https://sk.wikipedia.org/wiki?curid=645761" title="Kostol svätého Lukáša (Ironbridge)">
Kostol svätého Lukáša (Ironbridge)

Kostol svätého Lukáša () je neogotický anglikánsky kostol z prvej polovice 19. storočia nachádzajúci sa na kostolnom vrchu () v centre mesta Ironbridge v grófstve Shropshire v Anglicku v Spojenom kráľovstve. Má priznaný štatút kultúrnej pamiatky.
Dejiny a charakteristika.
Do okolia sa ľudia začali hromadne sťahovať po roku 1779 kedy bol na mieste postavený most cez rieku Severn. Miestni ľudia museli do kostolov dochádzať a tak sa 26. decembra 1834 stretla skupina miestnych farníkov a dohodli sa na výstavbe kostola pre Ironbridge a na začatí zbierky na výstavbu. Za architekta bol vybraný Thomas Smith z Madeley a výstavba bola zverená kováčskemu cechu, konkrétne firme Samuel Smith and Son z Madeley Wood, ktorá ponúkla najvýhodnejšiu cenovú ponuku. Celková cena výstavby, vrátane kúpy pozemku dosiahla 3232 libier. S výstavbou sa začalo v roku 1835 a kostol bol dokončený v roku 1836, k vysväteniu však došlo v dôsledku úmrtia biskupa z Herefordu až 26. októbra 1837. Kostol však už predtým dostal povolenie konať bohoslužby. Hodiny boli na vežu pridané v roku 1838.
Kostol je postavený v neogotickom slohu zo žltohnedých tehál. Budova má tzv. waleskú bridlicovú strechu (). Loď je pomerne široká zakončená sedlovou apsidou. Veža je trojposchodová.
Na zoznam kultúrnych pamiatok Anglicka v kategórii II bola budova zaradená 26. marca 1968.

</doc>
<doc id="645764" url="https://sk.wikipedia.org/wiki?curid=645764" title="Vtákozobce">
Vtákozobce



</doc>
<doc id="645765" url="https://sk.wikipedia.org/wiki?curid=645765" title="Vajcorodé (Prototheria)">
Vajcorodé (Prototheria)

Vajcorodé (iné názvy: vajcorodé cicavce, vajcorodce, kloakovce , prvocicavce; lat. Prototheria) sú veľký taxón cicavcov (najčastejšie hodnotený ako podtrieda).
Taxón Prototheria v súčasnosti obyčajne zahŕňa:
V (relatívne nedávnej) minulosti taxón Prototheria zahŕňal všetky cicavce okrem taxónu Allotheria a taxónu živorodé (Theria), t. j. z dnešného pohľadu zahŕňal najmä taxóny Australosphenida (vrátane Monotremata; ), Docodonta, Sinocodontidae, Morganucodontidae a Eutriconodonta (vrátane Amphilestidae). U mnohých autorov taxón Prototheria zahŕňal aj taxón Allotheria (t.j. taxóny Multituberculata a Haramiyida). Aj v minulosti však viacerí autori definovali Prototheria podobne ako dnes, t. j. Prototheria u týchto autorov zahŕňali len rad kloakovce (Monotremata), a v tomto najužšom význame bol taxón Prototheria definovaný aj pri jeho prvom opise (v roku 1872).

</doc>
<doc id="645766" url="https://sk.wikipedia.org/wiki?curid=645766" title="Vajcorodé cicavce">
Vajcorodé cicavce



</doc>
<doc id="645767" url="https://sk.wikipedia.org/wiki?curid=645767" title="Živorodce">
Živorodce



</doc>
<doc id="645768" url="https://sk.wikipedia.org/wiki?curid=645768" title="Živorodé cicavce">
Živorodé cicavce



</doc>
<doc id="645772" url="https://sk.wikipedia.org/wiki?curid=645772" title="Prepadlisko">
Prepadlisko

Prepadlisko môže byť:

</doc>
<doc id="645773" url="https://sk.wikipedia.org/wiki?curid=645773" title="Eva Grey">
Eva Grey

Prof. MUDr. Eva Grey, PhD., MHA, rod. Hlaváčová (* 26. december 1968, Piešťany) je slovenská lekárka, univerzitná pedagogička a konzervatívna politička. Vo svojej praxi sa zameriava na prepájanie sociálnej práce a medicíny a na bioetiku.
Životopis.
Eva Grey sa narodila v roku 1968 v Piešťanoch ako Eva Hlaváčová. Je dcérou politického väzňa z čias komunistického režimu v ČSR. Greyovej otec Teodor Hlaváč bol jadrový fyzik, neskôr informatik, jej matka je poľnohospodárska inžinierka a knihovedkyňa, pracovníčka v SAV. Má tri sestry. Na strednú školu chodila na Gymnázium Grösslingová (GAMČA). Následne vyštudovala medicínu na Lekárskej fakulte Univerzity Komenského v Bratislave. Neskôr vyštudovala aj zdravotnícky manažment.
Ako lekárka začala pôsobiť v Národnom onkologickom ústave. Neskôr po návrate z materskej dovolenky sa rozhodla, najprv iba dočasne, venovať sociálnej práci a jej prepájaniu s medicínou a ošetrovateľstvom. Učila na Fakulte zdravotníctva a sociálnej práce Trnavskej univerzity v Trnave. V roku 2005 bola prezidentom vymenovaná za profesorku v odbore sociálna práca. V súčasnosti pôsobí ako profesorka na Vysokej škole zdravotníctva a sociálnej práce sv. Alžbety. Na škole pôsobila v roku 2016 tiež ako prorektorka pre zahraničné vzťahy. V praxi sa venuje problematike etiky, zdravotníctva a sociálnej práce. Ako vládna delegátka zastupovala Slovensko na medzinárodných konferenciách OSN v New Yorku a Pekingu.
Grey je tiež aktívna v hnutí na ochranu života. Spolupracuje s poradňou Alexis pre tehotné ženy. Spolupracovala s Alianciou za rodinu a bola tiež členkou petičného výboru Referenda na ochranu rodiny z februára 2015.
Politická kariéra.
V januári 2020 Grey povedala, že členkou strany KDH je asi 15 rokov. So stranou spolupracovala už v rámci Kresťanskodemokratického zväzu žien. Do strany vstúpila, keďže chcela zmeniť veci v komunálnej politike. 
V rokoch 2010-2014 Grey pôsobila ako poslankyňa miestneho zastupiteľstva v Karlovej Vsi za KDH. V roku 2016 bola zvolená za členku predsedníctva KDH. Za KDH kandidovala do parlamentu vo voľbách v roku 2016 z 18. miesta, strana s výsledkom 4,94 % hlasov skončila pod hranicou na vstup do parlamentu. Pred prezidentskými voľbami v marci 2019 podporila Františka Mikloška. V parlamentných voľbách vo februári 2020 kandidovala za KDH zo 6. miesta. Pred voľbami Grey odmietla, že by sa KDH liberalizovalo, je to podľa stanov naďalej kresťanskodemokratická strana.
Ocenenia.
V roku 2015 získala ocenenie Slovenka roka v kategórii "Vzdelávanie a výchova mladých talentov".
Osobný život.
Grey sa v roku 1994 vydala za Toma Graessle Greya. Jej muž prišiel do ČSFR na začiatku 90. rokov 20. storočia a pôsobil ako poradca Jána Čarnogurského počas jeho vlády. Žijú v Bratislave, majú štyri deti. 

</doc>
<doc id="645774" url="https://sk.wikipedia.org/wiki?curid=645774" title="Bójka">
Bójka



</doc>
<doc id="645779" url="https://sk.wikipedia.org/wiki?curid=645779" title="McDonnell F3H Demon">
McDonnell F3H Demon

McDonnell F3H Demon bolo americké jednomiestne jednomotorové stíhacie lietadlo, ktoré bolo schopné operovať z paluby lietadlovej lode. Išlo o podzvukové lietadlo do každého počasia, ktoré bolo vyzbrojené protilietadlovými strelami.
Demon bol vyradený skôr, ako sa mohol zapojiť do vojny vo Vietname, kde sa bojovo preslávil až jeho nástupca F-4 Phantom II. 
Vznik a vývoj.
V roku 1948 vydal americký úrad pre letectvo požiadavku na nové palubné stíhacie lietadlo, ktoré by malo minimálne taký výkon ako bojové lietadlá štartujúce z pozemných vzletových dráh. Svoje návrhy predložilo celkovo jedenásť spoločností. V decembri 1948 sa víťazom stal "Model 58" od firmy McDonnell. Zmluva na dva prototypy "XF3H-1" bola s touto firmou uzavretá v septembri 1949. 
Za zmienku stojí, že druhé miesto v tejto súťaži získal návrh od spoločnosti Douglas. Tento návrh bol dostatočne sľubný na to, aby námorníctvo pokračovalo aj v jeho vývoji, výsledkom čoho bolo nakoniec lietadlo F4D Skyray.
Vráťme sa ale späť k projektu XF3H-1, na ktorom pracoval tím pod vedením Richarda Deagana. Bol to jednomiestny dolnoplošník so šípovitými krídlami. Pohon mal zabezpečovať jeden prúdový motor J40 od firmy Westinghouse. McDonnell chcel použiť dvojicu iných motorov, námorníctvo však plánovalo použiť pri viacerých lietadlách jeden štandardizovaný motor a preto trvalo na použití J40. Neskôr sa ukázalo, že toto rozhodnutie nebolo príliš šťastné.
V priebehu výroby prototypov XF3H-1 americké námorníctvo prehodnotilo svoje požiadavky. Na základe nových špecifikácií už nemal McDonnell vyvinúť dennú stíhačku, ale bojové lietadlo do každého počasia, ktoré bude schopné vykonávať aj nočné misie. Tento projekt dostal označenie „F3H-1N“, na jeho realizáciu však výrobca lietadiel nedokázal zareagovať okamžite, pretože prototypy už boli postavené podľa pôvodného zadania. Oba prototypy teda boli označované ako demonštrátory. Prvý prototyp Demona vzlietol 7. augusta 1951, pričom na palube nového stroja sedel Robert M. Edholm. Keďže v tom čase ešte nebol k dispozícii spaľovací motor J40 s prídavným spaľovaním, pohon zabezpečoval XJ40-WE-6 s maximálnym ťahom 24,9 kN. Druhý prototyp (taktiež s motorom bez prídavného spaľovania) uskutočnil svoj počiatočný let v januári 1952. Oba prototypy boli ešte bez výzbroje a palubného radaru.
Počas letových skúšok sa preukázalo, že predné zorné pole nebolo príliš dobré, preto musel byť nos lietadla prepracovaný. Rýchlosť otáčania lietadla a jeho stabilita boli na veľmi nízkej úrovni, preto muselo dôjsť aj k úprave draku. Počiatočné testy ukázali, že motor J40 bol veľmi nespoľahlivý. Nepomohla ani výmena za J40-WE-8 s prídavným spaľovaním a maximálnym ťahom 46,7 kN. Jeden z prototypov 18. marca 1954 havaroval a druhý bol krátko potom uzemnený.
Americké námorníctvo zúfalo potrebovalo vyspelé bojové lietadlo, ktoré by dokázalo vo vojne v Kórei čeliť sovietskym MiGom-15. Preto objednalo prvé lietadlá vo verzii F3H-1N ešte predtým, ako vôbec vzlietol prvý prototyp. A hoci vývoj Demona vôbec neprebiehal hladko, sériová výroba nebola prerušená. Krátko na to nasledovala ešte objednávka prieskumných strojov F3H-1P, v tejto verzii však nakoniec nebolo postavené žiadne lietadlo.
Konštrukcia.
F3H-1N sa líšil od prototypov s väčšou palivovou kapacitou a radarom AN/APG-30, ktorý sa nachádzal v upravenom nose lietadla. Výzbroj stroja pozostávala zo štyroch 20 mm kanónov Colt Mk 12 kalibru , ktoré boli namontované v bruchu pod kokpitom. Prvé sériovo vyrobené kusy poháňal prúdový motor Westinghouse J40-WE-8 s maximálnym ťahom 46,7 kN, ktorý neskôr nahradil J40-WE-22 s ťahom 48,5 kN (na forsáži). F3H-1N však neustále trápili poruchy motora, pričom niektoré z nich vyústili do katastrofy a úmrtí pilotov. Sériová výroba sa zastavila po tom, ako bolo postavených 58 Demonov v tejto verzi. Mnohé z nich nikdy nevzlietli a nakoniec boli všetky tieto stroje zošrotované. Spoločnosť Westinghouse nikdy nedotiahla vývoj motora J40 do úspešného konca a krátko po tomto neúspechu opustila segment prúdových motorov.
Problémy s motorom J40 nevrhli na McDonnell zlé svetlo, pretože samotní inžinieri tejto spoločnosti nechceli pôvodne J40 vôbec použiť. V novembri 1952, keď sa naplno prejavili ťažkosti s J40, McDonnell prišiel s nápadom namontovať do Demona motor Allison J71. Námorníctvo chvíľu váhalo, ale nakoniec úrad pre letectvo povolil návrh novej verzie, poháňanej motorom J71 a pridelil jej označenie F3H-2N. V auguste 1953 bola predstavená maketa nového stroja a v novembri toho istého roku bola podpísaná zmluva na výrobu dvoch prototypov F3H-2N. Prvý prototyp F3H-2N sa vzniesol do vzduchu 23. apríla 1955. Po spustení sériovej výroby zišlo z výrobnej linky 140 lietadiel tejto verzie.
Nová verzia bola síce navonok veľmi podobná F3H-1N, ale zásadnou zmenou bolo zvýšenie plochy krídel o 17%. Každé z krídel malo po celej dĺžke nábežnej hrany slot. Na odtokovej hrane malo krídlo na vnútornej strane jednu veľkú jednodielnu klapku a na vonkajšej strane jedno krídelko. Na hornej strane každého z krídel sa asi v troch štvrtinách dĺžky nachádzal jeden aerodynamický hrebeň. Krídla boli hydraulicky sklápateľné pre lepšie uskaldnenie na palube lietadlovej lode. F3H-2N bol poháňaný prúdovým motorom Allison J71-A-2 s maximálnym ťahom na forsáži 64,1 kN. Kanónová výzbroj z F3H-1N bola zachovaná, ale lietadlo získalo výkonnejší radar AN/APG-51. F3H-2N mohlo pod trupom niesť dve vonkajšie nádrže s objemom 993 litrov, zvyčajne však nieslo iba jednu, pretože dve spôsobovali turbulencie. Pod každým krídlom boli umiestnené dva závesníky. Mnoho F3H-2N bolo neskôr upravených, aby mohli niesť štvoricu rakiet vzduch-vzduch AAM-N-7 (neskôr aj AIM-9B). Lietadlá boli tiež vybavené zasúvateľnou sondou na pravej strane nosa, ktorá slúžila na dopĺňanie paliva za letu.
Súbežne s F3H-2N vznikla F3H-2M, ktorá bola od začiatku konštruovaná ako „raketový nosič“ ("M" na konci označenia znamená missile - raketa). Verzia F3H-2M mohla niesť štyri strely AAM-N-2 Sparrow I a bola vybavená radarom AN/APG-51B. Prvý let F3H-2M sa konal 23. augusta 1955 a celkovo bolo v tejto verzii postavených 80 strojov.
F3H-2N a F3H-2M viedli nakoniec k vývoju posledného variantu Demona F3H-2. Ten mohol niesť oveľa presnejšie rakety s poloaktívnym navádzaním AAM-N-7 (neskôr označované ako AIM-7C) Sparrow III. Navádzanie týchto striel zabezpečoval radar AN/APG-51B. Verzia F3H-2 mohla niesť aj tepelne navádzané strely Sidewinder. Celkový počet závesníkov sa u nového lietadla zvýšil zo štyroch na šesť. F3H-2 na nich mohla niesť až bômb s hmotnosťou alebo rakiet vzduch-zem, prípadne taktickú jadrovú zbraň. F3H-2 bola tiež vybavená britským vystreľovacím kreslom Martin-Baker Mark 4, pretože kreslo namontované na prvých verziách Demonu sa ukázalo byť nespoľahlivé. Celkovo bolo postavených 239 lietadiel vo verzii F3H-2, pričom posledné z nich bolo dodané v apríli 1960.
 United States Navy

</doc>
<doc id="645782" url="https://sk.wikipedia.org/wiki?curid=645782" title="Full of Regret">
Full of Regret

Full of Regret môže byť:

</doc>
<doc id="645783" url="https://sk.wikipedia.org/wiki?curid=645783" title="Ľavobrežná ulica (Žilina)">
Ľavobrežná ulica (Žilina)

Ľavobrežná je ulica v Žiline a tvorí časť mestského okruhu. Je štvorpruhová a vedie po nej cesta I/60.
Priebeh.
Začína na križovatke mestského okruhu a cesty I/11 (od Čadce) pri budatínskom moste. Prechádza ňou cesta I/60 a tvorí hlavný cestný ťah v smere od Bratislavy na Poprad. Vedie po ľavom brehu Váhu, popri štadióne MŠK a na križovatke s cestou II/583 (od Terchovej) sa stáča na juh a končí.

</doc>
<doc id="645784" url="https://sk.wikipedia.org/wiki?curid=645784" title="Kostol svätého Lukáša">
Kostol svätého Lukáša

Kostol svätého Lukáša môže byť:
na Slovensku
v Spojenom kráľovstve

</doc>
<doc id="645789" url="https://sk.wikipedia.org/wiki?curid=645789" title="Tutti frutti">
Tutti frutti

Tutti frutti (z talianskeho "tutti i frutti" – „všetko ovocie“; tiež spojené spojovníkom tutti-frutti) sú farebné cukrovinky obsahujúce rôzne nasekané zvyčajne kandizované ovocie a umelé alebo prírodné arómy simulujúce kombinovanú chuť mnohých rôznych druhov ovocia. Najznámejšie je v západných krajinách mimo Taliansko vo forme zmrzliny.
Medzi ovocie používané na zmrzlinu z tutti frutti patria čerešne, hrozienka a ananás, často obohatené o orechy. V Holandsku je tutti-frutti (tiež „tutti frutti“, „tuttifrutti“) kompót zo sušeného ovocia slúžiaci ako dezert alebo príloha k mäsitému chodu. V Belgicku sa tutti-frutti často objavuje ako dezert. Typicky obsahuje hrozienka, zante ríbezle, marhule, sušené slivky, ďatle a figy.
V USA sa tutti frutti môže vzťahovať aj na ovocie namočené v brandy alebo iných liehovinách, alebo dokonca na ovocie fermentované v tekutine obsahujúcej cukor a droždie.
V indickej angličtine sa tutti frutti zvyčajne vzťahuje na kandizovanú surovú papáju. Sú to často malé kubické kúsky, často pestrofarebné. Najbežnejšou farbou je červená, je tiež k dispozícii v zelenej a žltej. Používajú sa v rôznych pekárskych výrobkoch vrátane koláčov, mliečneho pečiva, sušienok, dilkhushov a žemiel. Tutti frutti sa tiež používa v studených dezertoch ako zálievka na zmrzlinu a zmrzlinových pohárov. Používajú sa tiež v sladkých betelových sústach a sangeetoch (alebo „paper-masala“).
História.
Zmrzlina tutti frutti sa podáva najmenej 160 rokov, pretože sa objavila na menu večere v roku 1860 v Anglicku.
Recepty na zmrzlinu tutti frutti je možné nájsť v kuchárskych knihách z konca 19. storočia. Recept zmrzliny tutti frutti bol zaradený do kuchárky z roku 1874 s názvom "Common Sense in the Household: A Manual of Practical Housewifery". Tento recept si vyžaduje skutočné tutti frutti a nie je bizarne pomenovaný. V kuchárskej knihe "The Chicago Herald Cooking School" z roku 1883 je tiež recept na zmrzlinu tutti frutti.
V roku 1888 bola jednou z prvých príchutí žuvačiek, ktoré sa mali predávať v predajnom automate vytvorenom spoločnosťou Adams New York Gum Company.
Veľa rôznych reštaurácií z obdobia okolo roku 1900 v zbierke New York Public Library tiež uvádza túto rozmanitosť zmrzliny.
Najmenej jedna americká kuchárska kniha zo začiatku 20. storočia obsahuje náznak, že zmrzlina tutti frutti bola v Amerike obľúbená. "The Italian Cookbook" obsahuje recept na Tutti Frutti Ice a hovorí: „Toto nie je zmrzlina tutti frutti, ako je známe v Amerike“.
Kuchárska kniha z roku 1928, "Seven Hundred Sandwiches" od Florencea A. Cowlesa (publikovaná v Bostone), zahŕňa recept na Tutti Frutti Sandwich s nátierkou vyrobenou zo šľahačky, ďatlí, hrozienok, fíg, vlašských orechov a cukru.

</doc>
<doc id="645791" url="https://sk.wikipedia.org/wiki?curid=645791" title="Ábel Ravasz">
Ábel Ravasz

Ábel Ravasz MA (* 14. január 1986, Dunajská Streda) je slovenský sociológ a politik maďarskej národnosti. Od apríla 2016 do marca 2020 zastával funkciu splnomocnenca vlády SR pre rómske komunity. Momentálne pôsobí ako poradca ministra školstva, výskumu, vývoja a mládeže SR Tomáša Druckera.
Život.
Otec, Marián Ravasz, je architekt, mama Ilona Németh, je výtvarníčka, konceptuálna umelkyňa a vysokoškolská profesorka.
Absolvoval magisterské štúdium sociológie na Univerzite Loránda Eötvösa v Budapešti (20062011), politológie a ekonómie na Korvínovej univerzite v Budapešti (20042012). V roku 2012 vycestoval do USA, kde získal štipendium Fulbright Scholarship for Graduate Studies in the USA. V roku 2014 obhájil titul MA sociológie na Columbia University v New Yorku.
V roku 2013 so Štefanom Vavrekom spoluzaložil rómsku organizáciu Purt, ktorá združuje rómskych, maďarských a slovenských aktivistov a aktivistky. Organizácia sa venuje zlepšovaniu životných podmienok na Gemeri.
Medzi rokmi 20152016 bol výkonným riaditeľom Inštitútu Mateja Bela.
Politická činnosť.
7. apríla 2016 sa stal splnomocnencom vlády SR pre rómske komunity.
Je spoluautorom a jedným z hlavných iniciátorov novely zákona o povinnej predškolskej výchove pre všetky 5-ročné deti, ktorú parlament schválil 27. júna 2019. Na Slovensku bude zavedená od roku 2021.
Po výzve, ktorú adresoval premiérovi Igorovi Matovičovi, bol 31. marca 2020 odvolaný z funkcie splnomocnenca vlády SR pre rómske komunity.
V parlamentných voľbách v roku 2023 kandidoval na kandidátnej listine strany Sloboda a Solidarita.

</doc>
<doc id="645797" url="https://sk.wikipedia.org/wiki?curid=645797" title="Radoslav Rančík">
Radoslav Rančík

Radoslav Rančík (* 6. október 1979, Košice) je bývalý slovenský basketbalista, hrávajúci na pozícii pivota. S ôsmimi cenami Basketbalista roka je historicky najúspešnejším slovenským basketbalistom v ére samostatnosti. Naposledy hral za klub BK Inter Bratislava, v októbri 2018 ukončil kariéru.Rančík sa venuje performance coachingu. Medzi jeho klientov patria renomované spoločnosti ako Orange Slovakia, Dachser, McCain, Finančná skupina Partners či basketbalová Champions Liga. 
Začiatky.
Radoslav Rančík sa narodil v Košiciach, kde pôsobil jeho otec Vladimír Rančík (reprezentant Československa) ako profesionálny hádzanár v tíme VSŽ Košice. Basketbal však začal aj s bratom Martinom hrať vďaka mame Soňi Rančíkovej, ktorá duo priniesla k športu, ktorý jej prišiel prívetivejší. Radoslav získal svoje prvé schopnosti pod jej taktovkou no jeho začiatky odštartovali v klube Matador Bratislava pod trénerom Róbertom Schnurmacherom. Keď mal 15 rokov dostal príležitosť odísť do Spojených štátov amerických na strednú školu St. Louis Park v Minnesote. Po úspešnom pôsobení si vyslúžil plné štipendium na vysokej škole Saint Cloud State, Minnesota kde pôsobil počas 4 rokov. Rančík vyštudoval masmediálnu fakultu so zameraním na televíznu žurnalistiku. 
Kariéra.
Začiatky.
Radoslav Rančík sa narodil 6. októbra 1979 v Košiciach, kde urobil svoje prvé basketbalové kroky. Už v mladom veku prejavoval výrazný talent a postupne sa presadil v mládežníckych tímoch. Jeho fyzické predpoklady, technika a cit pre hru ho rýchlo zaradili medzi najväčšie slovenské basketbalové talenty.
Klubová kariéra.
Rančík počas svojej profesionálnej kariéry pôsobil v niekoľkých významných európskych ligách. Po odchode zo Slovenska hrával vo Francúzku, Česku, Turecku, Taliansku a iných krajinách. Medzi jeho najvýraznejšie zahraničné pôsobiská patrili tímy ako ČEZ Nymburk, Galatasaray Istanbul či Benetton Treviso. Všetky tieto angažmány mu priniesli cenné skúsenosti z najvyššej úrovne európskeho basketbalu a niekoľko ligových titulov.
Na Slovensku naposledy obliekal dres BK Inter Bratislava, kde ukončil svoju aktívnu hráčsku kariéru v októbri 2018. Rančík bol známy ako silný a spoľahlivý pivot s výbornou streľbou z diaľky, čím si získal rešpekt súperov aj spoluhráčov.
Reprezentácia.
Radoslav Rančík reprezentoval Slovensko na viacerých medzinárodných podujatiach. Hoci slovenská basketbalová reprezentácia nepatrila v tomto období medzi európsku špičku, Rančík bol kľúčovým hráčom národného tímu a viackrát sa stal jeho najproduktívnejším hráčom. Svojimi výkonmi prispel k popularizácii basketbalu na Slovensku.
Ocenenia a úspechy
Radoslav Rančík patrí medzi najúspešnejších slovenských basketbalistov samostatnej modernej éry. Počas svojej kariéry dosiahol množstvo individuálnych aj tímových úspechov, vďaka ktorým si získal renomé nielen doma, ale aj v zahraničí. Stal sa 6 násobným víťazom Česka a 1 x víťazom Slovenska. 
Individuálne ocenenia
Po kariére.
Po ukončení profesionálnej hráčskej kariéry v októbri 2018 sa Radoslav Rančík začal venovať oblasti performance coachingu. Využíva svoje bohaté športové skúsenosti a poznatky zo špičkového prostredia na podporu rozvoja tímov aj jednotlivcov mimo športu.
Ako performance coach spolupracuje s viacerými renomovanými spoločnosťami pôsobiacimi na Slovensku aj v zahraničí. Medzi jeho klientov patrili firmy ako Orange Slovakia, Dachser, McCain alebo Finančná skupina Partners, ako aj organizácie z oblasti športu, napríklad basketbalová Champions Liga.
Rančík sa zameriava na témy ako tímová dynamika, osobnostný rozvoj ( myseľ šampióna ), motivácia a udržateľný výkon. Okrem individuálneho a tímového koučingu sa venuje aj prednáškovej a vzdelávacej činnosti. Jeho cieľom je prenášať princípy zo sveta vrcholového športu do biznisového a firemného prostredia.
Štatistiky.
Pozn: * Údaje aktualizované k 20.1.2007 
Osobný život.
Rančík je ženatý, 16. júna 2012 sa zosobášil s Veronikou Herákovou. Jeho brat Martin je tiež bývalý reprezentačný basketbalista. Je členom medzinárodnej komisie FIBA pre mládež. 
Rančík je certifikovaný mentor FIBA. ( TASS Athlete lifestyle Mentor Certificate ) 
V roku 2023 sa stal členom Výkonného výboru Slovneskej basketbalovej asociácie. 
Rančík je obchodným riaditeľom spoločnosti Groupv4 a komentátorom basketbalových zápasov a golfu pre Slovenskú televíziu JOJ Šport. 

</doc>
<doc id="645798" url="https://sk.wikipedia.org/wiki?curid=645798" title="Krivák (bunda)">
Krivák (bunda)

Krivák alebo sidovka je pôvodne motorkárska kožená bunda. Na trh ho uviedla odevná firma Schott NYC pod označením Perfecto v roku 1928. Bunda bola navrhnutá tak, aby poskytovala čo najväčšiu ochranu proti vetru. Má pomerne krátky strih, zipsy vreciek nakrivo, výrazné cvoky a vrecko na boku. V roku 1940 firma Schott predstavila model s označením 613, ktorý sa vďaka nášivkám v tvare hviezdy na ramenách čoskoro začal označovať „One Star“.
Definitívny rozmach kriváku prišiel v roku 1953, kedy ho obliekla hviezda amerického filmu, Marlon Brando. Krivák navrhnutý pre motorkárov bol tuhší, vystužený a lepšie chránil proti vetru, na rozdiel od kriváku na bežné nosenie bol pohodlnejší a ľahší. Krivák tiež nosili „drsné“ komunity na okraji spoločnosti alebo ako znamenie boja proti bežnému konzumu. Krivák si obliekali hviezdy ako James Dean, John Travolta alebo Arnold Schwarzenegger (vo filme ""). Krivák bol obľúbený aj vo svete hudby, zamilovali si ho spevák Freddie Mercury zo skupiny Queen, punkoví interpreti ako Sid Vicious zo skupiny Sex Pistols a slávni boli jej nosením aj členovia skupiny Ramones. V roku 1980 sa krivák stal definitívnou súčasťou populárnej kultúry. Okrem metalistov si ho zamilovali novoromantici a speváci country. Ďalej ho doviedli k dokonalosti glam rockové skupiny 80. rokov.
Krivák je dnes možné kúpiť ako v klasickej variante (čierny so striebornými cvokmi a zipsami), tak v najrôznejších farebných úpravách. Na konci tisícročia obľuba kriváku poklesla.

</doc>
<doc id="645799" url="https://sk.wikipedia.org/wiki?curid=645799" title="Marvánovci">
Marvánovci

Marvánovci môžu byť:

</doc>
<doc id="645800" url="https://sk.wikipedia.org/wiki?curid=645800" title="Marvánovci (Diyarbakır)">
Marvánovci (Diyarbakır)

Marvánovci bola kurdská vládnuca dynastia v rokoch 9831085 s centrom v Amide (Diyarbakıre). Pri moci vystriedali vplyvný rod Hamdánovcov a Bújovcov. Zakladateľom rodu bol kurdský náčelník Bád, ktorý po smrti Bújovca Adududdaulu v roku 983 osadil mesto Majjafarikin (dnešný Silvan) a následne aj Amidu, Nisibis a okolité územia. 
Bád úspešne uchránil krajinu pred bújovskou protiofenzívou i proti Hamdánovcom, zomrel však v bitke proti hamdánovsko-ukajovskej koalícii pri pokuse o dobytie Mosulu v roku 990. Druhým panovníkom nového štátu sa stal Al-Hasan ibn Marván, syn vojenského veliteľa Marvána, ktorý si za ženu zobral Bádovu sestru, a podľa ktorého bol rod pomenovaný. Po Bádovej smrti si Hasan zobral strýkovu manželku a stal sa novým vládcom. Pod jeho patronátom marvánovské vojská odrazili Hamdánovcov a naplno sa ujali moci v krajine. V roku 997 bol však Hasan v Amide zavraždený a moci sa ujal jeho brat Saíd, ktorý vládol do roku 1011. 
Najväčšiu moc krajina dosiahla za vlády tretieho z bratov Nasra, ktorého ako nezávislého panovníka uznali ako Bújovci, tak i Fátimovci a Byzantská ríša. Podľa kronikára Ibn al-Azrak al-Farika z 12. storočia bol marvánovský dvor za Nasrovej vlády významným centrom kultúry a obchodu, známa je aj Nasrova stavebná činnosť. Niekedy v rokoch 1056/1057 sa do oblasti rozšírila moc Seldžuckej ríše. Tugril Beg I. marvánovský štát nezrušil, ale podriadil pod svoju zvrchovanosť. Po Nasrovej smrti prestíž Marvánovcov výrazne poklesla a marvánovské panstvo sa rozdelilo medzi jeho synov. Po tom, čo jeho prvý syn Nizám v roku 1063 vyhnal svojho brata Saída z Amidy bolo síce panstvo zjednotené, avšak úpadku už zabrániť nedokázal a v roku 1085 bola ríša za vlády seldžukovca Malikšáha I. na popud vezíra Ibn Džahíra inkorporovaná priamo do seldžuckého panstva. Posledný Marvánovec Mansúr následne získal od Seldžukov menšie panstvo, kde žil až do roku 1096. 

</doc>
<doc id="645803" url="https://sk.wikipedia.org/wiki?curid=645803" title="Mameluk">
Mameluk

Mameluk (plurál: mameluci alebo mamelukovia) alebo mamlúk (plurál: mamlúci) môže byť:
Mameluk môže byť v slovenčine tiež:

</doc>
<doc id="645805" url="https://sk.wikipedia.org/wiki?curid=645805" title="Idrísovci">
Idrísovci

Idrísovci alebo Idrisovci bola vládnuca dynastia v Magrebe na území dnešného Maroka, v rokoch 788974.
Pád moci Umajjovskej ríše znamenal vzostup miestnych panstiev, na ktoré Abbásovský kalifát nemal priamy dosah. V západnej Afrike bol najprv v roku 772 okolí Sidžilmásy založený berberský štát Midrárovcov a v Táharte vznikol ibadijský štát Rustamovcov založený okolo roku 766. Po tom, čo v Mekke zlyhalo alíovské povstanie, utiekol na západ do Magrebu aj jeden z Alího potomkov, Idrís. V Maroku ho za svojho vodcu - imáma uznalo niekoľko miestnych moslimských kmeňov, s ktorých pomocou následne v roku 790 obsadil Tlemcen a z Valíly (Volubilis) začal vládnuť miestnemu územiu. V krajine však stále žili prevažne kresťanské, židovské, či pohanské kmene. Po tom, čo bol Idrís I. otrávený na popud Hárúna ar-Rašída na trón miestneho panstva zasadol o niekoľko mesiacov narodený pohrobok Idrís II., za ktorého spočiatku vládli regenti. Obdobie bolo spojené s bojmi s Aghlabovcami. Ako jedenásťročný bol Idrís prehlásený za imáma a začal vládnuť.Aby sa zbavil vplyvu Berberov, založil Idrís II. v roku 808 založil nové hlavné mesto Fás (Fez, Féz, Fés), ktoré začalo byť osídľované Arabmi. Berberi, ktorým sa nepáčila strata vplyvu mali začať rokovať so susednými Aghlabovcami, za čo mal byť ich vodca Išak popravený. V nasledujúcom období Idrís bojoval proti kmeňom v horách a posilňoval svoju autoritu v krajine. 
Smrť Idrísa II. krajinu fragmentovala a oslabila, pretože moc si medzi seba rozdelili jeho početní synovia. Vrchnú moc držal najstarší Muhammad, okrem neho mal veľký vplyv aj jeho brat Umar. Ďalší jeho bratia vytvorili početné drobné rody. Po smrti Muhammada sa vládcom stal jeho iba deväťročný syn Alí I., za ktorého ako regenti vládli Berberi. Po Alího smrti v roku 849 sa moci ujal Alího brat Jahjá I. Jeho vláda je spojená najmä s rozvojom hlavného mesta Fezu, ktoré sa stalo útočiskom imigrantov z Andalúzie a severnej aghlabskej Afriky. Mesto vďaka imigrantom získalo väčší arabský ráz, než mestá v ktorých bola početná berberská populácia. Jahjov syn Jahjá II. sa ukázal byť nevhodným panovníkom a krajina sa opäť roztrieštila na viacero autonómnych častí. Samotný Jahjá žil nemravným a zhýralým životom, ktorý v moslimskej krajine vyvolával značný odpor. Situácia sa vyhrotila a po škandále musel Jahjá opustiť krajinu a utiecť do Andalúzie, kde v roku 866 za neznámych okolností zomrel. Moci vo Feze sa ujal vplyvný mešťan Abd al-Rahmán. Manželka Jahju II. preto o pomoc požiadala svojho otca, Alího z umarovskej vetvy Idrísovcov, aby mesto dobyl a situáciu v krajine stabilizoval. 
Vláda Alího II. bola ale spojená s viacerými povstaniami berberských kmeňov v horách a Alí bol po sérii porážok prinútený v roku 880 odstúpiť a moc prešla na Jahju III. V nasledujúcom období idrísovské panstvo zaznamenalo úpadok. Niekedy okolo roku 917 krajinu na popud novej veľmoci v Tunisku - Fátimovcov napadli zenatské berberské kmene a krajina sa dostala pod nadvládu Fátimovcov. Svoje záujmy Afrike však mali aj cordobskí Umajjovci, ktorí začali s Fátimovcami o územie bojovať. Krajina sa tak striedala pod nadvládou afrických šiitských Fátimovcov a cordóbskych sunnitských Umajjovcov. Vplyv Idrísovcov tak začal v dôsledku bojov upadať a Indrísovci sa stali len slabými vazalmi. Po tom, čo posledný vládca al-Hasan prešiel na fátimovskú stranu bol v roku 985 v Umajjovskom vätení popravený a idrísovské nezávislé panstvo definitívne zaniklo. Neskôr však ich vedľajšie vetvy ešte viackrát získali istý vplyv v niektorých afrických krajinách a ich potomkovia žijú v Magrebe dodnes. Ďalšou samostatnou lokálnou dynastiou sa neskôr stali až Almorávidovci, ktorí sa k moci dostali po roku 1060.
Zoznam panovníkov
Zoznam podľa F. Tauera:
Zoznam podľa "The Encyclopaedia of Islam":

</doc>
<doc id="645806" url="https://sk.wikipedia.org/wiki?curid=645806" title="Idrisovci">
Idrisovci



</doc>
<doc id="645808" url="https://sk.wikipedia.org/wiki?curid=645808" title="Power (album)">
Power (album)

Power je jediný štúdiový album bývalej pražskej skinheadskej Oi! kapely Braník. Vydaný bol v roku 1991. Skupina sa rozpadla o rok neskôr.

</doc>
<doc id="645809" url="https://sk.wikipedia.org/wiki?curid=645809" title="Sámánovci">
Sámánovci

Sámánovci bola perzská dynastia vládnuca v rokoch 819/874999/1005 v Transoxanii, Chorasáne a Sístáne (dnešný Irán), ako aj na území dnešného Afganistanu. 
História.
Pôvod.
Svoj pôvod odvodzovali od antickej dynastie Sásánovcov, ich skutočný pôvod zostáva predmetom dohadov, zrejme však vlastnili pozemky niekde v Sogdiane alebo Tocharistane (územie dnešného Tadžikistanu). Niekedy v 8. storočí pod vplyvom Umajjovcov prijali islam. K moci sa dostali za vlády al-Ma’múna vďaka podpore Abbásovcov pri potlačovaní rebélie v Transoxianii. Naďalej sa rozvíjali pod patronátom abbásovských vazalov Táhirovcov, pre ktorých od roku 819 spravovali územia za riekou Amudarja, Samarkand a kraj Fergána. V roku 875 bol Sámánovec Ahmad kalifom al-Mu'támom ustanovený za správcu Transoxanie. 
Mocenský vzostup.
Zakladateľom relatívne samostatného panstva bol Ahmadov syn Ismá‘íl ibn Ahmad, ktorý sa usadil v Buchare a od Saffárovcov získal bývalé územia Táhirovcov v Chorasáne. Bojovať musel však aj na severe, kde krajine neustále hrozili útoky nomádskych kmeňov, obzvlášť karluckých Turkov. Obsadil aj drobné panstvá Ušrusane a v okolí rieky Syrdarja. V roku 900 získal Tabaristan, Rajj a Kazvín, ktoré dovtedy patrili Alíovcom a Zijárovcom. Tieto územia v dobytej strednej Perzii si Sámánovci udržali do vlády Abú-l-Hasan Nasra, keď územia znovu získal rod Alíovcov (al-Hasan ibn Alí al-Utruš získal Tabaristan a jeho nástupca al-Kásim získal od Sámánovcov Rajj, Džurdžán a Chorasán. Bojovať musela dynastia aj o saffárovský Sístán. Moc na svojom pôvodnom území si dynastia udržala v priebehu celého 10. storočia. Oficiálne Sámánovci uznávali nadvládu kalifa a vládli ako jeho miestodržitelia, jeho meno bolo spomínané v piatkovej modlitbe chutbe a na miestnych minciach, inak však vládli pomerne samostatne.
V nasledujúcom období sa Sámánovci krajinu príliš teritoriálne nerozvíjali, naopak museli riešiť vnútorné spory a snahy okrajových častí o samostatnosť. Protivníkom sunnitskej dynastie na západe sa stali šiitski Bújovci. Dynastia významne podporovala umenie a literatúru. Sámánovská vláda bola významná z hľadiska oživenia peržštiny ako umeleckého jazyka, literáti sa však nevrátili k starej umeleckej perzštine, ale povzniesli ľudový novoperzský jazyk. Krajina prekvitala vďaka obchodu s Čínou, ktorému napomáhala Hodvábna cesta, významná bola ale aj domáca poľnohospodárska a remeselnícka výroba. V Samarkande sídlili známe dielne na výrobu zbraní, tkaných látok a papiera, ktorý vytvárali zajatí čínski umelci. Významný bol aj obchod so sibírskymi národmi a prekvital aj obchod s otrokmi. Obchod a prosperita napomáhala razeniu sámánovských mincí, ktoré sa našli aj vo vzdialených škandinávskych krajinách, v Británii, či na Islande. 
Úpadok.
Koncom 10. storočia sa v krajine prejavili vnútorné problémy. Prílišná benevolencia sámánovských panovníkov dovolila ich vazalom v odľahlejších častiach ríše príliš zosilnieť a stále väčšou hrozbou sa stávali aj turkické kočovné kmene za riekou Syrdarja. V roku 993 prekročil turkický Karachánovec Bugra Chán Hárún vládnuci v Ťanšane rieku Syrdarja, a v boji porazil Sámánovca Núha II. Nečakaná smrť Bugru Chána však Sámánovcov na čas zachránila. Problémom však naďalej bola odbojnosť vzbúrených miestodržiteľov. Núh preto požiadal o pomoc jedného z nichsvojho bývalého generála, Turka Sebüktegina, ktorý sa na úkor svojho pána ujal moci v Ghazne a neskôr dobyl aj Sístán. Sebüktegin sa stal akýmsi správcom (majordómom) sámánovskeho panstva. Nový nepriateľ krajine však vyvstal v ambicióznom nástupcovi karachánovského Bugra Chána, Nasr ibn Alímu (Ílak Chánovi), ktorý v roku 999 dobyl Bucharu a zosadil Abdulmalika II. Sámánovský štát sa následne v priebehu krátkeho času rozpadol. Posledný Sámánovský panovník Ismá‘íl al-Muntasir bol Karachánovcami v roku 1005 zavraždený pri pokuse o útek, a krajina sa rozdelila medzi Sebükteginových Ghaznovcov a Karachánovcov. Na západe zase oživla dynastia Bújovcov. Zánik Sámánovskej ríše znamenal začiatok vzostupu turkického prvku v dovtedy perzsko-arabskom moslimskom svete, ktorý vyvrcholil vytvorením Seldžuckej ríše o niekoľko desiatok rokov neskôr.
Zoznam panovníkov

</doc>
<doc id="645813" url="https://sk.wikipedia.org/wiki?curid=645813" title="Hamdánovci">
Hamdánovci

Hamdánovci môžu byť:

</doc>
<doc id="645814" url="https://sk.wikipedia.org/wiki?curid=645814" title="Hamdánovci (Sýria)">
Hamdánovci (Sýria)

Hamdánovci ( alebo بنو حمدان "Banú Hamdán") bola arabská moslimská dynastia vládnuca na území Mezopotámie a severnej Sýrie (9451004). Nazvaná bola podľa náčelníka arabského kmeňa Taglibov Hamdána ibn Hamdúna.
História.
Dejiny rodu sa začínajú Hamdánom ibn Hamdúnom, ktorý sa pridal k cháridžaskej vzbure proti Abbásovcom a obsadil niektoré abbásovské dŕžavy. V roku 895 však kalif ním ovládaný Mardin obsadil, a následne Hamdána pri Mosule zajal. Hamdánov syn Husajn však kalifovi pri potláčaní vzbury výrazne pomohol, v dôsledku čoho bol Hamdán omilostený, a Husajn sa stal vodcom taglibských jazdcov. V nasledujúcom období Husajn slúžil kalifovi a zúčastnil sa mimo iné finálnej kampane proti Túlúnovcom v Egypte, či viacerých bojov v Sýrii. Po tom, čo sa v roku 908 zúčastnil na povstaní Abdalláha ibn al-Mu'tazza, kalifovho syna, upadol v nemilosť, avšak po sprostredkovanej mediácii sa smel vrátiť. Niekedy v roku 910/911 bol menovaný ako správca kraja Dijár Rabíja v al-Džazíre, avšak pre viaceré nezhody s vládnucimi vrstvami bol v roku 918 popravený. V Dijár Rabíji pôsobili aj ďalší Husajnovi bratia Ibrahim a Dávúd. 
Omnoho lepšia kariéra čakala ich brata Abdalláha, ktorý zostal verný kalifovi, za čo bol okolo roku 906 menovaný správcom Mosulu. Po tom, čo bol v roku 913 za nejasných okolností odvolaný sa vzbúril, ale už o rok bol reštaurovaný späť a následne pomáhal kalifovi proti vzburám v Arménsku a Azerbajdžane. Po tom, čo zomrel v jednej bitke proti povstaleckému kalifovi Al-Káhirovi, sa moci v Mosule v roku 929 ujal ako abbásovský správca jeho syn Hasan známy neskôr ako Násiruddaula.
Nový kalif al-Káhir si svojou politikou príliš spojencov nezískal a bol preto prinútený opustiť Bagdad, a hľadať pomoc na vidieku, mimo iné i v Mosule. Za pomoc povýšil Hasana na "amíra al-umará" (tj. emíra emírov) a dal mu čestný titul Násiruddaula - „"pomocník ríše"". Kalifova moc sa však už obnoviť nepodarila a po tom, čo do Iraku vtrhli Bújovci nadobro upadla. To však zároveň dovolilo Hamdánovcom narásť na sile a začať viesť nezávislú politiku a expandovať na západ. V roku 979 boli Hamdánovci z Mosulu vyhnaní Bújovcom Adududdaulom a Abú Taglib bol nútený hľadať pomoc u Fátimovcov v Egypte, avšak pomoc nezískal. Dvaja Hamdánovci sa ešte v Mosule vyskytli ako správcovia mesta pre Bújovcov, ťažisková sila rodu však už bola premiestnená do Aleppa. 
Sídlo druhého hamdánovského panstva bolo v v Aleppe (dnešný Halab), kde vládol Abú Taglibov strýko Sajf ad-Davla („"meč ríše""). Sajf z Aleppa ovládal rozsiahle územia od Kilikie po Libanon, musel však čeliť mnohým nepriateľom. Zo západu krajinu ohrozovala prebúdzajúca sa Byzantská ríša. Cisár Nikeforos II. známy ako "Bledá smrť Saracénov" obsadil Kilikiu a Antiochiu a v roku 962 vyplienil aj Aleppo. Z juhu hrozili egyptskí Ichšídovci, a neskôr Fátimovci. Boje viedol aj s Marvánovcami, ktorí si vytvorili panstvo v Amide (dnešný Diyarbakır). V bojoch Hamdánovci postupne strácali jednotlivé územia a ich moc upadala. Nakoniec moc za vlády Sa‘ída ad-Davlu prevzal bývalý otrok Lu'lu', ktorý následne ako regent vládol aj za posledných dvoch vládcov Alího a Šarífa, a neskôr po ich smrti prijal zvrchovanosť Fátimovcov. Významný bol prínos Hamdánovcov pre arabskú kultúru. Sajf ad-Davla (943967) bol štedrým mecenášom umenia a vedy, na jeho dvore pôsobili napr. arabskí básnici al-Isfahání a al-Mutanabbí, či filozof al-Fárábí, či rečník Ibn Nubáta.
Zoznam panovníkov:

</doc>
<doc id="645822" url="https://sk.wikipedia.org/wiki?curid=645822" title="Grana Padano">
Grana Padano

Grana Padano je taliansky tvrdý syr vyrobený z kravského mlieka z dvojitého dojenia, ktorý zreje 1–4 roky.
Jeho chuť je vyvážená, nie príliš slaná, ale ani nie príliš jemná, trochu pikantná, čerstvá, ovocná, nasladlá s náznakom orechov a ananásu. Syr Grana Padano má hladkú, veľmi tvrdú, kôrku. Používa sa do predjedál, na cestoviny, zeleninové šaláty, na steaky. Je vhodný k červenému aj bielemu vínu. Dá sa dobre zmrazovať.

</doc>
<doc id="645823" url="https://sk.wikipedia.org/wiki?curid=645823" title="Termix">
Termix

Termix je termizovaný tvarohový dezert s dlhodobou tradíciou na Slovensku a v Česku. Vyrába sa z tvarohu s pridaným cukrom, dochucovadlami, ovocím, kakaom, kávou atď. a zmiešaním stabilizátorov (želatína, agar, modifikované škroby atď.), vyrábaných zahrievaním s parou pri zníženom tlaku (0,07 – 0,09 MPa) na 65 až 70°C s intenzívnym miešaním do pastovitej konzistencie udržiavaným po dobu 1 minúty, po ktorom nasleduje balenie, kým je produkt ešte horúci.
V Kuchyni sa začal vyrábať od roku 1976, mliekareň Pani Terezi Mixošovej v Skalici ho vyrába od roku 1997 a vyrába sa taktiež aj v Kuníne.

</doc>
<doc id="645825" url="https://sk.wikipedia.org/wiki?curid=645825" title="Štefan Moróc">
Štefan Moróc

Štefan Moróc "z Beketfalvy" (po maďarsky István Mórocz; * 1610† 1683) bol uhorský šľachtic. Bol synom uhorského vicepalatína Wolfganga Moróca (15751648) a Žofie Kalmárovej (* nar. odhadom medzi 1552 a 1612).
Životopis.
Narodil sa do šľachtickej rodiny Morócovcov (maď. Mórocz) zo Žitného ostrova, ktorú jeho otec Wolfgang postupne začlenil medzi elitu vtedajšieho Uhorska. Štefan (maď. István) nadviazal na spoločenský vzostup svojho otca. Stal sa dlhoročným podžupanom Prešporskej stolice, potom krajinským podsudcom a prísediacim kráľovskej súdnej tabule. Patril k oddaným zástancom politiky viedenského dvora, dokonca sa zúčastnil súdov s účastníkmi Vešeléniho sprisahania. Zväčšil tiež rodové majetky, spomína sa ako majiteľ územia od Šamorína po Malinovo (panstvo Éberhard) a Svätý Jur.
Štefan mal tri manželky:
Spolu mal 8 detí (4 synov a 4 dcéry), dve jeho dcéry sa vydali do popredných uhorských rodín Esterházi (Alžbeta za baróna Alexandra Esterháziho "z Galanty") a Sečéni (Ilona za grófa Juraja Sečéniho "de Sárvár-felsővidék"). Pokračovateľom na poste podžupana Prešporskej stolice sa stal jeho syn Leonard (v rokoch 16931696, 1698).

</doc>
<doc id="645826" url="https://sk.wikipedia.org/wiki?curid=645826" title="Anna Grissová">
Anna Grissová

Anna Grissová alebo Hana Grissová (* 18. november 1921, Nitra – † 20. jún 2001, Košice) bola slovenská herečka.
Život.
Umeleckú dráhu začala v balete Slovenského ľudového divadla v Nitre, kde vystupovala v rokoch 1939 až 1945. Potom pôsobila rok v činohre Slovenského divadla v Prešove, odkiaľ prešla do košického divadla, kde účinkovala do odchodu do penzie v roku 1981. Postupne inklinovala ku komickým a tragikomickým postavám, ktoré najviac obľubovala. Napriek účinkovaniu v regionálnych divadlách stvárnila viacero menších úloh vo filmoch, no tiež v dabingu i rozhlase. Na konte má cez dve desiatky rolí a napriek charakteru jej hereckých postáv patrí medzi nezabudnuteľné herečky. V roku 1980 získala čestný titul zaslúžilej umelkyne. Posledné desaťročie žila v ústraní.

</doc>
<doc id="645827" url="https://sk.wikipedia.org/wiki?curid=645827" title="Hana Grissová">
Hana Grissová



</doc>
<doc id="645829" url="https://sk.wikipedia.org/wiki?curid=645829" title="Sójové rezy">
Sójové rezy

Sójové rezy (iný názov: sójový kmeň) sú sójovou cukrovinkou v tvare valcovitej tyčinky. Začala ju vyrábať továreň Zora v Olomouci, ktorú neskôr odkúpila nadnárodná švajčiarska spoločnosť Nestlé. V súčasnosti ju vyrábajú rôzni výrobcovia.
Sójové rezy sa skladajú z cukru, sójovej múky, glukózovo-fruktózového sirupu, rastlinného tuku, glukózového sirupu, oplátkovej drviny, sušeného mlieka a likéru.

</doc>
<doc id="645830" url="https://sk.wikipedia.org/wiki?curid=645830" title="Sójový kmeň">
Sójový kmeň



</doc>
<doc id="645831" url="https://sk.wikipedia.org/wiki?curid=645831" title="Sójový suk">
Sójový suk



</doc>
<doc id="645836" url="https://sk.wikipedia.org/wiki?curid=645836" title="Komunálne voľby na Slovensku v roku 2010">
Komunálne voľby na Slovensku v roku 2010



</doc>
<doc id="645837" url="https://sk.wikipedia.org/wiki?curid=645837" title="Komunálne voľby na Slovensku v roku 2018">
Komunálne voľby na Slovensku v roku 2018



</doc>
<doc id="645838" url="https://sk.wikipedia.org/wiki?curid=645838" title="Integrity Life">
Integrity Life



</doc>
<doc id="645839" url="https://sk.wikipedia.org/wiki?curid=645839" title="Full of Regret (film)">
Full of Regret (film)

Full of Regret je americký krátky neo-noirový film o kanadskom rockovom triu Danko Jones z roku 2010. Bol režírovaný Jasonom a Joshom Diamondovými a vyšiel 12. mája 2010. Film je zároveň aj videoklipom rovnomennej skladby z trilógie hudobných videí albumu "Below the Belt". Dej sa nakrúcal v rôznych častiach mesta Los Angeles v Kalifornii.
Dej.
Dej začína rozprávaním legendy o skupine rozprávačom Mikeom Wattom za barovým pultom, po ktorom už pokračuje samotný príbeh s retrospektívnymi alebo perspektívnymi prestrihmi filmu. Big Boss (Lemmy Kilmister) sa pomocou Franka snaží dostať trio Danko Jones. Danko bol predtým vypočúvaný detektívom vo vypočúvacej miestnosti. Na trio sú nasadení dvaja nájomní vrahovia – Mouse (Elijah Wood) a Katt (Selma Blairová). Pokúšajú sa im uniknúť, avšak Dan je omráčený Katt. Johna dolapí Mouse a mučí ho v starej ambulancii. Danko sa zjaví v pravej chvíli, vyvolá bitku s Mouseom, pri ktorej zachráni Johna a uteká s ním pred Mouseom do auta. Dej končí epilógom rozprávača v bare, kde sedí zamyslený Danko Jones a Mouseom s brokovnicou a s nočným mestom Los Angeles v pozadí.

</doc>
<doc id="645843" url="https://sk.wikipedia.org/wiki?curid=645843" title="Miloš Vystrčil">
Miloš Vystrčil

RNDr. Miloš Vystrčil (* 10. augusta 1960, Dačice) je český politik, v súčasnosti od 19. februára 2020 predseda Senátu Parlamentu Českej republiky, od roku 2010 senátor za obvod č. 52 – Jihlava, od roku 2000 poslanec krajského zastupiteľstva Vysočiny a od roku 1990 poslanec mestského zastupiteľstva mesta Telč, zároveň od roku 2014 pôsobí ako podpredseda Občianskej demokratickej strany. V minulosti v rokoch 2016 až 2020 zastával funkciu predsedu senátorského klubu ODS, v rokoch 2004 až 2008 slúžil ako hajtman Kraja Vysočina a v rokoch 1998 až 2001 zastával funkciu starostu mesta Telč.
Dňa 19. februára 2020 ho Senát Parlamentu Českej republiky zvolil za svojho predsedu. Vo voľbe porazil nezávislého protikandidáta s podporou TOP 09 a STAN Jiřího Růžičku. Vystrčil zasadol do predsedníckeho kresla po svojom straníckom kolegovi Jaroslavovi Kuberovi, ktorý viedol Senát do svojej náhlej smrti 20. januára 2020.
Je členom Občianskej demokratickej strany.
Vzdelanie a profesijná kariéra.
V roku 1978 ukončil Gymnázium Otokara Březinu v Telči. Potom vyštudoval odbor matematika-fyzika na Prírodovedeckej fakulte Univerzity Jana Evangelistu Purkyně (t.č. Masarykovej univerzity) v Brne. Po absolvovaní povinnej vojenskej služby učil na Gymnáziu Otokara Březinu, kde bol v rokoch 1992 až 1998 zástupcom riaditeľa. Od roku 2009 prednáša na Vysokej škole polytechnickej v Jihlave.

</doc>
<doc id="645845" url="https://sk.wikipedia.org/wiki?curid=645845" title="Rishi">
Rishi

Rishi je indicko-sanskritské meno s viac ako jedným koreňom. V indičtine a sanskritskom jazyku znamená „jasnovidec“ alebo „šalvia“. Jeho známymi nositeľmi sú:
Rishi môže byť aj:

</doc>
<doc id="645847" url="https://sk.wikipedia.org/wiki?curid=645847" title="Douglas F4D Skyray">
Douglas F4D Skyray

Douglas F4D Skyray (neskôr preznačené na F-6 Skyray) bolo americké jednomotorové stíhacie lietadlo, ktoré bolo vyvinuté spoločnosťou Douglas Aircraft Company. Skyray bolo inovatívne lietadlo, ale bolo vyrobené iba v obmedzených počtoch.
Lietadlo bolo zavedené pomerne krátku dobu a nikdy sa nezúčastnilo žiadnych bojov. Išlo však o prvú palubnú stíhačku amerického námorníctva a americkej námornej pechoty, ktorá dokázala pri horizontálnom lete prekonať rýchlosť zvuku. Držala tiež rýchlostný rekord /h.
Vznik a vývoj.
Po porážke Nemecka v 2. svetovej vojne sa v máji 1945 dvaja inžinieri spoločnosti Douglas, Gene Root a A.M.O. „Amo“ Smith, vybrali do Paríža, aby vyhodnotil aerodynamické údaje ukoristené od Nemcov. Podarilo sa im získať pomerne dosť materiálu, vrátane testov z aerodynamického tunela, ktoré boli vykonané na modeloch lietadiel bez chvostových plôch navrhnutých Dr. Alexandrom Lippischom. Lippisch vyvinul bezchvosté bojové lietadlo poháňané raketovým motorom Messerschmitt Me 163 a mal mnoho ďalších nápadov pre bezchvosté lietadlá s delta krídlami. Spojenci ho v tej dobe držali vo väzbe a Root so Smithom mali tiež príležitosť porozprávať sa s Dr. Lippischom osobne.
Spoločnosť Douglas považovala bezchvostú konfiguráciu s delta krídlom za veľmi zaujímavú. Prvé prúdové motory totiž mali vysokú spotrebu paliva a obmedzený dolet. Preto bolo delta krídlo nielen prísľubom vyššej aerodynamickej účinnosti, ale tiež poskytlo dostatok priestoru na umiestnenie objemných vnútorných palivových nádrží. Testy na modeloch v aerodynamických tuneloch, ktoré sa začali v roku 1946, priniesli vynikajúce výsledky a uistili inžinierov z Douglasu, že sú na správnej ceste. V januári 1947 požadovalo americké námorníctvo palubnú stíhačku s krátkym akčným rádiusom. Spoločnosť Douglas na to zareagovala konceptom bezchvostej stíhačky s delta krídlom a návrhu dala označenie „D-571“. Projekt viedol hlavný inžinier Ed Heinemann v závode Douglasu v El Segundo v Kalifornii.
Počiatočná konfigurácia D-571 bola veľmi podobná tvarom niektorých nemeckých bojových lietadiel. Dizajn sa postupne vyvinul do modelu „D-571-4“ s menším zaobleným delta krídlom, ktoré malo tvar srdca. Námorníctvu sa Douglasov návrh zapáčil a 16. decembra 1949 udelilo tejto spoločnosti zákazku na dva prototypy. Prototypom bolo pridelené označenie „XF4D-1“. Podobnosť lietadla s rajou viedla k tomu, aby dostalo v Douglase meno „Skyray“. Výroba prototypov bola utajená a všetky informácie zverejnené o projekte boli dôkladne kontrolované.
Prvý prototyp uskutočnil svoj počiatočný let 21. januára 1951 zo základne Muroc (neskôr Edwards). Testovací pilot Larry Peyton počas letu zistil, že lietadlo sa nebezpečne dvíha nahor a riadenie stroja je značne problematické. Peyton, ktorý bol zvyknutý testovať skôr veľké dopravné lietadlá, už nikdy so Skyrayom neletel. Nahradil ho skúšobný pilot Russ Thaw. Problémy, ktoré sa prejavili pri prvom lete, boli rýchlo napravené a druhý let už nebol tak hrozný. Tretím skúšobným pilotom bol Bob Rahn, ktorý zistil, že riadenie pri vysokých rýchlostiach bolo ťažké a namáhavé. Napriek tomu Rahn nazval tento stroj „snom stíhacieho pilota“ a najlepším lietadlom, ktorom sedel od letu na Spitfire. Vďaka svojej nestabilite bol Skyray pre skúseného pilota nesmierne agilný a Rahn tvrdil, že prekonal každého stíhacie lietadlo amerického letectva, ktoré s ním vzlietlo.
Prototypy mali byť pôvodne poháňané motorom Westinghouse J40, ale oneskorenie pri jeho vývoji spôsobilo, že boli vybavené prúdovým motorom Allison J35-A-17. Ten mal ťah iba 22,3 kN, kvôli čomu boli lietadlá značne poddimenzované. Prototypy neskôr dostali motor Westinghouse XJ40-WE-6 s ťahom 31,1 kN, ani to však nepredstavovalo zásadné zlepšenie. Skutočný posun predstavoval motor XJ40-WE-8 s ťahom na forsáži 51,6 kN. S ním dosiahol Skyray 3. októbra 1953 svetový rýchlostný rekord /h. Spoločnosti Westinghouse sa však nepodarilo dotiahnuť vývoj motora J40 do úspešného konca a segment prúdových motorov nakoniec opustila. Preto bolo v marci 1953 rozhodnuté, že Skyray sa bude vyrábať s prúdovým motorom od firmy Pratt &amp; Whitney.
Prvý sériový vyrobený F4D-1 Skyray sa vzniesol k oblohe 5. júna 1954. Dodávky americkému námorníctvu a námornej pechote sa však začali až v apríli 1956. Na tú dobu to bol nezvyčajne dlhý vývojový cyklus a toto oneskorenie bolo možné pripísať problémom s vývojom motora.
Konštrukcia.
F4D-1 Skyray mal odlišný vzhľad ako akýkoľvek iný stíhací stroj, ktorý bol dovtedy zavedený do služby. Bolo to bezchvosté lietadlo so zaobleným delta krídlom. Krídlo malo na nábežnej hrane vonkajší a vnútorný slot a na odtokovej hrane evelony.
Skyray poháňal spočiatku prúdový motor s prídavným spaľovaním J57-P-2 s maximálnym ťahom 64.5 kN. Neskôr dostal motor J57-P-8B s ťahom zvýšeným až na 71,8 kN. Lietadlo bolo vybavené systémom riadenia paľby Aero-13 a radarom Westinghouse AN/APQ-50. Tento radar mal na svoju dobu pôsobivé parametre - dokázal detegovať cieľ na a zamknúť ho na .
Základnú výzbroj tvorili štyri guľomety Colt Mk 12 kalibru , z ktorých každý mal 65 nábojov. Lietadlo malo sedem závesných bodov s celkovou hmotnosťou . Normálna konfigurácia zahŕňala dve externé palivové nádrže s objemom 1 136 litrov a štyri raketnice s raketami kalibru , z ktorých každá mala 7 alebo 19 rakiet. V stíhacej konfigurácii bolo litadlo vybavené dvoma palivovými nádržami a štyrmi raketami typu vzduch-vzduch AAM-N-7 Sidewinder. Skyray mohol v podstate niesť aj bomby, ale nebola to jeho bežná výzbroj.
 United States Navy
 United States Marine Corps

</doc>
<doc id="645852" url="https://sk.wikipedia.org/wiki?curid=645852" title="Vladimír Brodziansky">
Vladimír Brodziansky

Vladimír Brodziansky (* 8. máj 1994, Prievidza) je slovenský profesionálny basketbalista a reprezentant. V súčasnosti hrá za tím Joventut Badalona v španielskej extralige.
Univerzitná kariéra.
V auguste 2014 odišiel do USA. Tu študoval a hral jednu sezónu basketbal za klub "Pratt Community College" s priemerom 15,3 bodu a 8,8 doskoku na zápas. Následne prestúpil do tímu "TCU Horned Frogs", kde hrával pod trénerom Trentom Johnsonom.
Po príchode nového trénera do TCU, Jamieho Dixona, začal Brodziansky vylepšovať svoju silu, váhu a výdrž. Pri víťazstve TCU nad Iowa State Cyclones 16. januára 2016 zaznamenal 25 bodov, 14 doskokov a 3 bloky, čo mu vynieslo ocenenie Hráč týždňa súťaže Big 12. Brodziansky bol vo svojom prvom roku v Big 12 vybraný do Druhého All-star súťaže a do Obranného tímu. Bol kľúčovou súčasťou úspechu tímu pri zisku NIT, s priemerom 14,1 bodu na zápas a 82 blokmi (druhý najvyšší počet za sezónu v histórii klubu).
Vo svojej seniorskej sezóne bol v úvode vybraný do predsezónneho all-star tímu súťaže. Celkovo v sezóne mal priemer 15,1 bodu, 5,1 doskoku a 1,6 bloku na zápas. Úspešnosť streľby z poľa bola na úrovni 57,7 % (tretia najvyššia v lige).&lt;br&gt;
V roku 2018 bol finalistom ocenení "Senior CLASS Award" a "Kareem Abudl-Jabber Center of the Year Award". V sezóne bol vybraný do tretieho All-star tímu súťaže. Viedol TCU k celkovej rekordnej bilancii 21 víťazstiev a 12 prehier a celkovému 6. miestu v NCAA turnaji. V jeho záverečnej hre za TCU Horned Frogs jeho tím prekvapujúco prehral s klubom "Syracuse Orange" 52-57, Brodziansky dosiahol 13 bodov.
Profesionálna kariéra.
Počas draftu NBA v roku 2018 nebol draftovaný, avšak počas letnej ligy NBA podpísal zmluvu s klubom Cleveland Cavaliers. 31. júla 2018 podpísal zmluvu so španielskym klubom Obradoiro CAB hrajúcim španielsku extraligu ACB. 
Vo februári 2020 získal ocenenie slovenský basketbalista roka 2019 suverénne so ziskom 3462 bodov, druhý Michal Baťka mal 1303 bodov.

</doc>
<doc id="645853" url="https://sk.wikipedia.org/wiki?curid=645853" title="Lucia Kupčíková">
Lucia Kupčíková

 
Lucia Kupčíková (* 28. august 1984, Poprad) je bývalá slovenská profesionálna basketbalistka.
Reprezentovala Slovensko na troch Majstrovstvách Európy v basketbale (2009, 2011 a 2013). Je trojnásobnou držiteľkou ocenenia slovenská basketbalistka roku, za roky 2011, 2012 a 2013. Počas svojej kariéry hrávala postupne za slovenské kluby ŽBK Poprad (2003-2006), MBK Ružomberok (2006-2009), Good Angels Košice (2009-2017) a opäť ŽBK Poprad (2018).
Športová kariéra.
Kupčíková počas kariéry hrávala v slovenských kluboch. Seniorskú kariéru odštartovala v domácom klube ŽBK Poprad, odkiaľ v roku 2006 prestúpila do tímu MBK Ružomberok. Tu sa vypracovala až na kapitánku. V roku 2009 prestúpila do tímu Dobrí anjeli Košice, najmä kvôli možnosti zahrať si Euroligu. Kariéru prerušila v januári 2014 kvôli tehotenstvu. V rokoch 2014-2015 bola na materskej dovolenke, následne sa vrátila do Good Angels Košice. Po zisku šiesteho titulu majsterky Slovenska v apríli 2017 ukončila kariéru. Následne ju však ešte obnovila pred play-off sezóny 2017/2018, kedy vo februári 2018 posilnila domovský Poprad.

</doc>
<doc id="645856" url="https://sk.wikipedia.org/wiki?curid=645856" title="Toxoplasma gondii">
Toxoplasma gondii



</doc>
<doc id="645857" url="https://sk.wikipedia.org/wiki?curid=645857" title="Kloakovce">
Kloakovce



</doc>
<doc id="645859" url="https://sk.wikipedia.org/wiki?curid=645859" title="Maternicovce">
Maternicovce



</doc>
<doc id="645860" url="https://sk.wikipedia.org/wiki?curid=645860" title="Živorodé">
Živorodé

Živorodé (iné názvy: živorodé cicavce, živorodce, maternicovce; lat. Theria alebo staršie Eutheria [v širšom zmysle]) je taxón cicavcov, konkrétne to môže byť jedna z týchto možností:

</doc>
<doc id="645861" url="https://sk.wikipedia.org/wiki?curid=645861" title="Kloačnaté">
Kloačnaté



</doc>
<doc id="645862" url="https://sk.wikipedia.org/wiki?curid=645862" title="Mamálie">
Mamálie



</doc>
<doc id="645863" url="https://sk.wikipedia.org/wiki?curid=645863" title="Savce">
Savce



</doc>
<doc id="645864" url="https://sk.wikipedia.org/wiki?curid=645864" title="Savec">
Savec



</doc>
<doc id="645865" url="https://sk.wikipedia.org/wiki?curid=645865" title="Ssavce">
Ssavce



</doc>
<doc id="645866" url="https://sk.wikipedia.org/wiki?curid=645866" title="Zvieratá">
Zvieratá



</doc>
<doc id="645867" url="https://sk.wikipedia.org/wiki?curid=645867" title="Túlúnovci">
Túlúnovci

Túlúnovci alebo Tulunovci boli arabsko-turecká dynastia vládnuca v Egypte v rokoch 868905. 
Po páde Umajjovskej ríše a nástupe Abbásovcov sa moci v častiach rozľahlej krajine ujalo viacero miestnych dynastií. V druhej polovici 9. storočia sa z moci kalifátu osamostatnil aj Egypt, kde sa k moci dostala dynastia Túlúnovcov. Zakladateľom vládnuceho rodu bol syn tureckého otroka Ahmad ibn Túlún, ktorý spočiatku vládol ako zástupca miestodržiteľa. Ahmad avšak postupne prestal Abbásovcom odvádzať poplatky a vybudoval si svoju vlastnú armádu. Abbásovský regent Al-Muwaffak sa proti odbojnému správcovi snažil zakročiť, avšak Ahmadovu moc nezlomil a v prospech nezávislého túlúnovského panstva musel prenechať aj Palestínu a Sýriu. 
Samostatný Egypt začal pod vládou Túlúnovcov čoskoro prekvitať. Bohatá obilnica vždy poskytovala vysoké zisky, ktoré však cudzí dobyvatelia (Rimania, Byzantínci, či Arabi) zvykli využívať na rozvoj svojich panstiev v cudzine. Ahmad ibn Túlún naopak peniaze využil na rozvoj Egypta. Nechal vystavať bohaté paláce a založil nové hlavné mesto al-Katá’i‘. Architektonicky napodobňoval samarrský abbásovský štýl. Vďaka silnej armáde zloženej z egyptských a núbijských otrokov sa nemusel o ríšu obávať ani po vojenskej stránke. V roku 878 Ahmad vtrhol a vyplienil Anatóliu, no už v roku 882 egyptská moc na severe utrpela po tom, čo proti Túlúnovcom v Kilikii vypukla moslimská vzbura, následkom ktorej v oblasti vznikol efemérny štát. 
Ahmadov syn Chumarávajh musel čoskoro po otcovej smrti opäť bojovať o nezávislosť proti abbásovskému regentovi Al-Muwaffakovi. Výsledkom bojov bola dohoda, podľa ktorej Chumarávajhovi jeho územia v Egypte, Sýrii a časti Mezopotámie zostali, musel však kalifovi zaplatiť čiastku 300 000 dinárov, mier bol potvrdený svadbou Chumarávajhovej dcéry s kalifom. Aby túlúnovský panovník ukázal kalifovi svoju veľkoleposť, poslal kalifovi ako veno 400 000 dinárov. Chumarávajh znovu opakovanie viedol boje proti Byzantíncom a podarilo sa mu do ríše znovu začleniť aj vzbúrenú Kilikiu. Panovníkov prepychový život však krajinu finančne značne vyčerpával a v roku 896 bol zavraždený. 
Po jeho smrti vypukli v Sýrii nepokoje podporované kalifom v Bagdade a moc Túlúnovcov začala upadať. Chumarávajhov syn Džajš bol zosadený vojenskými veliteľmi a k moci sa dostal Hárún. Kalifove vojská na čele s Muhammadom ibn Sulajmánom poľahky obsadili nestabilnú Sýriu a v roku 905 vytiahli aj proti Hárúnovmu sídlu v Egypte. Palácová stráž Hárúna na to zavraždila a ani snahy Šajbána, Chumarávajhovho brata už rozpadu túlúnovského panstva nezabránili. Egypt sa stal zase abbásovskou provinciou. Určitú mieru samostatnosti Egypt následne získal za vlády abbásovských guvernérov, resp. vazalov Ichšídovcov, ktorí v Egypte vládli od roku 935, až kým Egypt v roku 969 nedobyli šiitski Fátimovci zo severnej Afriky.
Zoznam panovníkov

</doc>
<doc id="645869" url="https://sk.wikipedia.org/wiki?curid=645869" title="Tulunovci">
Tulunovci



</doc>
<doc id="645870" url="https://sk.wikipedia.org/wiki?curid=645870" title="Ichšídovci">
Ichšídovci

Ichšídovci boli vládnuca dynastia v Egypte v rokoch 935 až 969, vládli pod patronátom Abbásovcov.
Ichšídovci sa k moci dostali po tom, čo bol zakladateľ dynastie, Turek Muhammad ibn Tugdž v roku 935 menovaný Abbásovcami za guvernéra v Egypte. Meno Ichšídovci je odvodené od titulu "Ichšíd", ktorý Muhammadovi udelil kalif ar-Rádím. Titul používali veľmoži v turkickej Fargáne. Muhammadova rodina Abbásovcom slúžila už po tretiu generáciu. Hoci sa sám Muhammad narodil v Bagdade, raný život strávil na túlúnovských panstvách v Sýrii a Palestíne, kde slúžil pod jeho otcom. Po páde túlúnovskej moci bol spolu so svojim otcom väznený, ale po otcovej smrti bol prepustený a ustanovený za správcu Palestíny (928) a Damašku (931). V roku 933 bol síce menovaný za správcu Egypta, avšak do Egyptu ani neprišiel, pretože bol čoskoro vystriedaný. 
Egypt sa v tomto období dostal do nebezpečenstva, pretože záujem oň mali severoafrickí šiitski Fátimovci, ktorí už dlhodobo túžili rozšíriť hranice svojho panstva do Levanty a zvrhnúť Abbásovcov. Kalif preto Muhammada v roku 935 znovu vymenoval za egyptského správcu a Ichšíd sa jej tentokrát aj ujal, a v niekoľkých bitkách Fátimovcov odrazil. Hoci sa pohrával aj s myšlienkou uznania fátimovskej zvrchovanosti, zostal verný sunnitskému kalifovi v Bagdade. V nasledujúcom období Muhammad okrem Egyptu ovládol aj Sýriu, kde sa po roztrieštení moci abbásovského kalifátu vytvorilo mocenské centrum prvého "amíra al-umará" Ibn Rá'ika, a pod zvrchovanosť Ichšída sa dostali aj posvätné moslimské mestá Mekka a Medina. Územné zisky na severe ho priviedli do stretu s Hamdánovcami. Hoci sa mu v bitke podarilo ich vojská poraziť, jeho cieľom nebol ďalší územný zisk, a preto s nimi uzavrel iba mierny mier, v ktorom sa zaviazali k poplatkom. 
Po Mohammadovej smrti sa moci ujali jeho synovia Abú-l-Kásim Unundžur a Abú-l-Hasan Alí, avšak skutočnú moc v krajine držal černoský eunuch Káfúr. Po smrti Ichšídovca Alího v roku 966 sa ujal moci aj priamo, šlo však o vládu potrebnú a legitímne potvrdenú kalifom v Bagdade. Káfúrova vláda bola spojená najmä s bojom s vnútornými a vonkajšími nepriateľmi. Musel potlačovať viacero povstaní a bojovať so šiitskou propagandou v krajine. Egypt v tomto období postihlo taktiež viacero živelných pohrôm a nebezpečné boli i okolité prevažne šiitske mocnosti Fátimovci a Hamdánovci, ako aj arabskí karmati. Po tom, čo Káfúr v roku 968 zomrel, sa moci ujal Muhammadov vnuk Ahmad, ktorý ukázal byť neschopným panovníkom. Už v nasledujúcom roku 969 na Ichšída zo severnej Afriky zaútočili Fátimovci, ktorí dlhodobo túžili rozšíriť hranice svojho panstva do Levanty a zvrhnúť sunnitských Abbásovcov. Skúsený fátimovský generál Džauhar poľahky dobyl hlavné mesto Fustát a následne aj sýrsky Damask, čím sa ichšídovská vláda rozpadla a jej miesto zaujala Fátimovská ríša na čele s kalifom al-Mu'izzom. Fátimovci sa v Egypte následne udržali až do roku 1171.
Zoznam panovníkov

</doc>
<doc id="645873" url="https://sk.wikipedia.org/wiki?curid=645873" title="Divízia (vojenstvo)">
Divízia (vojenstvo)



</doc>
<doc id="645877" url="https://sk.wikipedia.org/wiki?curid=645877" title="Imrich Moróc">
Imrich Moróc

Imrich Mórocz "z Beketfalvy", celým menom Emericus Leopoldus barón Mórocz de Beketfalva (* 1697, Bratislava, Uhorsko† 1758, Nemecko) bol uhorský šľachtic z rodu Móroczovcov z Beketfalvy a cisársky podmaršál za vlády Márie Terézie.
Životopis.
Narodil sa ako syn Františka Mórocza "z Beketfalvy a" barónky Evy Terézie Jakusith. Imrich (maď. "Imre") bol vnukom Štefana Mórocza "z Beketfalvy". Patril už do generácie Móroczovcov, ktorá vymenila pozície v celouhorskej politike za vojenskú službu a bol jej najvýznamnejšou osobnosťou. Radí sa medzi najväčších uhorských generálov v 18. storočí (v storočí „"rozumu"“). Bol pôvodne pisár uhorského palatína Mikuláša Pálffiho, neskôr slúžil ako vojak a napokon sa stal cisárskym podmaršálom a tiež majiteľom husárskeho pluku. V rokoch 1747/1748 sa spomína ako jeden zo sponzorov (Mórocz, Batthyány a Esterházi) obnovy uhorskej kaplnky v nemeckom Aachene. Aktívne sa zúčastnil Sliezskych vojen (za zásluhy bol povýšený na baróna a generála) a Sedemročnej vojny. Do dejín sa zapísal ako jeden z veliteľov ľahkej jazdy v bitke pri Kolíne (1757), bitka, ktorá zachránila habsburskú monarchiu. Imrich po smrti podmaršála Nikolausa von Beleznay (27. októbra 1754) prevzal 10. husársky pluk, stal sa jeho majiteľom a dostal pomenovanie pluk „Mórocz“. Hlavné sídlo pluku bolo v okolí Rosenbergu (dnešný Ružomberok).
V máji 1757 vpadol pruský kráľ Fridrich II. do Čiech, porazil Rakúšanov pri Prahe a mesto začal obliehať. Mária Terézia vyslala maršala von Dauna v čele 60 000 mužov, aby druhé najdôležitejšie mesto ich ríše zachránil. Fridrich II. dosiahol nad Rakúšanmi už niekoľko víťazstiev a bol presvedčený, že jeho vojsko bude víťaziť i naďalej. Zaútočil bez ohľadu na početnú prevahu protivníka, avšak Rakúšania boli pripravení. K stretu došlo 18. júna 1757 pri českej obci Kolín. Imrich bol v tejto bitke menovaný za podmaršála ľahkej jazdeckej divízie „Mórocz“, ktorá bola umiestnená na pravom krídle. Veliteľom druhej divízie bol gróf Andrej Hadik. Obe divízie patrili do zoskupenia, ktorému velil generál gróf František Nádasdy, bán chorvátsky. Vrchným veliteľom celej rakúskej armády bol poľný maršál Leopold von Daun.
Rakúska armáda túto bitku vyhrala a nemalý podiel na tejto vôbec prvej porážke Fridricha II. na bojisku mali aj husárske pluky, ktoré boli nasadené v rámci dvoch jazdeckých zoskupení v celkovom počte 18 630 mužov. S dátumom víťaznej bitky pri Kolíne je spojený aj oficiálny vznik najvyššieho vojenského vyznamenania habsburskej monarchie – Vojenského radu Márie Terézie. Imrich bol po bitke povýšený z generálmajora na generálporučíka. Imrich zomrel 15. januára 1758 pri Rýne v dnešnom Nemecku. Jeho nástupcom vo funkcii veliteľa pluku sa stal gróf Jozef Bethlen viac ako jeden rok po smrti Imricha, 21. augusta 1759. 

</doc>
<doc id="645880" url="https://sk.wikipedia.org/wiki?curid=645880" title="(225088) 2007 OR10">
(225088) 2007 OR10



</doc>
<doc id="645883" url="https://sk.wikipedia.org/wiki?curid=645883" title="Zijárovci">
Zijárovci

Zijárovci bola menšia perzská panovnícka dynastia vládnuca zhruba v rokoch 9311090 na území Tabaristanu, t. j. na južných brehoch Kaspického mora. Svoj pôvod odvodzovali od starovekých gílánských panovníkov.
V ranom období existencie svojho panstva boli Zijárovci schopní viesť relatívne nezávislú politiku. Zakladateľ rodu, žoldniersky veliteľ Mardávidž ibn Zijár, využil mocenské vákuum, ktoré vzniklo v 10. storočí v Perzii a vytvoril vlastné panstvo. Dobyl Rajj, Kazvín a rozšíril svoje panstvo až po Hamadán, Dínavar a Esfahán. V roku 934 sa jeho vojská dostali do Ahvázu.
Po Mardávidžovej smrti v roku 935 prišli Zijárovci o južné územia, ktoré ovládli bývalí zijárovskí velitelia, bratia Bújovci. V druhej polovici 10. storočia, po smrti jeho brata Vušmgíra sa Zijárovci navyše priamo dostali pod striedavý vplyv Sámánovcov a Bújovcov, umocnený spormi v rámci dynastie. Niekedy v rokoch 1011/1012 sa stali vazalmi Ghaznovcov a okolo roku 1037 nakoniec vazalmi Seldžuckej ríše.
O posledných 90 rokoch existencie vazalského zijárovského panstva sa historické zdroje zmieňujú pomenej, po vláde Manúčihra miznú aj zijárovské mince. Koniec dynastie je zahmlený, pravdepodobne sa datuje približne k roku 1090 a je spojený s rozvojom sekty assassínov.
Zoznam panovníkov

</doc>
<doc id="645889" url="https://sk.wikipedia.org/wiki?curid=645889" title="Bújovci">
Bújovci

Bújovci alebo Buwa‘iovci bola šiitska vládnuca dynastia v Perzii v rokoch 9341062. 
K moci sa Bújovci dostali po smrti zijárovského vládcu Mardávídža, keď sa zakladatelia dynastie, synovia dajlamského šľachtica Abú Šudžu Búja, Alí, Hasan a Ahmad, postupne zmocnili centrálnej Perzie. Dobyté územia si bratia následne rozdelili. Hasan sa ujal moci v kraji Džibál a vládol mestám Rajj, Hamadán a Esfahán, Ahmad sa ujal moci v Kirmáne na juhu a najstarší Alí vládol vo Fárse. Táto bratská trojitosť bújovskej ríše pretrvávala aj v nasledujúcom období, hoci rod vystupoval jednotne a za hlavu bol pokladaný najstarší člen rodu. Na výslnie dejín islamu sa Bújovci dostali po tom, čo Ahmad využil mocenskú slabosť sunnitského kalifátu v Bagdade oslabeného revoltami, a v roku 945 obsadil Bagdad, a následne aj okolie Basry. Kalifát sa dostal pod vplyv Bújovcov a Ahmad, ktorý sa stal skutočným vládcom Iraku si od kalifa vymohol udelenie titulu Mu‘izzuddaula ("Posilňovač ríše"). Ahmad následne aktívne zasahoval do diania v kalifáte, starého kalifa al-Mustakfího nechal oslepiť a na jeho miesto dosadil kalifa al-Mutí‘ho. V nasledujúcom období Bújovci vládli ako králi (malikovia) a kalifovo prvenstvo uznávali iba v jeho pri poradí v modlitbách chutba. 
Najvýznamnejším Bújovcom bol Adududdaula za ktorého vlády sa bújovské panstvo zjednotilo. Adududdaula sa výrazne venoval vnútornej situácii v ríši, obnovil poriadok v dobytom Iraku a nechal vybudovať početné paláce, knižnice a cesty. Podporoval tiež remeslá a umenie, v krajine pôsobili také moslimskí vzdelanci, ako astronómovia Abd ar-Rahmán ibn Umar as-Súfí a Abú-l-Vafá al-Búzadžání, lekár al-Madžúsí, či polyhistor Ibn Miskavajh. Krajine sa darilo aj na bojisku, v roku 978 sa mu k ríši podarilo pripojiť hornú Mezopotámiu s centom v Mosule, odkiaľ vyhnal Hamdánovcov. Po smrti Adududdaulu však začala krajina postupne upadať. Príčinou boli spory v rámci rodu, ktoré spôsobovali fragmentáciu krajiny, i ambície lokálnych správcov, ktorí si zakladali vlastné dynastické panstvá. V Mosule sa osamostatnila rodina Ukajlovcov (990), v Diyarbakıre dynastia Marvánovcov (983), v Hille Mazjadovci. V Perzii zase slabosť krajiny využili Zijárovci, ktorý sa oslobodili z ich vplyvu a v Esfaháne sa od bújovského panstva v 11. storočí odčlenil vzdialený príslušník ich rodu Alá’uddaula ibn Kákavajh(i) ("Výsosť ríše"), ktorý založil rod Kákújovcov (okolo 1008). Na jeho dvore pôsobil všeobecne známy lekár Ibn Siná. Obrovským problémom pre Bújovcov boli Ghaznovci, ktorí obsadili ich východné územia a ktorí krajinu neustále ohrozovali. 
Definitívny zánik Bújovskej ríše priniesli Seldžuci. V roku 1055 Tugril Beg obsadil Bagdad, čím sa sunnitský kalifát síce neoslobodil, ale len dostal do poddanstva Turkov, no po sto rokoch sa zároveň dostal aj pod moc sunnitov. Do roku 1062 následne Seldžuci dobývali posledné bújovské pevnosti až nakoniec ich moc úplne zanikla.
Zoznam bújovských panovníkov

</doc>
<doc id="645891" url="https://sk.wikipedia.org/wiki?curid=645891" title="Aghlabovci">
Aghlabovci

Aghlabovci [slovenská výslovnosť: aglabovci] (iné názvy: Aglabovci, Aghlabidovci; arab. بنو الأغلب- "Banú al-Aglab", iný prepis:..."Aghlab" alebo الأغالبة "al-Agáliba", iný prepis: "al-Agháliba") bola arabská dynastia vládnuca v rokoch 800909 v severnej Afrike. 
História rodu.
Zakladateľom rodu bol abbásovský guvernér Ibráhím I. ibn al-Aglab (800812), ktorého v dôsledku predchádzajúcich berberských vzbúr poveril správou územia kalif Hárún ar-Rašíd. Ibrahím sa udeleného územia ujal a kalifovi posielal ročný poplatok 40 000 dinárov, inak však začal vládnuť pomerne samostatne a založil nezávislý sunnitský emirát so sídlom v Kajruváne. V nasledujúcom období Aghlabovci síce oficiálne naďalej podliehali abbásovským kalifom, no prejavovalo sa to iba pri poradí mien v modlitbe chutba. Ibráhímova vláda bola z vojenského hľadiska spojená najmä s upevňovaním moci v Afrike a potláčaním berberských povstaní. Začiatkom 9. storočia sa mu a Abudlláhovi podarilo postupne ovládnuť Tunisko, Tripolsko a časť Alžírska. 
Za vlády Ibráhímovho syna Zijádatulláha I. v krajine vypukla silná arabská vzbura, ktorá však bola potlačená a následne sa krajine v rokoch 827831 podarilo ovládnuť byzantskú Sicíliu, v roku 868 Maltu, a neskôr aj časť južného Talianska. Šlo o poslednú fázu arabskej invázie zavŕšenú dobytím poslednej sicílskej pevnosti Taormina v roku 902. Aghlabovci mali silné námorníctvo, známa bola ich pirátska činnosť a prepadanie kresťanských prístavov a miest. V roku 838 vyplienili Marseille, v roku 840 taliansku Anconu, v roku 849 burgundský Arles a v roku 846 dokonca perifériu Ríma. Rím znovu ohrozili v roku 849 a v roku 878 sa pápež Ján VIII. musel zaviazať k poplatkom. Podobne už pred tým učinili iné bohaté talianske prístavné mestá Gaeta, Amalfi, Neapol, či Sorrento. 
Koncom 9. storočia sa však aghlabovské úspechy v Taliansku začali rúcať. Oživená Byzantská ríša pod vládou Macedónskej dynastie začala proti krajine viesť protiofenzívu a dokázala získať späť početné mestá a pevnosti. Podobne sa do protiofenzívy spustili aj západní katolíci. V roku 909 bol štát oslabený medzikmeňovými spormi a poľahky vyvrátený šíitskymi Fátimovcami. Z obdobia Aghlabovcov sa v severnej Afrike zachovalo viacero kultúrnych pamiatok náboženského i svetského charakteru.
Zoznam panovníkov

</doc>
<doc id="645893" url="https://sk.wikipedia.org/wiki?curid=645893" title="Aglabovci">
Aglabovci



</doc>
<doc id="645894" url="https://sk.wikipedia.org/wiki?curid=645894" title="Skokan rapotavý">
Skokan rapotavý

Skokan rapotavý () je druh žaby zo skupiny zelených skokanov rodu Pelophylax, čeľaď skokanovité ("Ranidae"). Podľa Medzinárodnej únie na ochranu prírody a prírodných zdrojov skokan rapotavý patrí medzi najmenej ohrozené druhy, trend celkovej populácie je stúpajúci.
Hlasové prejavy.
Skokan rapotavý má jednotlivé volania úplne oddelené a znejú ako smiech, ako "bre-ke-ke". Od skokana krátkonohého sa dá odlíšiť podľa hlasu, pretože jeho hlasové prejavy v období párenia znejú ako súvislé drnčavé volania. Tie sú podobné aj u skokana zeleného, ale jednotlivé tóny v rade možno u neho zreteľne počuť. 
Výskyt a stav na Slovensku.
Na území Slovenska obsadzuje biotopy stojacich a pomaly tečúcich vôd do . Ekosozologický status v roku 2001 "EN" - ohrozený.
Ochrana.
Je zákonom chránený, spoločenská hodnota je 460 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bernského dohovoru (Príloha III) a smernici o biotopoch (Príloha V).

</doc>
<doc id="645895" url="https://sk.wikipedia.org/wiki?curid=645895" title="Pelophylax ridibundus">
Pelophylax ridibundus



</doc>
<doc id="645896" url="https://sk.wikipedia.org/wiki?curid=645896" title="Rana ridibunda">
Rana ridibunda



</doc>
<doc id="645900" url="https://sk.wikipedia.org/wiki?curid=645900" title="Hrabavka škvrnitá">
Hrabavka škvrnitá

Hrabavka škvrnitá () je druh žaby z čeľade hrabavkovité ("Pelobatidae").
Výskyt.
Patrí medzi nížinné druhy v strednej, východnej a juhovýchodnej Európe. Ide o hrabavý druh, obľubuje hlboké a ľahké pôdy, hlavne v lesoch a blízko vodných plôch, ktoré potrebuje na rozmnožovanie.
Podľa Medzinárodnej únie na ochranu prírody a prírodných zdrojov hrabavka škvrnitá patrí medzi najmenej ohrozené druhy, trend celkovej populácie je klesajúci, pomerne hojne sa vyskytuje v Poľsku a Východnej Európe, vyhynula vo Švajčiarsku.
Výskyt a stav na Slovensku.
Na území Slovenska obsadzuje nížinné biotopy nánosov riek a územia s piesčitými pôdami do 300 (najvyššie 675 m pri Poprade). Ekosozologický status v roku 2001 "LR:cd" - menej ohrozený.
Opis.
Samica býva väčšia ako samec. Oči majú nápadne vystúpené s vertikálnou štrbinou. Na temene a päte majú hrboľ.
Je dlhá do 8 cm, najčastejšie 4 až 6 cm. Pári sa od apríla do mája/júna. Vajíčka kladie do dlhých povrazov. Žubrienky sú obrovské, môžu mať až 17 cm.
Je aktívna hlavne v noci. Cez deň sa schováva vo svojich vyhrabaných brlohoch, kde aj hibernuje. Na hrabanie používa hrbole na päte a môže vyhrabať tunely až 1 m hlboko. 
Ochrana.
Je zákonom chránená, spoločenská hodnota je 460 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bernského dohovoru (Príloha II) a smernici o biotopoch (Príloha IV).

</doc>
<doc id="645901" url="https://sk.wikipedia.org/wiki?curid=645901" title="Pelobates fuscus">
Pelobates fuscus



</doc>
<doc id="645902" url="https://sk.wikipedia.org/wiki?curid=645902" title="Kings Peak (Utah)">
Kings Peak (Utah)

Kings Peak je najvyšší vrch amerického štátu Utah s výškou 
Opis.
Vrch leží južne od centrálnej časti Uinta Mountains, v severozápadnom Utahu a severnej časti okresu Duchesne County. Leží v chránenom území Ashley National Forest a chránenej oblasti High Uintas Wilderness. Nachádza sa približne od stredu Salt Lake City a severne od mesta Duchesne.
Relatívna výška vrcholu je .
Meno vrchu dal Clarence King, geodet a geológ pracujúci v oblasti a prvý riaditeľ americkej geologickej služby United States Geological Survey.

</doc>
<doc id="645908" url="https://sk.wikipedia.org/wiki?curid=645908" title="Kings Peak">
Kings Peak

Kings Peak môže byť:

</doc>
<doc id="645909" url="https://sk.wikipedia.org/wiki?curid=645909" title="King Peak">
King Peak

King Peak môže byť:

</doc>
<doc id="645918" url="https://sk.wikipedia.org/wiki?curid=645918" title="Astrofylit">
Astrofylit

Astrofylit je minerál kryštalizujúci v triklinickej sústave, chemický vzorec K2NaFe2+7Ti2Si8O24(OH)4F. Má biely až hnedastý vryp, jeho tvrdosť je 3 - 3,5 Mohsovej stupnice, jeho hustota dosahuje 3,3 - 3,4.
Charakteristika.
Základné znaky astrofylitu sú jeho farba, ktorá je žltkastá až hnedá, olivová. Jeho lesk je sklený, na štiepnych plochách až perleťový. Je priehľadný až priesvitný a má dokonalú štiepnosť. Lom je lupenitý a je veľmi krehký. Zreteľný pleochroizmus. Je rozpustný v kyselinách.
Poznávanie.
Patrí do triklinickej (trojklonnej) sústavy. Najčastejšie ho môžeme vidieť v tabuľkovitej a lupenitej forme. Kryštály vytvára veľmi vzácne. Môže vytvárať aj lúčovité agregáty.
Výskyt.
Tento minerál sa nachádza v bázických horninách, plutonitoch. Sprievodnými minerálmi sú často kremeň, živec, sľuda, egirín, zirkón a titanit.
Lokality.
Najznámejšie náleziská: Nórsko; Quebec (Kanada); Colorado (USA); polostrov Kola (Rusko)
Podobné nerasty.
muskovit, biotit, flogopit

</doc>
<doc id="645921" url="https://sk.wikipedia.org/wiki?curid=645921" title="Těšínská pahorkatina">
Těšínská pahorkatina

Těšínská pahorkatina je geomorfologický podcelok a členitá pahorkatina vo severovýchodnej časti Podbeskydskej pahorkatiny v Moravsko-sliezskom kraji.
Vymedzenie.
Mierne zvlnená krajina sa nachádza vo východnej časti Moravsko-sliezskeho kraja. Tiahne sa zo západu na východ v dĺžke asi približne medzi mestami Frýdek-Místek, Havířov a Český Těšín, v nadmorskej výške od 300 do Celková rozloha je . 
Na juhu pozvoľna prechádza do Třineckej brázdy, na západe a severe je výrazne zreteľnejšia hranica s Ostravskou panvou a východnú hranicu tvorí štátna hranica s Poľskom. Na juhovýchode tvorí medzi Třineckou brázdou a štátnou hranicou úzky výbežok, ktorý prebieha od Českého Těšína až po východný okraj územia Třinca, kde susedí so Sliezskymi Beskydami (s podcelkom Čantoryjská hornatina).
Členitosť povrchu je zapríčinená najmä hlboko zarezanými údoliami riek Lučina a Stonávka. V týchto údoliach boli postavené vodné nádrže Žermanice (na Lučine) a Těrlicko (na Stonávke), určené pre zásobovnie priemyselných podnikov na Ostravsku, ale aj na rekreačné účely. 

</doc>
<doc id="645934" url="https://sk.wikipedia.org/wiki?curid=645934" title="Igor Pokojný">
Igor Pokojný

PhDr. Igor Pokojný (* 15. november 1963) je slovenský diplomat. Od januára 2018 je mimoriadny a splnomocnený veľvyslanec Slovenska v Írsku.
Životopis.
Igor Pokojný v rokoch 1983 až 1988 študoval na Moskovskom štátnom inštitúte medzinárodných vzťahov. V roku 1988 získal na Univerzite Karlovej nostrifikáciu titulu.
V roku 1988 pracoval na tlačovom odbore Ministerstve zahraničia ČSFR, v rokoch 1989 až 1990 v Ústave informácií a prognóz, v rokoch 1990 až 1992 v Slovenskom rozhlase a v rokoch 1993 až 1994 v TASR kde bol spravodajcom v Rusku pre Spoločenstvo nezávislých štátov. V rokoch 1994 až 2002 vykonával rovnakú úlohu pre Slovenskú televíziu. Následne v rokohch 2002 až 2004 pre STV pracoval v Bratislave.
Diplomatické pôsobenie.
Na Ministerstve zahraničných vecí a európskych záležitostí pôsobil v rokoch 2001 až 2004 ako referent a riaditeľ tlačového odboru.
V rokoch 2004 až 2008 bol generálnym konzulom Slovenskej republiky v New Yorku. V roku 2013 až 2015 bol vedúcim konzulárneho oddelenia a radcom-ministrom na veľvyslanectve Slovenska v Londýne. V rokoch 2015 až 2017 bol riaditeľom konzulárneho odboru Ministerstva zahraničných vecí a európskych záležitostí SR. V roku 2016 predsedal pracovnej skupine Rady EÚ pre konzulárne záležitosti.
Veľvyslanec Slovenska v Írsku.
Za veľvyslanca Slovenska v Írsku bol vymenovaný 10. októbra 2017 prezidentom Andrejom Kiskom. Prezident Michael D. Higgins Pokjoného poverovacie listiny prijal 18. januára 2018. Pokojného predchodcom v Dubline bol v rokoch 2013 až 2017 Dušan Matulay.
V júli 2022 bol prezidentkou Zuzanou Čaputovou vymenovaný jeho nástupca, Andrej Droba.

</doc>
<doc id="646006" url="https://sk.wikipedia.org/wiki?curid=646006" title="Skokan ostropyský">
Skokan ostropyský

Skokan ostropyský () je druh žaby zo skupiny hnedých, resp. správnejšie zemných skokanov rodu Rana, čeľaď skokanovité ("Ranidae").
Podľa Medzinárodnej únie na ochranu prírody a prírodných zdrojov skokan ostropyský patrí medzi najmenej ohrozené druhy, celková populácia je stabilná, pomerne bežný je v Strednej a Východnej Európe, vzácny na južnom okraji svojho areálu rozšírenia, vo Švajčiarsku vyhynul.
Výskyt a stav na Slovensku.
Na území Slovenska obsadzuje močaristé biotopy v lesoch i mimo lesa do . Ekosozologický status v roku 2001 "VU" - menej ohrozený.
Ochrana.
Je zákonom chránený, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bernského dohovoru (Príloha II) a smernici o biotopoch (Príloha IV).

</doc>
<doc id="646007" url="https://sk.wikipedia.org/wiki?curid=646007" title="Rana arvalis">
Rana arvalis



</doc>
<doc id="646008" url="https://sk.wikipedia.org/wiki?curid=646008" title="Buwa‘iovci">
Buwa‘iovci



</doc>
<doc id="646009" url="https://sk.wikipedia.org/wiki?curid=646009" title="Skokan krátkonohý">
Skokan krátkonohý

Skokan krátkonohý () je druh žaby zo skupiny zelených skokanov rodu Pelophylax, čeľaď skokanovité ("Ranidae"). Podľa Medzinárodnej únie na ochranu prírody a prírodných zdrojov skokan rapotavý patrí medzi najmenej ohrozené druhy, trend celkovej populácie je klesajúci. Boli zaznamenané poklesy stavov v Európe, v niektorých krajinách je stále bežným druhom, ako Poľsko, Pobaltské republiky, Moldavsko, Rusko a Ukrajina.
Hlasové prejavy.
Skokana krátkonohého možno počuť od apríla do polovice júla. Samčekovia sa rytmicky ozývajú v spoločných chórusoch a rozlišujeme u nich 6 druhov hlasov. Hlas párenia, dva druhy revírnych hlasov, dva druhy volaní slúžiacich na uvoľnenie sa z nechceného objatia a jeden hlas, ktorý vydávajú keď sú vystrašené. Samičkám chýba hlas párenia. Ozývajú sa, ak je teplota vody medzi 10 - 36 °C.
Výskyt a stav na Slovensku.
Na území Slovenska obsadzuje močaristé a bahnité biotopy. Ekosozologický status v roku 2001 "VU" - zraniteľný.
Ochrana.
Je zákonom chránený, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bernského dohovoru (Príloha III) a smernici o biotopoch (Príloha IV).

</doc>
<doc id="646010" url="https://sk.wikipedia.org/wiki?curid=646010" title="Pelophylax lessonae">
Pelophylax lessonae



</doc>
<doc id="646011" url="https://sk.wikipedia.org/wiki?curid=646011" title="Rana lessonae">
Rana lessonae



</doc>
<doc id="646060" url="https://sk.wikipedia.org/wiki?curid=646060" title="Anton Moróc">
Anton Moróc

Anton Moróc "de Beketfalva" (po maďarsky Antal Mórocz; * cca 1545, Beketfalva (dnešné Holice), Slovensko - † po 1594) bol uhorský šľachtic. Bol synom Petra Moróca (* cca 1510, † po 1592) uhorského šľachtica a adresáta erbovej listiny (1572).
Životopis.
Narodil sa do drobnej kuriálnej sľachtickej rodiny Morócovcov (maď. Mórocz) zo Žitného ostrova v osade Beketfalva (dnešné Holice - Beketfa, okres Dunajská Streda), ktorá patrila k panstvu Prešporok a Holickej stolici. Anton (maď. Antal) nadobudol v mladosti vyššie vzdelanie a po ukončení škôl ho prijali do svojich služieb zemepán, prešporský župan Mikuláš Salma a šľachtic Eraz Einzing (išlo o ríšskych šľachticov). Anton Moróc sa s ich pomocou vyčlenil zo svojho šľachticko-vidieckého zázemia a dostal sa do prostredia šľachtickej spoločnosti v okolí panovníckeho dvora. Jeho patróni ho za verné služby odmenili pôdou. Dali mu do zálohy Beczketházu, pustú usadlosť pri Beketfalve (1563) ako aj ďalšie nehnuteľnosti v okolí. Približne v roku 1565 sa priženil do šľachtickej rodiny Bessenyey z Galanty. Jeho patróni mu neskôr pomohli k nadobudnutiu erbovej listiny (armáles). Panovník Maximilián II. vo Viedni dňa 25. júna 1572 udelil Antonovi Morócovi, ako aj jeho otcovi Petrovi Morócovi, rodový erb (zrejme išlo len o obnovenie už existujúceho historického erbu Morócovcov). Armáles vyhlásili 21. mája 1576 na kongregácii prešporskej stolice v Šamoríne, čím Morócovcov aj oficiálne prijali do šľachtickej komunity tejto stolice. Neskôr dostali od prešporského župana Mikuláša Salma v zastúpení kráľa kúriu v Beketfalve a ešte druhú šľachtická kúriu v blízkej osade Bodófalva. Morócovci získali kráľovské potvrdenie tejto držby (1578, 1584). Tým sa rod zaradil medzi majetnú nižšiu šľachtu a jeho pôvodne prázdny titulárny prídomok „"de Beketfalva"“ – sa zmenil na riadny šľachtický predikát. Anton Moróc sa následne dostal do stoličnej samosprávy, ktorého si tam priviedol švagor František Esterházi, spočiatku bol prísažným prísediacim, neskôr bol zvolený za jedného zo štyroch stoličných služných. Táto spolupráca prekvitala takmer dve desaťročia počas celých osemdesiatych a deväťdesiatych rokov 16. storočia. Dôkazom dobrých vzťahov medzi príbuznými bola aj skutočnosť, že sa František stal tútorom Antonovho syna Wolfganga, budúceho uhorského vicepalatína.

</doc>
<doc id="646063" url="https://sk.wikipedia.org/wiki?curid=646063" title="Cyanecula svecica">
Cyanecula svecica



</doc>
<doc id="646068" url="https://sk.wikipedia.org/wiki?curid=646068" title="ESCP Europe">
ESCP Europe



</doc>
<doc id="646071" url="https://sk.wikipedia.org/wiki?curid=646071" title="Ľubica Laššáková">
Ľubica Laššáková

Ľubica Laššáková (* 18. august 1960, Piešťany) je slovenská politička, členka strany HLAS – sociálna demokracia. Od 22. marca 2018 do 20. marca 2020 zastávala pozíciu ministerky kultúry Slovenskej republiky.
Životopis.
Ľubica Laššáková sa narodila v roku 1960 v Piešťanoch. V rokoch 1975-1979 absolvovala Gymnázium Pavla Jozefa Šafárika v Rožňave. Laššáková v rokoch 1979-1983 vyštudovala na Katedre rozhlasovej a televíznej žurnalistiky Filozofickej fakulty Univerzity Komenského v Bratislave. V roku 1986 absolvovala rigoróznu skúšku s prácou „Medzinárodná rozhlasová a televízna tvorba a spolupráca“.
Po skončení vysokej školy pracovala v rokoch 1983-1985 ako zástupkyňa šéfredaktora odvetvového časopisu na Generálnom riaditeľstve celulózovo – papierenského priemyslu SLOVCEPA v Banskej Bystrici. V rokoch 1985-1988 bola na materskej dovolenke. Následne pôsobila v rokoch 1988-2011 v Slovenskom rozhlase na rôznych pozíciách, okrem iného ako moderátorka, redaktorka či vedúca odbornej redakcie spravodajstva a publicistiky. V rokoch 2011 až 2012 bola programovou manažérkou Parku kultúry a oddychu Banská Bystrica, v roku 2012 sa stala prednostkou Okresného úradu v sídle kraja v Banskej Bystrici. V roku 2016 pracovala ako manažérka v Štátnej vedeckej knižnici v Banskej Bystrici.
Politická kariéra.
V roku 2013 bola zvolená s 5571 hlasmi za poslankyňu Banskobystrického samosprávneho kraja za okres Banská Bystrica. Počas volebného obdobia 2013-2017 patrila ku hlavným kritičkám vládnutia vtedajšieho župana Mariana Kotlebu, čo sa týka jeho pristupovania ku kultúrnym dotáciám, ktoré Kotleba odmietol poskytnúť divadlu Štúdio tanca a Bábkovému divadlu na rázcestí. Protestovala tiež proti prerušeniu divadelného predstavenia súboru Jána Chalupku v Brezne, ktoré sa predsedovi kraja „nepáčilo“.
V roku 2014 bola zvolená za poslankyňu mestského zastupiteľstva v Banskej Bystrici za koalíciu SMER-SD, SDKÚ-DS, SNS, získala 616 hlasov. Vo voľbách vo VÚC v roku 2017 bola Laššáková zvolená za poslankyňu BBSK za okres Banská Bystrica so 6672 hlasmi (8. miesto z 8 zvolených poslancov). V januári 2018 nastúpila na uvoľnený post krajskej predsedníčky SMER-SD po tom, čo sa Jana Laššáková stala sudkyňou Ústavného súdu SR. Zastupiteľstvo Banskobystrického samosprávneho kraja ju 1. marca 2018 zvolilo na návrh župana Jána Luntera za podpredsedníčku BBSK.
Ministerka kultúry.
22. marca 2018 ju po demisii vlády Roberta Fica Peter Pellegrini oznámil ako novú ministerku kultúry vo svojej formujúcej sa vláde. Proti nominácii Laššákovej na post ministerky sa zorganizovala petícia umelcov, Laššáková však za ministerku bola vymenovaná. Dôvodom pre kritiku boli jej vyjadrenia ku vražde Jána Kuciaka a Martiny Kušnírovej, kedy vinníkov Laššáková spojila s Georgeom Sorosom a mimovládnymi organizáciami. Neskôr sa za svoje vyjadrenia ospravedlnila. Po vymenovaní za ministerku sa Laššáková vzdala svojich funkcií v mestskom aj krajskom zastupiteľstve. V mestskom zastupiteľstve v Banskej Bystrici ju nahradil nezávislý kandidát Marek Odaloš, v župnom zastupiteľstve nezávislá kandidátka Katarína Belicová. Ministerku chcela petícia odvolať aj po rozhodnutí ministerstva o zastaveniu dotácií pre LGBTI organizácie, či o výraznom znížení rozpočtov pre prioritné projekty Slovenskej národnej galérie či bratislavskej Kunsthalle v máji 2019.
Vláda Petra Pellegriniho, vrátane Ľubice Laššákovej, podala po februárových voľbách20. marca 2020 demisiu .
Odchod zo SMERU-SD.
Ľubica Laššáková spolu s ďalšími 10 členmi strany SMER-SD po Pellegriniho tlačovej konferencii v Banskej Bystrici vystúpila zo strany SMER-SD a stala sa členkou strany HLAS-SD.
Poslankyňa NR SR.
V predčasných parlamentných voľbách v roku 2023 bola zvolená za poslankyňu NR SR.
Osobný život.
Laššáková žije v Banskej Bystrici, je vydatá, má štyri vnúčatá. Aktívne hovorí po maďarsky, rusky a francúzsky, pasívne po anglicky.

</doc>
<doc id="646075" url="https://sk.wikipedia.org/wiki?curid=646075" title="Pápežský východný inštitút">
Pápežský východný inštitút

Pápežský východný inštitút alebo aj Pápežský orientálny inštitút (), ľudovo nazývaný aj Orientál alebo PIO, je katolícka inštitúcia vyššieho vzdelania v Ríme.
Plán vytvorenia školy tohto druhu pre východných kresťanov bol na programe katolíckej cirkvi prinajmenšom už od pápeža Leva XIII , realizoval ho až pápež Benedikt XV. (19141921) v roku 1917.
Pápežský východný inštitút je súčasťou konzorcia spolu s Pápežskou Gregorovou univerzitou (založenou v roku 1551) a Pápežským biblickým inštitútom (založeným v roku 1909), ktoré sa tiež nachádzajú v Ríme. Všetky tri inštitúcie riadi Spoločnosť Ježišova. Zatiaľ čo Pápežský východný inštitút závisí od Svätej stolice, jeho správa a vedenie je zverené Spoločnosti Ježišovej. Jeho veľkým kancelárom je prefekt Kongregácie pre východné cirkvi a vicekancelárom je generálny predstavený Spoločnosti Ježišovej, zatiaľ čo kompetenciou Kongregácie pre katolícku výchovu je schvaľovanie akademických programov Pápežského východného inštitútu.
Pápežský východný inštitút mal v akademickom roku 2018/2019 spolu 422 študentov, z ktorých je 242 hosťujúcich študentov z iných fakúlt. 351 študentov navštevovalo Fakultu východných cirkevných vied (SEO) a 71 študovalo na Fakulte východného kánonického práva (DCO). Súčasťou Pápežského východného inštitútu je aj moderná knižnica, ktorú okrem domácich profesorov a študentov každý rok navštívi približne 400 ďalších študentov či vedeckých pracovníkov.
Poslanie.
Založený bol pápežom Benediktom XV. v roku 1917 a jeho správou poveril v roku 1922 Pius XI. Spoločnosť Ježišovu. Pápežský východný inštitút je škola vyšších štúdii, ktorá si kladie za cieľ službu východným cirkvám. Ide o umožnenie poznania východných cirkví a ich „nesmierneho bohatstva, ktoré sa nachádza v pokladoch ich tradície“ (Ján Pavol II., "Orientale lumen" 4) a rovnako o sprostredkovanie týchto bohatstiev, tak málo poznaných, latinskej cirkvi. Jeho misiou je uskutočňovať výskum, výučbu a publikácie súvisiacich s tradíciami východných cirkví v oblasti teológie, liturgie, patristiky, histórie, cirkevného práva, literatúry a jazykov, spirituality, archeológie a zaoberať sa i otázkami, ktoré majú ekumenický a geopolitický význam.
Cieľom Pápežského východného inštitútu je výučba študentov, ktorí už získali prvý stupeň akademického vzdelania, bez ohľadu na ich náboženské vyznanie, latinských alebo východných katolíkov, pravoslávnych a iných. Ide o prehĺbenie ich vedomosti o kresťanskom východe v ich cirkvách, teológii, spiritualite, liturgii, disciplíne, histórii a kultúre. Študenti pochádzajú prevažne z krajín východných cirkví: t. j. z oblasti Blízkeho východu, východnej Európy, Afriky (Egypt, Etiópia a Eritrea) a Ázie (Kéraly a iných častí Indie). Nemalý počet študentov, ktorý sa taktiež zaujíma o kresťanský východ pochádza z Európy a Ameriky. V súčasnosti, pri záplavách migrantov a utečencov z niektorých vyššie uvedených krajín, prichádzajú študenti aj z komunít žijúcich v diaspóre.
História.
Prvé roky.
Prvé, dočasné umiestnenie Pápežského východného inštitútu bolo v bezprostrednej blízkosti Vatikánu, v budove Palazzo dei Convertendi, na námestí Piazza Scossacavalli, ktorú neskôr zabrala ulica Via della Conciliazione. Pápežský východný inštitút bol do roku 1926 premiestnený do súčasných priestorov Pápežského biblického inštitútu, na ulici Via della Pilotta 25, odkiaľ sa natrvalo presťahoval na námestie Piazza Santa Maria Maggiore, 7 . Na tomto námestí sa nachádza i Bazilika Santa Maria Maggiore, ktorá je zo všetkých chrámov v Ríme kresťanskému východu najbližšie. Slávne mozaiky, ktoré sa nachádzajú v tejto bazilike boli vytvorené za pápeža Sixta III. (432440) a to na oslavu tretieho ekumenického koncilu v Efeze. Okrem toho je táto Bazilika známa i tým, že sa v nej nachádzajú pozostatky jasličiek, preto ju nazývajú ako "ad Praesepe", chrám Betlehemu. Okrem toho koncom roku 860 apoštoli Slovanov, svätý Cyril a Metod, tu položili na oltár svoje liturgické knihy, čo je znakom toho, že od tohoto momentu, čo boli knihy schválené pápežom, bolo možné sláviť liturgiu v staroslovienskom jazyku. V bočnej uličke oproti Pápežskému východnému inštitútu sa nachádza Bazilika Santa Prassede s karolínskymi mozaikami. Neďaleko od vchodu do tejto baziliky je umiestnená mramorová doska, ktorá pripomína, že v roku 869 na tomto mieste zomrel svätý Cyril Filozof, brat svätého Metoda. V rámci komplexu budov, v ktorom sa nachádza Pápežský východný inštitút, je i Chrám svätého Antona Veľkého (San Antonio Abate), ku ktorému majú východní kresťania mimoriadnu úctu. Veľmi obľúbený je aj v Ríme, pretože donedávna sa v tomto kostole konalo požehnanie zvierat. Od vzniku Pápežského kolégia Russicum roku 1929, Piom XI. (19211939), bolo vedenie chrámu zverené jezuitom žijúcim v tomto kolégiu. Lokalita inštitútu je v mnohých ohľadoch ideálna.
Prvých sto rokov.
Pápežský východný inštitút bol vytvorený ako bratská inštitúcia Kongregácie pre východnú cirkev, ktorej meno sa v roku 1967 zmenilo na Kongregácia pre východné cirkvi a v roku 2022 na Dikastérium pre východné cirkvi. Bez úzkeho prepojenia na túto dôležitú inštitúciu Svätej stolice by nebolo možné pochopiť účel a poslanie Pápežského východného inštitútu. O jeho dôležitosti svedčí i skutočnosť, že bol založený uprostred „zbytočného masakru“ prvej svetovej vojny, v roku 1917. Otázka, prečo bol založený Pápežský východný inštitút, má i ďalšie, časovo vzdialenejšie dôvody. Bola známa "„la question d’Orient“", teda východná otázka a po prvýkrát sa vynorila po ponižujúcej porážke Osmanov zo strany Rusov v roku 1774. Na svojej intenzite nabrala po vstupe Napoleona do Egypta v roku 1798: vynorili sa otázky budúcej existencie miliónov kresťanov žijúcich pod vládou Osmanov. Tieto otázky odzneli na eucharistickom kongrese v Jeruzaleme v roku 1893, keď východní katolícki patriarchovia informovali pápežského legáta kardinála Benoîta Langenieuxa o krutom zaobchádzaní s členmi ich spoločenstiev. Tento o situácii informoval pápeža Leva XIII. Pápež okamžite zvolal stretnutie východných katolíckych patriarchov na nasledujúci rok (1894), z ktorého vyšiel apoštolský list "Orientalium dignitas" , známy ako Magna Charta o právach východných katolíkov.
Krátko po februárovej revolúcii v roku 1917, po zániku Ruského impéria a po postupnom zániku osmanskej ríše sa pápež rozhodol konať. Svojím Motu proprio "Providentis Dei" (1. máj 1917), pápež vytvoril Východnú kongregáciu a ďalším motu proprio "Orientis catholici" (15. október 1917) založil Pápežský východný inštitút. Prefektom novej Kongregácie sa stal samotný Sv. Otec i keď jeho bezprostredné vedenie zveril sekretárovi, ktorý podľa kánonickej normy (por. kán. 257 "Codex Iuris canonici" z roku 1917 to presnejšie špecifikoval) mal byť kardinálom. Už o tri roky po založení Orientálu Benedikt XV. prostredníctvom apoštolskej konštitúcie "Quod nobis in condendo", dal právo novovzniknutej inštitúcii udeľovať akademické tituly. Pápež od samotného začiatku zdôrazňoval potrebu budovania bohatej špecializovanej knižnice, ktorá je neodlučiteľnou súčasťou štúdia a vedeckého poznania kresťanského východu.
Na začiatku boli profesori vyberaní z rôznych rehoľných rádov a dokonca aj laikov. Bol tam Antoine Delpuch (18681936) z kongregácie Biely otec, ktorý mal v prvom roku po založení Orientálu (19181919) funkciu pro-prezident; dvaja benediktíni medzi ktorými bol blahoslavený Ildefonsa Schustera; traja asuncionisti, medzi ktorými bol Martin Jugie (18781954), ktorý pôsobil na východnom inštitúte iba počas prvých piatich rokov, ale ktorý je autorom monumentálnej syntézy dejín východnej teológie. Ďalej tu pôsobil jeden dominikán; mechitarista; štyria jezuiti, medzi ktorými bol známy archeológ Guillaume de Jerphanion (18771948); dvaja Rusi, Grék a Etiópčan; z troch laikov treba spomenúť Michelangela Guidiho, vynikajúceho filológa a historika.
Po tom, čo sa stal pápežom Pius XI., prevládal názor, že by bolo lepšie, keby sa vedenie východného inštitútu zverilo jednej reholi, ktorá by mala na starosti prípravu budúcich pedagógov. Jeho voľba padla na jezuitov a na istom stretnutí s generálnym predstaveným Vladimírom Ledochowským (14. september 1922) poveril jezuitov vedením východného inštitútu. Na toto rozhodnutie pápeža mal vplyv i prvý prezident východného inštitútu opát Alfredo Ildefonso Schuster, OSB, po ktorom nasledovali už len jezuiti. Prvým z nich v rokoch (19221931), bol Michel d’Herbigny (18801957). Bol to veľmi talentovaný človek, ktorý i vďaka vlastným publikáciam, vniesol do rodiacej sa inštitúcie na novom mieste Piazza S. M. Maggiore nový elán. Komplikácie jeho veľmi delikátnej misie v Rusku viedli k jeho predčasnému odchodu do dôchodku. Po D'Herbignym nasledoval ďalší prezident Inštitútu Emil Hermann (19321951), nemecký cirkevný právnik, ktorého notárska opatrnosť pomohla viesť inštitút počas vojny; nasledoval Ignacio Ortiz de Urbina (19511957), uznávaný patológ, ktorý pochádzal zo španielskeho Baskicka; Alphonse Raes (19571962), vynikajúci odborník sýrskej tradície, ktorý sa neskôr stal prefektom Vatikánskej knižnice; Joseph Gill (19621967), uznávaný odborník na koncil vo Florencii (14381445) a hlavný editor Aktov tohto koncilu. Počas jeho pôsobenia v roku 1965 sa začal používať titul Jezuitský rektor; Ivan Žužek (19671972), neskorší tajomník Pápežskej komisie pre revíziu východného kánonického práva; Georges Dejaifve (19721976), známy ekumenista; Eduard Huber (19761981), bývalý rektor Meudonskej školy v Rusku; Peter-Hans Kolvenbach (19811983), ktorý sa po krátkom pôsobení na východnom inštitúte stal štvrťstoročným generálnym predstaviteľom Spoločnosti Ježišovej (19832008); Gilles Pelland (19841986), ktorý sa neskôr stal rektorom Gregoriánskej univerzity; Gino Piovesana (19861990), ktorého skúsenosť rektora na jezuitskej univerzite Sophia v Tokiu a jeho odborná znalosť ruskej filozofie bola dobrým základom pre vedenie východného inštitútu; Clarence Gallagher (19901995), cirkevný právnik, dekan a rektor; Gilles Pelland (19951998), jediný rektor, ktorý bol zvolený v dvoch obdobiach, ktoré však nenasledovali bezprostredne za sebou; Hèctor Vall Vilardell (19982007), odborník na ekumenizmus, ktorý bol deväť rokov rektorom; Cyril Vasiľ (20072009), ktorý sa po dvoch rokoch rektorátu stal sekretár Kongregácie pre východné cirkvi. Sunny Kokkaravalayil sa stal pro-rektorom na jeden rok(20092010), avšak predstaveným komunity bol sedem rokov; James McCann (20102015), ktorý sa následne stal viceprezidentom nadácie Gregorian Foundation v New Yorku, a David Nazar (2015), v ktorého funkčnom období sa východný inštitút nielenže reštrukturalizoval, ale komunita sa na východnom inštitúte zjednotila s komunitou Pápežského kolégia Russicum.
Storočná história východného inštitútu (19172017) by sa mohla rozdeliť najskôr na jedenásťročné obdobie, kedy sa východný inštitút snažil presadiť a stať sa uznávanou inštitúciou, k čomu prispela encyklika Pia XI. venovaná východnému inštitútu, "Rerum orientalium" (1928). Potom nasledovalo tridsaťročné obdobie, ktoré priviedlo k začiatku Druhého vatikánskeho koncilu (19281958), kedy už bolo možné zozbierať časť bohatej úrody a kedy sa položili základy ďalšej výstavby.
Ďalších tridsať rokov po Koncile (do roku 1989) svieži vánok Druhého Vatikánskeho koncilu vyvolal obnovený záujem o kresťanský východ a východný inštitút. Keď sa v roku 1989 otvorili hranice východnej Európy, začali aj pre Inštitút nové možnosti. Dovtedy uzavretá časť sveta dostala nové možnosti a mnohý študenti z týchto krajín začali študovať na východnom inštitúte.
21. storočie.
V súlade s modernými pedagogickými štandardmi pre akademický výskum bola do knižnice namontovaná klimatizácia so špičkovým LED osvetlením, modernou akustikou a stále viac digitalizovanými prvkami. Pri príležitosti 100. výročia Východného inštitútu (19172017) 12. októbra 2017 navštívil pápež František túto inštitúciu. Vďaka jeho veľkorysému daru sa mohli uskutočniť ďalšie rekonštrukčné práce súvisiace s rozšírením Inštitútu, profesorom sa mohli poskytnúť kancelárie, vytvorila sa jedáleň pre študentov, ako i ďalšie užitočné priestory. Východný inštitút používaSuite e Google for Education, zatiaľ čo jeho internetová služba bola rozšírená na 1 GB up and down. To umožňuje konferenčnej sále stream-konferencie online a taktiež poskytuje možnosti kurzov a konferencií online pomocou služby Google Hangout. Osvetlenie a akustika vyučovacích priestorov boli modernizované tak, aby vyhovovali moderným digitálnym a pedagogickým normám.
Knižnica.
Knižnica Pápežského východného inštitútu je nepochybne najväčším klenotom tejto vzdelávacej inštitúcie. Pokiaľ ide o kresťanský východ, je to najbohatšia knižnica na svete. Niektoré publikácie, ktoré boli vyhodené v prvých rokoch Sovietskeho zväzu boli zakúpené pre knižnicu Inštitútu no dnes sú už nedostupné. Východný inštitút vždy starostlivo sledoval všetky udalosti východného bloku. V knižnici sa preto nachádza napríklad celá zbierka denníka Pravda. Vďaka záujmu a návšteve pápeža Jana Pavla II., ktorá sa uskutočnila v roku 1987 bol knižničný priestor značne rozšírený. Konferenčná sála "„aula magna“", ktorá je súčasťou knižnice a bola zrekonštruovaná pri príležitosti stého výročia založenia Východného inštitútu v roku 2017, poskytuje priestor pre medzinárodné diskusie o problematických a citlivých témach. Sýria, autokefália, genocída, násilie, to sú niektoré z tém, na ktorých sa zúčastnili imámovia, diplomati, patriarchovia, kardináli ale i laici.
Fakulty a jazyky.
Pápežský východný inštitút má dve fakulty, jednu pre Východné cirkevné vedy a druhú pre Východné cirkevné právo. Spočiatku existovala iba jedna fakulta a zahŕňala program uvedený v zakladajúcej listine pápeža Benedikta XV. (1917), t. j. teológiu zahŕňajúcu spiritualitu, liturgiu a cirkevné právo, archeológiu a také vedľajšie vedy, ktoré sú potrebné na zabezpečenie vyváženého programu spoločenských štruktúr, ako je umenie, kultúra a história. V tomto študijnom pláne zohrávajú hlavnú úlohu jazyky a okrem taliančiny, ktorá je hlavným vyučovacím jazykom, sa vyučuje klasická gréčtina, sýrčina, ruština a staroslovienčina, ktoré vždy patrili k hlavnému rámcu štúdia. Okrem arménskeho, koptského, etiópskeho a gruzínskeho jazyka, ktoré sa stali súčasťou študijných programov, boli v posledných rokoch pridané aj moderný grécky a rumunský jazyk. Moderná gréčtina je rozdelená do štyroch úrovní, na základe ktorých je možné získať diplom od gréckej vlády. Pre študentov kanonického práva sa vyučuje latinčina. Dobre vypracovaný program talianskeho jazyka sa stal ťažiskom jadra prípravnéhopropedeutického ročníka.
Oddelenie fakulty východných cirkevných vied, od fakulty kánonického práva sa uskutočnilo v roku 1971, čiastočne i z dôvodu revízie východného kánonického práva a pripravovaného zodpovedajúceho kódexu. Tajomníkom tejto komisie bol p. Ivan Žužek (19242004). Pápežský východný inštitút spolu s profesormi kánonického práva naďalej slúži ako hlavné centrum spracovania a interpretácie Kódexu, ktorý nepoužívajú len východné katolícke cirkvi, ale s istým záujmom ho sledujú i niektorí pravoslávni kresťania.
Publikácie.
Okrem vyučovania a udeľovania akademických hodností licenciátu a doktorátu, Pápežský východný inštitút je známy svojimi publikáciami. V roku 1923 vyšlo prvé číslo publikácie "Orientalia christiana". Po publikovaní sto takýchto čísel, bola séria v roku 1934 rozdelená na "Orientalia Christiana Analecta" výlučne pre monografie a "Orientalia Chrisitana Periodica" na články a recenzie kníh . Autori týchto publikácii boli skutoční odborníci v daných oblastiach a obe publikácie boli distribuované do rôznych knižníc. Po promulgácii Kódexu kánonov východných cirkví (CCEO) v roku 1990 sa rozhodlo o zavedení novej série monografií v oblasti kánonického práva. V roku 1992 začala vychádzať nová edícia "Kanonika" , ktorej prvé číslo sa objavilo v roku 1992. Kritické vydanie "Anaphorae Orientales", ktoré začal Alphonse Raes v roku 1939, upozornilo na jeden z viacerých zabudnutých pokladov kresťanského východu a pokračoval v ňom známy liturgista Orientale, profesor Robert Taft, SJ. Keď William Macomber uverejnil najstarší text Anafory z Addai a Mari, nedalo sa predstaviť, aký užitočný vplyv bude mať tento text na Kongregáciu pre náuku viery v roku 2001, keď sa rozhodlo o uznaní ortodoxie a platnosti anafory i bez výslovných slov konsekrácie .
Významné úspechy.
a) CCEO sa vo veľkej miere pripravovala na Pápežskom východnom inštitúte. Pre východných kresťanov predstavuje Kódex východného práva obrovský krok vpred, pretože prvýkrát v histórii majú vlastné právo ako základ, ktorý umožňuje každej z východných cirkví sui juris rozvíjať svoje vlastné osobitné právo. 
b) Ďalším monumentálnym prínosom Orientálu bolo kritické vydanie dokumentov Bazilejsko-ferrarsko-florentský koncilFlorentského koncilu (14381445), na ktorých sa podieľali profesori Fakulty východných cirkevných vied. Toto dielo viedlo v roku 1947 k rozhodnutiu Pia XII. o odstránenie latinských vplyvov na arménsko-katolícky obrad. Medzi ďalšie významné vedecké diela, dodnes neprekonané patrí 6 zväzková štúdia liturgie svätého Jána Zlatoústeho; encyklopedický slovník kresťanského východu; anotované preklady sýrskych rukopisov z 9. až 13. storočia; vydanie siedmich zväzkov vatikánskych archívnych dokumentov o arménskej otázke (18941925) a podobné vydanie o chaldejsko-asýrskej otázke (19081938); anotovaný katalóg 150 etiópskych rukopisov; podrobné archeologické štúdie mozaík, fresiek a architektúry raného kostola v Malej Ázii a iné.
Významní profesori.
Guillaume Jerphanion, SJ, si získal meno vďaka štúdiu archeológie a kostolov vytesaných v skale, ktoré sa nachádzajú v Kappadocii . Marcel Viller, SJ, po krátkom vyučovaní patristiky z PIO odišiel, aby sa stal jedným zo zakladateľov monumentálneho slovníka "Dictionnaire de Spiritualité". Kardinál Tomáš Špidlík, SJ, bol známym odborníkom v oblasti ruskej duchovnosti a jeho knihy nestratili nič zo svojej aktuálnosti; Jeho predchodcom bol Irenée Hausherr , ktorý položil základy východnej spirituality. Podobnú aktuálnosť majú diela Juana Mateosa|, SJ, ktorý nadviazal na Antona Baumstarka (18721948), a je považovaný s R. F. Taftom SJ a G. Winklerom, za zakladateľa „Mateosovej školy porovnávacej liturgiológie “. Georg Hofmann, SJ, bol nemeckým Cirkevným historikom, ktorý mal veľkú úlohu pri edícii Aktov florentského koncilu. Orientál bol obdarený celou generáciou významných liturgistov, ku ktorým patril aj Miguel Arranz, SJ. Samir Khalil Samir, SJsa výrazne zaslúžil o zviditeľnenie arabskej kresťanskej literatúry. Gustav Wetter, SJ bol svetovou autoritou na marxizmus. Placid J. Podipara, C.M.I, bol svetovým expertom na kresťanov svätého Tomáša.
Významní absolventi.
Patriarcha Bartholomaios Archondonis (Bartolomej I.), súčasný ekumenický konštantínopolský patriarcha, ktorý na PIO študoval v rokoch 1963 až 1968 a napísal svoju tézu "„O kodifikácii posvätných kánonov a kanonických predpisov“". Prácu písal pod vedením prof. Ivana Žužeka.
Zoznam kardinálov, ktorí mali niečo s PIO, je nasledujúci.
Zoznam známych študentov začína s blahoslaveným mučeníkom Eugènom Bossilkoffom, biskupom z Nikopolu v Bulharsku.
V apríli 2013 boli v Sýrii v meste Aleppo unesení dvaja pravoslávni biskupi: grécky pravoslávny biskup Paul Yazigi a sýrsky pravoslávny biskup Mor Gregorius Yohanna Ibrahim. Doteraz nie je známe miesto, kde by sa mohli nachádzať. Ďalšími významnými absolventmi Orientálu sú: Engelbert Kirschbaum, SJ, archeológ; Robert Murray, SJ, sýrista; Alessandro Bausani, islamológ; Hans-Joachim Schultz, liturg, Lambert Beauduin, OSB, zakladateľ mníšskej komunity v Chevetogne a René Vouillaume, prior Petits Frères de Jésus. Študoval tu tiež veľmi talentovaný teológ, ktorého nacisti zastrelili počas druhej svetovej vojny: Yves de Montcheiul, SJ (19001942).

</doc>
<doc id="646076" url="https://sk.wikipedia.org/wiki?curid=646076" title="Fagotka škvrnitá">
Fagotka škvrnitá

Fagotka škvrnitá ("Esperiana esperi" alebo "Fagotia esperi") je druh drobného sladkovodného slimáka z čeľade Melanopsidae. Sladkovodný druh, obýva jazerá a rieky, kde žije na pevnom podklade a živí sa riasami. Podľa Medzinárodnej únie na ochranu prírody a prírodných zdrojov fagotka škvrnitá patrí medzi najmenej ohrozené druhy, celková populácia je stabilná, pokles bol zaznamenaný v rieke Dunaj ale v samotných prítokoch sa nachádzajú dostatočne početné stavy.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). 

</doc>
<doc id="646077" url="https://sk.wikipedia.org/wiki?curid=646077" title="Esperiana esperi">
Esperiana esperi



</doc>
<doc id="646078" url="https://sk.wikipedia.org/wiki?curid=646078" title="Fagotia esperi">
Fagotia esperi



</doc>
<doc id="646079" url="https://sk.wikipedia.org/wiki?curid=646079" title="Melanopsis esperi">
Melanopsis esperi



</doc>
<doc id="646082" url="https://sk.wikipedia.org/wiki?curid=646082" title="Chronologický prehľad dejín Byzantskej ríše">
Chronologický prehľad dejín Byzantskej ríše

Chronologický prehľad dejín Byzantskej ríše obsahuje chronologicky (časovo postupne) usporiadané údaje o historických udalostiach Východorímskej, resp. Byzantskej ríše a významnejších udalostiach susedných krajín, ktoré mali dosah na Byzantskú ríšu.

</doc>
<doc id="646083" url="https://sk.wikipedia.org/wiki?curid=646083" title="Akakiova schizma">
Akakiova schizma



</doc>
<doc id="646084" url="https://sk.wikipedia.org/wiki?curid=646084" title="Akáciova schizma">
Akáciova schizma



</doc>
<doc id="646085" url="https://sk.wikipedia.org/wiki?curid=646085" title="Akaciánska schizma">
Akaciánska schizma



</doc>
<doc id="646087" url="https://sk.wikipedia.org/wiki?curid=646087" title="Vladimír Šucha">
Vladimír Šucha

Prof. RNDr. Vladimír Šucha DrSc. (* 20. apríl 1961, Zvolen) je vedec, vysokoškolský pedagóg a manažér.
Mladosť a štúdium.
Narodil sa vo Zvolene, ale na strednú školu musel z politických dôvodov dochádzať do Krupiny. Pri štúdiu geológie začal organizovať kultúrne podujatia a vstúpil do ochranárskeho hnutia Strom života. Podieľal sa na záchrane Čiernohronskej železnice v Čiernom Balogu a banských vodných ekosystémov okolo Banskej Štiavnice.
V roku 1985 ukončil vysokoškolské štúdium na Prírodovedeckej fakulte Univerzity Komenského v Bratislave, v rovnakom roku absolvoval rigoróznu skúšku.
Kariéra.
Počas Nežnej revolúcie pôsobil na Geologickom ústave SAV, kde ho zvolili za predsedu štrajkového výboru a bunky VPN. Ponuku ísť do politiky vtedy odmietol, aby sa sústredil na vedu.
Prepracoval sa medzi svetovú špičku v oblasti výskumu ílov. Bol najmladší držiteľ titulov DrSc. a profesor na Slovensku. Prednášal na Univerzite Komenského, zaoberal sa mineralógiou, prírodnými nano-materiálmi, či dopadmi ťažby na životné prostredie.
V roku 1995 sa habilitoval, v roku 2002 bol menovaný za profesora, čím sa stal najmladším profesorom na Slovensku.
V roku 2004 sa stal predsedom Rezortnej koordinačnej skupiny pre európske záležitosti Ministerstva školstva SR. V roku 2005 spoluzakladal Agentúru na podporu výskumu a vývoja (APVV) v Bratislave, ktorú krátko viedol ako riaditeľ.
Práca v Eurokomisii.
Od roku 2006 pracoval pre Európsku komisiu v Bruseli. Do roku 2012 pôsobil ako riaditeľ direktoriátu pre vzdelávanie a kultúru, následne sa stal zástupcom generálneho riaditeľa Spoločného výskumného centra Európskej komisie, ktoré poskytuje vedecké podklady k novej európskej legislatíve. V roku 2014 sa stal jeho generálnym riaditeľom. 
V roku 2019 bol najvyššie postaveným slovenský euroúradníkom v Bruseli. Z tejto pozície po trinástich rokoch v októbri 2019 z Európskej komisie odišiel, aby podľa informácií SME, posilnil Progresívne Slovensko a bránil hodnoty liberálnej demokracie a nechce, aby boli ohrozené. 9. septembra 2019 Progresívne Slovensko oznámilo, že sa pridal do ich tímu expertov.
V roku 2019 bol na neplatenom voľne z Európskej komisie a niekoľko mesiacov sa angažoval v slovenskej politike.
24. novembra 2021 bol vymenovaný za vedúceho Zastúpenia Európskej komisie v Bratislave a do funkcie nastúpil 1. januára 2022.
Šucha je členom viacerých vedeckých organizácií zameraných na minerály a geológiu.
Politické pôsobenie.
Po parlamentných voľbách v roku 1998 pôsobil v tíme, ktorý vyjednával podmienky vstupu Slovenska do EÚ. 
Vo voľbách do Národnej rady SR v roku 2020 kandidoval za stranu Progresívne Slovensko ako odborník na vzdelávanie, vo voľbách získal vyše 15 000 preferenčných hlasov. So ziskom 6,96 % sa Koalícii PS SPOLU nepodarilo dosiahnuť hranicu zvoliteľnosti pre koalíciu (7%). Na vstup do parlamentu im chýbali stovky hlasov. 

</doc>
<doc id="646088" url="https://sk.wikipedia.org/wiki?curid=646088" title="Artróza">
Artróza



</doc>
<doc id="646089" url="https://sk.wikipedia.org/wiki?curid=646089" title="Volebné moratórium">
Volebné moratórium

Volebné moratórium je v niektorých štátoch zákaz vedenia volebnej kampane a ovplyvňovania voličov (najmä agitáciou a informovaním o kandidátoch v médiách) počas určitého obdobia pred (prípadne aj počas) volieb. 
Volebné moratórium na Slovensku.
Na Slovensku je podľa zákona o volebnej kampani moratórium na volebnú kampaň a zverejňovanie informácií o kandidujúcich subjektoch (okrem informácií na internete) aj moratórium na zverejňovanie volebných prieskumov 48 hodín. Presnejšie zákon hovorí toto:
Moratórium na volebné prieskumy v roku 2020.
Pre parlamentné voľby v roku 2020 bolo v parlamente navrhnuté predĺženie 14-dňovej lehoty na 50-dňovú. Za hlasovali všetci poslanci Smeru, SNS a ĽSNS, traja odídenci zo Sme rodina, traja bývalí poslanci ĽSNS a poslanec Eduard Adamčík z Mosta-Híd. Prezidentka Zuzana Čaputová zákon nepodpísala a vrátila ho do parlamentu. Parlament veto prelomil, no Ústavný súd do konečného rozhodnutia o novele pozastavil platnosť 50-dňového moratória na volebné prieskumy, a tak pred parlamentnými voľbami v roku 2020 naďalej platil zákaz zverejňovania volebných prieskumov 14 dní pred voľbami.

</doc>
<doc id="646091" url="https://sk.wikipedia.org/wiki?curid=646091" title="Volebná kampaň">
Volebná kampaň

Volebná kampaň je v zmysle zákona akákoľvek činnosť politickej strany, politického hnutia, koalície politických strán a politických hnutí a kandidátov, za ktorú sa obvykle platí úhrada, smerujúca k propagácii ich činnosti, cieľov a programu za účelom získania volenej funkcie.
Volebná kampaň začína dňom uverejnenia rozhodnutia o vyhlásení volieb v Zbierke zákonov Slovenskej republiky a končí 48 hodín predo dňom konania volieb (pozri volebné moratórium). Zákon ďalej v samostatných paragrafoch definuje podmienky financovania kampaní a záverečnú správu (o nákladoch na volebnú kampaň), ktorá sa zasiela Ministerstvu vnútra. Zákon platí pre viaceré druhy volieb: do orgánov územnej samosprávy voľby, do Národnej rady Slovenskej republiky, do Európskeho parlamentu a voľby prezidenta. Napríklad pri voľbách do Národnej rady Slovenskej republiky v roku 2020 môžu politické subjekty na kampaň minúť najviac tri milióny € vrátane DPH, pričom musia mať transparentný účet. Na kampani sa môžu zúčastniť aj tretie strany, tie sa musia registrovať na ministerstve vnútra. Strana môže počas jedného volebného obdobia prijať najviac 3,5 milióna eur z darov, pôžičiek a úverov. Limit sa však netýka príspevkov od štátu. Ďalšie paragrafy zákona určujú pravidlá Kontroly volebnej kampane a transparentnosti. Viaceré časti zákona stanovujú podmienky vysielania. Tieto rozlišujú medzi rozhlasovým, televíznym vysielaním, vysielaním v rámci audiovizuálnej mediálnej služby na požiadanie, v periodických publikáciách, neperiodických publikáciách, v agentúrnom spravodajstve, vysielanie prostredníctvom internetu, zverejnená platená inzercia, zverejnené volebné plagáty a všetky ďalšie spôsoby. Pre politické subjekty je dôležité, že na vysielanie politickej reklamy aj diskusií vo vysielaní verejnoprávneho RTVS majú kandidujúce strany a hnutia právny nárok. Zákon, novelizovaný s účinnosťou 1. júla 2015, končí časťami popisujúcimi správne delikty, pokuty a priestupky. Tieto pravidlá pre volebnú kampaň teda platia od parlamentných volieb v marci 2016, pred ktorými bol zákon dvakrát novelizovaný najmä v oblasti financovania kampane a moratória na volebné prieskumy.
Samotné témy alebo formy kampane určujú jednotlivé politické subjekty a preberajú za ne aj zodpovednosť. Pozri napr. Témy v kampani vo voľbách do Národnej rady Slovenskej republiky v roku 2020.

</doc>
<doc id="646092" url="https://sk.wikipedia.org/wiki?curid=646092" title="Erinna">
Erinna



</doc>
<doc id="646095" url="https://sk.wikipedia.org/wiki?curid=646095" title="Klasy (folklórny súbor)">
Klasy (folklórny súbor)

Folklórny súbor Klasy pôsobí pri "Slovenskom kultúrno–umeleckom spolku hrdinu Janka Čmelíka" v Starej Pazove, v Srbsku. 
História a súčasný stav.
Od samého založenia roku 1948 spolok má aj folklórnu odbočku. Od roku 1992 táto odbočka pôsobí pod názvom "Folklórny súbor Klasy". V rámci súboru je činné niekoľko generačných skupín tanečníkov. Hlásia sa k nemu deti materskej škôlky (detská folklórna skupina "Pukance"), žiaci základných škôl, stredoškoláci, študenti, ako aj osvedčení tanečníci a veteráni.
FS Klasy sa zúčastnil početných lokálnych a medzinárodných festivalov. Okrem v Srbsku a na Slovensku, vystupoval aj v Austrálii, Česku, Grécku, Maďarsku, Rakúsku, Slovinsku. Pravidelne sa zúčastňuje Slovenského vojvodinského folklórneho festivalu "Tancuj, tancuj" v Hložanoch. V minulosti sa zúčastňoval aj Akademickej Nitry, Hontianskej parády v Hrušove, Horehronských dní spevu a tanca v Heľpe, Jánošíkových dní v Terchovej, Matičného svetového festivalu slovenskej mládeže v Martine, Medzinárodného festivalu slovenského folklóru Jánošíkov dukát v Rožnove pod Radhoštěm, Medzinárodného folklórneho festivalu na Myjave, Podpolianskych folklórnych slávností v Detve, Podroháčskych folklórnych slávností v Zuberci, Zemplínskych slávností v Michalovciach. Vystupoval aj v Bratislave, Liptovskom Hrádku, Slovenskej Ľupči, Ostrave.
Tanečníkov a početných spevákov FS Klasy na vystúpeniach a koncertoch sprevádza "Slovenský ľudový orchester" SKUS hrdinu Janka Čmelíka. Má približne 20 členov (husle, harmonika, gitara, harfa, basa, kontrabas). Orchester nahral aj niekoľko CD, tiež urobil nahrávky slovenských ľudových piesní pre Staropazovský rozhlas.
FS Klasy má nacvičený rôznorodý repertoár, ktorý obsahuje viac ako 20 choreografií staropazovských tancov, ale aj tancov z rôznych regiónov Slovenska.

</doc>
<doc id="646096" url="https://sk.wikipedia.org/wiki?curid=646096" title="Zlatá maska">
Zlatá maska

Zlatá maska je česko-slovenská spevácka súťaž TV JOJ a TV Prima založená na juhokórejskom formáte "King of Mask Singer" od Munhwa Broadcasting Corporation, kde sú známe osobnosti zamaskované od hlavy po päty, pričom ich identitu pred ostatnými súťažiacimi, porotcami a divákmi v štúdiu zakrývajú rôzne kostýmy a celo-tvárové masky. Každý súťažiaci má svojho bodyguarda. Identita jednotlivých súťažiacich bude odhalená až po ich vyradení. Premiéru mala 6. septembra 2020. Finále bolo odvysielané 7. novembra na JOJke a 8. novembra 2020 na Prime. Víťazkou súťaže sa stala herečka Lucia Siposová, ktorá sa skrývala pod maskou Bubáka.
Formát.
Súťaže sa zúčastnilo 12 osobností: hercov, športovcov či spevákov – 6 z Česka a 6 zo Slovenska. Keďže sú ale dôkladne zamaskovaní, ich totožnosť zostala neznáma, z dôvodu dokonalého utajenia bola show navyše nakrúcaná v Budapešti v Maďarsku a celé zloženie účinkujúcich poznali iba dvaja ľudia. O koho sa jedná zisťovala štvorčlenná porota takzvaných detektívov, ktorí tak mohli spoznať podľa spevu či pohybov maskovaných. V každej časti vypadla jedna osobnosť, až potom bola odmaskovaná a odhalená. Úlohou divákov v hľadisku bolo ohodnotiť spevácky výkon a celkovú šou na pódiu.
Obsadenie.
Moderátor.
Moderátorom relácie sa stal Martin „Pyco“ Rausch
Porota.
Porota je vždy štvorčlenná. V každej časti sa objavili Michal Hudák a Jakub Prachař. Doplnili ich Jiřina Bohdalová, Libor Bouček, Marta Verner, Celeste Buckinghamová a Andrea Verešová.
Produkcia.
Výroba a vysielanie.
29. októbra 2019 televízia JOJ oznámila, že pripravuje novú talentovú show "The Masked Singer", v ktorej celebrity vystupujú v rôznych kostýmoch a maskách, pričom ich identita bude odhalená až po ich samotnom vyradení. 20. februára 2020 bolo oznámené, že moderátorom sa stal Martin "Pyco" Rausch, ktorý sa po dlhšom čase vrátil do televízie JOJ. TV JOJ oznámila, že show, ktorú pripravuje spoločne s českou Primou, mala mať premiéru 20. marca 2020 a nesie názov Zlatá maska. Pre hrozbu koronavírusu ale televízie boli nútené show odložiť na neurčito. V marci totiž mala prebiehať intenzívna postprodukcia, na ktorej spolupracovalo množstvo ľudí a televízie ich nechceli ohroziť. 15. júla 2020 bolo oznámené, že televízie dokončujú postprodukčné práce a šou by sa mala začať vysielať na jeseň. 23. júla 2020 bolo potvrdené nasadenie relácie na jeseň 2020 a to konkrétne začiatkom septembra. V ten istý deň Prima predstavila svoj jesenný program a oznámila dátum štartu show: 5. september 2020. Vtedy bol ale vysielaný galavečer OTO, ktorý pre koronavírus nestihol jarné vysielanie. Obe televízie sa preto rozhodli posunúť šou o týždeň neskôr, teda 12. septembra 2020. Prima sa nakoniec rozhodla zmeniť vysielací deň na nedeľu, nakolko v sobotu by jej konkurovala siedma séria relácie "Tvoje tvář má známý hlas", a spoločne s JOJkou tak "Zlatú masku" uviedli od 6. septembra. Pre nízku sledovanosť, keď z pôvodných 780 000 divákov v Česku po dvoch týždňoch klesla o takmer 39 %, sa Prima rozhodla od 4. októbra 2020 show presunúť z 20:15 na neskorší menej atraktívny čas a to 21:25. 29. septembra 2020 bolo oznámené, že pre nízku sledovanosť Zlatej masky zmenila plány aj televízia JOJ a šou tak presunula z nedele o 20:35 na sobotu o 21:30; prvýkrát sa tak stane 3. októbra 2020.
Natáčanie.
Show sa natáčala od februára do marca 2020 spoločne s maďarskou verziou v Budapešti.

</doc>
<doc id="646098" url="https://sk.wikipedia.org/wiki?curid=646098" title="Prusi (baltský národ)">
Prusi (baltský národ)

Prusi (prusky a litovsky "Prūsai", lotyšsky "Prūši", poľsky "Prusowie", nemecky "Pruzzen" či "Prußen") sú niekdajšie etnikum baltského pôvodu, sídliace od začiatku nášho letopočtu v juhovýchodnom Pobaltí medzi ústiami Visly a Nemen, na území, ktoré sa v stredoveku nazývalo Prusko. Baltskí Prusi spolu s Jotvingami, sídliacimi ďalej vo vnútrozemí, patrili jazykovo k západnej, dnes celkom vymretej, vetve baltických jazykov.
Dejiny.
Najstaršie nesporné písomné svedectvo o Prusoch je v tzv. Bavorskom geografe či cestopise Wulfstana z Hedeby z 9. storočia. Starí Prusi zostali aj po nástupe kresťanstva pohanmi a ani sa politicky neintegrovali. Hoci hovorili rovnakým jazykom, delili sa na rad menších kmeňov (Galindovia, Sambovia, Bartovia, Nadrovania a i.). Pokusy o ich christianizáciu zostali bezvýsledné, lebo Prusi považovali šírenie kresťanstva za zámienku a nástroj cudzej nadvlády - v roku 997 v dôsledku toho zabili pražského biskupa sv. Vojtecha, ktorý ich chcel pokrstiť. 
V roku 1226 si pozval mazovské knieža Konrád I. na pomoc proti Prusom Rád nemeckých rytierov, ktorému sa vzápätí podarilo územia Prusov dobyť a založiť tu vlastný štát. Po neúspešnom povstaní v rokoch 12601272 boli baltskí Prusi sčasti vyhubení a nahradení nemeckými kolonistami, zvyšní boli pozvoľna germanizovaní. Od 14. storočia sa dochovali aj nemnohé písomné pamiatky pruského jazyka, jeho najrozsiahlejším svedectvom je preklad Lutherovho katechizmu vydaný roku 1561 v Kraľovci. Stará pruština definitívne vymrela na sklonku 17. storočia.

</doc>
<doc id="646099" url="https://sk.wikipedia.org/wiki?curid=646099" title="Grumman F9F Panther">
Grumman F9F Panther

Grumman F9F Panther bolo americké palubné stíhacie lietadlo používané na začiatku studenej vojny. Jedno z prvých prúdových lietadiel, ktoré mohlo americké námorníctvo efektívne využívať na operácie z paluby lietadlových lodí. Bola to jednomotorová jednomiestna stíhačka určená na denné operácie, ktorá mohla slúžiť aj ako stíhací bombardér.
United States Navy a United States Marine Corps vo veľkej miere využívali tieto stroje počas vojny v Kórei. Ďalším vývojom vznikol z tohto lietadla Grumman F-9 Cougar. 
Vznik a vývoj.
Spoločnosť Grumman Aircraft Corporation sa počas druhej svetovej vojny preslávila výrobou legendárnych bojových lietadiel. Išlo o lietadlá s piestovým spaľovacím motorom ako F4F Wildcat, F6F Hellcat a TBF Avenger, ktoré americké námorníctvo používalo na lietadlových lodiach. Na tieto úspechy nadviazala firma Grumman v povojnovom období vývojom stíhacieho lietadla s prúdovým motorom „F9F Panther“.
Na konci druhej svetovej vojny pracovali inžinieri v spoločnosti Grumman Corporation na vývoji dvojmiestnej nočnej stíhačky, ktorá niesla označenie „G-75“. Lietadlo mali poháňať prúdové motory Westinghouse J30, ale keďže tento motor poskytoval ťah iba 13,4 kN, G-75 ich musela mať pod krídlami až štyri. Tento návrh bol predložený aj americkému námorníctvu, ktoré však uprednostnilo projekt XF3D-1 od spoločnosti Douglas, z ktorého neskôr vzišiel "Skyknight". Americký námorný úrad pre letectvo si však ponechal návrh Grummanu ako záložný plán a 11. apríla 1946 udelil tejto spoločnosti zákazku na dva prototypy G-75, ktoré dostali vojenské označenie „XF9F-1“. S postupujúcimi prácami sa ukázalo, že návrh G-75 nebude príliš úspešný. Firma Grumman však pracovala aj na úplne inom koncepte, ktorým bola denná jednomiestna stíhačka „G-79“. Úrad pre letectvo spravil isté byrokratické zmeny a zmluva na G-75 bola upravená tak, aby špecifikácie vyhovovali lietadlu G-79, z ktorého sa mali postaviť tri prototypy.
Dva z prototypov niesli označenie „XF9F-2“ a boli poháňané jedným prúdovým motorom Rolls-Royce „Nene“ namontovaným v trupe. Motor mal radiálny kompresor a ťah 22,3 kN. V tom čase prebiehali snahy o licenčnú výrobu motorov Nene, ktorú mala zabezpečovať americká spoločnosť Pratt &amp; Whitney (tieto motory dostali označenie „J42“). Ale vzhľadom k tomu, že rokovania o licenčných podmienkach sa pretiahli, tretí prototyp s označením „XF9F-3“ získal menej výkonný motor General Electric/Allison J33 s ťahom 20,5 kN.
Prvý prototyp XF9F-2 sa vzniesol k oblohe 21. novembra 1947, pričom na palube sedel skúšobný pilot spoločnosti Grumman Corwin H. "Corky" Meyers. Druhý prototyp vzlietol o päť dní neskôr. Obe lietadlá boli bez výzbroje. V októbri 1948 už prebiehali testy na palube lietadlovej lode, pri ktorých jeden z prototypov havaroval. Nemalo to však žiaden dopad na harmonogram celého programu. Dňa 16. augusta 1948 uskutočnil svoj počiatočný let aj prototyp XF9F-3 poháňaný motorom od firmy Allison.
F9F-2 a F9F-3.
S cieľom rozložiť riziko, objednalo americké námorníctvo spočiatku obe verzie Panthera - 47 kusov F9F-2 a 54 lietadiel F9F-3. Tieto dve verzie sa mali vyrábať súbežne, pričom ich prvé sériovo vyrobené exempláre mali vzlietnuť už v novembri 1948. Avšak v tej dobe sa konečne podarilo rozbehnúť licenčnú výrobu motoru J42 a tak produkcia Panthera s pohonnou jednotkou od firmy Allison stratila zmysel. Všetky F9F-3, ktoré boli medzičasom dokončené, boli následne prestavané na F9F-2.
Dodávky F9F-2 k jednotkám námorníctva sa začali v máji 1949 a celkovo bolo v tejto verzii postavených 564 lietadiel (vrátane prerobených F9F-3). V priebehu výroby sa začali pod krídla montovať závesné body. Spočiatku nimi bolo vybavených asi 50% zo všetkých vyrobených Pantherov a od počiatočnej výrobnej várky lietadiel sa odlišovali označením „F9F-2B“. Neskôr však boli závesné body domontované aj na prvú polovicu vyrobených strojov a všetky lietadlá boli znovu označované ako F9F-2.
F9F-2 mal celokovovú konštrukciu. Bol to strednoplošník s rovným krídlom. Krídlo malo klapky na nábežnej aj odtokovej hrane. Krídla sa hydraulicky sklápali smerom nahor. Prvých 12 sériovo vyrobených F9F-2 malo klasické ukončenie krídel, ako to vidno aj na prototypoch XF9F-2. Od 13. exempláru mali lietadlá na koncoch krídel namontované prídavné palivové nádrže s objemom 455 litrov. Celkový objem paliva, vrátane vnútorných nádrží, sa tak dostal na 3498 litrov.
Stroj bol vybavený trojbodovým podvozkom, pričom kolesá hlavného podvozku boli pod krídlami a zaťahovali sa smerom k trupu. Záchytný hák bol pod výfukovým systémom.
F9F-2 bol poháňaný prúdovým motorom J42-P-8 so suchým ťahom 22,3 kN (pre zvýšenie ťahu na 25,6 kN používal vstrekovanie vody). Lietadlá z počiatočnej výrobnej várky boli ešte vybavené pohonom J42-P-6, ktorý mal síce rovnaký ťah, ale odlišoval sa zapaľovacím systémom. Nasávanie vzduchu do motora sa nachádzalo v koreňoch krídla.
F9F-2 bol vyzbrojený štyrmi kanónmi typu M3 Hispano kalibru , ktoré sa nachádzali pod nosom lietadla. Každý z nich mal zásobu 190 nábojov a mierenie umožňoval optický zameriavač Mark 8. F9F-2 nemal radar. Pod každým krídlom boli štyri závesné body. Na vnútorný závesník bolo možné pripevniť bombu s hmotnosťou alebo externú palivovú nádrž s objemom 568 litrov. Zvyšné tri závesníky mohli niesť bombu s hmotnosťou alebo raketu vzduch-zem HVAR kalibru . Celková nosnosť výzbroje bola , v skutočnosti však mal motor príliš slabý ťah na to, aby F9F-2 dokázal vzlietnuť z paluby lietadlovej lode v takejto maximálnej bojovej konfigurácii.
F9F-4.
US Navy sa F9F-2 zapáčila natoľko, požadovala vylepšenú verziu Pantherov. Spočiatku bolo objednaných 73 lietadiel "F9F-4" s prúdovým motorom Allison J33-A-16. Ten mal suchý ťah 27,8 kN a ťah zvýšený vstrekovaním vody dosahoval 30,9 kN. Nová verzia mala tiež trup predĺžený o , čo umožnilo zvýšiť kapacitu paliva na 3801 litrov. Zmeny sa dotkli aj zvislej chvostovej plochy, ktorá bola mierne vyššia. Nosnosť vonkajších závesníkov vzrástla na , pričom lietadlo mohlo niesť celkovo až výzbroje.
Prototyp F9F-4 vznikol úpravou sériovo vyrobenej F9F-2 a prvýkrát vzlietol 5. júla 1950. Celkovo bolo vyrobených 109 lietadiel vo verzii F9F-4. Minimálne jedna letku námornej pechoty sa zúčastnila aj operácií v Kórei. Slabinou týchto lietadiel bol však nespoľahlivý motor Allison, a preto bolo neskôr mnoho z nich prerobených na verziu "F9F-5".
F9F-5.
F9F-5 bola v skutočnosti verzia F9F-4 s predĺženým trupom, vyššou zvislou chvostovou plochou a novým motorom J48-P-6. Tento motor bol vylepšeným derivátom prúdového motora Nene, známeho ako Rolls-Royce „Tay“, ktorý Spojené štáty vyrábali na licenciu v spoločnosti Pratt &amp; Whitney. J48-P-6 poskytoval F9F-5 suchý ťah 27,8 kN a ťah zvýšený vstrekovaním vody 31,1 kN.
Prototyp F9F-5 vznikol prestavaním sériovo vyrobeného F9F-2 a svoj prvý let uskutočnil 21. decembra 1949. Dodávky americkému námorníctvu a námornej pechote začali v novembri 1950. F9F-5 v podstate nahradil málo výkonnú F9F-2 a koncom roka 1952 bol nasadený do bojov v Kórei. Celkovo bolo vyrobených 616 kusov F9F-5. 
Okrem toho vzniklo aj 36 prieskumných lietadiel „F9F-5P“. Tie mali namiesto kanónov nainštalované fotografické prístroje. Nos lietadla bol predĺžený o , čím sa celý trup predĺžil na .
Operačné nasadenie.
F9F-2 bolo prvým prúdovým lietadlom amerického námorníctva, ktoré bolo nasadené do bojovej operácie. Dňa 3. júla 1950 uskutočnilo nálety na podporu pozemných síl OSN v Kórei . V ten istý deň si Panther pripísal prvý zostrel, keď piloti Ensign E.W. Brown a LTJG L.H. Plog zničili vrtuľové stíhacie lietadlo Jak-9. Prvý zostrel prúdovej stíhačky si nárokoval poručík Tom Amen, keď 9. novembra 1950 zničil MiG-15. Išlo o vôbec prvý zostrel prúdovej stíhačky lietadlom amerického námorníctva. Piloti Pantherov nahlásili ešte štyri alebo päť ďalších zostrelov MiG-15, pričom podľa štatistík nedošlo k žiadnym stratám Pantherov v dôsledku zásahu z MiGu-15. Tieto štatistické údaje však vyvolávajú isté pochybnosti, hlavne keď si uvedomíme, že Panther sa svojimi výkonmi nemohol porovnávať s rýchlejším MiGom-15.
 Argentínske námorníctvo
 United States Navy
 United States Marine Corps

</doc>
<doc id="646100" url="https://sk.wikipedia.org/wiki?curid=646100" title="Aghlabidovci">
Aghlabidovci



</doc>
<doc id="646102" url="https://sk.wikipedia.org/wiki?curid=646102" title="Kresťanský pozdrav">
Kresťanský pozdrav

Pod pojmom kresťanský pozdrav rozumieme slovo, alebo frázu, ktorá sa bežne používa v kresťanstve.
Rímskokatolícka cirkev.
Rímskokatolícka cirkev má len jeden oficiálny pozdrav na bežné príležitosti. Je to aj tradičný rímskokatolícky pozdrav, bežne používaný medzi príslušníkmi rehoľných rádov.
"Pochválený buď Ježiš Kristus", (lat. "Laudetur Jesus Christus")
Typická odpoveď znie:
"Naveky! Amen" (lat. "In sæcula saeculorum amen!" alebo "In aeternum! Amen")
Pri odchode sa zdraví:
"S Pánom Bohom"
Za pozdravy však možno považovať aj iné, často používané frázy, tie sa však používajú väčšinou v súvislosti s liturgickými obradmi:
"Pán s vami - I s duchom tvojim"
"Pokoj tomuto domu - I všetkým, čo v ňom bývajú"
Gréckokatolícka a pravoslávna cirkev.
Najčastejší pozdrav v Gréckokatolíckej a pravoslávnej cirkvi je
"Slava Isusu Christu! - Slava vo viki!" (nezvykne sa používať slovenský preklad)
alebo
"Christos posredi nas! - I jest i budet!", po slovensky: "Kristus medzi nami! – Je aj bude!"
Na rozdiel od rímskokatolíckej cirkvi, v gréckokatolíckej a pravoslávnej sa oficiálne pozdravy menia v závislosti od liturgického obdobia, či príležitosti:
"Christós voskrése! – Voístinu voskrése!", po slovensky: "Kristus vstal zmŕtvych! – Skutočne vstal zmŕtvych!" - v období sviatku Paschy (veľkonočné obdobie) 
"Christós raždájestja! – Slavíte jehó! (Slavíte!)", po slovensky: "Kristus sa rodí! – Oslavujme ho!"" - v období sviatku Narodenia Pána, presnejšie od 25. do 31. decembra. 
Iné pozdravy:
"Pokoj tomuto domu - I všetkým, čo v ňom bývajú"
Neoficiálne ľudové pozdravy.
V kresťanských oblastiach Slovenska sa môžeme tiež stretnúť aj s inými pozdravmi, väčšinou však ide o ľudovú slovesnosť. Tieto pozdravy sa používajú skôr medzi jednotlivými veriacimi, málokedy pri komunikácií s cirkevným predstaveným, úradom, alebo autoritou:

</doc>
<doc id="646114" url="https://sk.wikipedia.org/wiki?curid=646114" title="Grace Hopperová">
Grace Hopperová

Grace Brewster Murrayová Hopperová (rodená Murrayová * 9. december 1906, New York, New York, USA† 1. január 1992, Arlington County, Virgínia) bola americká počítačová vedkyňa a kontraadmirálka amerického námorníctva. 
Ako jedna z prvých programátorov počítača Harvard Mark I sa stala priekopníčkou počítačového programovania, ktorá vynašla jeden z prvých linkerov. Propagovala a spopularizovala myšlienku strojovo-nezávislých programovacích jazykov, čo viedlo k vývoju COBOLu, ktorý sa dodnes používa.
Životopis.
Pred vstupom do námorníctva získala v roku 1934 titul Ph.D. z matematiky na Yale University. Od roku 1931 prednášala matematiku na Vassar College, kde získala v roku 1941 profesúru. 
O zaradenie do námorníctva sa pokúšala už počas druhej svetovej vojny, ale jej vstup bol odmietnutý, pretože mala 34 rokov. Namiesto toho sa pripojila k námorným rezervám. Hopperová začala svoju kariéru v oblasti výpočtovej techniky v roku 1944, keď pracovala na tíme Harvarda Marka I., ktorý viedol Howard H. Aiken. V roku 1949 nastúpila do Eckert-Mauchly Computer Corporation a bola súčasťou tímu, ktorý vyvinul počítač UNIVAC I. V Eckert-Mauchly začala vyvíjať kompilátor. Verila, že programovací jazyk založený na angličtine je možný. Jej kompilátor prevádzal anglické výrazy na strojový kód, ktorému rozumejú počítače. V roku 1952 dokončila Hopperová svoj programový linker (pôvodne nazývaný kompilátor), ktorý bol napísaný pre systém A-0.
V roku 1954 si ju Eckert-Mauchly vybral, aby viedla ich oddelenie pre automatické programovanie. Viedla tiež a pomohla s vydaním niektorých prvých kompilovaných jazykov, napríklad FLOW-MATIC. V roku 1959 sa zúčastnila konzorcia CODASYL, ktoré konzultovalo s Hopperovou, aby im pomohla vytvoriť programovací jazyk nezávislý od stroja. To viedlo k jazyku COBOL, ktorý bol inšpirovaný jej predstavou jazyka založeného na anglických slovách. V roku 1966 odišla z námornej rezervy, ale v roku 1967 ju námorníctvo stiahlo do aktívnej služby. V roku 1986 odišla z námorníctva a našla prácu ako konzultantka pre spoločnosť "Digital Equipment Corporation", kde sa podelila o svoje počítačové skúsenosti.

</doc>
<doc id="646120" url="https://sk.wikipedia.org/wiki?curid=646120" title="Slovenské divadlo VHV v Starej Pazove">
Slovenské divadlo VHV v Starej Pazove

Slovenské divadlo VHV v Starej Pazove je ochotnícke divadlo, ktoré pôsobí pri "Slovenskom kultúrno–umeleckom spolku hrdinu Janka Čmelíka" v Starej Pazove, v Srbsku. V repertoári má najmä činohru pre dospelých, ale zaoberá sa aj detským a nonverbálnym divadlom. Má aj bohatú zájazdovú činnosť.
História divadla.
Rok 1903 sa považuje za rok založenia Slovenského ochotníckeho divadla v Starej Pazove. Založili ho kňaz a dramatik Vladimír Hurban Vladimírov (známy aj pod pseudonymom VHV) a jeho sestra Ľudmila Hurbanová. Divadelná tradícia v Starej Pazove vyrástla najmä z činnosti VHV, ktorý v tomto divadle dlhé roky pôsobil ako herec, organizátor, autor divadelných predstavení a režisér. Prvým divadelným predstavením, ktoré bolo predvedené 2. februára 1903 v hostinci Martina Kiršnera, bola komédia, jednoaktovka neznámeho autora "Testiná do domu – spokojnosť von z domu". Známe sú slová z kupletu Idy Roháčovej a Juraja Ježa po skončení predstavenia: "Odkedy tu na rovine Pazova stojí, / odkedy sa rozmnožuje v dobrom pokoji, / ba odkedy zemeguľu okrášľuje Sriem, / nebolo tu slovenského divadla, to viem! / Hej, haj, nieže tak, ako bolo dosiaľ, / kým ten náš národ tu tvrdým spánkom spal! / Stojme zmužile, svorne bok o bok: / hrávať budeme každý rok!"
Staropazovskí divadelníci v minulosti zohrali predstavenia slovenských (Vladimír Hurban Vladimírov, Ivan Stodola, Jozef Gregor Tajovský, Milo Urban, Ferko Urbánek a iní), srbských (Dušan Kovačevič, Branislav Nušič, Jovan Sterija Popovič a iní) a svetových autorov (Karel Čapek, Anton Pavlovič Čechov, Molière, William Shakespeare, Oscar Wilde a iní). V staropazovskej divadelnej sieni odznela (prvýkrát roku 1925) aj opereta "Pekná nová maľovaná kolíska", pre ktorú libreto napísal VHV, kým zhudobnená bola v troch verziách: Jána Podhradského, Antona Cígera a Imricha Janošku.
Pestovalo sa aj detské divadlo. Okrem výberu hotových predlôh často sa stávalo, že sa rozprávky, povesti a báje dramatizovali alebo autorsky spracúvali. Učitelia a pri tom divadelní ochotníci sa často podpisovali aj ako režiséri. Medzi prvými režisérmi divadelných predstavení pre deti bol učiteľ, publicista a prekladateľ Ferdinand Klátik.
Od prvého predstavenia po začiatok 21. storočia v staropazovskej divadelnej sále hralo asi 2400 hercov a predstavenia režírovalo viac ako 30 režisérov. Za sto rokov bolo asi 300 premiér a spolu s nimi približne tisíc vystúpení. Divadlo vystupovalo na lokálnych, celoštátnych a svetových festivaloch (vo Fínsku, Nórsku, na Slovensku, v Slovinsku atď). V Srbsku sa pravidelne zúčastňuje Festivalu slovenskej vojvodinskej ochotníckej divadelnej tvorby "Divadelný vavrín", ktorý sa organizuje od roku 1970 a festivalu "DIDA (Divadelné inscenácie dolnozemských autorov)", ktorý sa organizuje od roku 1995. Na Slovensku vystupovalo na Divadelnej Nitre, Scénickej žatve v Martine, v profesionálnych divadlách v Bratislave, Košiciach, Prešove, Zvolene, Žiline a v Divadle SNP v Martine.
V novšej dobe pazovskí divadelníci sa vyskúšali aj v nonverbálnom divadle pod dozorom režiséra Miroslava Benku, v jeho autorskom projekte "S.O.S. (Save Our Souls)", zinscenovanom roku 1990. Toto predstavenie bolo pozvané na 11 medzinárodných divadelných festivalov.

</doc>
<doc id="646125" url="https://sk.wikipedia.org/wiki?curid=646125" title="Almorávidovci">
Almorávidovci

Almorávidovci (iné názvy: Almoravidovci, Almorávidi, Almoravidi; arab. المرابطون, "al-Murábitún", berb. ⵉⵎⵕⴰⴱⴹⴻⵏ, "Imrabḍen") bola berberská dynastia vládnuca v rokoch 10611147 v severozápadnej Afrike. 
História.
Zakladateľom dynastie bol moslimský berberský reformátor Abd Alláh ibn Jásín zo Sidžilmásy, ktorý vyzýval k očiste islamu od deformácií a nemorálnosti. Abdalláh, ktorý pôsobil v tom čase ešte stále vcelku pohanskom berberskom prostredí vytvoril spočiatku malý duchovný bojovný rád almorávidov, ktorý sídlil na kláštornom hradisku (ribát) na jednom z ostrovov rieky Senegal. Rád združoval Abdalláhových, častokrát až fanaticky verných stúpencov, a Abdalláhova moc postupne rástla. Namiesto proselytizácie pohanov sa však obrátil do radov moslimov svojho kmeňa a začal ich zjednocovať a viesť k hlbšiemu prežívaniu náboženského života. V priebehu rokov 10481056 ovládol za pomoci svojich generálov časť západnej Sahary a južného Maroka. 
Jásinov nástupca a najvýznamnejší vodca rádu Júsuf ibn Tášfín založil v roku 1062/1070 nové hlavné mesto Marrákeš, a následne v rokoch 10711082 ovládol západnú časť Alžírska. V roku 1082 odpovedal na žiadosť andalúzskych kniežat o pomoc proti reconquiste. V roku 1086 porazil v bitke pri Sacraliase (aj bitka pri Zálake) Alfonza VI. Statočného a začlenil územie Andalúzie (južného Španielska) do svojej ríše. Okrem Valencie ovládanej El Cidom tak Almorávidovci ovládli celé moslimské územie vo Španielsku a Portugalsku. Niekedy okolo roku 1076 sa moc rodu a krajiny rozšírila aj do Ghany. Júsufov syn Alí následne vo výbojoch na Pyrenejskom polostrove pokračoval a v roku 1110 jeho brat Tamím dobyl Zaragozu a v roku 1116 Baleárske ostrovy. Tieto úspechy však už boli len vyvrcholením predchádzajúcej expanzie. Alí sa skôr ako skúsený vládca ukázal byť teologickým teoretikom, ktorý potlačoval akékoľvek odchýlky murábitského dogmatického a právneho systému. Náboženská intolerancia sa prejavovala v útlaku židov a mozarábov, ako i v pálení nevhodných kníh. V roku 1118 moslimovia o Zaragozu prišli a následne v roku 1120 prehrali aj bitku pri Cutande. 
V roku 1125 vypukla v marockom pohorí Atlas vzbura Almohádovcov, ktorí vyznávali iní smer sunny. Ich vodca Ibn Tumárt hlásal návrat k voľnejšiemu výkladu koránu a zduchovnel predstavu Boha, ktorého jedinosť sa prejavovala v mnohých atribútoch Boha. Spočiatku síce svojou horlivosťou nezískal príliš mnoho zástancov, avšak silnú podporu získal vo svojom kmeni. Na svoju stranu postupne získal početných odporcov Almorádovcov a boje sa začali predlžovať. Almorádovcovm sa spočiatku darilo odbojných povstalcov porážať, ich pokus o dobytie Marakéšu v roku 1230 sa skončil značným fiaskom, nepodarilo sa im však povstalcov v horách zničiť. Situácia sa zhoršila po tom, čo sa k moci dostal almohádovec Abdulmu’min. Almorádovci, ktorých moc po smrti Alího ešte viac upadla už na ofenzívu nedkázali odpovedať a po dobytí Marrákeša v roku 1147 moc Almorádovskej dynastie zanikla. Bývalý almorávidskí vodcovia (Ibn Mardaníš, či baleárski Gháníovci) sa ešte krátky čas udržali pri moci v Španielsku, až kým neboli Almohádovcami takisto pohltení.
Kultúra.
Významný bol prínos almorávidovskej vedy a umenia. Medzi známych predstaviteľov patria filozof Ibn Bádždža (Avempace), astronóm Džábir ibn Aflah, spisovateľ a teológ Ibn Hazm, bohoslovec Ibn Abdulbarr, historik Ibn Hajján, geograf al-Bakrí, či básnici Ibn Zajdún, Ibn Hamdís,Ibn Chafádža, Ibn Kuzmán a Ibn Abdún. Zo architektonických stavieb bola zrejme najslávnejšia Veľká mešita v alžírskom Tlemcene. Významná bola almorávidská stavebná stopa vo Féze a Marakeši, väčšina stavieb v hlavnom meste sa však nezachovala, pretože boli zničené za vlády Almohádovcov Almorávidské umenie bolo charakteristické svojim purizmom a strohosťou. Spôsobené to bolo almorávidskou nábožnosťou a asketizmom Narozdiel od umajjovského zdobeného štýlu sa zameriavalo skôr na jednoduchosť a praktickosť, hlavným architektonickým prvkom bol podkovový oblúk, ktorý v neskorších obdobiach vypracovali a intenzívne používali Almohádovci. 
Zoznam vládcov.
Zoznam almorávidských vládcov:

</doc>
<doc id="646127" url="https://sk.wikipedia.org/wiki?curid=646127" title="Al-Murábitún">
Al-Murábitún



</doc>
<doc id="646128" url="https://sk.wikipedia.org/wiki?curid=646128" title="Almoravidovci">
Almoravidovci



</doc>
<doc id="646129" url="https://sk.wikipedia.org/wiki?curid=646129" title="Almorávidi">
Almorávidi



</doc>
<doc id="646130" url="https://sk.wikipedia.org/wiki?curid=646130" title="Almoravidi">
Almoravidi



</doc>
<doc id="646133" url="https://sk.wikipedia.org/wiki?curid=646133" title="Avempace">
Avempace



</doc>
<doc id="646135" url="https://sk.wikipedia.org/wiki?curid=646135" title="Almohádovci">
Almohádovci

Almohádovci [slov. výslovnosť Almoadovci] (iné názvy: Almohadovci, Almohádi, Almohadi; arab. "al-Muvahhidún alebo al-Muwahhidún", v preklade unitári, či vyznávači Božej jedinosti) bola berberská dynastia vládnuca v rokoch 11211269 v severozápadnej Afrike (Maghrebe) a v moslimskom Španielsku. Nahradila dynastiu Almorávidovcov. Zakladateľom hnutia bol mystik Ibn Túmart. Najvýznamnejšími panovníkmi boli Abd al-Mu’min bin Alí a Abú Júsuf Ja'kúb al-Mansúr. Ideovým základom almohádovského hnutia bol islamský puritanizmus, no teokratický ideál položený Ibn Túmartom postupne oslabol a almohádovská ríša sa stala dedičnou monarchiou
Dejiny.
Vznik hnutia a dynastie.
Zakladateľom almohádovského hnutia bol náboženský reformátor a mystik Ibn Túmart (Muhammad ibn Túmart) pochádzajúci z kmeňa Masmúdov. Berber pôvodom zo Súsu študoval v mladosti na Blízkom Východe, kde sa spoznal so smerom islamskej jurisprudencie, ktorý reprezentoval al-Ghazálí. Niekedy po roku 1117 sa po štúdiách vrátil do svojej vlasti a okolo roku 1120 vystúpil s kritikou domácej dynastie Almorávidovcov. Hlásal potrebu návratu k pôvodnému zmyslu islamu a k striktnému výkladu islamského práva, ktorý bol v rozpore s koncepciou málikovskej školy aplikovanej v Maghrebe. Túmartovým heslom bol tawhíd, teda doktrína o Božej jedinosti. Vyznávačov svojej náuky preto nazval vyznávačmi Božej jedinosti (almohádmi) a všetkých ostatných označil za nevercov.
Spočiatku, pre svoju často až násilnú horlivosť, Ibn Túmart v Magrebe prílišnú podporu nenašiel a odvšadiaľ bol vyháňaný. Oporu našiel u svojho domáceho kmeňa, kde bol tento mystický askéta vnímaný ako učenec. V roku 1121 sa vyhlásil za mahdího a vytvoril okolo seba úzky kruh spolupracovníkov. Po tom, čo sa mu podarilo zjednotiť niekoľko berberských kmeňov a odstránil svoju opozíciu, vyhlásil Almorávidovcom vojnu. Väčších úspechov však nedosiahol. V pohorí Atlas si vybudoval sídlo Tín Malál (Tinmal, Tinmel), ktoré sa stalo duchovným centrom hnutia a pohrebiskom dynastie.
Vláda Abd al-Mu’mina.
Ibn Túmartovým nástupcom sa po roku 1130 stal jeho vojvodca Abd al-Mu’min bin Alí. Prijal titul kalifa a kým Ibn Túmart môže byť považovaný za ideového zakladateľa almohádovského hnutia, bol to Abd al-Mu'min, kto rozšíril moc hnutia na väčšinu územia ovládaného Almorávidovcami a kto založil novú dynastiu, v rámci ktorej moc dedil najstarší syn. Po skonsolidovaní moci Abd al-Mu'min opäť zaútočil na Almorávidovcov. V roku 1145 porazil Almorádovca Tášufína a obsadil významné mesto Fez. V roku 1147 obsadil aj Marrakéš, čím rozbil jadro almorádovskej moci v Maghrebe. V Španielsku sa po rozvrate almorávidskej ríše moslimské panstvo opäť rozčlenilo na taify. Južné územia (Sevilla, Córdoba) Abd al-Mu’min ľahko obsadil, a tak rozšíril moc novej dynastie aj na Pyrenejský polostrov. Výnimku tvorili východné územia Valencie, Murcie a Jaénu, kde vládol Ibn Mardaníš. Nedokázal tiež zabrániť strate Lisabonu a niektorých severných území (Lérida, Tortosa), ktoré obsadili kresťanskí panovníci. V roku 1152 sa ujal vlády v hammádovskom Banú Chúrásan. Ku koncu jeho života sa mu v roku 1160 ešte podarilo z tuniskej Syrty a Tripolska vyhnať sicílskych Normanov. Pod nadvládu Almohádovcov sa tak dostala celá severná Afrika (Ifrikíja).
Almohádovci na vrchole moci.
Abd al-Mu’minovho syn Abú Ja'kúb najprv skonsolidoval moc v ríši. Porazil odbojné rífske kmene i svojich bratov spravujúcich územia severnej Afriky a južného Španielska. V rokoch 11711172 následne viedol expedíciu do východného Španielska, kde sa zmocnil panstva Ibn Mardaníša. Opäť tak zjednotil moslimské krajiny v Španielsku. Za hlavné mesto následne ustanovil Sevillu, ktorá sa stala centrom moslimskej vzdelanosti v západnom svete. V roku 1180 musel s armádou potiahnuť do severnej Afriky, kde porazil mamlúckeho generála Karákúša. Už o štyri roky neskôr musel zase brániť severné hranice pred Španielmi a Portugalcami. Portugalcami bol zabitý počas obliehania Santaréma. 
Nástupcom Abú Ja'kúba sa stal jeho syn Abú Júsuf. Júsufovými protivníkmi okrem kresťanov na severe boli Ghániovci, ktorí vládli na Baleárach a ktorí sa spojili s Karákúšom a Arabmi v severnej Afrike. Obsadili značnú časť almohádovských území a ani expedícia vyslaná do severnej Afriky nedokázala obnoviť vládu nad nimi. V rokoch 1190 až 1191 viedol výpravu proti Portugalcom, no najväčšieho úspechu svojej vlády dosiahol v roku 1195, keď porazil kastílske vojská v bitke pri Alarcose (aj Bitka pri al-Arku). Víťazstvo Júsufovi prinieslo titul "al-Mansúr", teda „Víťazný“.
Úpadok almohádovskej moci.
Mocenská situácia na Pyrenejskom polostrove bola po al-Mansúrovej smrti spočiatku vyrovnaná. Úpadok ríše však nastal po tom, čo bol jeho syn Muhammad an-Násir v roku 1212 porazený kastílskym kráľom Alfonzom VIII. Šľachetným v bitke pri Las Navas de Tolosa ("Hisn al-Ukáb"). V Afrike zase záujmy Almohádovcov ohrozovali mocenské ambície miestodržiteľov. V roku 1222 sa v Tunisku osamostatnili Hafsovci, v roku 1247 sa v Tripolsku a Gabeši zase osamostatnili Gháníovci. Ríša následne zanikla v roku 1269 po dobytí Marrákeša berberskými Merínovcami (aj Marínovci), zvyšnú časť územia si rozdelili alžírski berberskí Zajjánovci (aj Abdalwádovci) a rozličné španielske dynastie.
Vláda a správa.
Almohádovci tvorili vládnucu vrstvu, ktorá sa svojou morálkou a správaním odlišovala od bežnej moslimskej populácie v severnej Afrike a Španielsku. Členovia pochádzali z berberských kmeňov z pohoria Atlas. Okrem kmeňového puta však bola vernosť členov rádu voči svojím vodcom umocnená vierou v mahdího a neskôr jeho nástupcov (kalifov). Miestni učenci študovali spisy zakladateľa hnutia Ibn Túmarta a slúžili ako efektívni správcovia. Dobyté provincie spravovali od vlády Abd al-Mu’mina mladší princovia z novej dynastie a najstarší syn dedil trón (primogenitúra). Tento systém vlády však spôsoboval krehkosť pri výmene panovníka, nakoľko mladší členovia rodu sa často dožadovali podielu na moci. Vojsko pozostávalo z členov berberských kmeňov, otrokov a jednotiek z obsadených miest. Všetci obyvatelia ríše, ktorí neboli členmi hnutia však boli Almohádovcami považovaní za neveriacich, a to aj napriek tomu, že boli moslimami. Ako držitelia pôdy preto platili Almohádom pozemkovú daň charádž. Dane vyberali spoľahlivé kmene, ktoré boli zároveň od platenia daní oslobodené.
Kultúra a veda.
Almohádovská veda a filozofia významne prispeli do úrovne stredovekého poznania sveta. Medzi najvýznamnejších predstaviteľov patrili: Ibn Tufajl (Abubacer) a Ibn Rušd (Averroes), židovský lekár Moše ben Majmon (Maimonides), astronóm al-Bitrúdží (Alpetragius), kozmograf al-Kazvíní, či kartograf al-Idrísí. Významná bola almohádovska architektonická činnosť, v ktorej nadviazali na Umajjovcov a Almorávidovcov, vznikali viaceré pamiatky, pevnosti a mestské opevnenia, mešity s charakteristickými bohato zdobenými, vertikálne členitými minaretmi. Centrami boli najmä Marrákeš, Rabat, Tlemcen, či Sevilla). Nutno však dodať, že puritánstvo Almohádovcov významnejšie inovácie v už rozvinutom islamskom umení neprinieslo.
Zoznam vládcov.
Zoznam vládcov podľa Felixa Tauera:

</doc>
<doc id="646136" url="https://sk.wikipedia.org/wiki?curid=646136" title="Almohadovci">
Almohadovci



</doc>
<doc id="646137" url="https://sk.wikipedia.org/wiki?curid=646137" title="Almohádi">
Almohádi



</doc>
<doc id="646138" url="https://sk.wikipedia.org/wiki?curid=646138" title="Almohadi">
Almohadi



</doc>
<doc id="646154" url="https://sk.wikipedia.org/wiki?curid=646154" title="Sultanát Ikonion">
Sultanát Ikonion



</doc>
<doc id="646155" url="https://sk.wikipedia.org/wiki?curid=646155" title="Konijský sultanát">
Konijský sultanát



</doc>
<doc id="646158" url="https://sk.wikipedia.org/wiki?curid=646158" title="Grace Hopper">
Grace Hopper



</doc>
<doc id="646160" url="https://sk.wikipedia.org/wiki?curid=646160" title="Danišmendovci">
Danišmendovci

Danišmendovci alebo Dánišmendovci boli turkická dynastia založená Danišmendom Gázim, ktorá vládla vo východnej Anatólii, ale istý čas siahalo až k Ankare (Ankyra) a Kastamonu na západe. 
Meno Danišmend je pravdepodobne prezývka, ktorá môže pochádzať z perzského slova múdrosť, či učenosť, jeho národnostný pôvod je predmetom sporov. O Danišmendovi („Múdrom mužovi") sa zaoberá neskorší epos "Dánišmendnáme". 
Na výslnie dejín sa Danišmendovci dostali po bitke pri Mantzikerte. Väčšina správ o pôvode rodu však pochádza z neskorších období a nesie i nereálne prvky. Podľa historika Michala Sýrskeho danišmendovské panstvo mohlo vzniknúť dvomi spôsobmi: buď vzniklo po tom, čo bol Danišmend seldžuckým sultánom okolo roku 1072 poverený dobytím Kapadócie, alebo vzniklo okolo rokov 1084/1085 po páde byzantskej Antiochie do rúk Seldžukom. Pôvodné danišmendovské panstvo sa nachádzalo v okolí miest Sivas (Sebasteia), Tokat a Niksar (Neokaisaria) Presné hranice nie sú známe. 
Danišmend v prameňoch objavuje po roku 1096 po príchode križiakov, keď pomáhal rumskému sultánovi Kilič Arslánovi v bojoch proti kresťanským vojskám prvej križiackej výpravy. Danišmendovská sila narástla na prelome storočí, keď sa Danišmend rozhodol svoju moc rozšíriť do Melitene, kde vládol domáci arménsky šlachtic Gabriel. Gabriel sa so žiadosťou o pomoc obrátil na križiakov, ktorí práve obsadili Antiochiu, avšak Danišmendovci nad nimi v bitke pri Eufrate zvíťazili, a dokonca aj uväznili antiochijské knieža Bohemunda Tarentského. Následne sa im podarilo pri Heraklei odraziť aj ďalší križiacky útok. 
V roku 1102 Danišmend Gázi po tretíkrát neúspešne zaútočil na Melitene a od ďalšieho útoku ho odradila len ofenzíva byzantského trabzonského správcu Gregoria Taroníta. K Melitene sa Danišmend opätovne vrátil v roku 1103 po prepustení Bohemunda Tarentského, s ktorým uzavrel spojenectvo a mesto sa mu konečne podarilo dobyť. Niekedy v tomto období sa zhoršili aj danišmendovské vzťahy s Rúmom, ktoré sa prejavili v tom, že po Danišmendovej smrti niekedy v rokoch 1104/1105 Rúm v roku 1106 Melitene dobyl. Významným súperom Danišmendovcov v nasledujúcom období bol práve Rúmsky sultanát a následne aj Byzantská ríša. Danišmendovmu synovi Kumuštikinovi sa podarilo opätovne nabrať na sile po tom, čo v roku 1116 pomohol Mesudovi I. získať moc v Rúme. 
V roku 1124 sa Danišmendovcom podarilo opätovne získať Melitene a boje boli v tom čase vedené aj proti Mengujekovcom na východe. Úspešný bol boj Danišmendovcov proti Rúmu v roku 1127, keď sa im podarilo dobyť rúmsku Cézareu a Ankaru, ako i byzantské pohraničie v Gangre a Kastamonu, čím sa pod ich moc dostala väčšina územia rúmskych sultánov. V roku 1129 zase po smrti vládcu Thora získali značný vplyv nad Kilikijskou Arméniou. Tridsiate roky sa niesli v znamení bojov s Byzanciou a jej panovníkom Jánom II., ktoré prinášali striedavé úspechy a neúspechy, krajina však nakoniec prišla o pás územia na západe i o vplyv v Kilikii. 
V roku 1042 Malik Mehmed Gázi zomrel a krajina sa rozdelila na dve panstvá, moc Danišmendovcov začala upadať. Rúmski Seldžuci sa zbavili danišmendovskej nadvlády a sami začali spolu s Byzantíncami Danišmendovcov zatláčať. V roku 1174 padlo mesto Sivas a v roku 1178 sa po páde Melitene Danišmendovci definitívne stali služobníkmi Rúmskeho sultanátu a svoju moc už neobnovili.
Zoznam nezávislých panovníkov

</doc>
<doc id="646161" url="https://sk.wikipedia.org/wiki?curid=646161" title="Dánišmendovci">
Dánišmendovci



</doc>
<doc id="646170" url="https://sk.wikipedia.org/wiki?curid=646170" title="Jindřich Štyrský">
Jindřich Štyrský

Jindřich Štyrský (* 11. august 1899, Dolní Čermná u Kyšperka, dnešný Letohrad, Rakúsko-Uhorsko† 21. marec 1942, Praha Protektorát Čechy a Morava) bol český maliar, fotograf, grafik, výtvarník, básnik, predstaviteľ surrealizmu a teoretik.
Život.
Narodil sa v Dolní Čermné, kde tiež prežil svoje detstvo. To ale v roku 1905 narušila smrť jeho nevlastnej sestry, s ktorou mali veľmi silný vzťah. Táto strata výrazne ovplyvnila jeho život a neskoršiu výtvarnú tvorbu.
Študoval na gymnáziu v Hradci Králové, potom na pražskej Akadémii výtvarných umení. Bol veľmi aktívny v umeleckom prostredí, od roku 1923 bol členom spolku Devětsil, v rokoch 1932–1942 členom Spolku výtvarných umelcov Mánes.
Jeho rané umelecké práce vznikli čiastočne pod vplyvom kubizmu, hlavným štýlom sa mu však neskôr stal surrealizmus. Behom letného pobytu v roku 1922 sa zoznámil s Máriou Čermínovou (1902–1980), ktorá neskôr začala používaľ pseudonym Toyen. Ako umelecká dvojica úzko spolupracovali. Spoločne sa aj stali členmi Devětsilu a v rokoch 1925–1928 žili v Paríži. Tam založili svoj vlastný smer, českú formu surrealizmus – artificializmus (prechod medzi poetizmom a surrealizmom/premostenie medzi realitou a abstrakciou). Po návrate do Prahy bol šéfom výpravy Osvobozeného divadla. Roku 1934 sa spolu s Toyen, Bohuslavem Broukem, Vítězslavem Nezvalem či Karlem Teigem stal spoluzakladateľom Skupiny surrealistov v ČSR v Prahe.
Na pozvanie parížskych surrealistov odcestovali v roku 1935 znovu do Paríža. Tam ale Štyrský vážne ochorel, pravdepodobne na rovnakú srdcovú chorobu ako jeho sestra. Z nej sa behom svojho pobytu zotavil len dočasne.
„Mým očím je stále nutno házet potravu. Polykají ji nenasytně a surově. A v noci ve spánku ji tráví,“ napísal štyri roky pred svojou smrťou Jindřich Štyrský a vystihol tým svoju neustálu potrebu tvoriť, ktorou sa rád nechával unášať.
Zomrel v roku 1942 v Prahe.
Dielo.
Zaoberal sa fotografiou, kolážami, maliarstvom, grafikou, knižnou ilustráciou, poéziou, scénografiou.
Fotografická tvorba.
Zaujímavé a cenené sú fotografické cykly z Prahy a Paríža:
Výber z týchto fotografií vyšiel posmrtne s básňami Jindřicha Heislera v roku 1941 – „Na jehlách těchto dní“ (počas vojny vyšlo v samizdate), v roku 1945 oficiálna tlačená verzia.
Začiatky tvorby.
Štyrský sa začal fotografiou zaoberať vo svojom 21 roku života. Striktne však rozlišoval medzi snímkami pre vlastnú potrebu a umeleckými prácami. Ako prvý surrealistický fotograf zachytil v roku 1932 legendárnu ruinu zámku La Coste. Celkom päť jeho precízne vytvorených fotografií publikoval v Rozpravách Aventina. Z týchto fotografií je najviac cenený detail popraskaného múru obrasteného brečtanom – údajne je to najsugestívnejšia fotografia urobená na La Coste.
Muž s klapkami na očích a Žabí muž.
V roku 1935 prvýkrát prezentoval svoje dielo na výstave Skupiny surrealistů v ČSR. Predstavil tam svoje dva rozsiahle súbory „Muž s klapkami na očích“ a „Žabí muž“, ktoré obsahovali celkom 73 fotografií. Už od začiatku bolo jeho dielo vnímané ako výrazný prínos surrealizmu modernej fotografii. Temer okamžite po vystavení svojich fotografií začal byť Štyrský porovnávaný s Eugenom Atgetom – obaja fotografovali púťové atrakcie a kolotoče, rovnako tak aj výklady obchodov, nielen kvôli vystavenému tovaru, ale aj odrazom z ulice.
Medzi oboma cyklami neexistoval žiaden kľúč, ktorý by určoval, prečo je ktorá fotografia zaradená práve do daného cyklu. Obe časti sa však aj tak v istom zmysle doplňujú.
Parížske popoludnie.
Po týchto dvoch cykloch plánoval Štyrský ešte jeden, ktorý čiastočne realizoval behom svojho pobytu v Paríži v roku 1935. Tomuto cyklu dal neskôr názov Parížske popoludnie. Čo sa týka počtu fotografií bol výrazne menší, než dva predchádzajúce – Štyrský ho pravdepodobne nestihol kvôli chorobe dokončiť. Prácu mu tiež sťažil fakt, že v tej dobe vyšlo v Paríži hneď niekoľko samostatných fotografických publikácií a fotografické osvojenie Paríža pre neho tým pádom bolo zložitejšie. Tento cyklus by bolo možné označiť ako určitý záver jeho fotografického diela. Okrem postupov uplatnených v predchádzajúcich cykloch do jeho diel začal prenikať nový motív – funerálie, devastácia a erózia, ktoré nejčastejšie nachádzal v kaplnke cintorína alebo na náhrobkoch.
Prírodné motívy a obľúbené lokality.
Štyrský bol istú dobu tiež veľmi zaujatý prírodou, čo nie je z fotografií zaradených do jeho cyklov vôbec zrejmé – tam čerpal predovšetkým z mestského prostredia. Podľa dochovaných snímkov sa usudzuje, že rad svojich fotografií robil na najrôznejších miestach v Čechách, často v pohraničí. Cestoval po Šumave, kde fotografoval vyvrátené stromy, kmene, spadnuté vetvy, bol pri Čiernom jazere, zrejme navštívil Prachovské skály. Na jeho snímkoch sa zachovali početné štúdie tieňov, lístia, koreňov a rašeliníšť. Obsahujú tiež množstvo rôznych detailov, odrazov na vode, záberov na štruktúry skál a papradia.
Výtvarná činnosť.
Začínal ako kubistický maliar s lyrickým zameraním, ale čoskoro prešiel k imaginatívnej tvorbe. Od pobytu v Paríži s Toyen jeho tvorba smerovala k surrealizmu, hlavným zdrojom jeho inšpirácie sa stali sny a ich precítenie – cyklus Kořeny.
Štyrský bol jedným z prvých európskych umelcov, ktorí sa zaoberali farebnou kolážou. Medzi jeho erotické fotokoláže patrí napríklad kniha so sprievodnými i textami „Emilie přichází ke mně ve snu“, 1933 (doslov Bohuslav Brouk).
Umelecký prínos.
Štyrský nielenže vytvoril rozsiahle súbory pochádzajúce z rokov, kedy sa vlastná surrealistická fotografia len formovala, ale svoj príspevok do oblasti fotografie chápal programovo ako surrealistický.
Dôvody, prečo Jindřich Štyrský stále priťahuje pozornosť, na rozdiel od radu svojich generačných vrstovníkov, z ktorých sa stali len púhe dejinné príklady spojené s vlastnou dobou, sú mnohé. Jeho rôznosmerný odkaz zostal tak otvorený, že pôsobí až do dnešných dní. Upútava nielen šírkou svojich postupov, ale tiež životom, ktorý je často opradený legendami.
Jeho obraz „Cirkus Simonette“ bol dňa 23. apríla 2006 v aukcii predaný za 8,6 mil. Kč, čím bol prekonaný doterajší rekord ceny zaplatenej za české dielo. Do tej doby držal český aukčný rekord obraz Emila Fillu „Zlaté rybičky“, ktorý sa v roku 2000 predal za 7,3 milióna Kč. Rekord prekonal obraz Ivana Ivanoviča Šiškina „Pred zrkadlom“, ktorý si kúpil neznámy zberateľ v apríli 2006 za vyvolávaciu cenu 7,5 mil. korún.
Literárna činnosť.
Jeho literárna činnosť úzko súvisí s výtvarnou prácou, svoje knihy ilustroval:

</doc>
<doc id="646171" url="https://sk.wikipedia.org/wiki?curid=646171" title="Ladislav Noskovič">
Ladislav Noskovič

Ing. Ladislav Noskovič (* 5. apríl 1980, Piešťany) je bývalý slovenský atlét, ktorý sa venoval šprintérskym tratiam – 60 m, 100 m, 200 m a 4x100 m.
Kariéra.
Atletike sa začal venovať v roku 1993. Začínal v Piešťanoch v atletickom oddiely Družba Piešťany. Od roku 1997-2001 hosťoval za Český klub AC Moravská Slávia Brno. V roku 1999 nastúpil na základnú vojenskú službu v Dukle Banská Bystrica. Pod vedením pplk. Mgr. Jána Šaffu dosiahol najväčšie športové úspechy. Slovensko reprezentoval na Európskom pohári v rokoch 2000, 2001, 2002, 2003 a 2004. V roku 2000 splnil spoločne s Mariánom Vanderkom, Igorom Kováčom a Martinom Briňanským limit na olympijské hry v Sydney v štafete na 4x100 m v novom slovenskom rekorde 39,81 s. Na OH ich však nevyslali.
Atletické kluby.
Družba Piešťany 1993-1999
AC Stavbár Nitra 1996 - hosťovanie
Dukla Banská Bystrica 1999-2010 / 2x Národný tímový šampión 
AK Spartak Dubnica nad Váhom 2010-2017 / 5x Národný tímový šampión 
AC Stavbár Nitra 2017-2020 / 4x Národný tímový šampión 
Úspechy.
Víťaz Európskeho pohára klubových šampiónov 2010 s AK Spartak Dubnica nad Váhom
Slovenský rekordér v kategórii veteránov 35+ v behoch na:
60m v hale 7,36s - 200m v hale 23,98s, 100m 11,18s
kategória 40+
rok 2020: 100m 11,38s, 200m 24,06s
Bobová kariéra.
Bobovému športu sa začal venovať v roku 2010. V roku 2018 sa kvalifikoval v 4 boboch na zimné OH v Pchjongjangu ale opäť ostali doma.
Hasičský šport.
Ako profesionálny hasič bol šéftréner Slovenskej reprezentácie 2018 MS v hasičskom športe v Banskej Bystrici, kde pod jeho vedením získalo Slovensko titul Majstrov sveta v požiarnom útoku, a v roku 2019 v Ruskom Saratove boli 2hý. Ako športovec reprezentoval Slovensko na viacerých MS, ME hasičov (3x majster Európy, 6x majster sveta, 1x vicemajster sveta):
World Police and Fire Games 2019, Chengdu, Čina:
1.miesto v behu na 100 m, kat. 35-39-ročný, čas 11,22 s
1.miesto v behu na 200 m, kat. 35-39-ročný. čas 23,23 s
4.miesto v tlaku na lavičke do 83kg, kat. 35-39-ročný, 137,5kg
5.miesto v štafete na 4×100 m (mix), kat. 30-39-ročný
World Firefighters Games 2018, Chungju, Južná Kórea:
1.miesto v silovom trojboji do 90 kg: drep 190, tlak na lavičke 150, mŕtvy ťah 225, spolu 565 kg
1.miesto v behu na 100 m, čas 11,37 s, kat. 35-39-ročný
1.miesto v behu na 200 m, čas 23,85 s, kat. 35-39-ročný
3.miesto v štafete na 4×100 m (mix), kat. 30-39-ročný
World Police and Fire Games 2017, Los Angeles, USA:
1.miesto v behu na 100 m, kat. 35-39-ročný, čas 11,60 s
2.miesto v behu na 200 m, kat. 35-39-ročný. čas 24,02 s
3.miesto v štafete na 4×100 m (mix), kat. 30-39-ročný
European Police and Fire Games 2016, Huelva, Španielsko:
1.miesto v behu na 100 m, kat. 35-39-ročný, čas 11,61 s
1.miesto v behu na 200 m, kat. 35-39-ročný, čas 23,76 s
1.miesto v drepe do 90 kg, výkon 180 kg

</doc>
<doc id="646175" url="https://sk.wikipedia.org/wiki?curid=646175" title="Myšiak červenochvostý">
Myšiak červenochvostý



</doc>
<doc id="646178" url="https://sk.wikipedia.org/wiki?curid=646178" title="Šarišská hradná cesta">
Šarišská hradná cesta

Šarišská hradná cesta je projekt, zameraný na propagáciu hradov a kaštieľov v regióne Šariš. Prepája hrady, hradiská, kúrie, kaštiele a mestské opevnenia v okolí Prešova, Lipian, Sabinova, Bardejova, Svidníka, Bardejova a Hanušoviec nad Topľou. Projekt zastrešuje Oblastná organizácia cestovného ruchu Región Šariš a jeho zámerom je podpora cestovného ruchu.
V roku 2019 vydala oblastná organizácia prvý hradný bedeker s názvom Hrady v okolí Prešova , v roku 2020 vydala druhý bedeker s názvom Kaštiele v okolí Prešova, v roku 2021 vydala tretí aktualizovaný a doplnený bedeker s názvom Hrady a kaštiele v okolí Prešova. V roku 2021 tiež spustila mobilnú aplikáciu, ktorú môžu turisti a návštevníci regiónu využívať ako interaktívneho sprievodcu po pamiatkách.
Do Šarišskej hradnej cesty je zaradených 17 hradov, 4 hradiská, 65 kaštieľov a kúrií, 3 mestské opevnenia.
Hradiská: Archeopark Hanušovce Nad Topľou, Lipany, Šarišské Sokolovce, Várhegy – Várheď
Hrady: Kamenica, Hanigovský (Nový hrad), Šariš, Kapušiansky, Soľnohrad (Zbojnícky), Šebeš, Lipovský, Bodoň, Medzianky, Zborov, Obišovský, Plaveč, Kysak (zaniknutý), Brezovička (zaniknutý), Brezovica (zaniknutý), Sokoľ (zaniknutý), Lipovec (zaniknutý)
Mestské opevnenia: Prešov, Bardejov, Sabinov
Kaštiele: Kaštieľ Brezovica, Baroková kúria Brezovica, Klasicistická kúria Brezovica, Renesančná kúria Brezovica, Renesančná kúria Brezovica (sýpka), Renesančný kaštieľ Brezovička, Kaštieľ Červenica pri Sabinove, Kaštieľ Hámoš Demjata, Kaštieľ Semsey Demjata, Kaštieľ Dubovica, Kaštieľ Fintice, Kaštieľ Fričovce, Kaštieľ Giraltovce, Gréckokatolícky biskupský palác (Prešov), Kaštieľ Haniska, Kúria Haniska, Kaštieľ Hanušovce nad Topľou, Šóšovský kaštieľ Hanušovce nad Topľou, Kaštieľ Hendrichovce, Kaštieľ Pechy Hermanovce, Kaštieľ Hertník, Kaštieľ Chmeľov, Kaštieľ Chminianska Nová Ves, Kaštieľ Jarovnice, Kúria Jarovnice, Kaštieľ Kendice, Kúria Koprivnica, Kúria Kračúnovce, Kaštieľ Krivany, Kaštieľ Kuková, Kaštieľ Kurima, Kaštieľ Lemešany (Chabžany), Kaštieľ Ličartovce, Kaštieľ Marhaň, Kaštieľ Nižná Šebastová, Kaštieľ Ostrovany, Kaštieľ Bornemisza Pečovská Nová Ves, Kaštieľ Kornheizer Pečovská Nová Ves, Kaštieľ Mariássy Pečovská Nová Ves, Kaštieľ Ringov Pečovská Nová Ves, Klasicistická kúria Pečovská Nová Ves, Kaštieľ Petrovany, Palác Klobušických (Prešov), Rákociho palác (Prešov), Kaštieľ Ražňany, Szirmayov palác (Prešov), Kaštieľ Radatice, Kaštieľ Dolný Raslavice, Kaštieľ Horný Raslavice, Kaštieľ Rožkovany, Kaštieľ Ruské Pekľany, Kaštieľ Svidník, Kaštieľ Svinia, Kaštieľ Šarišské Dravce, Kaštieľ Šarišské Michaľany, Kaštieľ Terňa, Kaštieľ Tulčík, Kaštieľ Uzovce, Kaštieľ Uzovský Šalgov, Rákociho kaštieľ Veľký Šariš (zaniknutý), Renesančný kaštieľ Záborské, Kaštieľ Zborov, Kaštieľ Želmanovce, Kaštieľ Žipov, Kaštieľ Župčany.

</doc>
<doc id="646181" url="https://sk.wikipedia.org/wiki?curid=646181" title="Jungkook">
Jungkook

Jungkook (vlastní jméno: ; anglický přepis: Jeon Jeong-guk, * 1. september 1997, Pusan, Korejská republika) je jihokorejský zpěvák, skladatel písní a tanečník. Je členem jihokorejské chlapecké skupiny BTS, kde zastává pozici main vokalist.
Detstvo a mladosť.
Jungkook sa narodil 1. septembra 1997 v Pusane v Južnej Kórei. Jeho rodina pozostáva z rodičov a staršieho brata. Navštevoval Baekyang základnú a nižšiu strednú školu v Busane. Keď začal trénovať pre Big Hit Entertainment, prestúpil na nižšiu strednú školu Singu v Soule. Jungkook sa spočiatku túžil stať bedmintonovým hráčom, ale po tom, čo videl v televízii vystupovať juhokórejského rapera G-Dragon s piesňou „Heartbreaker“, ovplyvnilo ho to do takej miery, že sa chcel stať spevákom.
V roku 2011 sa zúčastnil konkurzu do juhokórejskej talentovej šou "Superstar K" v juhokórejskom meste Tägu. Aj keď nebol vybraný, dostal ponuky na spoluprácu od siedmich zábavných spoločností. Nakoniec sa rozhodol začať trénovať v Big Hit Entertainment po tom, ako spoznal druhého člena s menom RM, v súčasnosti jeho kolegu zo skupiny a lídra BTS. V rámci prípravy na debut sa venoval zlepšovaniu tanečných schopností a počas leta 2012 odišiel do Los Angeles, kde absolvoval tanečný tréning od Movement Lifestyle. V roku 2017 ukončil štúdium na strednej škole múzických umení v Soule. V súčasnosti je zapísaný na Global Cyber University spolu s ostatnými členmi BTS, a to s RMom, Sugom, J-Hopeom, Jiminom a V.
Kariéra.
2013 – súčasnosť: BTS.
Jungkook debutoval 13. júna 2013 ako člen BTS vydaním singla „No More Dream“ z debutového albumu "2 Cool 4 Skool". V rámci pôsobenia BTS naspieval dve sólové skladby; prvá skladba „Begin“ z albumu "Wings" z roku 2016, rozprávala jeho príbeh o presťahovaní sa do Soulu v mladom veku, aby sa mohol stať idolom a vyjadruje vďačnosť ostatným starším členom BTS za to, že sa o neho v tom čase starali. Druhá skladba s názvom „Euphoria“, bola vydaná spolu so sprievodným deväť minútovým krátkym filmom 5. apríla 2018 ako úvod do ďalšej časti série BTS„Love Yourself“. Celá štúdiová skladba bola zahrnutá do ich albumu "Love Yourself: Answer", ktorý oficiálne vyšiel 24. augusta 2018.
Jungkook sa podieľal ako hlavný producent na dvoch spoločných piesňach: „Love is Not Over“ a „Magic Shop“.
Najnovší album BTS – "MAP OF THE SOUL: 7", ktorý oficiálne vyšiel 21. februára 2020 obsahuje skladbu „My Time“, ktorú zložil a naspieval Jungkook a vyjadruje jeho emócie, ktoré cítil počas dospievania ako člen BTS od čias debutu. V súčasnosti ide už o jeho tretiu sólovú skladbu.

</doc>
<doc id="646198" url="https://sk.wikipedia.org/wiki?curid=646198" title="Stračaník">
Stračaník

Stračaník môže byť:

</doc>
<doc id="646199" url="https://sk.wikipedia.org/wiki?curid=646199" title="Mesalianizmus">
Mesalianizmus

Mesalianizmus (iné názvy: messalianizmus, massalianizmus, vyznávači: mesaliáni, messaliáni, massaliáni, messalianci, euchiti, euchyti, euthymisti, entuziasti, choreuti, horeuti, eufemiti, adelphiáni alebo adelfiáni, lampetiáni, negatívne aj sataniáni) bol kresťanský sektársky heretický prúd, ktorý vznikol asi pod vplyvom manicheizmu okolo roku 360. Rozšírený bol najmä v Sýrii a Mezopotámii. Šlo o žobravých mníchov, prevažne laikov, ktorí všetok, svoj čas trávili v mystickom rozjímaní, v modlitbách, trýznení tela a pustovníctve. Niekedy bývajú prirovnávaní k donatistickým fanatikom circumcellionom. Cirkev proti nim viackrát vystúpila, prvýkrát sa proti nim okolo roku 376 postavili antiochijský biskup Flavián a Epifanius zo Salamis, následne bolo ich učenie odsúdené aj na lokálnej synode v pamfýlijskom Sidé a celoplošne na Efezským koncilom v roku 431. V ďalšom období sa pôsobenie mesaliánov spomína na nestoriánskom území, kde pretrvali asi do 7. storočia.
Označenie mesalianizmus so starovekými mesaliánmi nezmizlo, ale bolo i v neskoršom období používané v byzantskej hereziologickej literatúre. S mesaliánstvom boli spájané hnutie paulikánov a neskôr bulharských bogomilov (napr. "Útočný list" od Euthymia z Peribleptu, či "Dogmatická výzbroj" ("Panoplia dogmatiké") od Euthymia Zigabéna, v neskoršom anachronickom období mesaliánov spomína aj Michael Psellos). Doterajšie výskumy avšak nepotvrdzujú priamu kontinuitu mesaliánskej náuky do stredovekých heréz, hoci nesú spoločné znaky. Postoj voči mesaliánstvu v Byzantskej ríši bol u jednotlivých predstaviteľov cirkvi čiastočne odlišný. Veľký vplyv malo žobravé modlitebné hnutie na sýrsky monastický asketizmus, predstaviteľom smeru bol napr. sýrsky mních Makarios (Symeon, alebo pseudo-Makarios), s istými sympatiami sa voči hnutiu vyjadrili aj Gregor z Nyssy, či Eustatios zo Sebaste, odporcami zase boli vyššie spomínaní Ján Damascénsky, Euthymios Zigabénos, Epifanius zo Salamis či Efrém Sýrsky.
Učenie.
Mesaliáni nikdy nevytvorili pevnú cirkevnú štruktúru, ani ucelenú doktrínu, šlo o širší pojem, ktorý zahŕňal viacero radikálnych čiastočne odlišných učení, z ktorých niektoré boli kresťanské a niektoré možno označiť ako nekresťanské. Mali medzi nich patriť mesaliáni-eufemiti. Nekresťanskí mesaliáni pripúšťali existenciu viacerých bohov, avšak uznávali iba jedného všemohúceho Boha. Sviatosti považovali za zbytočné, hoci neškodné, zavrhovali majetok a prácu, zmysel videli iba v modlitbe, ktorá jediná mohla človeka spasiť a zbaviť ho zla, ktoré v ňom v ňom v podobe démonov sídli. Každé telo, aj Kristovo malo v sebe podľa ich učenia pre prvotný hriech vnútorných démonov. Modlitbou sa človek podľa mesaliánov mohol bližšie priblížiť Bohu a cez mystické vízie preniknúť do tajomstiev božskej existencie. Uznávali síce krst, ten však človeka podľa nich nezbavoval zla (démonov), ale iba posilňoval osobu prítomnosťou Ducha svätého (t.j. Boha) v tele. Neprihliadali na disciplínu v pôste, živili sa žobraním a putovali po krajine. Podľa Jána Damascénskeho, ktorý sa mesalianizmu venuje vo svojom diele "O herézach", mesaliáni učili, že človek má dve duše, jednu spoločnú s ostatnými ľuďmi a druhú spoločnú nebeskými bytosťami.

</doc>
<doc id="646200" url="https://sk.wikipedia.org/wiki?curid=646200" title="Euthymisti">
Euthymisti



</doc>
<doc id="646201" url="https://sk.wikipedia.org/wiki?curid=646201" title="Entuziasti">
Entuziasti



</doc>
<doc id="646202" url="https://sk.wikipedia.org/wiki?curid=646202" title="Choreuti">
Choreuti



</doc>
<doc id="646203" url="https://sk.wikipedia.org/wiki?curid=646203" title="Horeuti">
Horeuti



</doc>
<doc id="646204" url="https://sk.wikipedia.org/wiki?curid=646204" title="Eufemiti">
Eufemiti



</doc>
<doc id="646205" url="https://sk.wikipedia.org/wiki?curid=646205" title="Adelphiáni">
Adelphiáni



</doc>
<doc id="646206" url="https://sk.wikipedia.org/wiki?curid=646206" title="Adelfiáni">
Adelfiáni



</doc>
<doc id="646207" url="https://sk.wikipedia.org/wiki?curid=646207" title="Lampetiáni">
Lampetiáni



</doc>
<doc id="646208" url="https://sk.wikipedia.org/wiki?curid=646208" title="Sataniáni">
Sataniáni



</doc>
<doc id="646209" url="https://sk.wikipedia.org/wiki?curid=646209" title="Messalianizmus">
Messalianizmus



</doc>
<doc id="646210" url="https://sk.wikipedia.org/wiki?curid=646210" title="Massalianizmus">
Massalianizmus



</doc>
<doc id="646211" url="https://sk.wikipedia.org/wiki?curid=646211" title="Mesaliáni">
Mesaliáni



</doc>
<doc id="646212" url="https://sk.wikipedia.org/wiki?curid=646212" title="Messaliáni">
Messaliáni



</doc>
<doc id="646213" url="https://sk.wikipedia.org/wiki?curid=646213" title="Massaliáni">
Massaliáni



</doc>
<doc id="646214" url="https://sk.wikipedia.org/wiki?curid=646214" title="Messalianci">
Messalianci



</doc>
<doc id="646215" url="https://sk.wikipedia.org/wiki?curid=646215" title="Euchiti">
Euchiti



</doc>
<doc id="646216" url="https://sk.wikipedia.org/wiki?curid=646216" title="Euchyti">
Euchyti



</doc>
<doc id="646219" url="https://sk.wikipedia.org/wiki?curid=646219" title="Orchan I.">
Orchan I.



</doc>
<doc id="646220" url="https://sk.wikipedia.org/wiki?curid=646220" title="Grumman F-9 Cougar">
Grumman F-9 Cougar

Grumman F9F/F-9 Cougar bolo americké palubné stíhacie lietadlo vyvinuté pre United States Navy a United States Marine Corps. Bolo postavené na báze F9F Panther a od svojho predchodcu sa líšilo hlavne šípovytými krídlami.
Vznik a vývoj.
Na začiatku programu F9F naliehalo americké námorníctvo na konštruktérov spoločnosti Grumman, aby zvážili aj vývoj verzie so šípovitými krídlami. Tí však v tej dobe nemali takmer žiadne skúsenosti s aerodynamikou šípovitých krídel. Ale Kórejská vojna a nasadenie výkonného MiGu-15 spôsobili, že v marci 1951 prišlo americké námorníctvo s touto požiadavkou opäť a uzavrelo s Grummanom zmluvu na vývoj F9F so šípovitým krídlom. 
Tomuto projektu bolo pridelené označenie „G-93“. Úpravou lietadiel F9F-5 vznikli tri prototypy G-93, pričom dva z nich boli letuschopné a tretí slúžil na statické skúšky. Počiatočný let novej verzie, ktorá bola nazvaná F9F-6, sa uskutočnil 20. septembra 1951. Na palube testovacieho stroja bol skúšobný pilot firmy Grumman Fred C. Rowley.
Nový variant bol dosť odlišný od modelu F9F-5 Panther, preto dostal nový názov: „Cougar“. F9F-6 Cougar získal širokú škálu vylepšení:
Trup lietadla bol predĺžený . Kapacita paliva sa oproti Pantheru znížila o 8% na 3483 litrov. Cougar mal však s Pantherom niekoľko spoločných prvkov, ako napríklad štvoricu kanónov kalibru a motor J48. Prvé vyrobené exempláre boli vybavené motorom J48-P-6A, neskoršie F9F-6 však už získali výkonnejšiu pohonnú jednotku J48-P-8 s maximálnym ťahom 32,2 kN.
Dodávky lietadiel americkému námorníctvu a námornej pechote začali koncom roka 1952. Piloti oceňovali zvýšený výkon lietadla a dychtili zmerať si sily s MiGmi-15. Vojna v Kórei však skončila skôr (v júli 1953) ako mohol Cougar vôbec zasiahnuť do bojov. Do roku 1954 bolo v tejto verzii vyrobených 646 lietadiel.
V rokoch 1954 a 1955 bolo postavených 60 prieskumných lietadiel F9F-6P. Tie mali v nose namiesto štvorice kanónov fotografické zariadenia. Kvôli tomu musel byť nos lietadla predĺžený o a dĺžka F9F-6P vzrástla na . Niektoré z týchto lietadiel boli vybavené sondami na doplňovanie paliva, ktoré boli namontované v nose.
Následne bolo vyrobených 168 strojov vo verzii F9F-7, ktorá bola poháňanás motorom Allison J33-A-16A. Avšak rovnako ako v prípade typu F9F-4 Panther sa ukázalo, že motor Allison je značne nespoľahlivý. Preto bola neskôr väčšina F9F-7 vybavená motorom J48.
Poslednou stíhacou verziou Cougaru bola F9F-8. Tá sa vyznačovala predĺžením trupu o , čím sa zväčšila aj vnútorná palivová nádrž. Došlo tiež k spevneniu krytu kabíny a prepracovaniu krídel. Tie boli tenšie a zároveň väčšie, čo zlepšilo ovládanie lietadla a trochu navýšilo kapacitu paliva. Celková kapacita paliva sa zvýšila na 4029 litrov. F9F-8 bol poháňaný motorom J48-P-8A alebo J48-P-8C. V rokoch 1954 až 1957 bolo postavených celkovo 601 lietadiel F9F-8. Neskoršie série F9F-8 boli vybavené nadstavcom na dopĺňanie paliva a mohli niesť aj štyri rakety typu vzduch-vzduch AIM-9 Sidewinder (dve pod každým krídlom). Dodatočne boli tieto strely integrované aj do predchádzajúcich verzií.
Niekoľko F9F-8 bolo prerobených na taktické jadrové bombardéry F9F-8B, v rámci čoho získali „Low Altitude Bombing System“ (bombardovací systém pre malé nadmorské výšky). 
Bolo tiež postavených 110 prieskumných strojov F9F-8P.
Poslednou verziou Cougaru bolo cvičné lietadlo G-105 alebo F9F-8T. Jeho trup bol predĺžený a výzbroj bola zredukovaná na dva kanóny. Počiatočný let F9F-8T sa konal 4. apríla 1956 a celkovo ich bolo vyrobených 399 kusov.
Cougar bol považovaný za dobré a spoľahlivé lietadlo s vynikajúcou ovládateľnosťou. V 50. rokoch 20. storočia však vývoj lietadiel veľmi rýchlo napredoval a stíhačky Cougar boli koncom tejto dekády nahrádzané výkonnejšími typmi.
 Argentínske námorníctvo
 United States Navy
 United States Marine Corps

</doc>
<doc id="646222" url="https://sk.wikipedia.org/wiki?curid=646222" title="Taurotragus losovitý">
Taurotragus losovitý



</doc>
<doc id="646223" url="https://sk.wikipedia.org/wiki?curid=646223" title="Turovec veľký">
Turovec veľký



</doc>
<doc id="646225" url="https://sk.wikipedia.org/wiki?curid=646225" title="Eland">
Eland

Eland môže byť:

</doc>
<doc id="646227" url="https://sk.wikipedia.org/wiki?curid=646227" title="Elanda">
Elanda



</doc>
<doc id="646230" url="https://sk.wikipedia.org/wiki?curid=646230" title="Artificializmus">
Artificializmus

Artificializmus bol český výtvarný smer ovplyvnený poetizmom, ktorý v roku 1926 v Paríži založili Jindřich Štyrský a Toyen. Prvá výstava artificialistických diel sa konala v roku 1926 v parížskom ateliéri Toyen a Štyrského v Montrouge a hneď po jej skončení ju preniesli do Galerie d´Art Contemporain. Artificializmus prejavuje záujem o nevedomé psychické procesy, psychoanalýzu a smeruje k maximálne imaginatívnej maľbe, znázorňujúcej biomorfné tvary v neutrálnom priestore.
Vývoj.
Na jeseň v roku 1925 sa Toyen presťahovala spolu s Jindřichom Štyrským do Paríža. Tu sa angažovali ako umelecká dvojica v novom výtvarnom smere, ktorému dali názov artificializmus. V princípe sa jednalo o druh poetického spracovania tém, založených na snových a fantazijných zážitkoch. Artificializmus sa považuje za smer zrodený v českom kultúrnom okruhu, ktorý je výsledkom prechodu od kubizmu k poetizmu. Tvorba v tomto štýle sa rozvíjala do roku 1931, kedy Toyen so Štyrským prešli k surrealistom. Príkladom artificiálnych diel sú: Tobogán (1926, Národná galéria Praha), ktorý zobrazuje tendenciu ku geometrickej abstrakcii, obraz Fatamorgana (1926, Hluboká, Galéria Aleš), na ktorom je poznať oslobodenie od farieb, Cigaretový dym (1927), ktorý zobrazuje nemateriálny objekt, svetlá a tiene. Neskôr v rámci tohto štýlu Toyen prešla k hrubým vrstvám farieb, neurčitým textúram, geologickým témam, v ktorých hrala dôležitú úlohu voda (Le Marais, 1928) alebo "Šero v pralese". V týchto artificiálnych dielach sú jej objektami na obrazoch osamotené predmety plávajúce v priestore pripomínajúcom nočné krajiny alebo prírodu pod vodou (Gobi, 1931, múzeum Hradec Králové). Počnúc rokom 1931 sa prejavujú v obrazoch od Toyen obsedantné témy a objekty. Od začiatku 30. rokov 20. storočia artificializmus zanikol, lebo jeho autori začali tvoriť podľa princípov surrealizmu.

</doc>
<doc id="646233" url="https://sk.wikipedia.org/wiki?curid=646233" title="This Is Danko Jones">
This Is Danko Jones

This Is Danko Jones je kompilácia najväčších hitov kanadského rockového tria Danko Jones. Album vyšiel 7. apríla 2009 a len v Kanade.

</doc>
<doc id="646234" url="https://sk.wikipedia.org/wiki?curid=646234" title="2020 CD3">
2020 CD3

 je malý asteroid a dočasný satelit Zeme. Objavili ho astronómovia Theodore Pruyne a Kacper Wierzchos 15. februára 2020 v observatóriu Mount Lemmon ako súčasť prieskumov Mount Lemmon Survey a Catalina Sky Survey. Objav oznámilo Centrum pre malé planétky 25. februára 2020 po tom, čo následné pozorovania upresnili dráhu telesa. Je to druhý dočasný mesiac Zeme objavený "in situ" po asteroide , ktorý bol objavený v roku 2006. Na základe pozorovaní jeho obežnej dráhy sa predpokladá, že bola zachytená Zemou okolo rokov 20152016 a obežnú dráhu Zeme opustila okolo mája 2020. V marci 2044 sa opäť priblíži k Zemi, ale pravdepodobne nevstúpi na jej obežnú dráhu kvôli veľkej vzdialenosti priblíženia. 
 má absolútnu magnitúdu okolo 32, čo naznačuje, že objekt je veľmi malý, s priemerom okolo 1,9 až 3,5 metra. Centrum pre malé planétky klasifikuje ako asteroid skupiny Amor, keďže obieha okolo Slnka za orbitou Zeme, hoci Databáza malých telies JPL ho pokladá za súčasť skupiny Apollo, ktoré pretínajú obežnú dráhu Zeme.
Objav.
 objavili Theodore Pruyne a Kacper Wierzchos v observatóriu Mount Lemmon 15. februára 2020. Tento objav je súčasťou Mount Lemmon Survey, určeného na hľadanie asteroidov pretínajúcich orbitu Zeme, ktorý je súčasťou Catalina Sky Survey uskutočňovaného v Tucsone v štáte Arizona. bolo pozorované ako nejasný objekt so zdanlivou magnitúdou 20 v súhvezdí Panna, vzdialený okolo 148 miliónov kilometrov (0.9889 AU) od Zeme. Pozorovaný pohyb telesa naznačoval, že teleso môže byť gravitačne ovplyvňované Zemou, čím podnietil ďalší výskum jeho obežnej dráhy.
Nález bol ohlásený Centru pre malé planétky ("Near-Earth Object Confirmation Page" – NEOCP), kde s pomocou ďalších pozorovaní vypočítali predbežnú orbitu telesa. Ďalšie pozorovania boli uskutočnené v priebehu šiestich dní po objave a nález objektu oficiálne oznámilo Centrum pre malé planétky vo svojej pravidelnej publikácii Minor Planet Electronic Circular 25. februára 2020. Neboli pozorované žiadne perturbácie slnečnou radiáciou a objekt nedokázali spojiť so žiadnym známym umelým telesom. Hoci sa predpokladá, že je skalný asteroid s vysokou hustotou, umelý pôvod telesa však stále nie je úplne vylúčený.
Počas februára 2020 neboli nájdené žiadne fotografie spred dátumu objavu, na ktorých je viditeľné. Objavitelia predpokladajú, že objekt mohol byť zachytený na obrázkoch aj pred objavom, ale nebol identifikovaný kvôli malej jasnosti a vysoko premenlivej obežnej dráhe.
Orbita.
Výpočty obežnej dráhy naznačujú, že teleso mohlo byť zachytené na orbitu Zeme okolo rokov 2015 až 2016 a predpokladá sa, že orbitu opustilo v máji 2020.
Pred dočasným zachytením jeho heliocentrická orbita pravdepodobne pretínala obežnú dráhu Zeme. Najpravdepodobnejšie patrila do skupiny Aten (s veľkou polosou pod 1 AU), prípadne do skupiny Apollo (veľká polos &gt; 1 AU).

</doc>
<doc id="646236" url="https://sk.wikipedia.org/wiki?curid=646236" title="Veľký vrch (Javorníky)">
Veľký vrch (Javorníky)

Veľký vrch () je vrch a významná archeologická lokalita v geomorfologickej časti Rovnianska vrchovina na juhovýchodnom okraji pohoria Javorníky. Od roku 1969 je Národnou kultúrnou pamiatkou.
Polohopis.
Nachádza sa v katastri a tesnom susedstve obce Divinka, na jej západnom okraji a zároveň nad Hričovskou priehradou. Leží na juhovýchodnom okraji Rovnianskej vrchoviny, na východnom okraji podcelku Nízke Javorníky. Vďaka polohe nad údolím Váhu a v blízkosti križovatky dôležitých obchodných ciest pri Žiline, bola vrcholová plošina oddávna osídlená, čo potvrdzuje rozsiahle nálezisko s nadregionálnym významom. Na vrchu stojí drevená rozhľadňa, poskytujúca výhľad na široké okolie.
Prístup.
Na vrchol nevedie značený turistický chodník, no z blízkej Divinky naň vedie viacero lesných ciest. V sedle na západnom úpätí je malé táborisko.
Archeologické nálezy.
Už v 50. rokoch 20. storočia objavil Anton Petrovský-Šichman v polohe „Ohrádza“ pod južným úpätím Veľkého vrchu pozostatky objektov z obdobia lužickej a púchovskej kultúry, ako aj črepy z obdobia Veľkej Moravy. V období púchovskej kultúry boli menšie hradiská aj na vrchoch Háj, Malý vrch a Hradisko. Na juhovýchodnom úpätí Veľkého vrchu boli pri stavbe rodinného domu objavené v roku 1975 črepy zo staršej doby rímskej. V sedle „Salašky“ sa nachádzajú mohylové objekty i valy, chrániace vstup na akropolu Veľkého vrchu.
Veľký vrch bol už v 18. storočí považovaný za miesto zaniknutého hradu, čo spomína aj Matej Bel, v polovici 19. storočia sa podrobnému opisu lokality venoval Alexander Lombardini. Od 40. rokov 20. storočia sa výskumu Veľkého vrchu venoval Anton Petrovský-Šichman, ktorý tu objavil dôkazy osídlenia už v období badenskej kultúry (35002800 pred Kr.). Rozsiahle hradisko na temene vrchu, vymedzené mohutným valom a systémom opevnení, datoval do halštatskej fázy lužickej kultúry (750 – 450 pred Kr.), s výrazným oživením v období púchovskej kultúry a tiež včasnom stredoveku. Hradisko bolo v tomto období hospodársko-spoločenským strediskom slovanského osídlenia regiónu Žiliny. Tieto i neskoršie nálezy potvrdzujú osídlenie hradiska v troch fázach. Pokračovateľom výskumu lokality bol od roku 1971 Jozef Moravčík, ktorý spresnil počiatky lužického osídlenia na prelom 9.8. storočia pred Kr. Najintenzívnejšie osídlenie hradiska bolo v 1. storočí pred Kr. (púchovská kultúra), z ktorého obdobia pochádza aj keltská minca dovtedy neznámeho typu. Dostala názov „Divinka“, nakoľko sa predpokladá jej razenie práve na hradisku v tejto lokalite. Od jej nálezu bolo na Hornom Považí v úseku od Ilavy po Žilinu objavených ďalších 20 kusov rovnakého typu. Okrem množstva črepov a industrie tu boli objavené bronzové a železné spony, ostrohy či nástroje. Množstvo stredovekých črepov a novovekých kovových depotov dokladá využívanie Veľkého vrchu aj v neskoršom období.
Najnovšie výskumy pod vedením Gabriela Fuseka odhalili polohu troch vstupných brán i systém opevnení, no tiež upresnili rozlohu hradiska. Tá predstavuje 2,13 hektára pri šírke 55 a dĺžke 435 metrov. Akropola zaberá plochu 0,58 hektára a je dlhá 122 metrov. Podhradie vymedzuje systém opevnení s priekopou a zaberá plochu 9,94 hektárov, čím celková rozloha hradiska dosahuje približne 12 hektárov. Zaujímavosťou bol objav cisterny a dvoch výdatných prameňov, ktoré používali už obyvatelia hradiska.

</doc>
<doc id="646239" url="https://sk.wikipedia.org/wiki?curid=646239" title="TV Senzi">
TV Senzi



</doc>
<doc id="646243" url="https://sk.wikipedia.org/wiki?curid=646243" title="Hradisko Veľký vrch">
Hradisko Veľký vrch



</doc>
<doc id="646250" url="https://sk.wikipedia.org/wiki?curid=646250" title="Stará Graba">
Stará Graba

Stará Graba je prirodzený, občasne tečúci, trvalo zavodnený vodný útvar utvorený v priekope. Preteká Záhorím, územím okresu Malacky, katastrálnym územím mesta Stupava (k.ú. Stupava, k.ú. Mást III) a obce Borinka (k.ú. Vačková). Ide o tok IV. rádu, keďže je celý situovaný medzi hrádzou Moravy a Moravou, v jej alúviu, je to čisto nížinný typ potoka. Má dĺžku 2,309 km a plochu povodia 0,636 km². Vzniká vo výške a ústi do Maliny, v nadmorskej výške 
Vznik.
Jej vody vyvierajú v tesnej blízkosti, južne od ústia Zohorského kanála do Maliny, v dorastenom listnatom lese, neďaleko oblasti Močidlá (), v chotári mesta Stupava, v Záhorskej nížine, v podcelku Borská nížina, v časti Záhorské pláňavy, vo výške 
Opis toku.
Po vzniku potok tečie juhozápadojužným smerom, stále vo vyrastenom listnatom poraste, ktorý je obklopený rozľahlými podmočenými lúkami a močiarmi. Po chvíli sa mierne stáča na juh, podteká miestnu účelovú komunikáciu a nakrátko opúšťa les. Preteká trsťovým močiarom a onedlho znova vstupuje do stromového porastu. Pokračuje stále južným smerom, križuje sa s moravskou cyklomagistrálou a pomaly sa začína presmerovávať na juhovýchodojuh. Vteká do väčšieho systému močarísk a koryto toku sa značne zmení, z priekopy na prirodzené, nezregulované. Asi 115 metrov pred sútokom s Malinou naposledy vteká do listnatého lesa, výraznejšie sa stáča na juhovýchod a zľava sa vlieva do spomínanej rieky v nadmorskej výške , v katastri Borinky.

</doc>
<doc id="646255" url="https://sk.wikipedia.org/wiki?curid=646255" title="Selim III.">
Selim III.

Selim III. (osm. tur. سليم ثالث "Selīm-i sālis"; * 24. december 1761, Istanbul, Osmanská ríša – † 28. júl 1808, Istanbul, Osmanská ríša) bol reformne zmýšľajúci sultán Osmanskej ríše v rokoch 1789 až 1807. Janičiari ho nakoniec zosadili a uväznili a na trón umiestnili jeho bratranca Mustafu ako Mustafa IV. Selim bol následne zavraždený. 
Selim III. bol synom sultána Mustafu III. a jeho manželky Mihrişah Sultán. Jeho matka bola pôvodom z Gruzínska, a keď sa stala Válide sultán, podieľala sa na reforme vládnych škôl a zakladaní politických korporácií. Jeho otec sultán Mustafa III. bol veľmi dobre vzdelaný a verili v nevyhnutnosť reforiem. Mustafa III. sa počas mieru snažil vytvoriť silnú armádu s profesionálnymi, vzdelanými vojakmi. Bolo to primárne motivované jeho strachom z ruskej invázie. Počas rusko-tureckej vojny ochorel a zomrel na infarkt v roku 1774. Sultán Mustafa si bol vedomý skutočnosti, že je potrebná vojenská reforma. Deklaroval nové vojenské predpisy a otvoril námorné a delostrelecké akadémie.
Sultán Mustafa bol veľmi ovplyvnený mystikou. Veštec predpovedal, že jeho syn Selim bude svetovým dobyvateľom, vďaka čomu usporiadal radostnú hostinu trvajúcu sedem dní. Selim bol v paláci veľmi dobre vzdelaný. Sultán Mustafa III. odkázal svojho syna ako svojho nástupcu; avšak po Mustafovej smrti nastúpil na trón Selimov strýko Abdülhamid I. Sultán Abdülhamid I. sa staral o Selima a vkladal dôraz na jeho vzdelanie. 
Po Abdülhamidovej smrti nastúpil Selim dňa 7. apríla 1789 ako 27-ročný na trón. Sultán Selim III. mal veľmi rád literatúru a kaligrafiu; veľa z jeho diel bolo umiestnených na stenách mešít a kláštorov. Napísal mnoho básní, najmä o okupácii Krymu Ruskom. Plynulo hovoril arabsky a perzsky. Bol veľmi náboženský a veľmi vlastenecký. Bol básnikom, hudobníkom a zaujímal sa o výtvarné umenie.

</doc>
<doc id="646256" url="https://sk.wikipedia.org/wiki?curid=646256" title="Northrop Grumman B-21 Raider">
Northrop Grumman B-21 Raider

B-21 Raider je americký strategický bombardér, ktorý vyvíja spoločnosť Northrop Grumman. Malo by ísť o ťažký diaľkový stealth bombardér, ktorý bude niesť konvenčné aj termojadrové zbrane.
Raider nahradí staršie bombardéry amerického letectva B-1 Lancer a B-2 Spirit. Americké letectvo plánuje prevádzkovať tento typ spoločne so zmodernizovanými bombardérmi B-52 Stratofortress. Zavedenie B-21 do služby je naplánované na rok 2027.
Vznik a vývoj.
Korene vývoja B-21 siahajú do roku 2004, kedy bol spustený program Next-Generation Bomber (NGB), čo bola iniciatíva zameraná na skúmanie nových technológií. Cieľom tohto projektu bol vývoj bombardéra novej generácie, ktorý mal vstúpiť do služby v roku 2018. V rámci programu NGB sa americké letectvo snažilo vyvinúť bombardér schopný ničiť pozemné ciele na veľké vzdialenosti. Súťaže sa zúčastnila spoločnosť Northrop Grumman a tím zložený z firiem Boeing a Lockheed Martin. Po počiatočnom úsilí vývojárov na oboch stranách bol projekt v roku 2009 zrušený. Dôvodom bol fakt, že sa nepodarilo jednoznačne vyriešiť otázky, či by bombardér mal byť bezposádkový, a či by mal byť schopný niesť jadrové zbrane. Každá z týchto možností by v tej dobe značne zvýšila náklady a zložitosť systému.
Po zrušení programu NGB v roku 2009 vykonali úradníci amerického letectva a ministerstva obrany analýzu, v ktorej prehodnotili rôzne koncepty. Po zvážení všetkých možností schválil minister obrany Robert Gates v roku 2011 žiadosť USAF o ďalší vývoj pilotovaného bombardéra. Tento program, nazvaný LRS-B (Long Range Strike Bomber), bol menej ambiciózny ako NGB. Vývoj budúceho bombardéra sa tak prerušil len na dva roky.
V júli 2014 vydalo americké námorníctvo požiadavku na vývoj nového diaľkového bombardéra LRS-B. V tej dobe USAF plánovalo obstarať 80 až 100 lietadiel tohto typu. Celkové množstvo vyrobených bombardérov je však dodnes predmetom vášnivých diskusií. Vo februári 2016 upozornil generál Robin Rand, vtedajší šéf US Air Force Global Strike Command, že letectvo by malo zabudnúť na počet 100 lietadiel a namiesto toho by malo obstarať 175 až 200 bombardérov Raider.
V októbri 2015 podpísalo USAF zmluvu o vývoji nového strategického bombardéra s firmou Northrop Grumman. K hlavným dodávateľom komponentov pri výrobe lietadla sú firmy Pratt &amp; Whitney, BAE Systems, Spirit AeroSystems, Orbital ATK, Rockwell Collins, GKN Aerospace a Janicki Industries.
V roku 2016 získal nový stroj oficiálne označenie B-21, ktoré má indikovať, že pôjde o prvý bombardér pre 21. storočie. Pomenovanie „Raider“ je na počesť Doolittle Raiders, ktorí počas druhej svetovej vojny uskutočnili bombardovanie Tokia nazvané Doolittlov nálet.
Montáž prvého prototypu prebehla v závode amerického letectva Plant 42 v kalifornskom Palmdale. Lietadlo malo byť dokončené v roku 2020 a prvý let bol naplánovaný na 3. december 2021. Tieto termíny sa však nepodarilo dodržať a prvé predstavenie prototypu verejnosti sa konalo až 3. decembra 2022. Necelý rok potom, dňa 10. novembra 2023, sa uskutočnil aj prvý let nového bombardéru, ktorý dostal pomenovanie Cerberus. Stroj vzlietol z Plant 42 v Palmdale, pričom vo vzduchu ho sprevádzala stíhačka F-16. Následne bombardér zamieril na kalifornskú základňu Edwards, kde bol podrobený ďalším letovým testom. Samotnému prvému letu prototypu B-21 predchádzalo viac ako 200 letov na testovacom lietadle Gulfstream G550, na ktorom sa počas 1 000 letových hodín odkúšal hardvér, softvér, senzory, navigácia a komunikačné systémy vyvinuté pre nový bombardér.
Okrem prototypu Cerberus je v predprodukčnej výrobe ďalších päť exemplárov. V septembri 2024 už malo americké letectvo k dispozícii 3 lietadlá B-21 - jedno na letové skúšky a dve na pozemné testovanie.
Druhý letuschopný exemplár B‑21 uskutočnil svoj prvý let 11. septembra 2025. Stroj odštartoval zo závodu v Palmdale a pristál na leteckej základni Edwards. S týmito dvoma lietadlami vo vzduchu už môže americké letectvo prejsť z počiatočných výkonnostných testov k zložitejšej fáze — k integrácii zbraní, k otestovaniu misijných systémov a k ďalším skúškam, cez ktoré sa preveria nástroje, logistika, dokumentácia a procedúry.
United States Air Force potvrdilo, že v roku 2026 budú do leteckých skúšok zapojené minimálne ďalšie dve B‑21. Tieto budú postavené podľa výrobných štandardov (nie len ako prototypy) a budú môcť byť podľa potreby rýchlo upravené na operačné použitie (po odstránení testovacích komponentov).
Podľa rozpočtových dokumentov amerického letectva na fiškálny rok 2023 dosahujú náklady na vývoj B-21 Raider 19,1 miliardy dolárov. Na obstarávanie bombardérov do fiškálneho roku 2027 bolo vyčlenených ďalších 19,4 miliardy dolárov.
Prvá letka nových bombardérov by sa mala sformovať na základni Ellsworth v Južnej Dakote, ktorá je momentálne domovom lietadiel B-1B Lancer z 28. bombardovacieho krídla. Ako ďalšie bude prezbrojené 7. bombardovacie krídlo zo základne Dyess v Texasse s bombardérmi B-1B. Následne budú dodávky nových lietadiel prúdiť k 509. a 131. bombardovaciemu krídlu na základni Whiteman v Missouri, kde nahradia stealth bombardéry B-2 Spirit.
Používatelia.
 USA
United States Air Force:

</doc>
<doc id="646262" url="https://sk.wikipedia.org/wiki?curid=646262" title="Myšiak">
Myšiak

Myšiak môže byť:

</doc>
<doc id="646268" url="https://sk.wikipedia.org/wiki?curid=646268" title="Kaňa">
Kaňa

Kaňa môže byť:
Poznámka.
Pozor na zámenu s češtinou, kde sa v súčasnosti ako „káně“ označuje približne tá skupina vtáčích rodov, ktoré sa v slovenčine dnes označujú ako myšiak.

</doc>
<doc id="646271" url="https://sk.wikipedia.org/wiki?curid=646271" title="Vipera aspis">
Vipera aspis



</doc>
<doc id="646277" url="https://sk.wikipedia.org/wiki?curid=646277" title="SEAT Arosa">
SEAT Arosa

SEAT Arosa ("Typ" 6 H) je mestské vozidlo, ktoré bolo vyrábané španielskou automobilkou SEAT od roku 1997 do roku 2004. Model bol predstavený v marci 1997 na autosalóne v Ženeve. Jeho faceliftovaná verzia bola predstavená v októbri 2000 na autosalóne v Paríži. Zdieľala platformu s Volkswagenom Lupo.
Nástupca SEAT Mii bol uvedený na trh 21. októbra 2011 a je v predaji od 16. januára 2012.
Pred faceliftom (19972000).
Arosa je pomenovaná po dedine Vilagarcía de Arousa v provincii Pontevedra v Španielsku. Bola k dispozícii iba ako trojdverový, štvorsedadlový hatchback.
Arosa, ktorá bola uvedená na trh v roku 1998, bola do značnej miery identická so sesterským mestským autom Volkswagen Lupo, ktorý bol predstavený koncom roku 1998. Obidve vozidlá boli založené na platforme A00 skupiny Volkswagen, skrátenej verzii platformy A03 ktorú používajú väčšie modely Volkswagen Polo a SEAT Ibiza.
Arosa sa pôvodne vyrábala v závode Volkswagen vo Wolfsburgu v Nemecku a až v máji 1998 sa výroba presunula do závodov SEAT v španielskom Martorell. Arosu navrhol ten istý muž, ktorý navrhol Bugatti Veyron 16.4, Slovák Jozef Kabaň.
Výroba trvala od februára 1997 do augusta 2000.
Facelift (20002004).
Model bol v októbri 2000 faceliftovaný. Model Arosa nahradil v zostave španielskej značky SEAT Marbella, ale po ukončení výroby v júni 2004 nebol nahradený žiadnym autom. Faceliftovaný model mal okrem vonkajšieho restylingu aj upravený interiér s novou palubnou doskou. Výroba trvala od septembra 2000 do júna 2004.
V januári 2012 prišiel SEAT s pomyselným nástupcom Seatom Mii.
Koncepty.
Na autosalóne vo Frankfurte v septembri 2001 predstavil SEAT dva koncepty založené na SEAT Arosa. Nikdy sa však nedostali do výroby.
Údaje o predaji a výrobe.
Od svojho uvedenia na trh v roku 1997 až do roku 2004 sa predalo a vyrobilo viac ako 175 000 kusov automobilov SEAT Arosa.
Celková ročná výroba automobilov SEAT Arosa vyrobených v SEAT a iných závodoch koncernu Volkswagen je uvedená v nasledujúcej tabuľke:

</doc>
<doc id="646285" url="https://sk.wikipedia.org/wiki?curid=646285" title="Hibernákulum">
Hibernákulum

Hibernákulum môže byť:

</doc>
<doc id="646287" url="https://sk.wikipedia.org/wiki?curid=646287" title="Jarva obyčajná">
Jarva obyčajná

Jarva obyčajná alebo marulka obyčajná ("Clinopodium vulgare") je trvalá rastlina z čeľade hluchavkovité.
Je rozšírená v Eurázii a v celých Karpatoch. Obľubuje svetlé lesy a tienisté lúky na vápencových podkladoch. Chlpatá stonka rastie do 30 až 80 cm, je málo rozvetvená. Listy sú vajcovité a okraje jemne zubaté. Na vrchole a v úžľabiach má purpurové kvety v tvare pysku. 
Podobá sa na kocúrnik obyčajný ("Nepeta cataria").

</doc>
<doc id="646288" url="https://sk.wikipedia.org/wiki?curid=646288" title="Clinopodium vulgare">
Clinopodium vulgare



</doc>
<doc id="646289" url="https://sk.wikipedia.org/wiki?curid=646289" title="Marulka obyčajná">
Marulka obyčajná



</doc>
<doc id="646291" url="https://sk.wikipedia.org/wiki?curid=646291" title="Konopnica úhľadná">
Konopnica úhľadná

Konopnica úhľadná ("Galeopsis speciosa") je jednoročná rastlina z čeľade hluchavkovité.
Je rozšírená v Eurázii a v celých Karpatoch. Obľubuje svetlé a nižšie položené lesy alebo pobrežné kroviny. Ochlpená stonka rastie do 1 m. Na vrchole a v úžľabiach má purpurové kvety v tvare pysku. Horný pysk má žltú farbu a dolný fialovú.
Indikuje vysoký obsah dusíka v pôde. 

</doc>
<doc id="646292" url="https://sk.wikipedia.org/wiki?curid=646292" title="Galeopsis speciosa">
Galeopsis speciosa



</doc>
<doc id="646293" url="https://sk.wikipedia.org/wiki?curid=646293" title="Netýkavka malokvetá">
Netýkavka malokvetá

Netýkavka malokvetá ("Impatiens parviflora") je jednoročná rastlina z čeľade netýkavkovité.
Rastie na jednej stonke alebo zriedkavo aj rozvetvene do výšky 10 až 100 cm. Pôvodom je zo severovýchodnej Ázie. Na území Slovenska ide o nepôvodný a invázny druh. Rozšírila sa po celom území v 19. storočí aj to aj do lesných spoločenstiev (okrem vyšších polôh). Riedke súkvetia majú slabožlté listy s červenými škvrnami. Obľubuje vlhké a tienisté miesta.
Podobne ako ostatné netýkavky, zrelé semená pri dotyku a vetre vystreľuje.

</doc>
<doc id="646295" url="https://sk.wikipedia.org/wiki?curid=646295" title="Mária Šofranko">
Mária Šofranko

PaedDr. Mária Šofranko (* 30. jún 1970) je slovenská učiteľka, občianska aktivistka a politička. Bola líderkou kandidátky hnutia OĽANO v parlamentných voľbách v roku 2020. Pochádza z východného Slovenska a vo voľbách bola zvolená za poslankyňu.
Životopis.
Po Strednej pedagogickej škole v Levoči študovala na Vysokej pedagogickej škole v Prešove. Doktor pedagogiky získala na Katolíckej univerzite v Ružomberku.
Pred zvolením do Národnej rady „viac ako dvadsať rokov pracovala v školách a školských zariadeniach ako pedagóg i vedúci pracovník.“ Učila na viacerých základných školách a bola riaditeľkou Základnej školy v Domaňovciach. Viedla viacero občianskych združení a pred voľbami bola riaditeľkou Obecného kultúrneho centra v Smižanoch.
Politické pôsobenie.
Približne začiatkom decembra 2019 dostala od predsedu hnutia Igora Matoviča ponuku byť líderkou OĽANO, ponukou bola „veľmi zaskočená“. Najprv ju oslovil Matovič s ponukou miesta na kandidátke, následne bola na stretnutí s predsedníctvom strany, ktoré rozhodlo, že jej ponúkne prvé miesto. Ponuku prijala, lebo jej dala možnosť pomôcť ľuďom z regiónu. Za svoje témy v hnutí a parlamente považuje školstvo a rómsku otázku. V školstve by chcela znížiť byrokraciu, zdvihnúť platy a motiváciu a zlepšiť spoluprácu učiteľov a celoživotné vzdelávanie. Sprísnila by kritériá na prijímanie na stredné a vysoké školy.
V parlamentných voľbách v roku 2020 kandidovala ako volebná líderka a získala 95 683 hlasov.
Poslanecký sľub zložila 12. mája 2020, dôvodom odsunu boli jej dlhodobé zdravotné problémy.
Osobný život.
V regióne bola známa ako Maťa Dugasová, po rozvode si však zmenila meno na dievčenské, z úcty k zosnulému otcovi na Šofranko. Šofranko trpí na bolesti chrbtice vzniknuté pri pôrode dcéry.

</doc>
<doc id="646297" url="https://sk.wikipedia.org/wiki?curid=646297" title="Sekvojovec mamutí">
Sekvojovec mamutí



</doc>
<doc id="646301" url="https://sk.wikipedia.org/wiki?curid=646301" title="Sequoia">
Sequoia

Sequoia môže byť:

</doc>
<doc id="646302" url="https://sk.wikipedia.org/wiki?curid=646302" title="Sekvoja mamutia">
Sekvoja mamutia



</doc>
<doc id="646303" url="https://sk.wikipedia.org/wiki?curid=646303" title="Mamutí strom">
Mamutí strom



</doc>
<doc id="646304" url="https://sk.wikipedia.org/wiki?curid=646304" title="Wellingtonia">
Wellingtonia



</doc>
<doc id="646305" url="https://sk.wikipedia.org/wiki?curid=646305" title="Roháč (vrch v Súľovských vrchoch, 720 m)">
Roháč (vrch v Súľovských vrchoch, 720 m)

Roháč () je vrch v Súľovských vrchoch. Celá západná a južná časť masívu patrí do národnej prírodnej rezervácie Podskalský Roháč.
Poloha.
Leží približne južne od mesta Považská Bystrica, v katastri obce Podskalie. Nachádza sa na južnom okraji geomorfologického podcelku Súľovské skaly, v tesnom susedstve obcí Zemianska Závada (osada Prečína, východné úpätie), Horný Moštenec (mestská časť Považskej Bystrice, severozápadné úpätie) a Podskalie (juhozápadné úpätie). 
Vrch Roháč leží v strednej časti Chránenej krajinnej oblasti Strážovské vrchy a jeho veľká časť zasahuje do národnej prírodnej rezervácie Podskalský Roháč.
Prístup.
Na vrchol nevedie značený turistický chodník, no z blízkych osád Zemianska Závada, Horný Moštenec a Podskalie naň vedie viacero lesných chodníkov. 

</doc>
<doc id="646306" url="https://sk.wikipedia.org/wiki?curid=646306" title="Acer campestre">
Acer campestre



</doc>
<doc id="646309" url="https://sk.wikipedia.org/wiki?curid=646309" title="Roháč (vrch v Súľovských vrchoch, 803 m)">
Roháč (vrch v Súľovských vrchoch, 803 m)

Roháč () je bralnatý vrch v Súľovských vrchoch. Leží nad obcou Súľov, približne juhovýchodne od Bytče. 
Poloha.
Nachádza sa na severovýchode centrálnej časti pohoria, v geomorfologickom podcelku Súľovské skaly. Vrch leží v Žilinskom kraji, v okrese Žilina a zasahuje na katastrálne územie obcí Podhorie a Paština Závada. Vrcholom vedie hranica národnej prírodnej rezervácie Súľovské skaly, ktorá patrí do CHKO Strážovské vrchy. Najbližšími sídlami sú východným smerom položená Lietavská Závadka a Podhorie, južne situovaná obec Súľov-Hradná a severozápadne ležiace Hlboké nad Váhom.
Opis.
Skalnatý masív je súčasťou hrebeňa, ktorý vedie cez Žibrid () a Kečku () na Brezovú horu (). Západným smerom je v sedle Pod Roháčom prepojený so susedným hrebeňom, vedúcim od ruiny Súľovského hradu () k hradu Hričov (). Východným susedom je vrch Požiar (), južným smerom leží Kečka a západným vrch Brada (). Juhozápadné svahy klesajú do Súľovskej kotliny a práve v tejto časti masívu sa nachádza jaskyňa Šarkania diera. Svahy odvodňujú prítoky Hradnianky na juhu, prítoky Lietavky na východe a Hlbocký potok na severozápade. Vrcholom vedie značený chodník z Lietavskej Závadky do sedla Pod Roháčom.
Zaujímavosťou je, že dva ďalšie vrchy s rovnakým názvom ležia v Súľovských vrchoch len niekoľko kilometrov južne; prvý Roháč (vrch v Súľovských vrchoch, 720 m) nad obcou Podskalie, druhý Roháč (vrch v Súľovských vrchoch, 571 m) nad obcou Prečín.
Výhľady.
Vrchol je pokrytý hustým porastom, znemožňujúcim súvislejší rozhľad. Obmedzený, no zaujímavý je možný najmä zo skalných brál, poskytujúcich výhľad najmä na okolité vrchy Súľovských vrchov a blízku Súľovskú kotlinu. Pri dobrých podmienkach možno z vhodných lokalít zhliadnuť Lúčanskú Fatru, Strážovské vrchy, časť Kysuckej vrchoviny, Krivánskej Fatry a Javorníkov, nezriedka tiež Lysú horu či Veľkú Raču.
Prístup.
Na vrchol vedie značený turistický chodník z Lietavskej Závadky, na ktorý sa dá pripojiť zo sedla Pod Roháčom alebo Roháčskeho sedla.

</doc>
<doc id="646310" url="https://sk.wikipedia.org/wiki?curid=646310" title="Sequoiadendron">
Sequoiadendron



</doc>
<doc id="646311" url="https://sk.wikipedia.org/wiki?curid=646311" title="Cupressus">
Cupressus



</doc>
<doc id="646318" url="https://sk.wikipedia.org/wiki?curid=646318" title="Thornov-Żytkowovej objekt">
Thornov-Żytkowovej objekt

Thornov-Żytkowovej objekt (TZO) alebo hybridná hviezda je hypotetický typ hviezdy, ktorý vzniká ako následok kolízie červeného nadobra a neutrónovej hviezdy, pričom sa táto neutrónová hviezda sa stáva jadrom celého objektu. Existenciu týchto hviezd predvídali vedci Kip Thorne a Anna N. Żytkowová v roku 1977. Sľubným kandidátom na TZO sa v roku 2014 stala hviezda HV 2112, avšak predpokladá sa že to spadá skôr do tak isto vzácnej vetvy asymptotických obrov.
Vznik.
Thornov-Żytkowovej objekt vzniká zrazením obyčajne červeného obra s neutrónovou hviezdou. Neutrónová hviezda zostáva ako odhalené jadro super-masívnej hviezdy po jej výbuchu v supernovu. Ak sa tento proces udeje v binárnom systéme, táto veľká erupcia energie, ktorá sa uvoľní pri výbuchu ovplyvní rýchlosť a tvar orbitu jej susednej hviezdy. Táto výchylka môže mať za následok prienik orbitu danej neutrónovej hviezdy s druhou hviezdou. V inom prípade, ak je spoločníkom neutrónovej hviezdy hviezda hlavnej postupnosti, po dosiahnutí štádia červeného obra, táto neutrónová hviezda môže jej vrstvy „vysať“.
Po preniknutí neutrónovej hviezdy do červeného obra, trenie medzi neutrónovou hviezdou a difúznymi vrstvami červeného obra, spôsobí rozpad orbitu daného binárneho systému, a následne jadro červeného obra a neutrónová hviezda sa zlúčia do jedného. Ak spojenie týchto dvoch hviezd prekročí takzvanú Tolman-Oppenheimer-Volkoffovu hranicu, tak nastáva gravitačný kolaps a teda zrod čiernej diery. V inom prípade, ich spojením po čase vzniká opäť neutrónová hviezda.
Pokiaľ sa neutrónová hviezda zlúči s bielym trpaslíkom, je možné že sa z nich stane TZO s vlastnosťami hviezd typu R Coronae Borealis.
Vlastnosti.
Povrch neutrónovej hviezdy je veľmi horúci, s teplotami vyskakujúcimi až na formula_1 K. Takáto vysoká teplota je výsledkom nukleárnej fúzie v nánosoch plynu, alebo stlačením plynu gravitačnou silou hviezdy. Vďaka týmto vysokým teplotám a tlaku, môže dôjsť k fúzií jadier vodíka do rôznych iných izotopov, ako vznikajú pri bežnej hviezdnej nukleosyntéze. Svetelné spektrum TZO by malo poukazovať na obrovské množstvá rubídia , lítia a molybdénu. Niektorí astronómovia sa domnievajú, že sa v týchto hviezdach odohráva takzvaný r-proces, známy pre svoj výskyt v röntgenovom žiarení.
Pre pozorovateľa, TZ objekt silne pripomína bežného červeného nadobra, alebo ak je povrch tohto objektu dostatočne horúci na to aby ztrhol svoju vrchnú, vodíkovú vrstvu, môže sa podobať na dusíku bohaté hviezdy typu Wolf-Rayet. Tým, že sa vzhľadovo výrazne od iných obrov nelíši, existencia TZO sa dá preukázať jedine jej špecifickým svetelným spektrom. Životnosť takejto hviezdy sa rozprestiera medzi formula_2 rokov. Počet týchto objektov v našej galaxii sa odhaduje na 20 až 200.
Zánik.
Eventuálne, by tieto objekty mali začať strácať na hmotnosti, s tým že zvyšný vrchný obal sa premení na akrečný disk (často prítomné pri čiernych dierach), obklopujúci jadro, respektíve neutrónovú hviezdu. Na koniec neutrónová hviezda môže dať za vznik novej čiernej diere.

</doc>
<doc id="646320" url="https://sk.wikipedia.org/wiki?curid=646320" title="Péter Jakab (politik)">
Péter Jakab (politik)

Peter Jakab (* 16. august 1980, Miškovec, Maďarsko) je maďarský politik, poslanec a predseda strany Jobbik
Životopis.
Narodil sa v meste Miškovec.
Je praktizujúci katolík so židovskými koreňmi. Jeho prastarý otec zomrel v Osvienčime. Jeho stará matka sa v roku 1925 obrátila na kresťanstvo a v Mezőtúre vychovávala 11 detí. Napriek svojmu pôvodu sa Jakab netají svojimi antisemitskými názormi.
V roku 2004 promoval na univerzite v Miškolci. 2009 - 2010 bol učiteľom dejepisu na strednej škole v Miškolci.
V parlamentných voľbách v roku 2018 bol zvolený za poslanca parlamentu. Od februára do júna 2019 bol zástupcom vedúceho parlamentnej skupiny Jobbik. Od júna 2019 je vodcom parlamentnej skupiny Jobbik.

</doc>
<doc id="646328" url="https://sk.wikipedia.org/wiki?curid=646328" title="Električková doprava v Minsku">
Električková doprava v Minsku

Električková doprava tvorí v Minsku vedľa chrbticových dvoch liniek metra dôležitú časť dopravy v meste. Sieť je síce veľmi malá (tvorí ju celkom štyri trate usporiadané do písmena X a krížiace sa v centre mesta); počet liniek je ale relatívne vysoký a pohybuje sa priebežne okolo osem.
História.
História električkovej dopravy v bieloruskej metropole začala sa otvorením konskej električky 22. mája 1892. Táto trať vznikala dva roky, jej prevádzkovateľom bola „Spoločnosť mestskej a prímestskej konskej železnice pre Minsk a Voronež“, ktorá sa neskôr v roku 1909 premenovala na „Société Tramways urbains et suburbains de Russie“. Od roku 1913 už električkovú dopravu zariaďuje mesto Minsk.
Počas prvej svetovej vojny a následnej občianskej vojny v Rusku muselo dôjsť k prerušeniu prevádzky; a to konkrétne v období od mája 1918 do 7. augusta 1921. Opäť došlo k prerušeniu prevádzky od 20. januára 1928 do 13. októbra 1929, keď sa menil rozchod koľaje na štandardné ruský, 1524 mm. Dokončená bola aj elektrifikácia systému.
Počas druhej svetovej vojny muselo opäť dôjsť k prerušeniu prevádzky, a to v dvoch obdobiach (medzi 25. júnom 1941 a 1. májom 1943 a potom medzi júnom 1944 a 30. aprílom 1945).
Po vojne sa síce mohutný rozvoj nekonal, vznikla zato nová električková vozovňa. Citeľným zásahom do električkovej siete však naopak bolo začatie prevádzky metra, vďaka ktorému sa začali električkové trate, hlavne v centre a na hlavných triedach, postupne rušiť.
Vozový park.
Väčšinu vozového parku električiek v Minsku tvorili vozidlá starej ruskej a sovietskej výroby, menšia časť bola pôvodom z ČKD. Od roku 2003 jazdili po uliciach Minsku takisto aj električky z nemeckého Karlsruhe. Od roku 2009 vozový park tvoria len vozidlá miestneho výrobcu Belkomunmaš.
Stav k 16.2.2020.

</doc>
<doc id="646330" url="https://sk.wikipedia.org/wiki?curid=646330" title="Myšiar">
Myšiar

Myšiar môže byť:

</doc>
<doc id="646331" url="https://sk.wikipedia.org/wiki?curid=646331" title="Móroczovci">
Móroczovci



</doc>
<doc id="646333" url="https://sk.wikipedia.org/wiki?curid=646333" title="Anton Mórocz">
Anton Mórocz



</doc>
<doc id="646334" url="https://sk.wikipedia.org/wiki?curid=646334" title="Wolfgang Mórocz">
Wolfgang Mórocz



</doc>
<doc id="646335" url="https://sk.wikipedia.org/wiki?curid=646335" title="Štefan Mórocz">
Štefan Mórocz



</doc>
<doc id="646336" url="https://sk.wikipedia.org/wiki?curid=646336" title="Imrich Mórocz">
Imrich Mórocz



</doc>
<doc id="646342" url="https://sk.wikipedia.org/wiki?curid=646342" title="Električková doprava v Mazyre">
Električková doprava v Mazyre

Električková doprava v Mazyre začala fungovať v roku 1988. Dnes je Mazyr najmenším mestom v Bielorusku s vlastnou električkovou sieťou.
Prevádzkovateľom je spoločnosť „Mazyrski naftaperapracovčy zavod“ (Mazyrská rafinéria). Rozchod koľaje je 1524 mm a celková dĺžka siete predstavuje 20,3 km. V prevádzke je 47 električkových vozňov, ktoré sú deponované v jednej vozovni.
Vozový park.
Stav k 20. februáru 2020.

</doc>
<doc id="646344" url="https://sk.wikipedia.org/wiki?curid=646344" title="Jenny (slovenský seriál)">
Jenny (slovenský seriál)

Jenny je slovenský rodinný dramatický seriál TV JOJ, ktorý vychádza z rovnomenného kanadského seriálu z roku 2017. Seriál mal premiéru v rámci špeciálneho vydania relácie V siedmom nebi 1. marca 2020. Hlavnú postavu onkologickej pacientky stvárnila Barbora Očenášová.

</doc>
<doc id="646349" url="https://sk.wikipedia.org/wiki?curid=646349" title="Peter Morvay">
Peter Morvay

Peter Morvay (* 8. november 1968† 2. marec 2020, Bratislava) bol slovenský novinár a politický komentátor. Venoval sa najmä (česko-)slovensko-maďarským vzťahom, maďarskej menšine na Slovensku a politickému dianiu v Maďarsku.
Vysokoškolské štúdium absolvoval v Prahe, kde po Nežnej revolúcii (1989) ostal pôsobiť na ministerstve zahraničných vecí ako odborník na Maďarsko a začal publikovať v médiách. Neskôr sa presťahoval do Szegedu v Maďarsku a potom do Bratislavy. Po externom prispievaní do viacerých novín a časopisov v Česku, Maďarsku aj na Slovensku začal v roku 2003 pôsobiť v redakcii denníka "SME", najprv ako redaktor zahraničnej rubriky, neskôr ako komentátor. Patril medzi redaktorov, ktorí po vstupe finančnej skupiny Penta do majiteľskej štruktúry Petit Pressu, vydavateľa denníka "SME", opustili toto médium a založili "Denník N".

</doc>
<doc id="646350" url="https://sk.wikipedia.org/wiki?curid=646350" title="Rock and Roll Is Black and Blue">
Rock and Roll Is Black and Blue

Rock and Roll Is Black and Blue je šiesty štúdiový album kanadského rockového tria Danko Jones. Vyšiel 9. októbra 2012. Skladba „Just a Beautiful Day“ sa umiestnila na 10. mieste v rebríčku Canadian rock/alternative chart.
Zoznam skladieb.
Deluxe Version.
15. „Crazy In Bed“ (Bonus Track) – 4:03
Spotify Exclusive Version.
16. „Whatever Happens“ (Bonus Track) – 3:34

</doc>
<doc id="646351" url="https://sk.wikipedia.org/wiki?curid=646351" title="Kedge Business School">
Kedge Business School

Kedge Business School je európska podnikovohospodárska škola pôsobiaca v Paríži, Bordeaux, Marseille, Toulone, Dakare, Su-čou a Šanghaji. Bola založená v roku 2013.
Charakteristika.
Kedge Business School je akreditovaná inštitúciami AMBA, EQUIS a AACSB. Škola má cca. 70 000 absolventov. Významnými absolventmi sú Daniel Carasso (generálny riaditeľ firmy Danone) a Sophie Cluzel.
Umiestnenia v rebríčkoch.
V roku 2019 sa škola umiestnila na 31. mieste v globálnom rebríčku Financial Times.

</doc>
<doc id="646354" url="https://sk.wikipedia.org/wiki?curid=646354" title="Zoznam poslancov NR SR (2020 – 2023)">
Zoznam poslancov NR SR (2020 – 2023)

Toto je zoznam poslancov Národnej rady Slovenskej republiky v 8. volebnom období (20202023).
Voľby do NR SR prebehli 29. februára 2020, ustanovujúca schôdza sa konala 20. marca 2020 a 30. apríla 2020 Národná rada schválila programové vyhlásenie a vyslovila dôveru vláde Igora Matoviča hlasmi 93 zo 141 prítomných poslancov, proti hlasovalo 48. 1. apríla 2021 ju vystriedala vláda Eduarda Hegera, úradujúca do 15. mája 2023. Následne až do 25. októbra 2023 pôsobila úradnícka vláda Ľudovíta Ódora, ktorú vystriedala 4. vláda Roberta Fica, ktorá vzišla z predčasných parlamentných volieb konaných 30. septembra 2023. Ustanovujúca schôdza nasledujúceho 9. volebného obdobia NR SR sa konala 25. októbra 2023.
Poslanci NR SR.
Prvých 150 položiek zoznamu tvoria v úvodnom zoradení "zvolení poslanci" v poradí primárne podľa čísla politického subjektu vo voľbách a sekundárne podľa poradia kandidáta po zohľadnení prednostného hlasovania. Za nimi nasledujú "náhradníci" chronologicky, v poradí ako nastupovali. Dátumy a dôvody vznikov a zánikov mandátov sú uvádzané formou poznámok k menám. Zoznam je možné zoradiť podľa vlastného kritéria kliknutím na záhlavie stĺpca.
Zdroje:

</doc>
<doc id="646361" url="https://sk.wikipedia.org/wiki?curid=646361" title="Rohy (zvieracie)">
Rohy (zvieracie)



</doc>
<doc id="646362" url="https://sk.wikipedia.org/wiki?curid=646362" title="Glami">
Glami

GLAMI je vyhľadávač módy z internetových obchodov. Firma bola založená v roku 2013 v Česku pod názvom Domodi, v roku 2015 došlo k jej premenovaniu na GLAMI. Na slovenský trh vstúpilo GLAMI v októbri 2016.
Väčšinový podiel vo firme drží investičná skupina Miton. Zakladateľom firmy je Tomáš Hodboď, ktorý predtým spoluzakladal porovnávač cien Heureka, jeden z minulých projektov skupiny Miton.
Medzinárodná expanzia.
V súčasnosti GLAMI pôsobí na štrnástich trhoch. Po expanzii na Slovensko začalo svoju činnosť v roku 2017 v Rumunsku a Maďarsku. V roku 2018 GLAMI kúpilo najväčší vyhľadávač módy v Grécku Ntynomai.gr a tým vstúpilo na grécky trh. Zároveň sa v roku 2018 rozšírilo aj do Turecka a Ruska. V roku 2019 boli spustené štyri nové trhy - Bulharsko, Chorvátsko, Slovinsko a Brazília. V tomto roku tiež spustili vyhľadávač zameraný výhradne na udržateľnú módu GLAMI.eco.
Celkom spolupracuje s viac než tromi tisícami e-shopov a v roku 2019 im sprostredkovalo obrat viac ako 190 miliónov eur.
Marketing a ocenenia.
GLAMI tiež stojí za projektom Fashion (Re)search, ktorý má za cieľ vytvoriť jeden komplexný zdroj informácií o tuzemskom online obchode s módou.
V roku 2019 GLAMI získalo ocenenie Deloitte Technology Fast 50 CE, ktorým sú oceňované najrýchlejšie rastúce technologické spoločnosti v strednej Európe. Jednou z technologických inovácií, ktoré boli v roku 2019 implementované bola aj funkcia vyhľadávania podľa obrázkov.

</doc>
<doc id="646363" url="https://sk.wikipedia.org/wiki?curid=646363" title="Pán profesor">
Pán profesor

Pán profesor je slovenský rodinný komediálny seriál TV Markíza, ktorého predlohou je nemecký seriál "Der Lehrer" z roku 2009. Seriál mal premiéru 2. marca 2020. Hlavné postavy stvárnili Tomáš Maštalír a Gabriela Marcinková.
13. mája 2020 bolo oznámené, že Markíza pripravuje druhú sériu. 27. júla 2020 bola potvrdená druhá séria, ktorá mala premiéru 1. marca 2021.
21. apríla 2021 bola potvrdená tretia séria.
Vysielanie.
Po odvysielaní troch epizód sa Markíza rozhodla pre koronakrízu stiahnuť seriál z obrazoviek napriek vopred nakrútenej sérii. Ešte pred krízou pritom televízia plánovala ďalšie časti, ktoré mala začať nakrúcať v júni 2020 a vysielať na jeseň. Seriál sa do vysielania vrátil 31. augusta 2020, kedy Markíza zreprízovala všetky odvysielané časti. Premiérovú štvrtú časť televízia odvysielala 21. septembra.

</doc>
<doc id="646367" url="https://sk.wikipedia.org/wiki?curid=646367" title="Roh">
Roh

Roh môže byť:

</doc>
<doc id="646368" url="https://sk.wikipedia.org/wiki?curid=646368" title="Parohy">
Parohy



</doc>
<doc id="646373" url="https://sk.wikipedia.org/wiki?curid=646373" title="Sky Rádio">
Sky Rádio

SKY Rádio vysiela od 1. júna 2016, kedy nahradilo lokálne Rádio Prešov. Má ambíciu rozšíriť sa aj mimo Prešova a prostredníctvom nových frekvencií pokryť väčšinu východného Slovenska.
Pre rádio je prioritou hudba, vo vysielaní chce posilniť aj menej známe východoslovenské kapely. Programová štruktúra obsahuje hitparády, regionálne správy a šport, folklórny program a rozprávky pre deti. Priestor by mali dostať aj národnostné menšiny, najmä rusínska, rómska a maďarská.

</doc>
