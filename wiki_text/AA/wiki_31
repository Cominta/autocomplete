<doc id="28119" url="https://sk.wikipedia.org/wiki?curid=28119" title="Meniny na Slovensku">
Meniny na Slovensku

Meniny na Slovensku určuje "Oficiálne kalendárium" zostavené Kalendárnou komisiou pri Ministerstve kultúry Slovenskej republiky. Takmer každý deň prináleží aspoň jednému menu. Pôvodný zoznam bol vlastne kalendár svätých, keďže meniny boli pôvodne sviatkom svätca alebo svätice, ktorého meno človek nosí. Ľudia s daným menom oslavujú svoj sviatok (meniny) v tento deň. V slovenskej kultúre majú meniny menšiu ale podobnú dôležitosť ako narodeniny.
Zoznam mien priradených dátumu je obyčajne zverejnený v kalendári. Aj keď je v kalendári zobrazené len jedno alebo dve mená (zvýraznené tučným písmom), býva priradených aj viacero mien. Aj keď niektoré mená nie sú vytlačené v kalendári, môžu byť oficiálne dané dieťaťu.

</doc>
<doc id="28124" url="https://sk.wikipedia.org/wiki?curid=28124" title="Patrik (prvé meno)">
Patrik (prvé meno)

Patrik je mužské krstné meno. Pochádza z latinského "patricius" „urodzený“, „patricijský“.
Pôvod a význam.
Pochádza z latinského "patricius" „urodzený“, „patricijský“.
Základ mena môžeme hľadať v 3 slovách: „Pater“ – otec, „Patricius“ – urodzený a „Patria“ – vlasť. Pôvodný význam mena sa odvádza od slov „Pater“ a „Patricius“, pričom treba podotknúť súvislosti s rímskym statusom patricijov. V doslovnom preklade sa meno Patrik vykladá ako – „ten, ktorého otec svoje otcovstvo uznal a vie sa o tom“. Slovenské meno Patrik je ale v neskoršej dobe odvodené od mužského mena Petrik, čo je pôvodná írska podoba.
Meniny.
Meniny má 6. júla.

</doc>
<doc id="28125" url="https://sk.wikipedia.org/wiki?curid=28125" title="Patrícia">
Patrícia

Patrícia je ženské krstné meno. Pochádza z latinského "patricius", čo v preklade znamená „urodzený“, „vznešený“, „patricijský“. Meniny oslavuje spolu s Patrikom 6. júla. Patrícia má veľké predpoklady do budúcnosti. Už od staroveku sa vraví, že meno Patrícia bude mať dlhú životnosť. Znamená aj že v budúcnosti bude mať dostatok peňazí, dobrú prácu a skvelých ľudí okolo seba. 

</doc>
<doc id="28127" url="https://sk.wikipedia.org/wiki?curid=28127" title="Eukaryot">
Eukaryot



</doc>
<doc id="28128" url="https://sk.wikipedia.org/wiki?curid=28128" title="Prokaryot">
Prokaryot



</doc>
<doc id="28129" url="https://sk.wikipedia.org/wiki?curid=28129" title="Alexandra">
Alexandra

Alexandra je ženské krstné meno a obdoba mužského mena Alexander. Pôvod má v gréckom slove "Alexandros" s významom obranca mužov. Na Slovensku má meniny 2. januára.

</doc>
<doc id="28130" url="https://sk.wikipedia.org/wiki?curid=28130" title="Daniela">
Daniela

Daniela je ženské krstné meno. Meniny na Slovensku má 3. januára.
Pôvod.
Pôvod tohto mena je z hebrejského Dáníel, čo znamená boh rozsúdil, boh je sudca.

</doc>
<doc id="28131" url="https://sk.wikipedia.org/wiki?curid=28131" title="Drahoslav">
Drahoslav

Drahoslav je mužské krstné meno. Meniny na Slovensku má 4. januára.

</doc>
<doc id="28132" url="https://sk.wikipedia.org/wiki?curid=28132" title="Antónia">
Antónia

Antónia je ženské krstné meno. Je obdobou mužského mena Anton. Meno má pôvod v latinskom "Antonius", čo znamená popredná, vynikajúca. Na Slovensku má meniny 6. januára.

</doc>
<doc id="28133" url="https://sk.wikipedia.org/wiki?curid=28133" title="Severín (prvé meno)">
Severín (prvé meno)

Severín je mužské krstné meno. Meniny na Slovensku má 8. januára.

</doc>
<doc id="28134" url="https://sk.wikipedia.org/wiki?curid=28134" title="Alexej">
Alexej

Alexej je mužské krstné meno. Ide o ruské meno z gréckeho "álexis", čiže pomoc, ďalej "alexein", čo označuje brániť, obranca. Na Slovensku má meniny 9. januára.

</doc>
<doc id="28135" url="https://sk.wikipedia.org/wiki?curid=28135" title="Dáša">
Dáša

Dáša alebo Daša je ženské krstné meno, ktoré pôvodne vzniklo ako domácka podoba mena Dagmar alebo Dagmara. Slovenské domácke podoby mena sú Dáška, Daška, Dášenka, Dašenka. Meniny na Slovensku má 10. januára.

</doc>
<doc id="28136" url="https://sk.wikipedia.org/wiki?curid=28136" title="Malvína">
Malvína

Malvína je ženské krstné meno. Meniny na Slovensku má 11. januára.

</doc>
<doc id="28137" url="https://sk.wikipedia.org/wiki?curid=28137" title="Kysličník uhličitý">
Kysličník uhličitý



</doc>
<doc id="28138" url="https://sk.wikipedia.org/wiki?curid=28138" title="Ernest">
Ernest

Ernest je mužské krstné meno. Pôvod má v staronemeckom "ernust" „vážny, čestný, rozhodný“. Meniny na Slovensku má 12. januára.

</doc>
<doc id="28139" url="https://sk.wikipedia.org/wiki?curid=28139" title="Radovan">
Radovan

Radovan je mužské krstné meno. Meniny na Slovensku má 14. januára.
Meno slovanského pôvodu s významom radujúci sa, rozradovaný.

</doc>
<doc id="28140" url="https://sk.wikipedia.org/wiki?curid=28140" title="Dobroslav">
Dobroslav

Dobroslav je mužské krstné meno. Má slovanský pôvod a znamená „oslavujúci dobro“ alebo „slávny dobrotou“ alebo jednoducho „dobrý“. Meniny na Slovensku má 15. januára.

</doc>
<doc id="28141" url="https://sk.wikipedia.org/wiki?curid=28141" title="Kristína">
Kristína

Kristína je ženské krstné meno, má grécky pôvod a v preklade znamená „kresťanka“. Meniny na Slovensku má 16. januára. Medzi najčastejšie domácke a skrátené mená Kristíny patrí Kika, Kikuška, Tina.

</doc>
<doc id="28142" url="https://sk.wikipedia.org/wiki?curid=28142" title="Nataša">
Nataša

Nataša je ženské krstné meno. Vzniklo ako ruská domácka podoba mena Natália. Meniny na Slovensku má 17. januára.

</doc>
<doc id="28143" url="https://sk.wikipedia.org/wiki?curid=28143" title="Bohdana">
Bohdana

Bohdana je ženské krstné meno. Meniny na Slovensku má 18. januára.
Mužský variant tohto mena je Bohdan.

</doc>
<doc id="28145" url="https://sk.wikipedia.org/wiki?curid=28145" title="Erik">
Erik

Erik je mužské krstné meno škandinávskeho pôvodu. Pôvod má v staronemeckých slovách "era" + "richi", ktoré znamenajú „ctihodný vládca“ alebo "ei" + "ríkr" – „večný vládca“. Meniny na Slovensku má 2. februára.

</doc>
<doc id="28146" url="https://sk.wikipedia.org/wiki?curid=28146" title="Blažej (prvé meno)">
Blažej (prvé meno)

Blažej je mužské krstné meno gréckeho pôvodu. Pochádza z gréckeho mena "Blasios", čo znamená pravdepodobne „brblavý, nezrozumiteľne hovoriaci“. Meniny na Slovensku má 3. februára.

</doc>
<doc id="28147" url="https://sk.wikipedia.org/wiki?curid=28147" title="Zdenko">
Zdenko

Zdenko alebo Zdeno je mužské krstné meno. Meniny na Slovensku má 9. februára.

</doc>
<doc id="28148" url="https://sk.wikipedia.org/wiki?curid=28148" title="Dezider">
Dezider

Dezider je mužské krstné meno latinského pôvodu. Pochádza z latinského slova "desiderium" s významom „túžba“, „žiadosť“, meno teda možno chápať vo význame „vyžiadaný, vytúžený“, „žiadúci“. Meniny na Slovensku má 11. februára.

</doc>
<doc id="28149" url="https://sk.wikipedia.org/wiki?curid=28149" title="Valentín (prvé meno)">
Valentín (prvé meno)

Valentín je mužské krstné meno latinského pôvodu. Pochádza z latinského slova "valere"/"valens" s významom „silný“, „energický“, „zdravý“. Meniny na Slovensku má 14. februára.

</doc>
<doc id="28150" url="https://sk.wikipedia.org/wiki?curid=28150" title="Alvinczyho agát">
Alvinczyho agát

Alvinczyho agát je agát biely, ktorý rastie na Alvinczyho ulici v Košiciach. Bol chránený podľa "nariadenia NVmK, 78/1990" pre vedecko-výskumný, náučný a kultúrno-výchovný význam. Strom sa ale momentálne nenachádza v evidencii chránených stromov. 

</doc>
<doc id="28151" url="https://sk.wikipedia.org/wiki?curid=28151" title="Pravoslav">
Pravoslav

Pravoslav je mužské krstné meno. Meniny na Slovensku má 15. februára.

</doc>
<doc id="28152" url="https://sk.wikipedia.org/wiki?curid=28152" title="Liana (prvé meno)">
Liana (prvé meno)

Liana je ženské krstné meno francúzskeho resp. latinského pôvodu, ako skrátený tvar mien Juliana, Liliana, Eliana a ďalších zakončených na . Meniny na Slovensku má 16. februára.

</doc>
<doc id="28153" url="https://sk.wikipedia.org/wiki?curid=28153" title="Meniny">
Meniny

Meniny alebo hovorovo meno určitej osoby je kalendárny deň, na ktorý pripadá sviatok svätca (zväčša deň úmrtia), ktorého meno táto osoba nosí. V katolíckom a pravoslávnom prostredí je to sviatok, protestantské cirkvi ho neslávia. 

</doc>
<doc id="28154" url="https://sk.wikipedia.org/wiki?curid=28154" title="Jaromír (prvé meno)">
Jaromír (prvé meno)

Jaromír je mužské krstné meno. Meniny na Slovensku má 18. februára.

</doc>
<doc id="28155" url="https://sk.wikipedia.org/wiki?curid=28155" title="Roman (prvé meno)">
Roman (prvé meno)

Roman je mužské krstné meno. Pochádza z latinského slova "Romanus", čo v preklade znamená „Riman“ alebo „rímsky občan“. Meniny na Slovensku má 23. februára.

</doc>
<doc id="28156" url="https://sk.wikipedia.org/wiki?curid=28156" title="Matej (prvé meno)">
Matej (prvé meno)

Matej je mužské krstné meno.
Pôvod a význam.
Pôvodne hebrejské meno Mattijah znamená „dar Boha Jahveho“. Staršou podobou mena je Matiáš. Neskôr sa z pôvodného mena odlíšila ešte podoba Matthaios, čiže Matúš.
Meniny.
Meniny na Slovensku má 24. februára.

</doc>
<doc id="28157" url="https://sk.wikipedia.org/wiki?curid=28157" title="Frederik">
Frederik

Frederik je mužské krstné meno. Meniny na Slovensku má 25. februára. Pôvodne románska podoba germánskeho mena "Friedrich", resp. Fridrich.
Vzniklo zo starogermánského mena "Frithuric", resp. slov "frithu" a "ric", čo znamená „mierumilovný vládca“. Staršia podoba aj "Friderik", "Friderika". Český ekvivalent "Bedřich".

</doc>
<doc id="28158" url="https://sk.wikipedia.org/wiki?curid=28158" title="Viktor">
Viktor

Viktor je mužské krstné meno. Pochádza z latinského "victor", čo znamená „víťaz“. Meniny na Slovensku má 26. februára.

</doc>
<doc id="28159" url="https://sk.wikipedia.org/wiki?curid=28159" title="Alexander (prvé meno)">
Alexander (prvé meno)

Alexander je mužské krstné meno. Pochádza z gréckeho "alexandros", čo znamená ochranca mužov. Existuje aj jeho ženská obdoba, v podobe mena Alexandra. Na Slovensku má meniny 27. februára.

</doc>
<doc id="28160" url="https://sk.wikipedia.org/wiki?curid=28160" title="Albín">
Albín

Albín je mužské krstné meno. Pôvod má v latinskom slove "albus" „biely“. Meniny na Slovensku má 1. marca.
Nositelia mena.
Albín Brunovský, slovenský maliar a grafik

</doc>
<doc id="28161" url="https://sk.wikipedia.org/wiki?curid=28161" title="Bohumil">
Bohumil

Bohumil je mužské prvé meno. Toto slovanské meno vzniklo ako preklad gréckeho "Theophilos" (Teofil) „Bohu milý“. Meniny na Slovensku má 3. marca. Ženská obdoba mena je Bohumila.

</doc>
<doc id="28162" url="https://sk.wikipedia.org/wiki?curid=28162" title="Fridrich">
Fridrich

Fridrich je mužské krstné meno. Pôvod má v staronemeckých slovách "fridu"+"richi", čo znamená „mierumilovný vládca“. Meniny na Slovensku má 5. marca.

</doc>
<doc id="28163" url="https://sk.wikipedia.org/wiki?curid=28163" title="Radoslav">
Radoslav

Radoslav je mužské krstné meno. Meniny na Slovensku má 6. marca.
Mená Radoslav, Radoslava majú slovanský pôvod a význam mien je „radujúci(a) sa, sláviaci(a) radosť“. Nositeľov mužského mena oslovujeme Radko, Rado, Radino, Radík a Radoslavy oslovujeme Radka, Slávka.

</doc>
<doc id="28164" url="https://sk.wikipedia.org/wiki?curid=28164" title="Tomáš (prvé meno)">
Tomáš (prvé meno)

Tomáš je mužské krstné meno.
Meniny.
Meniny na Slovensku má 7. marca. Pôvodne bol slávený 21.12. a končili sa ním stridžie dni. V rímskej dobe sa v tomto čase oslavovali saturnálie.
Pôvod.
Pôvod má v hebrejskom slove "teóma" s významom „dvojča“. 

</doc>
<doc id="28165" url="https://sk.wikipedia.org/wiki?curid=28165" title="Alan (prvé meno)">
Alan (prvé meno)

Alan je mužské krstné meno. Jeho pôvod je nejasný, pravdepodobne keltský, s významom "súlad, svornosť". Existuje aj jeho ženská obdoba, v podobe mena Alana. Na Slovensku má meniny 8. marca.

</doc>
<doc id="28166" url="https://sk.wikipedia.org/wiki?curid=28166" title="Gregor (prvé meno)">
Gregor (prvé meno)

Gregor je mužské krstné meno. Pôvod má gréckom "grégoros", čo znamená „ostražitý“. Meniny na Slovensku má 12. marca.

</doc>
<doc id="28167" url="https://sk.wikipedia.org/wiki?curid=28167" title="Vlastimil">
Vlastimil

Vlastimil je mužské krstné meno. Meniny na Slovensku má 13. marca.

</doc>
<doc id="28168" url="https://sk.wikipedia.org/wiki?curid=28168" title="Boleslav (prvé meno)">
Boleslav (prvé meno)

Boleslav je mužské krstné meno. Meniny na Slovensku má 16. marca.

</doc>
<doc id="28169" url="https://sk.wikipedia.org/wiki?curid=28169" title="Eduard">
Eduard

Eduard je mužské krstné meno. Pôvodné anglické meno "Edward" pochádza zo staroanglických slov "ead"+"weard", čo znamená „mocný, bohatý strážca“ alebo „strážca majetku“. Meniny na Slovensku má 18. marca.

</doc>
<doc id="28170" url="https://sk.wikipedia.org/wiki?curid=28170" title="Jozef (prvé meno)">
Jozef (prvé meno)

Jozef je mužské krstné meno. Pôvodne hebrejské meno "Jóséph" znamená „Boh pridá, rozhojní“. Meniny na Slovensku má 19. marca.

</doc>
<doc id="28171" url="https://sk.wikipedia.org/wiki?curid=28171" title="Víťazoslav">
Víťazoslav

Víťazoslav je mužské slovanské krstné meno. Meniny na Slovensku má 20. marca.

</doc>
<doc id="28172" url="https://sk.wikipedia.org/wiki?curid=28172" title="Blahoslav">
Blahoslav

Blahoslav je mužské krstné meno. Meniny na Slovensku má 21. marca.

</doc>
<doc id="28173" url="https://sk.wikipedia.org/wiki?curid=28173" title="Beňadik">
Beňadik

Beňadik je mužské krstné meno. Je to slovenská podoba latinského mena Benedikt, ktoré vzniklo zo slova "benedictus" „požehnaný, blahoslavený“. Meniny na Slovensku má 22. marca.

</doc>
<doc id="28174" url="https://sk.wikipedia.org/wiki?curid=28174" title="Adrián">
Adrián

Adrián je mužské krstné meno. Je to slovenská podoba latinského mužského mena "Hadrianus" „muž od mora“. Staršia podoba mena je Hadrián. Meniny na Slovensku má 23. marca.

</doc>
<doc id="28175" url="https://sk.wikipedia.org/wiki?curid=28175" title="Marián (prvé meno)">
Marián (prvé meno)

Marián je mužské krstné meno.
Pôvod a význam.
Pôvod je hebrejský, kde sa odvodzuje od mena Mária alebo latinský, kde je odvodené od mena Marius.

</doc>
<doc id="28176" url="https://sk.wikipedia.org/wiki?curid=28176" title="Emanuel">
Emanuel

Emanuel je mužské krstné meno. Meniny na Slovensku má 26. marca.
Pôvod.
Pôvod mena Emanuel je biblický (hebrejsky "Immánú-el" – „Boh s nami“).
Prvý raz sa spomína v knihe proroka Izaiáša:
„Preto vám sám Pán dá znamenie: Hľa, panna počne a porodí syna a dá mu meno Emanuel!“ (Iz 7,14; parafrázované v Mt 1,23)
Externé odkazy.
Úvod ku knihe proroka Izaiáša

</doc>
<doc id="28177" url="https://sk.wikipedia.org/wiki?curid=28177" title="Miroslav">
Miroslav

Miroslav je mužské krstné meno. Je slovanského pôvodu a význam mena je „mier oslavuje“, „mierumilovný“. Meniny na Slovensku má 29. marca. Domáce prezývky: Mirko, Mirčo, Mirco. 

</doc>
<doc id="28178" url="https://sk.wikipedia.org/wiki?curid=28178" title="Benjamín (prvé meno)">
Benjamín (prvé meno)

Benjamín je mužské krstné meno. Meniny na Slovensku má 31. marca. Je to pôvodom hebrejské meno, z hebrejského "ben-já-mín". Jeho význam je "syn pravej náuky", "milovaný syn".

</doc>
<doc id="28179" url="https://sk.wikipedia.org/wiki?curid=28179" title="Hugo">
Hugo

Hugo je mužské krstné meno. Meniny na Slovensku má 1. apríla. Má nemecký pôvod a je to pôvodne domáca podoba mena Hubert, Hugbert ("slávy duchom", "duchaplný").

</doc>
<doc id="28180" url="https://sk.wikipedia.org/wiki?curid=28180" title="Richard (prvé meno)">
Richard (prvé meno)

Richard je mužské krstné meno. Má nemecký pôvod zo staronemeckých slov "richi + hart" s významom „mocný“, „tvrdý vládca“. Meniny na Slovensku má 3. apríla.
Verzie mena.
Verzie mena:

</doc>
<doc id="28181" url="https://sk.wikipedia.org/wiki?curid=28181" title="Izidor">
Izidor

Izidor je mužské krstné meno. Meniny na Slovensku má 4. apríla.
Nositelia mena.
Medzi nositeľmi tohto mena boli napríklad:

</doc>
<doc id="28182" url="https://sk.wikipedia.org/wiki?curid=28182" title="Betula pendula">
Betula pendula



</doc>
<doc id="28183" url="https://sk.wikipedia.org/wiki?curid=28183" title="Betula alba">
Betula alba



</doc>
<doc id="28184" url="https://sk.wikipedia.org/wiki?curid=28184" title="Betula verrucosa">
Betula verrucosa



</doc>
<doc id="28185" url="https://sk.wikipedia.org/wiki?curid=28185" title="Betula papyrifera">
Betula papyrifera



</doc>
<doc id="28186" url="https://sk.wikipedia.org/wiki?curid=28186" title="Agát biely">
Agát biely

Agát biely (iné slovenské názvy pozri nižšie; lat. "Robinia pseudoacacia"; staršie: "Robinia acacia", "Robinia communis", "Pseudoacacia pseudoacacia", "Acacia Robini") je drevina z čeľade bôbovité ("Fabaceae").
Názvy.
Iné slovenské názvy tohto druhu sú:
Z etymologického hľadiska sú všetky uvedené názvy obsahujúce aga-/aga-/aká- v konečnom dôsledku odvodené od lat. slova acacia resp. gr. akakia (t.j. akácia).
Opis.
Drevina, dorastajúca do výšky do 25 metrov. Má sivohnedú až hnedú, hlboko popukanú vrchnú vrstvu kôry. Konáre sú tŕnisté, s pevnými tŕňmi, striedavo olistené nepárno perovitými listami. Jednotlivé lístky sú oválne, celookrajné. Kvety sú ovisnuté strapce, bielej farby, so silnou vôňou. Kvety sa tvoria od mája do júna. Plodom je hnedý sploštený struk. Strom má stredne rozkonárenú nepravidelnú korunu. Voľne v prírode pravidelne a bohato nasadzuje množstvo semien, ktoré sa ľahko ujímajú. Pri šľachtení sa agát rozmnožuje najmä zelenými a koreňovými odrezkami pre cenné zachovanie dedičných vlastností. Okrem kvetov sú všetky ostatné časti agáta značne jedovaté. Príznakmi otravy je slinenie, nevoľnosť, preháňanie, bolesť hlavy, srdcová slabosť, pokles tlaku, kŕče, ochrnutie a smrť. V prípade otravy treba ihneď zabezpečiť lekársku prvú pomoc. Má rád teplo.

</doc>
<doc id="28188" url="https://sk.wikipedia.org/wiki?curid=28188" title="Emil Belluš">
Emil Belluš

Prof. Ing. arch. Emil Belluš, DrSc. (* 19. september 1899, Slovenská Ľupča – † 14. december 1979, Bratislava) bol slovenský architekt, predstaviteľ funkcionalizmu.
Životopis.
Narodil sa do rodiny stolárskeho majstra Daniela Belluša a jeho manželky Anny ako ich prvorodený potomok. Východiskom jeho umeleckého úspechu bolo kultúrne orientované rodinné zázemie, ktoré ho formovalo od útlej mladosti. Otec, hoci remeselník, sa činorodo zapájal do kultúrneho života Banskej Bystrice, zaujímal sa o divadlo a výtvarné umenie a bolo len prirodzené, že i svoje deti orientoval týmto smerom.
Základné vzdelanie a neskôr aj klasické osemročné gymnázium absolvoval v Banskej Bystrici, kde ho v osemnástich odvádzajú do domobrany. Z vojenskej služby je uvoľnený v roku 1918 ku štúdiu na Fakulte architektúry Technickej univerzity v Budapešti, vtedajšom hlavnom meste Uhorska. Už nasledujúci rok ale odišiel na štúdiá do Prahy, hlavného mesta novovzniknutej Česko-Slovenskej republiky, kde pokračoval v štúdiu na Fakulte architektúry Českého vysokého učení technického v Prahe. Počas tohoto štúdia sa aktívne zapájal do činnosti spolku Detvan, združenia slovenských študentov, v ktorom sa stretával s maliarmi, hudobníkmi i filozofmi, kde si vytvoril priateľstvá na celý život.
Kariéra.
V roku 1924 ako absolvent projektuje svoju prvú budovu v tradicionalistickom duchu, polyfunkčný Národný dom v Banskej Bystrici. Od roku 1925 má vlastný ateliér v Bratislave a stal sa členom Spolku slovenských umelcov a pravidelne sa zúčastňoval sa všetkých jeho výstav v Bratislave, Hodoníne i Krakove. Tu položil základy svojej neskoršej spolupráce s Martinom Benkom i Jankom Alexym. V roku 1928 sa stal členom kuratória novozaloženej Školy umeleckých remesiel (spolu s Dušanom Jurkovičom a Fridrichom Weinwurmom). Okrem iného spolupracoval aj s režisérom Jánom Jamnickým v Slovenskom národnom divadle ako scénograf. Taktiež patril medzi členov redakčného kruhu kultúrneho časopisu Nová Bratislava.
Zaslúžil sa o založenie Slovenskej vysokej školy technickej (dnešná Slovenská technická univerzita) a architektonického školstva na Slovensku, kde v rokoch 1939 až 1970 pôsobil ako profesor, z toho v rokoch 1945 až 1946 ako dekan odboru inžinierskeho staviteľstva. V roku 1955 sa stal akademikom Slovenskej akadémie vied a roku 1956 získal titul DrSc. Jeho poslednou budovou je Mladá Garda v Bratislave z roku 1954, neskôr sa venuje už iba teoretickej a pedagogickej činnosti.
Emil Belluš mal tiež veľký podiel na založení spolkovej činnosti architektov. Bol predsedom Spolku architektov Slovenska (1945 – 1953) a Zväzu slovenských architektov (1955 – 1956). Založil viaceré odborné časopisy, napr. v roku 1939 Technický obzor slovenský, neskôr v SAV Architektúru a urbanizmus a Životné prostredie. Napísal Encyklopédiu pozemného staviteľstva.
Tridsiate a štyridsiate roky boli pre Emila Belluša vrcholným tvorivým obdobím. Vyprojektoval množstvo verejných, administratívnych, obytných aj priemyselných stavieb. Tie bratislavské silne ovplyvnili a dodnes ovplyvňujú tvár mesta, či už to boli tzv. družstevné domy z rokov 1934 až 1935 v dolnej časti terajšieho Námestia SNP, alebo budova Národnej banky (dnešná Generálna prokuratúra SR) na Štúrovej ulici, administratívna budova Coburg na Dostojevského rade (v spolupráci s architektmi Weinwurmom a Vécseim) z roku 1937, budova obchodnej komory (dnes sídlo Syndikátu novinárov) na Župnom námestí či 400 sociálnych bytov na Miletičovej a Trenčianskej ulici. Podobne aj hlavná pošta v Piešťanoch a mestské sporiteľne (dnes banky) v Martine a v Banskej Bystrici sú aj v súčasnosti dôležitými bodmi v urbanizme týchto miest.
Skutočnou učebnicou dokonalých proporcií je mlyn "NUPOD" v Trnave z roku 1936 a vodojem z roku 1941 v tom istom meste, ktorý je považovaný za jednu z Bellušových najkrajších stavieb. Málokto pozná pôsobivú továreň Dinas v Banskej Belej, kde Belluš navrhol sústavu škrupinových striech, vďaka ktorým budova dokonale zapadá do kopcovitého terénu.
Tvorivý záber Emila Belluša bol nesmierne široký. Jedným z takmer neznámych rozmerov jeho tvorby bola aj jeho scénografická práca. Manželkin brat Ján Jamnický, ktorý bol známym avantgardným režisérom, Belluša uviedol do novej tvorivej oblasti, scénického výtvarníctva. Belluš bol zakladateľskou osobnosťou modernej slovenskej scénografie a spolu s Jamnickým poriadne predbehli svoju dobu.
Medzi jeho ďalšie diela, ktoré projektoval ako mladý absolvent, patrí aj pamätník a náhrobný kameň iniciátorov a vodcov vzbury 72. pešieho pluku v tzv. Vodných kasárňach na dunajskom nábreží, M. Jurzu aj J. Škapíka, zastrelených v júni 1918 a pochovaných v Slávičom údolí. Jeho blízky vzťah ku kultúre dokumentuje aj to, že po celý život venoval mimoriadnu pozornosť úlohám, ktoré pozdvihovali národnú kultúru.
Dielo Emila Belluša znamená významný prínos nielen pre slovenskú, ale aj pre európsku funkcionalistickú architektúru. Kolonádový presklený most ponad Váh v Piešťanoch z prvej polovice tridsiatych rokov 20. storočia spolu s Krematóriom v Bratislave od architekta Ferdinanda Milučkého zaradila medzinárodná únia architektov medzi najzaujímavejšie stavby sveta, čo mu prinieslo miesto v zozname iných slávnych mostov planéty. Architektonické projekty Emil Belluš otvoril moderným trendom, ale rešpektoval aj národné tradície. Veľká časť jeho diel sa stala národnými kultúrnymi pamiatkami.
Uznávaný architekt ovplyvnil podobu mnohých slovenských miest nielen vlastnou tvorbou, ale sprostredkovane aj tvorbou svojich nasledovníkov. Za jeho dielo mu bol v roku 1965 udelený titul Národný umelec a roku 1974 získal Cenu Dušana Jurkoviča. Akademickí hodnostári Fakulty architektúry STU v Bratislave sa rozhodli pomenovať aulu STU Bellušovým menom a vo vestibule auly umiestnili bustu tohto významného slovenského architekta od akademického sochára Milana Lukáča.
Emil Belluš zomrel 14. decembra 1979 v Bratislave ako osemdesiatročný. Na jeho počesť sa od roku 1990 udeľuje Cena Emila Belluša za celoživotné dielo.
Medzinárodné výstavy.
Bol účastníkom týchto výstav:
Viedeň 1934, Brusel 1935, EXPO Paríž 1937, New York 1938, Paríž 1947, Čína 1955 a Krakov 1957

</doc>
<doc id="28191" url="https://sk.wikipedia.org/wiki?curid=28191" title="Headbanging">
Headbanging

Headbanging (slangovo aj "metlačenie", "metlenie", "metla") je typ tanca, v ktorom sa hádže hlavou zo strany na stranu do rytmu hudby, väčšinou k heavymetalovej hudbe. Vizuálne je to efektívne, keď má človek dlhé vlasy.
Pojem „headbanger“ (metlák, metalista) bol prvýkrát spomenutý na turné Led Zeppelin v USA roku 1968. Počas koncertu ľudia v prvom rade metali hlavami do rytmu proti javisku.

</doc>
<doc id="28197" url="https://sk.wikipedia.org/wiki?curid=28197" title="John">
John



</doc>
<doc id="28198" url="https://sk.wikipedia.org/wiki?curid=28198" title="Giovanni">
Giovanni



</doc>
<doc id="28199" url="https://sk.wikipedia.org/wiki?curid=28199" title="Janko">
Janko

Janko môže byť:

</doc>
<doc id="28200" url="https://sk.wikipedia.org/wiki?curid=28200" title="Janíčko">
Janíčko



</doc>
<doc id="28201" url="https://sk.wikipedia.org/wiki?curid=28201" title="Jan">
Jan

Jan môže byť: 

</doc>
<doc id="28205" url="https://sk.wikipedia.org/wiki?curid=28205" title="Mikušovce">
Mikušovce

Mikušovce môžu byť:

</doc>
<doc id="28209" url="https://sk.wikipedia.org/wiki?curid=28209" title="Lev I. (pápež)">
Lev I. (pápež)

Svätý Lev I. () (* asi 400, Toskánsko† 10. november 461, Rím) bol taliansky duchovný a 45. pápež (v období rokov 440461).
Pred zvolením za pápeža.
Dátum ani miesto jeho narodenia nie sú jednoznačné; v súvislosti s dátumom je všeobecne prijímaný rok 400 a ako miesto narodenia sa udáva Toskánsko.
Už za svojich predchodcov Celestína I. a Sixta III. bol diakonom a predpokladá sa, že v rímskom duchovenstve zaujímal významné postavenie. Pôsobil ako pápežský vyslanec a na svojej misii v Galii ho zastihla správa o svojom zvolení za pápeža.
Lev I. zaujíma významné postavenie nielen v cirkevných ale i v svetských dejinách. Ako duchovný bol horlivým zástancom viery a jej rozširovateľom. Je doložené, že ešte pred svojím zvolením udržiaval písomný styk s cirkevným otcom Cyrilom Alexandrijským.
Na pápežskom stolci.
Za jeho pontifikátu sa uskutočnil chalcedónsky koncil (zvolaný cisárom Marcianom), ktorého jedným z výsledkov bolo, na základe dogmatického listu Leva I., prijatie tzv. chalkedonského vyznania viery. Na jeho základe bola uzákonená dogma o Božskom vtelení Ježiša Krista. Pápež v liste napísal, že Ježiš Kristus je jedna osoba, Slovo Božie, v ktorom sú trvalo spojené obe prirodzenosti Krista: božská a ľudská. Údajne po podaní výkladu otcovia koncilu zvolali, že ústami pápeža prehovoril samotný svätý Peter ("Petrus per Leonem locutus est").
Lev I. sa veľmi zasadzoval o primát Ríma v otázke cirkevných dogiem. Za rozhodujúci zdroj vieroučných prikázaní považoval Boha a Sväté písmo. Veľký význam prikladal pápež upevňovaniu kresťanstva v Španielsku, Galii a v Ilýrii. Lev I. je autorom viac ako stovky listov a deväťdesiatich šiestich kázní, v ktorých hlavnou témou je riešenie dogmatických sporov a poukazovanie na pápežovu autoritu ako nástupcu prvého pápeža sv. Petra.
V dejinách sa pozitívne zapísal i ako svetská osobnosť. Keď v roku 452 vyplienili Miláno kočovní Huni a obrátili svoje ťaženie na juh, Lev I., na prianie cisára Valentiniana III., vyšiel proti nim v ústrety. Neďaleko Mantovy prišlo k historickému stretnutiu pápeža s hunským vodcom Attilom. Pápežovi sa podarilo Attilu (za veľké výkupné) presvedčiť, aby Rím ušetril od plienenia. Nedokázal však zabrániť skaze Ríma pri vpáde Vandalov v roku 455. Svojím pričinením však dokázal presvedčiť ich vodcu Geisericha, aby obyvateľov Ríma ušetril na životoch.
Zomrel 10. novembra 461 v Ríme, kde bol aj v Konštantínovej bazilike pochovaný. Za svoje zásluhy o blaho cirkvi bol vyhlásený za svätého a v roku 1754 bol prehlásený učiteľom cirkvi. Spolu s neskorším pápežom Gregorom I. (590604) je jediným z pápežov, ktorému sa dostal prívlastok "Veľký". 
Zaujímavosť.
Stretnutie pápeža Leva I. s hunským vodcom Attilom pôsobivo zachytil na svojej rovnomennej freske ("Stretnutie pápeža Leva I. Veľkého s Attilom") renesančný umelec Raffaelo Santi v roku 1514. Maľba, vytvorená na objednávku Júliusa II., však bola dokončená až po jeho smrti. Lev I., idúci na koni, na maľbe však má portrétne črty svojho renesančného menovca, pápeža Leva X.

</doc>
<doc id="28212" url="https://sk.wikipedia.org/wiki?curid=28212" title="Filmová hudba">
Filmová hudba

Filmová hudba je hudba, ktorá je špecificky skomponovaná alebo vytvorená pre použitie vo filme. Oproti nefilmovej hudbe sa vyznačuje výraznejšou dynamikou. Často býva pripravovaná nielen pre konkrétny film, ale dokonca napasovaná pre konkrétne scény vo filme.
Soundtrack je zaznamenaný zvuk sprevádzajúci vizuálne médium, skracované tiež na OST podľa anglického original sound trackpôvodná zvuková stopa. Soundtrack k úspešným titulom býva často vydaný aj samostatne na hudobnom albume.

</doc>
<doc id="28213" url="https://sk.wikipedia.org/wiki?curid=28213" title="Univerzitná sofora">
Univerzitná sofora

Univerzitná sofora je sofora japonská, ktorá sa nachádza v areáli Univerzity Pavla Jozefa Šafárika v Košiciach. Je chránená podľa "nariadenia NVmK, 78/1990" pre vedecko-výskumný, náučný a kultúrno-výchovný význam.

</doc>
<doc id="28214" url="https://sk.wikipedia.org/wiki?curid=28214" title="Forma štátu">
Forma štátu

Forma štátu je spôsob organizácie štátnej moci a režim jej fungovania. Forma štátu má dve stránky - statickú a dynamickú. Statickú stránku formy štátu tvorí spôsob organizácie štátnej moci, kým dynamickú stránku zase režim jej fungovania.
Zložky formy štátu.
Pod statickú zložku formy štátu zaraďujeme formu vlády a štátne zriadenie. Do dynamickej zložky formy štátu patrí štátny režim, prípadne politický režim. Statická zložka obsahuje princípy, ktoré sú zakotvené v ústave a zákonoch, a v rámci každej krajiny vykazujú pomerne veľkú mieru stability. Naopak, dynamická zložka vyjadruje, akým spôsobom je moc skutočne vykonávaná, a to sa môže meniť po každých voľbách.
Forma vlády.
Forma vlády je najvýznamnejším prvkom formy štátu. Patrí sem sústava najvyšších orgánov štátu a vzťahy medzi nimi, a vzťahy medzi obyvateľstvom a štátom.
Štátne zriadenie.
Štátne zriadenie vyjadruje územno-organizačné členenie štátu a vzťahy medzi štátom a jeho územnými časťami. Tie môžu byť založené buď na nedeliteľnej (jednotnej) alebo delenej suverenite.
Štátny režim.
Štátny režim je vlastne súhrn metód vládnutia a metód výkonu štátnej moci. Obsahom je najmä postavenie človeka a občana a garantovanie jeho základných práv a slobôd.

</doc>
<doc id="28215" url="https://sk.wikipedia.org/wiki?curid=28215" title="Najväčšie mesto">
Najväčšie mesto



</doc>
<doc id="28216" url="https://sk.wikipedia.org/wiki?curid=28216" title="Zoznam najväčších metropolitných oblastí">
Zoznam najväčších metropolitných oblastí

Na tejto stránke je zoznam 86 najväčších metropolitných oblastí na svete zoradených podľa počtu obyvateľov. Je to kontroverzná záležitosť, ktorá sa ťažko kvantifikuje. Čísla tu uvedené obsahujú prímestské oblasti, ktoré priamo obklopujú mesto a niekedy viacero väčších miest, ktoré môžu byť dosť blízko vedľa seba, takže fungujú ako jedna oblasť (napríklad Washington, D.C.-Baltimore).

</doc>
<doc id="28217" url="https://sk.wikipedia.org/wiki?curid=28217" title="Mexiko (rozlišovacia stránka)">
Mexiko (rozlišovacia stránka)

Mexiko (po španielsky "México" alebo "Méjico") môže byť:

</doc>
<doc id="28218" url="https://sk.wikipedia.org/wiki?curid=28218" title="Côte d’Ivoire">
Côte d’Ivoire



</doc>
<doc id="28219" url="https://sk.wikipedia.org/wiki?curid=28219" title="Lev I.">
Lev I.

Lev I. môže byť:

</doc>
<doc id="28220" url="https://sk.wikipedia.org/wiki?curid=28220" title="Lev I. Veľký">
Lev I. Veľký



</doc>
<doc id="28221" url="https://sk.wikipedia.org/wiki?curid=28221" title="Švajčiarska rétorománčina">
Švajčiarska rétorománčina

Švajčiarska rétorománčina (iné názvy: rétorománčina (v užšom zmysle), romanši, romanche [vyslov:romanš], (švajčiarska) rumančina, rétorománčina kantónu Graubünden; v šv. rétorománčine "ruman(t)sch/roman(t)sch/romon(t)sch/romaun(t)sch/rumaun(t)sch"; v grižunskej rumančine "rumantsch"; po tal. "romancio", po nem. "Romanisch/Bündnerromanisch/Rätoromanisch", po franc. "romanche") je románsky jazyk z podskupiny rétorománske jazyky, ktorým sa hovorí vo švajčiarskom kantóne Graubünden (Grischun).
Vo Švajčiarsku sa jazyk v nemeckých verziách zákonov označuje ako "Rätoromanisch" , inak však bežne "Romanisch" alebo "Bündnerromanisch". Spoločný spisovný jazyk používaný na území švajčiarskej rétorománčiny od roku 1982 sa nazýva grižunská rumančina (rumantsch grischun).
Pozri aj rétorománčina.
Delí sa na tieto nárečia/idiómy (v zátvorke miestne názvy):
Obyvatelia kantónu Graubünden podľa jazykov (2000):

</doc>
<doc id="28224" url="https://sk.wikipedia.org/wiki?curid=28224" title="Oliver">
Oliver

Oliver je mužské krstné meno. Jeho pôvod je nejasný. Buď má germánsky pôvod zo staronemeckých slov "alp+richi", čo by znamenalo „vojsko elfov“ alebo je latinského pôvodu, zo slova "oliva", čo by mohlo znamenať „pestovateľ olív“. Meniny na Slovensku má 7. júla.

</doc>
<doc id="28225" url="https://sk.wikipedia.org/wiki?curid=28225" title="Ivan (prvé meno)">
Ivan (prvé meno)

Ivan je mužské krstné meno. Je ruskou formou mena Ján, ktoré znamená „Boh (Jahwe) je milostivý“. Meniny na Slovensku má 8. júla.
Známi Ivanovia.
Slovensko.
IVAN KOVÁLIK

</doc>
<doc id="28226" url="https://sk.wikipedia.org/wiki?curid=28226" title="Furča">
Furča

Furča môže byť:

</doc>
<doc id="28231" url="https://sk.wikipedia.org/wiki?curid=28231" title="Estetik">
Estetik



</doc>
<doc id="28232" url="https://sk.wikipedia.org/wiki?curid=28232" title="Topoľ v mestskom parku">
Topoľ v mestskom parku

Topoľ v mestskom parku je topoľ biely, ktorý sa nachádza v Mestskom parku v Košiciach. Je chránený podľa "rozhodnutia ÚŽP Košice, 238/91-Bb" pre vedecko-výskumný, náučný a kultúrno-výchovný význam.
Stav dreviny.
V roku 2021 sa na kmeni zhruba 150 ročného stromu objavila drevokazná huba. Nachádza sa na severnej časti hlavného dvojkmeňa vo výške asi 10 metrov nad zemou. Mesto Košice sa preto rozhodlo pre expertízu zdravotného stavu tejto dreviny.

</doc>
<doc id="28233" url="https://sk.wikipedia.org/wiki?curid=28233" title="Veterinárske platany">
Veterinárske platany

Veterinárske platany sú platany javorolisté, ktoré sa nachádzajú v areáli Univerzity veterinárskeho lekárstva a farmácie v Košiciach. Sú chránené podľa "nariadenia NVmK, 78/1990" pre vedecko-výskumný, náučný a kultúrno-výchovný význam.

</doc>
<doc id="28234" url="https://sk.wikipedia.org/wiki?curid=28234" title="Jaseň pri Angeline">
Jaseň pri Angeline

Jaseň pri Angeline je jaseň štíhly, ktorá sa nachádza v Košiciach. Je chránený podľa "nariadenia NVmK, 78/1990" pre vedecko-výskumný, náučný a kultúrno-výchovný význam.

</doc>
<doc id="28235" url="https://sk.wikipedia.org/wiki?curid=28235" title="Ginko na Masarykovej ulici">
Ginko na Masarykovej ulici

Ginko na Masarykovej ulici je ginko dvojlaločné, ktoré sa nachádza v Košiciach. Je chránené podľa "nariadenia NVmK, 78/1990" pre vedecko-výskumný, náučný a kultúrno-výchovný význam.

</doc>
<doc id="28236" url="https://sk.wikipedia.org/wiki?curid=28236" title="Hradište">
Hradište

Hradište môže byť:

</doc>
<doc id="28239" url="https://sk.wikipedia.org/wiki?curid=28239" title="Klimatické zmeny">
Klimatické zmeny

Klimatické zmeny (iné názvy: zmeny klímy, zmeny podnebia; zmena klímy, klimatická zmena, zmena podnebia) sú prirodzené či antropogénne zmeny klímy Zeme väčšie než kolísanie klímy, a to buď Zeme ako celku alebo len nejakého regiónu. Niektorí autori (napr. sčasti IPCC) rozlišujú medzi pojmami:
Problémom takéhoto delenia je (popri čisto jazykovej problematickosti) skutočnosť, že nie je jasné, kam patria antropogénne zmeny klímy do 18. storočia.
Tento článok sa zaoberá primárne prirodzenými zmenami klímy. O antropogénnych zmenách pozri článok antropogénna klimatická zmena.
Charakteristika.
Pod zmenami klímy prirodzeného charakteru rozumieme najmä zmeny v minulých geologických dobách Zeme (milióny až stovky miliónov rokov), ľadové a medziľadové doby (desaťtisíce až milióny rokov), sekulárne zmeny (stovky rokov), niekedy aj nízkofrekvenčné kolísanie klímy (desiatky rokov). 
Zmeny klímy boli v minulosti podmienené driftom kontinentov, osciláciami v orbite Zeme (tzv. Milankovičove cykly), kolísaním solárnej konštanty, zmenami koncentrácie oxidu uhličitého v atmosfére, pádom obrovských meteoritov, mohutnými vulkanickými erupciami a pod. 
Zmeny podnebia ovplyvňovali aj vývoj ľudskej civilizácie. Ľudia na nich reagovali prispôsobením sa alebo sťahovaním sa na iné miesta. Počas poslednej doby ľadovej poklesli hladiny morí a ľudia mohli putovať medzi jednotlivými kontinentmi. Zem bola vystavená mnohým prírodným zmenám a katastrofám. Patrí medzi nich napríklad malá doba ľadová, ktorú zažila Európa na začiatku stredoveku.

</doc>
<doc id="28241" url="https://sk.wikipedia.org/wiki?curid=28241" title="Horovce">
Horovce

Horovce môže byť:

</doc>
<doc id="28244" url="https://sk.wikipedia.org/wiki?curid=28244" title="Podhradie">
Podhradie

Podhradie môže byť:

</doc>
<doc id="28245" url="https://sk.wikipedia.org/wiki?curid=28245" title="Jalovec">
Jalovec

Jalovec môže byť:

</doc>
<doc id="28246" url="https://sk.wikipedia.org/wiki?curid=28246" title="Chvojnica">
Chvojnica

Chvojnica môže byť:

</doc>
<doc id="28247" url="https://sk.wikipedia.org/wiki?curid=28247" title="Horná Ves">
Horná Ves

Horná Ves môže byť:

</doc>
<doc id="28250" url="https://sk.wikipedia.org/wiki?curid=28250" title="Neporadza">
Neporadza

Neporadza môže byť:

</doc>
<doc id="28255" url="https://sk.wikipedia.org/wiki?curid=28255" title="Výbuchy v Londýne 7. júla 2005">
Výbuchy v Londýne 7. júla 2005

V Londýne 7. júla 2005 sa od 8:51 do 9:47 miestneho času (9:51 – 10:47 nášho času) uskutočnila séria explózií v metre a v jednom autobuse. Britská polícia udáva 50 úmrtí a približne 700 zranených (8. júl 2005).
Fakty.
V čase, keď v hlavnom meste Spojeného kráľovstva rokovali lídri najvyspelejších krajín sveta a Ruska a deň po získaní letných olympijských hier, prišiel nečakaný útok. Začal sa niekoľko minút pred deviatou a v priebehu necelej polhodiny vybuchli ďalšie tri nálože v troch staniciach metra. Stanice boli po treťom výbuchu uzatvorené. V tej chvíli sa všetci domnievali, že dopravný kolaps súvisí s výpadkom elektriny. Pol hodinu na to vybuchla nálož v poschodovom autobuse na Russellovom námestí. 
Britský premiér Tony Blair ihneď opustil samit štátov G8 a zo Škótska odcestoval do Londýna. Neskôr oficiálne potvrdil, že podľa britskej vlády ide o teroristický útok. 
Doprava bola na niekoľko hodín odstavená. Tisíce ľudí bolo na niekoľko hodín zavretých v metre. Medzičasom sa vraj situácia zlepšila a všetci sú už z podzemia vonku. Doteraz sú odstavené niektoré stanice v Londýne a jeho okolí.
Správy o zranených a mŕtvych sa pre nedostatok informácií líšia. Hovorí sa o 52 mŕtvych a 700 ľahko a ťažko ranených ľuďoch.
Páchatelia.
Krátko po útoku úrady kategoricky zamietli možnosť, že by šlo o teroristický útok a ako príčinu uvádzali výpadok elektrického prúdu alebo zrážku dvoch vlakov. Scotland Yard však potvrdil prítomnosť minimálne jednej bomby vo vlaku. Britská vláda potvrdila, že ide o teroristický útok. 
Podľa nemeckého internetového denníka Spiegel ONLINE existuje priznanie od teroristickej organizácie blízkej al-Káida, v ktorom príslušníci tejto organizácie „varujú dánsku a taliansku vládu a ďalšie križiacke vlády“. O pravosti tohto priznania sa však pochybuje. Oficiálne nebolo ešte žiadne priznanie potvrdené. 
K teroristickým útokom v Londýne sa na internete prihlásila islamistická skupina, ktorá si hovorí Tajná skupina džihádu a Al-Káidy v Európe.

</doc>
<doc id="28257" url="https://sk.wikipedia.org/wiki?curid=28257" title="Vírová galaxia">
Vírová galaxia

Vírová galaxia (iné názvy: Špirálovitá galaxia M51, Messierov objekt 51, Messier 51, M 51, NGC 5194, Arp 85) je klasická špirálovitá galaxia v súhvezdí Poľovné psy. Bola objavená Charlesom Messierom 13. októbra 1773.
Táto galaxia sa nachádza blízko hviezdy Alkaid (eta UMa) zo súhvezdia Veľká medvedica. Táto galaxia tvorí s hviezdami Alkaid a Mizar takmer pravouhlý trojuholník s pravým uhlom pri hviezde Alkaid. Nájsť sa dá aj pomocou myslenej spojnice hviezd Alkaid a Cor Caroli. Galaxia leží v jednej štvrtine vzdialenosti od Alkaida k Cor Caroli. 
Vírová galaxia bola v skutočnosti prvou objavenou špirálovou galaxiou. Už 30-centimetrový ďalekohľad spoľahlivo zobrazí jej špirálovú štruktúru. Vírová galaxia má aj svojho sprievodcu, menšiu galaxiu NGC 5195, ktorú objavil v roku 1781 Messierov priateľ Mechain. Sú spojené medzigalaktickým mostom, ktorý je predĺžením špirálového ramena M51. Je zaradená v Arpovom katalógu podivných galaxií ako špirálová galaxia so sprievodcom. Vírová galaxia a jej sprievodca bývajú niekedy označovaní ako dvojitá galaxia. Obe galaxie sa k sebe približujú, až nakoniec splynú do jednej.

</doc>
<doc id="28258" url="https://sk.wikipedia.org/wiki?curid=28258" title="Babindol">
Babindol

Babindol je obec na Slovensku v okrese Nitra. Obcou preteká Babindolský potok.
Podľa sčítania v roku 2021 žilo v obci 762 obyvateľov, z toho 589 (77,3%) Slovákov, 126 (16,5%) Maďarov a nezistenú národnosť malo 35 (4,6%) obyvateľov.
V obci sa nachádza materská škola, potraviny, advokátska kancelária či pohostinstvo s letnou terasou. V dolnej časti Babindola sa nachádza kostol sv. Imricha postavený v rokoch 19021906. Kostol je najvýznamnejšou historickou pamiatkou v Babindole. 
Spojenie obce je zabezpečené pravidelnou autobusovou linkou z Nitry do Vrábel.

</doc>
<doc id="28259" url="https://sk.wikipedia.org/wiki?curid=28259" title="Branč (okres Nitra)">
Branč (okres Nitra)

Branč je obec na Slovensku v okrese Nitra.  Podľa sčítania v roku 2021 má 83% obyvateľov slovenskú a 14% maďarskú národnosť.
V obci sa nachádza rímskokatolícky Kostol Navštívenia Panny Márie zo 17. storočia.

</doc>
<doc id="28260" url="https://sk.wikipedia.org/wiki?curid=28260" title="Čab">
Čab

Čab je obec na Slovensku v okrese Nitra. V obci žije 793 obyvateľov. Rozloha obce je 815 ha. 
Miestne časti.
Obec sa skladá z nasledovných miestnych častí:
Dejiny.
Prvá písomná zmienka o obci pochádza z roku 1326.
Národnostné zloženie.
2001:
2011:
Poloha a prírodné podmienky.
Obec sa nachádza v okrese Nitra. Leží severozápadne od Nitry, v doline potoka Radošinka. Geomorfologicky je súčasťou Podunajskej nížiny, konkrétne jej celku Podunajská pahorkatina a časti Nitrianska pahorkatina.
Pamiatky.
V obci sa nachádza niekoľko kultúrnych pamiatok. V obci Čab sú nimi morový stĺp z roku 1773, kaplnka z roku 1889, zvonica z roku 1932. V miestnej časti Lahne sa nachádza zemianska kúria z konca 19. storočia. Súčasná obec vznikla oddelením od obce Nové Sady.

</doc>
<doc id="28261" url="https://sk.wikipedia.org/wiki?curid=28261" title="Vinodol">
Vinodol

Vinodol je obec na Slovensku v okrese Nitra. Obec vznikla zlúčením Horného a Dolného Vinodolu v r.1960. Od krajského mesta Nitra je vzdialená 18 km. 
Polohopis.
130 m n m. stred obce, 126 - 227 m n m. v chotári. Vinodol leží v Podunajskej nížine na západnom úpätí Žitavskej pahorkatiny na ľavom brehu Nitry. Pahorkatinný povrch chotára tvoria treťohorné uloženiny pokryté sprašou. V západnej časti na močaristej nive väčší lužný dubový les nazývaný Berek. Pôdy sú lužné,nivné černozemé i hnedozemé.
Historické názvy.
Horný Vinodol.
1113 Zoulus, 1156 Sceuleus, 1214 Zeuleus, 1786 Horný Sölöš, 1808 Horní Silleš, 1920 Horný Síleš, 1948 Horný Vinodol
Dolný Vinodol.
1531 Also Zewlews, 1786 Dolný Sölöš, 1920 Dolný Síleš, 1948 Dolný Vinodol
Kút.
1113 Kuth
Demografický vývoj od roku 1699.
V roku 1699 obe časti dnešnej obce celkom spustli za tureckej okupácie.
Horný Vinodol.
V roku 1715 mala obec 18 usadlostí
1787 - 289 obyvateľov a 43 domov, 1828 - 408 obyv. a 59 domov,1869 - 386 obyv., 1880 - 398, 1890 - 441, 1900 - 482, 1910 - 552, 1921 - 623, 1930 - 618, 1940 - 664, 1948 - 663
Dolný Vinodol.
V roku 1715 mala 5 domácností
1787 - 563 obyvateľov a 104 domov, 1828 - 729 obyv. a 105 domov, 1869 - 712 obyv, 1880 - 607, 1890 - 736, 1900 - 763, 1910 - 756, 1921 - 770, 1930 - 849, 1940 - 829, 
1948 - 754
Vinodol.
1961 - 1703, 1970 - 1861, 2001 - 1851, 2011 - 1932, 2021 - 2061
História.
Horný Vinodol.
Prvá písomná zmienka v Zoborskej listine z 1113 roku. Patrila kláštoru v Hronskom Beňadiku, zemanom a kláštoru v Bzovíku, koncom 13. storočia 21 zemianskym rodinám. V rokoch 1247 - 1410 časť obce ostrihomskému arcibiskupstvu, v 16.storočí Kurthyovcom, Papovcom a Forgáčovcom, v 18.st. Szörényiovcom, Motešickým a i. Obyvatelia sa zaoberali poľnohospodárstvom a obec si zachovala tento ráz aj po r.1918.V 1938-1945 bola pripojená k Maďarsku. JRD založené v 1960.
Dolný Vinodol.
Obec sa spomína v r. 1531. Patrila zemianskym rodinám Kunovcov, Thatovcov, Bánkyovcov a i., v 19.st. Grassalkovičovcom, Motešickovcom a Wodianerovcom. Poľnohospodárski pracovníci štrajkovali v r. 1934 a 1937.
Kút.
Obec pri potoku Cetínka sa spomína v rokoch 1113 - 1323. Patrila tunajším zemanom.
Občianska vybavenosť.
V obci sa nachádza ZŠ s obecnou knižnicou a MŠ. Budova obecného úradu disponuje o.i. aj ordináciou všeobecného lekára, lekárňou. Polyfunkčná budova na Hlavnej ulici je využívaná miestnymi spolkami či elokovaným pracoviskom Spojenej školy internátnej v Nitre ako aj Poštovým úradom. Hasičská zbrojnica bola zrenovovaná v r. 2018 a sídli v budove niekdajšej pošty. Dom kultúry má kapacitu 120 osôb a je v blízkosti OcÚ.Viacúčelové športové ihrisko sa nachádza na Športovej ulici za ZŠ, kde je aj artézsky prameň.
Vodné toky a plochy.
V obci sa nachádza rybník s oddychovou zónou. Prirodzenou hranicou chotára Vinodolu a Veľkého Cetína tvorí Panianský potok, cez ktorý prechádza neveľký most. Poza dedinu na západnej strane tečie rieka Nitra. Popri nej vedie Nitrianska cyklomagistrála, ktorá sa rozvetvuje na Komjatice a Paňu a postupne prechádza do Černíka. Rieka Nitra v miestach, kde ju pretína jediný most v obci je vzdialená 39 km od sútoku s Váhom. 
Časti obce.
Vo východnej časti obce na miestach niekdajších lesov, nachádzajú sa vinohradnícke osady Stará Hora na severe, Nová Hora a Petecká Hora v južnej časti. V nich sa pestuje najmä vinič, zväčša vysadený za hajlochmi vinohradníkov. Vinohrady spadajú do Nitrianskej vinohradníckej oblasti a pod Vrábeľský vinohradnícky rajón.
Doprava.
Autobusové spojenia s Nitrou, Novými Zámkami a Vrábľami z 8 zastávok po ceste III. triedy III/051037.
Referencie.
Vlastivedný slovník obcí na Slovensku 3, vydala veda r. 1978;
https://maps.arcanum.com;
https://mapy.tuzvo.sk/hofm/default1.aspx ;
http://www.sodbtn.sk/obce/obec_stat_vek_2021.php?kod_obce=500917;

</doc>
<doc id="28262" url="https://sk.wikipedia.org/wiki?curid=28262" title="Tajná">
Tajná

Tajná je obec na Slovensku v okrese Nitra.

</doc>
<doc id="28263" url="https://sk.wikipedia.org/wiki?curid=28263" title="Melek">
Melek

Melek je obec na Slovensku v okrese Nitra.
Názov obce Melek pochádza z Turecka a znamená anjel. Prvá písomná zmienka (podľa) pochádza z roku 1332 - 1337, kde sa píše, že to bola obec s farou a kostolom, jej názov bol Merlek. Obec leží v žitavskej doline, 26 km juhovýchodne od Nitry. Na východ od obce sa nachádza vodná nádrž vybudovaná v roku 1961. Na začiatku obce v roku 1991 založil obyvateľ obce súkromnú firmu UNICOM, ktorá je tam ešte do dnes. Za obcou sa nachádzajú vinice. V obci je materská škôlka spojená s kultúrnym domom. Prvá zmienka o najstaršom kostole v obci hovorí,že bol v 1647 zasvätený Svätému Mikulášovi. Ďalší kostol, ktorý tiež už nejestvuje, bol postavený v rokoch 1750 -1757 v barokovom slohu. Zasvätený bol Svätému Martinovi. V terajšej dobe dominuje obci rímskokatolícky kostol Krista Kráľa v nadmorskej výške 170 m, postavený v rokoch 1949 -1950.

</doc>
<doc id="28264" url="https://sk.wikipedia.org/wiki?curid=28264" title="Jelenec">
Jelenec

Jelenec (do roku 1948: "Gýmeš") je obec na Slovensku v okrese Nitra.
Zhruba 5 km na sever od obce, na strmom kremencovom kopci Dúň (514 m n. m.), na južnom svahu pohoria Tribeč, sa nachádza zrúcanina hradu z 13. storočia.
Podľa sčítania v roku 2021 žilo v obci 2075 obyvateľov, z toho 1494 (72%) Slovákov, 450 (21,7%) Maďarov a nezistenú národnosť malo 113 (5,5%) obyvateľov.

</doc>
<doc id="28265" url="https://sk.wikipedia.org/wiki?curid=28265" title="Rumanová">
Rumanová

Rumanová je obec na Slovensku v okrese Nitra.
Dejiny.
Pôvod názvu je neslovanský, pravdepodobne románsky. V roku 1994 bol pri obci nájdený kamenný meteorit. Obec bola 1. apríla 1945 vypálená ustupujúcimi nemeckými vojakmi. Zhorelo 6 domov.
Pamiatky.
Rímskokatolícky kostol Ružencovej Panny Márie z roku 1724, doplnený vežou v roku 1900. Posledná rekonštrukcia bola ukončená v roku 2009.
Kaštiel v Rumanovej.
Neskoroklasicistický kaštieľ postavený v polovici 19. storočia. Dvojpodlažná budova s podklenutým vysunutým balkónom na osi hlavnej fasády. Pod balkónom je arkádový vjazd. Na balkóne bolo romantické zábradlie zo 40. rokov 19. storočia.

</doc>
<doc id="28266" url="https://sk.wikipedia.org/wiki?curid=28266" title="Svätoplukovo">
Svätoplukovo

Svätoplukovo (do roku 1948 Šalgov) je obec na Slovensku v okrese Nitra.
Obec je vzdialená 15 km od Nitry smerom na Cabaj-Čápor v mierne kopcovitom teréne. 83 % katastra obce zahŕňa poľnohospodárska pôda. Obec leží mimo hlavných cestných ťahov a nemá železnicu. V obci nie je zdravotné stredisko a vzdelávanie je zabezpečené len v základnej škole pre prvé štyri ročníky, škola pre vyššie ročníky a zdravotná starostlivosť je v susedných Mojmírovciach.
Svätoplukovo je súčasťou mikroregiónu Cedron, ktorý je pomenovaný po potôčiku pretekajúcom obcou. Spoločnými silami sa susedné obce snažia riešiť spoločné problémy, ako napr. dostavbu kanalizácie a vodovodu.
Dejiny.
Svätoplukovo sa po prvý raz spomína v roku 1384 (niektoré pramene uvádzajú 1386) ako príslušenstvo hradu Jelenec (Gýmeš). Zemiansky rod z obce nemal vlastné priezvisko a označoval sa po latinsky ako "de Salgo", čiže zo Šalgova.
Obec bola 20 rokov súčasťou väčšej, bezprostredne susediacej obce Mojmírovce. V miestnom referende v roku 1996 sa obyvatelia Svätoplukova rozhodli pre osamostatnenie.
Demografia.
Pri sčítaní obyvateľstva v roku 2001 žilo v Svätoplukove 1286 obyvateľov (602 mužov a 682 žien), z ktorých 1242 (96,58 %) sa hlásilo k slovenskej národnosti. Najvýznamnejšou menšinou sú Rómovia (oficiálne 25 osôb, 1,94 %, v skutočnosti pravdepodobne okolo 10 %). Najvýznamnejším vierovyznaním bolo rímskokatolícke (76,36 %), nasledované evanjelickým (13,22 %). V obci bolo 500 domov, z toho 400 trvalo obývaných.
V obci je približne 600 domov.
Počet obyvateľov k 31. 12. 2008 spolu 1348 
Dominanty obce.
V obci sa nachádzajú dva kostoly – klasicistický rímskokatolícky kostol Ružencovej Panny Márie z roku 1833 (v severnej časti obce) a neskoroklasicistický evanjelický kostol z roku 1861 (v centre). Na námestí v strede obce je pamätník padlým obetiam prvej a druhej svetovej vojny.
V centre obce sa tiež nachádza artézska studňa, ktorá bola navŕtaná okolo roku 1900 do hĺbky približne 300 metrov. Pitná voda zo studne je obľúbená medzi domácimi i ľuďmi z okolitých obcí. Pri studni je vybudovaný bazén, ktorý slúži ako zásobáreň vody.
Voľný čas.
V obci je postavený kultúrny dom, ktorý slúži voľnočasovým aktivitám. Pravidelne sa tu konajú fašiangové sprievody, stavanie mája, katarínske zábavy, mikulášske sprievody a podobne. V Svätoplukove pôsobí aj zmiešaný spevácky zbor a konajú sa tu Svätoplukovské slávnosti. 
Okrem toho v obci pôsobí aj poľovnícke združenie a od roku 1922 aj dobrovoľný hasičský zbor. 
V obci pôsobí futbalový klub (TJ Družstevník Svätoplukovo, v súčasnosti hrá II. A triedu Nitra – Šaľa, družstvo silových trojbojárov, stolnotenisový oddiel a klub mažoretiek.

</doc>
<doc id="28267" url="https://sk.wikipedia.org/wiki?curid=28267" title="Hruboňovo">
Hruboňovo

Hruboňovo je obec na Slovensku v okrese Nitra.

</doc>
<doc id="28268" url="https://sk.wikipedia.org/wiki?curid=28268" title="Jarok (okres Nitra)">
Jarok (okres Nitra)

Jarok (miestnymi obyvateľmi nazývaný "Íreg") je obec na Slovensku v okrese Nitra. Nachádza sa v nej národná kultúrna pamiatka z 18. storočia, barokový kostol sv. Martina a v katastrálnom území obce aj dubovo-hrabovo-agátový les a chovný rybník.

</doc>
<doc id="28269" url="https://sk.wikipedia.org/wiki?curid=28269" title="Klasov">
Klasov

Klasov (maď. "Kalász") je obec na Slovensku v okrese Nitra v Nitrianskom kraji.
Podľa sčítania v roku 2021 žilo v obci 1426 obyvateľov, z toho 966 (67,7%) Slovákov, 330 (23,1%) Maďarov a nezistenú národnosť malo 104 (7,3%) obyvateľov.
Poloha a prírodné pomery.
Klasov leží v strednej časti Žitavskej pahorkatiny v doline Babindolského potoka. Chotár obce (jeho rozloha je viac ako 12 km²), ležiaci v nadmorskej výške 160 - , má pahorkatinný až mierne zvlnený odlesnený terén, ktorý tvoria mladotreťohorné íly, piesky a štrky.
Chotár obce susedí na severozápade s chotárom Babindolu, na severe s Veľkými Chyndicami, na severovýchode s Novou Vsou nad Žitavou, na juhozápade s Golianovom a na juhu s katastrom mesta Vráble, od ktorého je vzdialený približne päť kilometrov.
História.
V chotári obce archeologický prieskum objavil halštatské sídlo, ktoré je dôkazom najstaršieho osídlenia tunajšej lokality. 
Klasov je pomerne starou obcou o čom svedčí fakt, že v písomných prameňoch sa, pod názvom Qualiz, spomína už v roku 1156. V písomnostiach z neskorších čias nachádzame obec pod ďalšími menami - v roku 1232 ako Kalaz, 1398 Nagy Kalaz, 1401 Kis Kalaz, 1552 ako Puszta Kalaz. Od roku 1898 sa obec spomína ako Kalász a tento názov sa medzi miestnymi obyvateľmi zachoval dodnes.
Obec mala v priebehu dejín niekoľkých zemepánov. V 14. storočí sa nimi stali Forgáčovci, v 17. storočí, po skončení tureckých nájazdov, pripadla rodu Fánczyovcov. V prvej polovici 19. storočia tunajšie majetky kúpil barón Jozef Edmund Weisz. S príchodom tohto rodu začalo obdobie rozvoja obce.
V období medzi rokmi 1939 - 1945 v ramci viedenskej arbitráže bola okupovaná Maďarskom. 28. marca 1945 obec oslobodila Sovietska armáda. Po usporiadaní povojnových pomerov nastal prudký rozvoj obce, ktorý sa prejavil napr. elektrifikáciou (v r. 1952), výstavbou verejnoprospešných budov, ciest a pod.
Obec si do dnešných dní zachovala poľnohospodársky ráz s rozsiahlymi vinohradmi v jej chotári.
Kultúrne a historické pamätihodnosti.
Bezpochyby najvýznamnejšou pamiatkou obce je rímskokatolícky Kostol Mena Panny Márie, postavený v roku 1750 v barokovom slohu ako fília vrábeľskej farnosti. V roku 1828 bol klasicisticky prestavaný a v polovici 20. storočia doplnený bočnými kaplnkami. Kostol je jednoloďová stavba so segmentovým zakončením presbytéria a do štítového priečelia vstavanou vežou. Pod kostolom sa rozprestiera rodová krypta Weiszovcov.
Najvýznamnejšou svetskou stavbou v obci je neogotický kaštieľ, ktorý dal v roku 1866 postaviť barón Pavol Weisz, najvýznamnejší predstaviteľ rodu. Dnes je v ňom umiestnený domov sociálnych služieb. V parku pri kaštieli stojí kúria z prelomu 19. a 20. storočia. Pôvodne plnila hlavnú obytnú funkciu, po postavení kaštieľa sa stala sídlom správcu veľkostatku. Dnes je súčasťou sociálneho ústavu.
Ďalšou významnou stavbou je niekdajší panský dom veľkostatkára Mórica Wilda (2. pol. 19. stor.). V roku 1908 bol dom odpredaný za účelom zriadenia notariátu, neskôr obecného úradu. V istom období dočasne plnil funkciu školy. Dnes je v budove zriadená Izba ľudových tradícií.

</doc>
<doc id="28270" url="https://sk.wikipedia.org/wiki?curid=28270" title="Paňa">
Paňa

Paňa (maď. Nemespann) je obec na Slovensku v okrese Nitra.
V stredoveku bola kuriálnou obcou predialistov patriacou do Vrábelskej a Svätojurskej stolice Ostrihomského arcibiskupstva. Po 1848 sa dostala pod správu Nitrianskej župy.
Polohopis.
Leží na Žitavskej pahorkatine, v Podunajskej nížine, na JV od Nitry a na Z od Vrábeľ. Rozprestiera sa na dvoch brehoch Paňanského potoku, pri ceste medzi Veľkým Cetínom a Dyčkou. Neďaleko sa nachádza aj obec Lúčnica nad Žitavou. Z kultúrneho hľadiska patrí do oblasti Podzoboria. Patrili k nej: Sósvölgypuszta, Lakitsov majer, Žigárd.
Dejiny.
Podľa svedecta archeologických nálezov na jeho mieste sa usadili prví ľudia už pred 4 000 rokmi. Pri budovaní plynovodu v roku 1972 boli nájdené pozostatky sídliska z bronzovej a halštattskej doby. Tieto objekty však boli nájdené v katastri obce Veľký Cetín a chybne zaradené pod Paňu.
Podľa zachovaných písomných prameňov v dnešnom hone Žigárd existovala v stredoveku dnes už zaniknutá osada (1156 Asgar, 1232 Ysgar).
Dnešnú obec podľa zachovaných písomných prameňov spomínajú prvýkrát v roku 1239 v tvare Poonh. V tom roku uhorský kráľ Belo IV. oslobodil príslušníkov Ostrihomského arcibiskupstva od všetkých štátnych daní. Paňu spomínajú ako obec rybárov, obyvateľov spolu s Cetínčanmi ako výrobcov sietí a sokolníkov. Názov obce odvoďujú od mena Panteleimon, alebo zo západoslovanského mena Páň. Maďarský názov poukazuje na drobnú šľachtu. Podľa miestnych ústnych tradícii obec dostala svoje meno od Panny, dcéry pána lesov v Trninách (chotár obce).
V roku 1310 Nitrianska kapitula dosvedčila, že synovia Woyka z Pane majú dať peniaze za prenájom pol porcie sebreda v Pani. V roku 1397 vojaci vypálili obec. Vtedy vedľa Pane sa objavuje aj ďalšia obec s menom Ponharasztya. V rokoch 1403, 1435 a 1448 sa objavuje v dokumentoch arcibiskupstva. V polovici 15. storočia robili v obci škody husiti.
Po bitke pri Moháči sa zvýšilo turecké nebezpečenstvo. Podľa prameňov prvý útok nastal v septembri 1530. V roku 1545 spolu s Dolným a Horným Cetínom bola aj Paňa napadnutá, neskôr v roku 1554 bola zasiahnutá spolu s Vráblami. V súpise predialistickej stolice od Mikuláša Oláha z rokov 1550 – 1554 Paňa nie je zaznamenaná, ale podľa opisu z roku 1554 mala jeden kuriálny pozemok.
Po Prvej viedenskej arbitráži patrila k Maďarsku, hranica viedla pri obci. Najprv patrila do Bratislavsko-Nitrianskej, potom do Tekovsko-Hontianskej spojenej župy. Z malej židovskej komunity, ktorá mala 24 členov v roku 1938, sa vrátilo po vojne iba zopár osôb. V roku 1942, počas druhej svetovej vojny, otvorili v obci poštu. Vo vojne padlo 22 osôb z obce, pomník padlých hrdinov je umiestnený na cintoríne. Obec bola oslobodená 28. marca 1945. JRD bolo založené v roku 1950. Regulácia potoka sa uskutočnila v roku 1969.
Základná škola, ktorá v obci fungovala už od začiatku 19. storočia (od 1865 rímskokatolícka) a v roku 1932 bola založená aj slovenská časť, bola nakoniec zrušená v roku 1982.
Kostol bol postavený v roku 1722. Je zasvätený Všetkým Svätým. Renovovali ho v rokoch 1876, 1932 až 1933, 1949, 1965, 1994 a 2007. Dnešné maľby, farebné okná aj organ pochádzajú z rokov 1932 až 1933 a zvon z roku 1929.
Príroda.
Bocianie hniezdo existovalo vždy v areáli Poľnohospodárskeho dvora (skôr JRD). Dnes je podložka na konci areálu, na odpojenom elektrickom stĺpe. V rokoch 2011 a 2012 vyleteli 3 mláďatá, avšak jeden dospelý utrpel úraz. Žiaľ, od roku 2013 v Pani bociany nehniezdia, kovovú podložku umiestnili na mieste bývalého hniezda na jar 2014.
Demografia podľa sčítaní.
V roku 1880 mala obec 791 obyvateľov, z toho 559 s maďarským, 195 so slovenským, 7 s nemeckým, 2 s iným materinským jazykom. 28 jedincov bolo bez označenia.
V roku 1890 žilo v 131 domácnostiach 825 obyvateľov, z toho 549 s maďarským, 274 so slovenským, 2 s nemeckým materinským jazykom. Podľa vierovyznania bolo v obci 791 katolíkov, 32 židov a 2 inej kresťanskej viery.
V roku 1900 žilo v 119 domácnostiach 751 obyvateľov, z toho 513 s maďarským, 231 so slovenským, 6 s nemeckým, 1 so srbským materinským jazykom. Podľa vierovyznania bolo v obci 714 katolíkov, 36 židov a 1 evanjelik.
V roku 1910 žilo v obci 714 obyvateľov, z toho 481 (67%) s maďarským, 215 (30%) so slovenským, 17 (2%) s nemeckým, 1 s iným materinským jazykom. Podľa vierovyznania bolo v obci 688 katolíkov, 25 židov a 1 evanjelik.
V roku 1919 žilo v obci 730 obyvateľov, z toho 486 Maďarov, 220 Slovákov, 18 Nemcov a 6 inej národnosti.
V roku 1921 žilo v obci 792 obyvateľov, z toho 501 s maďarským, 281 so slovenským materinským jazykom.
V roku 1930 žilo v obci 720 obyvateľov, z toho 304 (42%) Maďarov, 394 (55%) Čechoslovákov, 12 (2%) Židov a 1 Nemec. 9 osôb bolo nezistenej národnosti.
V roku 1938 žilo v 162 domoch 778 osôb, z toho 662 s maďarským, 107 so slovenským, 6 s nemeckým a 3 s iným materinským jazykom.
V roku 1941 žilo v obci 779 obyvateľov, z toho 646 (83%) Maďarov.
V roku 1965 žilo v obci 744 obyvateľov.
V roku 1970 žilo v obci 669 obyvateľov.
V roku 1980 žilo v obci 512 obyvateľov, z toho 63 Maďarov. 
V roku 1991 žilo v obci 342 obyvateľov, z toho 289 Slovákov a 49 Maďarov. 90% bolo katolíkov.
V roku 2001 žilo v obci 295 obyvateľov, z toho 265 Slovákov a 26 Maďarov.
V roku 2011 žilo v obci 347 obyvateľov, z toho 315 Slovákov, 15 Maďarov, 2 Češi, 2 Bulhari, 1 Moravák a 12 bez určenia národnosti.
Ľudová kultúra.
Oproti vojkskej stolice, farby sviatočnej uniformy vrábelskej stolice nie sú zatial známe.

</doc>
<doc id="28271" url="https://sk.wikipedia.org/wiki?curid=28271" title="Veľký Lapáš">
Veľký Lapáš

Veľký Lapáš je obec na Slovensku v okrese Nitra.
Polohopis.
Obec Veľký Lapáš leží v západnej časti Žitavskej sprašovej pahorkatiny v nadmorskej výške 160 m n. m., na hlavnej ceste medzi mestami Nitra a Vráble, 7 km východne od okresného mesta Nitra. 
Dejiny.
Prvá zmienka o obci pod názvom Lapas je v Zoborskej listine z roku 1113, Lapas ako časť majetku zoborského kláštora. V roku 1156 ostrihomský arcibiskup prepustil desiatky z tejto obce Ostrihomskej kapitule. V 13. storočí získal majetky v obci Peter z janíkovskej vetvy Ludanických. V 70. rokoch 16. storočia obec zničili Turci. Obyvatelia obce odvádzali Turkom dane a desiatky. Za každý obývaný dom 50 akčí. V tomto období bol v obci jednokolesový mlyn. Daňový súpis z rokov 1663-64, keď bola obec poplatná Turkom, ju spomína pod názvom Nagy Lapás. Vo Veľkom Lapáši bolo vtedy 55 zdanených rodín a 39 obývaných domov. V 18. storočí boli časté vzbury proti zemepánom . Po zrušení poddanstva sa skončil poddanský vzťah Lapášanov voči zemepánom. Bývalí poddaní prijímali nové polofeudálne záväzky voči bývalým zemepánom. Za prepustenú pôdu, požičané obilie, peniaze, či náradie, za dovolenie pásť dobytok, splácali podĺžnosť voči svojim veriteľom tak, že sa zaviazali určitý počet dní odpracovať na ich majetku. Takto poddanské roboty vystriedali rozličné formy odrábania a námedzná práca. Niekdajší poddaní sa stávali poľnohospodárskymi robotníkmi. Majitelia pôdy vo Veľkom Lapáši roku 1864 boli títo roľníci: Adler, Baják, Balla, Barča, Bartoš, Beňuš, Brindza, Časný, Čurgaly, Dobiš, Duchoň, Egyud, Fintor, Gábriš, Gugh, Herceg, Horňák, Chromý, Karabinoš, Kiš, Lekvár, Moravčík, Potočka, Pilka, Radecký, Roško, Sáraz, Ševčík, Šmitala, Šrank, Uharček, Záhorka, Zahumenický, Zelenák. V 19. storočí pozemkové podiely vlastnili viaceré šľachtické rodiny Gici, Tahy, Dezseo a iní. Na choleru zomrelo v roku 1831 11 ľudí. JRD vzniklo vo Veľkom Lapáši v roku 1957. V rokoch 1960-1990 tvorila obec s Malým Lapášom veľkú obec Lapáš.
Politika.
Starostom obce je od volieb v roku 2018 Ing. Katarína Babalová.
Kultúra a zaujímavosti.
V obci pôsobí dychová hudba Lapášanka a folklórny súbor Rapkáčik. 
Stavby.
rímskokatolícky kostol, škola, obecný úrad, pošta, kultúrny dom, potraviny Jednota, penzión a pohostinstvo U Bosorky, penzión Hoffer
Pamiatky.
V obci sa nachádza rímskokatolícky gotický kostol Nepoškvrneného počatia Panny Márie. Zbarokizovaný bol v roku 1715, v roku 1750 bol opravený. V roku 2012 bola zrealizovaná prístavba kostola.
Parky.
Pri kultúrnom dome a pri kostole.
Pravidelné podujatia.
Každoročne sa tu konajú Zoborské slávnosti dychových hudieb, Dni obce, stavanie mája, výstava vín spojená s verejnou ochutnávkou a iné kultúrne podujatia.
Hospodárstvo a infraštruktúra.
Cez obec prechádza cesta prvej triedy I/51 spájajúca mestá Nitra a Vráble.

</doc>
<doc id="28272" url="https://sk.wikipedia.org/wiki?curid=28272" title="Malý Lapáš">
Malý Lapáš

Malý Lapáš je obec na Slovensku v okrese Nitra. V rokoch 1960-1990 tvoril Malý Lapáš spoločne s Veľkým Lapášom obec Lapáš, v roku 1990 sa Malý Lapáš po úspešnom referende osamostatnil.
Poloha.
Malý Lapáš leží východne od Nitry. Celková rozloha obce je 322 ha, nadmorská výška v strede obce je 170 metrov. Chotár sa rozprestiera v rozpätí 155 - 246 metrov.
Dejiny.
Obec vznikla delením rodového zemianskeho majetku na území Veľkého Lapáša asi v 15. storočí. Prvá písomná zmienka o Malom Lapáši je z roku 1474 pod názvom "KysLapas". Malý Lapáš sa vyvíjal ako zemianska obec s poľnohospodárskym charakterom, ktorá nepodliehala zdaneniu. 
V roku 1630 sa na území spomína osada Egeri (Jáger), ktorej názov svedčí o tom, že tu bola horáreň. Patrila rodu Pohranických zo susedných Pohraníc. V druhej polovici 18. storočia dal gróf Jánoky v osade Jáger postaviť svoj reprezentačný kaštieľ v barokovo-klasicistickom štýle. Neskôr osada celkom spustla. V roku 1958 bola samota Pustý Jáger pričlenená k obci Malý Lapáš. Do dnešných čias sa zachovali zvyšky kaštieľa Janókyovcov, pseudorománsko-gotická kaplnka z konca 19. storočia, veľká vinohradnícka pivnica a ovocný sad, ktoré patria do súkromného vlastníctva. 
Obyvateľstvo.
Obyvateľstvo obce je prevažne slovenskej národnosti a rímskokatolíckeho vierovyznania. V posledných rokoch zažíva obec vysoký rast obyvateľstva. Zatiaľ čo v sčítaní obyvateľstva v roku 2001 mala obec 365 obyvateľov, ku koncu roka 2014 ich bolo už 714. Dôvodom rastu obyvateľstva je veľká individuálna bytová výstavba a priaznivé podmienky bývania vzhľadom na polohu k mestu Nitra.

</doc>
<doc id="28273" url="https://sk.wikipedia.org/wiki?curid=28273" title="Malý Cetín">
Malý Cetín

Malý Cetín je obec na Slovensku v okrese Nitra.
Obec leží na Z okraji Žitavskej sprašovej pahorkatiny na ľavostrannej nive a terase Nitry, 10 km JV od Nitry. Prvá písomná zmienka o obci je z r. 1113, kedy bola majetkom zoborského kláštora. Od 15 stor. bola vo vlastníctve Ostrihomského arcibiskupstva. Na majetku hospodárila až do 19. stor. cirk. šľachta, predialisti. V 16. stor. bola časť pôdy v podnájme zemanov z Veľkého Cetína. V r. 1554 obec napadli Turci. Počas jozefínskeho sčítania v r. 1784 - 1787 žilo v obci 217 obyvateľov, z toho 43 šľachticov. Cholera si v r. 1831 vyžiadala 35 a v r. 1849 18 mŕtvych. Obyvatelia obce sa venovali poľnohospodárstvu a zúčastnili sa štrajkov v r. 1928 a 1929. JRD bolo založené v r. 1951

</doc>
<doc id="28274" url="https://sk.wikipedia.org/wiki?curid=28274" title="Veľký Cetín">
Veľký Cetín

Veľký Cetín je obec na Slovensku v okrese Nitra. Nachádza sa 15 km juhovýchodne od mesta Nitra.
Podľa sčítania z roku 2021 v obci žilo spolu 1 626 obyvateľov. Z toho 638 (39,2%) slovenskej, 918 (56,5%) maďarskej a 61 (3,7%) nezistenej národnosti.
Demografia.
V rokoch 1784-87 v 157 domoch žilo 163 rodín. Z 847 obyvateľov bolo 10 cudzích a 11 boli mimo obce.
Okolo roku 1828 v 137 domoch žilo 961 obyvateľov. Z toho 949 boli rímsko katolíci a 12 židovskej viery.
V roku 1880 z 1438 obyvateľov hovorilo 1249 maďarským, 89 slovenským, 58 nemeckým a 1 iným rodným jazykom, resp. bolo ešte 41 nemluvnať. Z nich boli 1348 rímskokatolíci a 90 Židia.
V roku 1890 z 1587 obyvateľov hovorilo 1486 maďarským, 79 slovenským, 21 nemeckým a 1 iným rodným jazykom.
V roku 1900 z 1595 obyvateľov hovorilo 1517 maďarským, 41 slovenským a 37 nemeckým rodným jazykom.
V roku 1910 z 1686 obyvateľov hovorilo 1629 maďarským, 46 slovenským a 11 nemeckým rodným jazykom.
V roku 1919 z 1624 obyvateľov bolo 1574 Maďarov, 47 Čechoslovákov, 2 Nemci a 1 inej národnosti; z toho 1606 rímskokatolíkov a 18 židovského náboženstva.
V roku 1921 z 1664 obyvateľov bolo 1417 Maďarov, 244 Čechoslovákov, 2 Nemci a 1 inej národnosti.
V roku 1930 z 1749 obyvateľov bolo 1302 Maďarov, 380 Čechoslovákov a 67 inej národnosti.
V roku 1941 z 1963 obyvateľov bolo 1945 Maďarov, 12 Slovákov, 2 Nemci a 4 inej národnosti.
V roku 1991 z 1841 obyvateľov bolo 1544 Maďarov a 267 Slovákov.
V roku 2001 z 1724 obyvateľov bolo 1374 Maďarov a 341 Slovákov.
V roku 2011 z 1604 obyvateľov bolo 1108 Maďarov a 473 Slovákov.
V roku 2021 z 1626 obyvateľov bolo 918 (56,5%) Maďarov a 638 (39,2%) Slovákov.

</doc>
<doc id="28275" url="https://sk.wikipedia.org/wiki?curid=28275" title="Ľudovítová">
Ľudovítová

Ľudovítová je obec na Slovensku v okrese Nitra. V obci sa nachádza kaštieľ z 18.storočia, v minulosti obývaný rodom Nyáryovcov a neskôr Ghylányiovcov. Na miestnom cintoríne stojí baroková kaplnka a pamätník obetiam prvej svetovej vojny.

</doc>
<doc id="28276" url="https://sk.wikipedia.org/wiki?curid=28276" title="Lehota (okres Nitra)">
Lehota (okres Nitra)

Lehota je obec na Slovensku v okrese Nitra. Súčasťou obce je osada Krvavé šenky. 
Nachádza sa medzi mestom Nitra a dedinou Veľké Zálužie. Nachádza sa tu materská a základná škola a z historických pamiatok Kaplnka panny Márie, svätého Urbana a Kostol sv. Anny.

</doc>
<doc id="28277" url="https://sk.wikipedia.org/wiki?curid=28277" title="Golianovo">
Golianovo

Golianovo (, 1920-1927 "Lapáš Ďarmoty", 1927-1938, 1945-1948 "Lapášské Ďarmoty") je obec na Slovensku v okrese Nitra. V obci je rímskokatolícky kostol Krista Kráľa z roku 1937.
Polohopis.
Golianovo leží v západnej časti Žitavskej pahorkatiny, vo vrchovinou chránenej doline v okrese Nitra cca 10 km juhovýchodne od Nitry. Stred obce sa nachádza vo výške Kataster obce je mierne pahorkatý v rozmedzí 147 až 
Časti obce.
V 20. storočí k obci patrili viaceré dnes už zaniknuté majere a osady, zoradené podľa počtu obyvateľov v roku 1902 zostupne
Vodné plochy.
Golianovský rybník bol vybudovaný v šesťdesiatych rokoch na toku Kadaň. Vlievajú sa tu doň Tichý, Betlehemský a Veskejský prameň. V súčasnosti slúži na závlahu okolitých polí a chov rýb.
Symboly obce.
Držiteľom pečate v minulosti bol richtár, ktorý ňou potvrdzoval písomnosti. Pečať zastupovala funkciu vlastnoručného podpisu, keď obyvatelia obce nevedeli písať a čítať.
Táto pečať pochádza z osemhrannej pečate Lapášskch Ďarmôt z 18. storočia. Pečať bola ovplyvnená symbolikou niektorého zemianskeho rodu, ktorý bol zemepánom obce. Bola na nej ruka držiaca tri kvety. V kruhopise po obvode pečate bol latinský nápis „SIGILUM LAPASGAR“ (čiže PEČAŤ LAPÁŠskych ĎARmôt). 
Na podklade pečate obce z 18.storočia bol vypracovaný návrh obecného erbu, ktorý obecné zastupiteľstvo prijalo na zasadnutí 4. júla 1996 pod číslom OZ-115/1996. Návrh schválila Heraldická komisia Ministerstva vnútra Slovenskej republiky pod signatúrou HR: G-16/96. 
Je tvorený neskorogotickým (dolu zaobleným) červeným štítom, v ktorom striebroodeté rameno drží tri strieborné kvety so zlatým stredom a zlatým kalichom. Kvety sú na zlatých bezlistých stopkách. 
Má štyri pozdĺžne pruhy vo farbách červená (1/8), biela (3/8/), žltá (3/8) a červená (1/8). Pomer dĺžky a šírky je 3:2. vlajka je ukončená troma cípmi, čiže dvoma zástrihmi.
Dejiny.
Svedectvom o osídlení lokality obce je nález rímskej spony zo začiatku nášho letopočtu. Neskôr sa obec formovala ako hradné panstvo nitrianskeho hradu a ako sídlo poddaných, ktorí si v okolí mesta Nitry budovali osady zoskupujúce menší či väčší počet rodín. Usídľovali sa v úrodných rovinách a vrchovinami chránených kotlinách. Prvá písomná zmienka o obci je z r. 1156, kde sa obec spomína pod názvom "Gurmot" v súvislosti s existenciou fary.
V roku 1234 sa obec spomína ako "Gurmot, aliud Gurmot", v roku 1773 ako "Lapos Gyarmath", roku 1920 "Lapáš Darmoty", v roku 1927 "Lapášske Ďarmoty" a od roku 1948 na počesť generála Jána Goliana "Golianovo". V roku 1232 patrila obec Nitrianskemu hradu. V rozkvete sa nachádza obec za vlastníkov rodov Bilidi a Barbely (1550). V tomto období sa spomína fara, malá kaplnka a niže obce rybník.
Úpadok obce bol zaznamenaný za vlastníkov rodov Tarnay, Nevery a grófa Galla. Obrad k lepšiemu nastal po príchode rodu Turčániových (1760-1880). Po nich boli v obci zemepánmi už len Vöröovci a Smrečániovci.
V povojnových rokoch boli rozparcelované a pridelené na výstavbu rodinných domov statkárske pozemky. 19. marca 1957 došlo k založeniu družstva. V roku 1968 bol pre potreby obce do užívania odovzdaný Kultúrny dom.
Pri stavbe vodnej nádrže v 60. rokoch 20. storočia boli odkryté praveké pohrebiská, kultúrne jamy maďarovskej kultúry zo staršej doby bronzovej ako aj mladšie nálezy zo stredoveku.
V 21. storočí bolo v obci objavené archeologické nálezisko jediného trojitého rondelu na Slovensku, ktorý je datovaný do obdobia lengyelskej kultúry. Najstaršie dosiaľ nájdené artefakty sa zaraďujú do obdobia Želiezovskej kultúry (4700 – 4300 pred n. l.). Najviac nálezov sa datuje do obdobia Lengyelu II – III, čiže do obdobia mladého neolitu a eneolitu. 
Kultúra a zaujímavosti.
Pravidelné podujatia.
Od roku 2003 sa v obci každoročne konali furmanské preteky. V obci sa taktiež konáva ochutnávka vín, hodové slávnosti, slávnosť sv. Urbana, stavanie mája, obecná zabíjačka, pochovávanie basy a mnoho plesov.
Šport.
V obci pôsobí futbalový klub OFK Golianovo. V obci sa nachádza futbalové, školské, volejbalové a viacúčelové ihrisko.

</doc>
<doc id="28278" url="https://sk.wikipedia.org/wiki?curid=28278" title="Hosťová">
Hosťová

Hosťová je obec na Slovensku v okrese Nitra.
Hosťová:
- počet obyvateľov podľa sčítania v roku 2021: 392 osôb. Z toho 166 osôb (42,4%) slovenskej, 216 osôb (55,1%) maďarskej a 6 (1,5%) nezistenej národnosti.
- počet obyvateľov podľa sčítania v roku 2011 : 361 osôb. Z toho 108 osôb (30%) slovenskej, 231 osôb (64%) maďarskej a 18 (5%) nezistenej národnosti.
História obce.
Obec Hosťová (maď. Nyitrageszte; Geszte; nem. Gesste) leží na juhozápade Slovenskej republiky, v blízkosti mesta Nitra. Patrí medzi menšie obce. Podľa údajov sčítania ľudu z roku 1991 mala spolu 402 obyvateľov, z toho 371 maďarskej národnosti (92%). Rozloha katastra obce je 478 hektárov. Podľa heraldikov obecná pečať z 18. storočia zobrazuje neznámu postavu s korunou.
          Územie Hosťovej bolo obývané už v najstarších dobách, čoho dôkazom sú nálezy z novšej doby kamennej, z doby železnej, z čias rímskej nadvlády a sťahovania národov. Pozornosť si zaslúžia aj pozostatky usadlosti z 9-10 storočia, ktoré odhalili archeológovia v roku 1983.
         Najstaršia zmienka o obci je z roku 1232 (Guesta), keď bola osadou kráľovských rybárov. V roku 1274 daroval Ladislav IV. Hosťovú, usadlosť kráľovských rybárov Beesovi za jeho vojnové hrdinské činy. V 1282-om dostal Fridman majetkový podiel, ktorý neskôr predal Folkusovi Ludanickému alias Čeladickému. Nasledujúce písomné zmienky o obci sú z rokov 1287, 1300, 1311, 1343 a 1490. Z roku 1517 sú menovite známi prví nevoľníci (Pap a Kopyan).
         Podľa tureckých daňových súpisov z roku 1570 mala 3 obývané domy, v roku 1664 19 domácností. 23. marca 1644 Turci vypálili dedinu. Podľa opisu Mateja Bela z roku 1742 sú v Hosťovej dané všetky podmienky k úspešnému poľnohospodárstvu, ale ako vyplýva z neskorších daňových súpisov, neboli vždy celkom využité. Hlavným zdrojom obživy bolo roľníctvo, vinohradníctvo a chov zvierat. Zemepánmi obce v 18.-19. storočí boli nasledovné šľachtické rody: Babóty, Bačkády, Jesensky, Kelečéni, Rudnay, Dióšy, Veles, Fabricius, Borčicky, Tajnay, Broďanský, Zerdahelyi, Jánoky, Presľanský a Ordódy. V 19. storočí obec postihlo niekoľko požiarov, cholerových epidémií a hladomorov.
         V roku 1910 v obci žili piati obyvatelia nemeckej národnosti. V 20. storočí po útrapách dvoch svetových vojen vývoj dejín v obci poznačil pseudosocializmus. Po „nežnej revolúcii“ v roku 1989 a následných slobodných voľbách v roku 1990 sa starostkou obce stala Alžbeta Gálová. V súčasnosti riadi obec starosta Ing. Miroslav Brath. Miestna samospráva pracuje na zdokonalení infraštruktúry a zlepšení inžinierskych sietí.
         Obec disponuje bohatým folklórom. Slávny je aj jej folklórny súbor. Zaujímavou historickou pamiatkou je na gotických základoch postavený rímsko-katolícky kostol Svätej Trojice z roku 1734. Zvon tohto kostola pochádza z gýmešského hradu. Nachádzame tu aj pamiatky tradičnej ľudovej architektúry.
Iné projekty.
Hosťová - počet obyvateľov podľa sčítania v roku 2011 : 361 osôb.
Z toho 231 osôb (64%) maďarskej , 108 osôb (30%) slovenskej a 18 (5%) nezistenej národnosti.

</doc>
<doc id="28279" url="https://sk.wikipedia.org/wiki?curid=28279" title="Veľká Dolina">
Veľká Dolina

Veľká Dolina je obec na Slovensku v okrese Nitra.

</doc>
<doc id="28280" url="https://sk.wikipedia.org/wiki?curid=28280" title="Ivanka pri Nitre">
Ivanka pri Nitre

Ivanka pri Nitre je obec na Slovensku v okrese Nitra. Vznikla v roku 1847 zlúčením dedín Luk, Gergeľová a Ivanka.
Spojenie s mestom Nitra a rovnomennou riekou zabezpečili obci základy na budovanie priemyselných objektov, ako sú mlyny, konopárske závody, tehelňa. Cez územie obce vedú vetvy tranzitného plynovodu, postavenie kompresorovej stanice, ropovodu Družba a produktovodu.
Občianska vybavenosť.
Nachádza sa tu supermarket ,materská a základná škola, kostol sv. Martina a kostol sv. Benedikta Opáta. Neďaleko obce je jazero Gergelová, v lesíku Nádrov kríž Ježiša Krista a starý židovský cintorín
História.
Najstarší písomný doklad o obci je z roku 1400. V minulosti tu boli rozsiahle vinohrady. Osada Lúky-Gergeľová vznikla na konci 19. storočia. V 18. storočí vznikla samotná obec zlúčením dedín Luk, Gergeľová a Ivanka. Od mesta Nitra sa oddelila v roku 1992.
Zaujímavosti.
V obci boli objavené termálne pramene. V roku 1860 bola na území obce nájdená tzv. Monomachova koruna. Dnes je uložená v Národnom Múzeu v Budapešti.

</doc>
<doc id="28281" url="https://sk.wikipedia.org/wiki?curid=28281" title="Cabaj-Čápor">
Cabaj-Čápor

Cabaj-Čápor je obec na Slovensku v okrese Nitra.
Leži v blízkosti krajského mesta Nitra. Pod obec patrí viacero častí: Hrúšťov, Fízeš, Riegler, Pereš, Nový Cabaj, ktorý je najbližšie k mestu Nitra.
Prvá písomná zmienka o obci je v listine ostrihomského arcibiskupa Martíria z r. 1156.
V obci je rímskokatolícky kostol sv. Michala archanjela z roku 1780 a rímskokatolícky kostol Najsvätejšej Trojice. V časti Cabaj sa nachádza Wágnerov kaštieľ.

</doc>
<doc id="28282" url="https://sk.wikipedia.org/wiki?curid=28282" title="Štefanovičová">
Štefanovičová

Štefanovičová je obec na Slovensku v okrese Nitra.

</doc>
<doc id="28283" url="https://sk.wikipedia.org/wiki?curid=28283" title="Veľké Zálužie">
Veľké Zálužie

Veľké Zálužie je obec na Slovensku v okrese Nitra.
Poloha obce.
Obec je vzdialená približne 10 kilometrov západne od mesta Nitra. Veľké Zálužie sa rozprestiera v južnej časti Nitrianskej pahorkatiny a na hornom toku Dlhého kanála, ktorý sa neďaleko Nových Zámkov vlieva do rieky Nitry. K obci patrí aj osada Titváň, ktorá sa nachádza juhovýchodne od stredu obce. Z hľadiska flóry a fauny nie je okolie obce zvlášť významné. Kvalitatívnu pestrosť podporuje Dlhý kanál s rybníkom, ktorý je medzistanicou pri sezónnom sťahovaní vtáctva. Zo živočíšnych druhov, ktoré sa tu vyskytujú je možné spomenúť divé kačice, bažanty, jarabice, zajace a v okolitých lesoch nájdeme niekoľko srnčích rodín. Z pôvodných lužných lesov zostali len ojedinelé zvyšky. V okolí sa najviac vyskytujú dubové lesy. V chotári sú zostatky dúbrav s agátom a hrabom.
Dejiny.
Prvá písomná zmienka o obci je z druhej polovice 13. storočia, z roku 1261, kde sa spomína ako majetok veľmoža Abu v chotári Bábu. Tu sa spomína Veľké Zálužie ako "terra Wylak" a je písomne najstarším doloženým názvom obce. Začiatkom 14. storočia Ujlak patril Matúšovi Čákovi. V roku 1321 po jeho smrti sa Ujlak dostáva pod správu kráľovskej komory.
Od roku 1332 je zriadená Ujlacká farnosť. Predpokladá sa, že v tomto období je vybudovaný aj prvý kostol na mieste terajšieho.
V rokoch 1349 až 1524 patrí Ujlak pod správu hlohoveckého hradu. V roku 1526 dostáva Ujlak od panovníka Ľudovíta II. tržné výsady, oslobodenie od všetkých platieb a mýta, a stáva sa zemepánskym mestečkom.
V 16. a 17. storočí tu fungovala chýrna škola, ktorú viedol Michal Žabokrecký. Forgáchovci počas spravovania hlohoveckého panstva zveladili v Ujlaku hospodárstvo. V roku 1752 sa spomína panský liehovar, pivovar, vodný mlyn a chov oviec na Titváni a Mesači.
Mikuláš Forgách si dal v Ujlaku postaviť kaštieľ. Niekdajšie grófske sídlo je dvojpodlažná budova, v ktorej sa pôvodne nachádzala veľká knižnica a zbierka zbraní, ktoré sa však nezachovali. Neskôr sa majiteľmi kaštieľa stávajú Esterházyovci.
Obyvateľstvo.
Obec má 4 286 obyvateľov. 99% z celkového počtu má slovenskú národnosť.
Kultúra a zaujímavosti.
Pravidelné podujatia.
Obecný ples, Stavanie mája, Petropavlovský jarmok, Vinobranie, Hodové slávnosti atď.
Hospodárstvo a infraštruktúra.
V obci pôsobí niekoľko väčších i menších firiem, ktoré významnou mierou prispievajú k zamestnanosti obyvateľstva. Celkovo v obci je registrovaných okolo 350 živnostníkov.
Doprava.
Obec má priame autobusové spojenie s mestami Nitra, Trnava.
Školstvo.
V obci sa nachádza základná škola a materská škola.
Kultúra.
Hudba.
Súčasťou obce je dychová hudba Zálužanka a folklórna skupina Ujlačanka.

</doc>
<doc id="28284" url="https://sk.wikipedia.org/wiki?curid=28284" title="Veľké Chyndice">
Veľké Chyndice

Veľké Chyndice sú obec na Slovensku v okrese Nitra. 
Prvá písomná zmienka o nej je z roku 1234. Najvýznamnejšou pamiatkou je pôvodne románsky tehlový Kostol Narodenia Panny Márie z druhej štvrtiny 13. storočia. Obcou preteká Chyndický potok.
Podľa sčítania v roku 2021 žilo v obci 338 obyvateľov, z toho 292 (86,4%) Slovákov a 35 (10,4%) Maďarov.

</doc>
<doc id="28285" url="https://sk.wikipedia.org/wiki?curid=28285" title="Malé Chyndice">
Malé Chyndice

Malé Chyndice sú obec na Slovensku v okrese Nitra. Obcou preteká Chyndický potok.

</doc>
<doc id="28286" url="https://sk.wikipedia.org/wiki?curid=28286" title="Lužianky">
Lužianky

Lužianky (časti obce: "Lužianky a Kajsa") sú obec na Slovensku v okrese Nitra.
Vývoj názvov:
Poloha.
Katastrálne územie obce Lužianky susedí s mestom Nitra (k.ú. Mlynárce a Dražovce) a obcami Zbehy a Lehota. Intravilán je súbežný s riekou Nitra, cestou a železnicou smerujúcou z Nitry do Zbehov. V južnej časti sa nachádza časť Kajsa s izolovanou lokalitou Korytov (Tekenuš). Obslužné funkcie sú hlavne v časti Lužianky. Obec sa nachádza na styku Nitrianskej pahorkatiny a nivy riek Nitra (rieka) a Radošinka.
"Najjužnejší bod" katastra () sa nachádza pri križovatke rýchlostnej cesty R1 z Bratislavy do Banskej Bystrice a odbočke R1A na Kynek.
"Najsevernejší bod" () leží neďaleko mostíka železničnej trati na Jelšovce a odvodňovacieho kanála (bezmenného potôčika) – pravého.
"Najzápadnejší bod" () je na trojmedzí katastrov Lehota – Zbehy – Lužianky.
"Najvýchodnejší bod" () leží na Dolných honoch.
Farnosť a kostol.
Väčšina obyvateľov obce je rímskokatolíckeho vierovyznania. V roku 1991 žilo v obci 2 340 obyvateľov, z toho 1 886 katolíkov, 35 evanjelikov, 45 príslušníkov iných náboženstiev, 58 ateistov a 317 nezistených. Do roku 1968 Lužianky boli rímskokatolíckou filiálkou obce Zbehy.
V rokoch 1968–1971 bola postavená fara.
Kostol.
Farský kostol Narodenia Panny Márie bol postavený v roku 1938 a prvýkrát požehnaný 18. marca 1939. A až roku 1993 sa konala slávnostná konsekrácia kostola vrátane oltára (konsekroval vtedajší trnavský pomocný biskup Mons.Vladimír Filo).
Kostol postavil hlohovský staviteľ Ing. Ladislav Terčanský. Kostol je 22 metrov dlhý a 9 metrov široký a vysoký. Ku kostolu bola pristavaná sakristia a 32 metrov vysoká veža.
Oltár vytvorili rakúski majstri.
Vo veži sú zavesené tri zvony. Prvý z roku 1993 váži 250 kg, druhý z roku 1912 váži 35 kg a tretí z roku 1921 váži 55 kg. 

</doc>
<doc id="28287" url="https://sk.wikipedia.org/wiki?curid=28287" title="Bádice">
Bádice

Bádice sú obec na Slovensku v okrese Nitra.
V obci sa nachádza rímskokatolícky kostol Panny Márie Kráľovnej z roku 1903.

</doc>
<doc id="28288" url="https://sk.wikipedia.org/wiki?curid=28288" title="Alekšince">
Alekšince

Alekšince (, ) sú obec na Slovensku v okrese Nitra 13 kilometrov severozápadne od Nitry. Tečie ňou potok Andač, ktorý sa vlieva do potoka Radošinka, ktorý sa ďalej vlieva do rieky Nitry.
Názvy.
Názov pochádza z osobného mena Alex. Pomenovanie je slovenského pôvodu.
Dejiny.
Najstaršie nálezy, ktoré svedčia o osídlení, sú zo staršej kamennej doby. V časti Maďaroš sa pri prieskume zistilo sídlisko z bronzovej doby. Okrem toho sa našli archeologické nálezy zo železnej doby a rímskej doby.
Prvá písomná zmienka o obci pochádza z roku 1156. Ostrihomský arcibiskup Martírius sa v tom čase rozhodol darovať cirkevné desiatky zo 70 obcí svojej diecézy Ostrihomskej kapitule, a tak zlepšiť hmotné zabezpečenie jej kanonikov. Medzi dedinami Nitrianskeho archidiakonátu sa spomína aj „villa Alexu“ – dnešné Alekšince. Darovacia listina kráľa Ladislava IV. Kumánskeho z roku 1275 uvádza, že prvým svetským majiteľom Alekšiniec bol rytier Deuse, ktorý zahynul počas tatárskeho vpádu v rokoch 1241 – 1242. Obec je tu spomínaná pod názvom Elekchy.
Súčasnosť.
V súčasnosti má obec 1 692 obyvateľov (k 31. 12. 2020), má zavedený plyn, vlastný zdroj vody a celoobecný rozvod vodovodnej siete.
Erb.
Alekšince od 18. storočia používali na obecných písomnostiach úradnú pečať s vyobrazením ženskej postavy so svätožiarou - sv. Annou - patrónkou obce.
Obecné zastupiteľstvo v snahe uchovať miestnu svätoannenskú tradíciu schválilo na mimoriadnom zasadnutí dňa 18. 6. 1996 znak obce (erb) a z neho odvodenú pečať a zástavu obce. Znak obce ja heraldická štylizácia sv. Anny, ktorá bola zobrazená ako žena s dieťaťom a knihou (sv. Anna – matka panny Márie Bohorodičky). Kniha v znaku obce sa vysvetľuje ako Starý zákon s prísľubmi budúceho narodenia Mesiáša, z ktorého sv. Anna vyučuje svoju dcéru. Ľalia symbolizuje ustavičné panenstvo Márie. Obidva tieto symboly spolu v kresťanskej tradícii určujú len sv. Annu. Farebné stvárnenie erbu je dané tým, že hlavnou farbou sv. Anny býva zelená. Kniha je žltá (zlatá), ľalia býva biela (strieborná).
Na základe tohto vznikol znak obce: strieborná ľalia v zelenom štíte nad zlatou zatvorenou knihou. 
Rodáci.
Z obce pochádza hudobná skupina Gladiator a bývalá hovorkyňa vlády SR Silvia Glendová.
Šport.
V obci pôsobí miestny futbalový klub MFK Alekšince.Hráva I.triedu oblastného futbalu Nitra, ktorú v ročníku 2010/2011 vyhral.

</doc>
<doc id="28289" url="https://sk.wikipedia.org/wiki?curid=28289" title="Čifáre">
Čifáre

Čifáre sú obec na Slovensku v okrese Nitra,ktorá sa nachádza v severnej časti Pohronskej pahorkatiny. 
Podľa sčítania v roku 2021 bolo v obci 78,5% obyvateľov slovenskej, 17,1% maďarskej a 3,9% nezistenej národnosti. 
História.
Najstaršie osídlenie Čífár siaha do staršej doby paleolitu, ale prvá oficiálna písomná zmienka o obci pochádza z roku 1209 pod názvom villa Chefar. Nevedno, aké následky malo pre Čifáre a ich okolie tatárske vyčíňanie v rokoch 1241 – 1242, keď Tatári (Mongoli) poľahky porazili uhorské kráľovské vojsko a až do konca roku 1241 plienili nechránené územia juhozápadného Slovenska. S dejinami Čifár je úzko spojená osada Pata, ktorá sa po prvý raz v písomných prameňoch spomína roku v 1321.
V populárnej kultúre.
V obci sa nachádza poľovnícka chata, obrazovo-zvukovo odpočúvaná pre podozrenie z pytliactva, kde sa okrem iného v júli 2021 stretávali Robert Fico, Miroslav Bödör, Robert Kaliňák, Pavol Gašpar a Marek Para.

</doc>
<doc id="28290" url="https://sk.wikipedia.org/wiki?curid=28290" title="Čeľadice">
Čeľadice

Čeľadice sú obec na Slovensku v okrese Nitra. Najvýznamnejšou pamiatkou je rímskokatolícky Kostol sv. Kataríny Alexandrijskej postavený niekedy v 2. polovici 12. storočia alebo začiatkom 13. storočia a doplnený v roku 1939 modernými prístavbami.
V obci sa nachádza materská škola, základná škola. Ďalej je obec známa aj svojim folklórom a to konkrétne: detským folklórnym súborom Rabonka a folklórnym súborom Čelaďania.Medzi miestnym obyvateľstvom panujú obavy, nakoľko sa v obci nachádza tzv. prekliaty dom, v ktorom sa v roku 2024 stala po sebe idúca druhá vražda. 

</doc>
<doc id="28291" url="https://sk.wikipedia.org/wiki?curid=28291" title="Čechynce">
Čechynce

Čechynce sú obec na Slovensku v okrese Nitra.
Podľa sčítania v roku 2021 žilo v obci 1255 obyvateľov, z toho 837 (66,7%) Slovákov a 407 (32,4%) Maďarov. 
Obec má prevažne poľnohospodárský charakter. Chotár obce leží na okraji Žitavskej sprašovej pahorkatiny, na ľavostrannej nive a terase rieky Nitry v nadmorskej výške 131 – . Má černozemné naivné pôdy. Chotár bol kedysi často zaplavovaný vodami rieky Nitra. 
V roku 1558 boli v chotári obce založené vinice a vinohradníctvo stalo jedným z charakteristických rysov dediny. Obyvateľstvo sa zaoberalo pestovaním ľanu, včelárstvom a pastierstvom. Okrem viníc tu boli aj rozsiahle ovocné sady na Laze a obec mala aj dva vodné a dva lodné mlyny. Dane tunajší platili aj za seno, drevo, ošípané a za celoročnú prevádzku tunajšieho mlyna. Od roku 1893 ostrihomská kapitula vlastnila z chotára rozsiahleho 1 025 katastrálnych jutár 293 jutár. Ostatok plochy chotára si rozdelilo 21 tunajších majetnejších gazdov a malé fliačiky pôdy vlastnili aj čechynskí želiari.
Po I. svetovej vojne po rozpade Rakúsko-Uhorska majetok ostrihomskej kapituly skonfiškoval novovzniknutý štát a rozdelill obyvateľom obce. Občania naďalej intenzívne a progresívne obrábali celé katastrálne územie a plnili si všetky záväzky voči štátu až do roku 1959, kedy došlo k socializácii obce.
Od roku 1960 katastrálne územie Čechynce okrem viníc, ktorých celková výmera činí cca , obrábalo JRD. Po nežnej revolúcii v roku 1989 si veľa obyvateľov zobralo poľnohospodársku pôdu naspäť pre vlastnú potrebu či na podnikateľské účely.

</doc>
<doc id="28292" url="https://sk.wikipedia.org/wiki?curid=28292" title="Čakajovce">
Čakajovce

Čakajovce sú obec na Slovensku v okrese Nitra.
Čakajovce sú od Nitry vzdialené cca . Nachádza sa v nich kostol zasvätený sv. Kataríne, ktorý patrí do farnosti Zbehy, a slovenský panteón, ktorý vytvoril miestny ľudový umelec Štefan Lahučký. Najprv zhotovil sochy Andreja Hlinku a Jozefa Tisa, neskôr k ním v strede obce pribudli Bernolák, Štefánik a Rázus..

</doc>
<doc id="28293" url="https://sk.wikipedia.org/wiki?curid=28293" title="Jelšovce">
Jelšovce

Jelšovce sú obec na Slovensku v okrese Nitra. V obci je rímskokatolícky Kostol svätej Márie Magdalény z roku 1322 s prístavbou z roku 1733.

</doc>
<doc id="28294" url="https://sk.wikipedia.org/wiki?curid=28294" title="Kapince">
Kapince

Kapince je obec na Slovensku v okrese Nitra blízko obce Malé Zálužie. Nachádzajú sa 17 kilometrov severozápadne od mesta Nitra. 
Poloha.
Ležia v západnej časti Nitrianskej sprašovej pahorkatiny. Obec je ohraničená z dvoch strán vodnými tokmi. Východnú časť zastavaného územia obce lemuje riečka Radošinka. Trhovištský potok obteká obec z juhozápadnej strany a východne sa vlieva do Radošinky. Kapince ležia na rozhraní Nitrianskeho a Trnavského kraja a súčasne troch okresov: Nitra, Topoľčany a Hlohovec. V rámci regiónu juhovýchodne susedia s obcou Malé Zálužie. Severovýchodným susedom je obec Biskupová a severozápadným susedom je obec Merašice.&lt;ref name="obce-kapince/"&gt;&lt;/ref&gt;
História.
Obec vznikla zlúčením Dolných a Horných Kapiniec v roku 1892. Prvá písomná zmienka o obci pochádza z roku 1261. Obe obce sa tu spomínajú ako Wruuskap a Haloskap. Dolné Kapince boli rybárskou osadou, patrili Nitrianskemu hradu, neskôr boli majetkom zemanov, ktorí vlastnili aj Horné Kapince. V 13. storočí bol majiteľom pozemkov v Malých Kapinciach Vavrinec Ludanický. V 16. storočí časť majetkov v Horných Kapinciach vlastnili Zerdahelyiovci. Neskoršími zemepánmi v obciach boli Bossányiovci, Vranovičovci, Klannerovci a Bertalanfiovci. Zo 16. storočia pochádza aj nájdený poklad strieborných mincí. V Horných Kapinciach v roku 1875 dal Artúr Klanner postaviť neskoroklasicistický kaštieľ.&lt;ref name="obce-17/kapince/"&gt;&lt;/ref&gt; V roku 1601 boli Dolné Kapince vypálené Turkami. Obyvatelia obidvoch obcí sa zaoberali poľnohospodárstvom.&lt;ref name="heslo/kapince"&gt;&lt;/ref&gt; V rokoch 1905 – 1965 bola obec pričlenená k susednej obci Merašice. Potom, až do roku 1986 fungovala samostatne. Od roku 1986 do roku 1991 bola pričlenená k obci Nové Sady. Od roku 1991 Kapince fungujú ako samostatná obec.
Zaujímavosti a pamiatky.
V obci sa nachádza minerálny prameň Lužbetka. K významným pamiatkam patrí pieskovcová socha Panny Márie, ktorá sa nachádza na rázcestí cesty spájajúcej obce Malé Zálužie s Biskupovou a Kapince. V centre obce stojí pieskovcová socha svätého Jána Nepomuckého. V miestnom cintoríne dominuje kaplnka Najčistejšieho Srdca Panny Márie. Na cintoríne sa nachádzajú aj dva pamätníky obetiam 2. svetovej vojny.&lt;ref name="obce/kapince/"&gt;&lt;/ref&gt;

</doc>
<doc id="28295" url="https://sk.wikipedia.org/wiki?curid=28295" title="Kolíňany">
Kolíňany

Kolíňany sú obec na Slovensku v okrese Nitra. V obci je rímskokatolícky kostol sv. Štefana z 12. storočia, rozšírený v roku 1933 o novú loď i presbytérium v smere sever - juh.
Obec má podľa sčítania v roku 2021 1551 obyvateľov, z toho 56,7% slovenskej, 39,4% maďarskej a 3,3% inej národnosti.
Obec mala podľa sčítania v roku 2011 1 570 obyvateľov, z toho 49% maďarskej, 41% slovenskej, 9% inej a 1% rómskej národnosti.

</doc>
<doc id="28296" url="https://sk.wikipedia.org/wiki?curid=28296" title="Podhorany (okres Nitra)">
Podhorany (okres Nitra)

Podhorany sú obec na Slovensku v okrese Nitra. Obec sa nachádza 12 km severne od mesta Nitra. Vznikli v roku 1960 spojením obcí Sokolníky, Mechenice a Bádice. Bádice sú v súčasnosti už samostatnou obcou. Najvýznamnejšími pamiatkami sú dva pôvodne románske kostoly z 12. storočia. V Sokolníkoch ide o základy stavby odkryté v rokoch 1964 - 65, v Mecheniciach sa z pôvodnej stavby zachovala svätyňa Kostola sv. Heleny. V obci je aj rímskokatolícky kostol sv. Michala archanjela z roku 1858.

</doc>
<doc id="28298" url="https://sk.wikipedia.org/wiki?curid=28298" title="Žirany">
Žirany

Žirany sú obec na Slovensku v okrese Nitra.
V obci je rímskokatolícky kostol sv. Mikuláša z roku 1939.
Podľa sčítania v roku 2021 má obec 1 360 obyvateľov. Z toho je 780 osôb (57,4%) slovenskej, 506 osôb (37,2%) maďarskej a 65 osôb (4,8%) nezistenej, alebo inej národnosti.
Podľa sčítania v roku 2011 má obec 1 355 obyvateľov. Z toho je 579 osôb (43%) slovenskej, 639 osôb (47%) maďarskej a 137 osôb (10%) nezistenej, alebo inej národnosti.
Dejiny.
Prvá písomná zmienka o obci pochádza z roku 1113, kedy sa v tzv. Zoborskej listine uvádza medzi majetkami benediktínskeho opátstva svätého Hyppolita na Zobore.
Za vlády uhorského kráľa Kolomana sa konal súpis majetkov uvedeného opátstva, nakoľko sa mnohé ich písomnosti zničili. Táto Zoborská listina sa zachovala v origináli a je vlastníctvom Nitrianskeho biskupstva. Pri spisovaní majetkov Zoborského opátstva sa vytyčovali a popisovali medze, ktoré ohraničovali majetky opátstva. V prípade Žirian je uvedený údaj: "In Sire est terminus fluvius Zutisca", v preklade: V Žiranoch predstavuje hranicu [majetkov opátstva] potok Suticka.
V roku 1349 sa v jednej listine uvádza, že obce Kolíňany a Žirany boli celkom zničené ("terra desolata"). Pravdepodobne po tomto roku boli tieto obce doosídľované, pričom noví osadníci dostali určité daňové úľavy. Od roku 1360 až do roku 1848 sa Žirany stávajú poddanskou obcou Nitrianskeho biskupstva. V roku 1379 sa tu pestovalo veľmi kvalitné hrozno. Ostrihomská kapitula si určila právo, aby sa do Ostrihomu vozilo víno zo Žirian a Kolíňan.
Na začiatku 15. storočia sa v chotári obce Žirany spomínajú pece v ktorých sa pravdepodobne pálilo vápno. V roku 1605 sú Žirany známe svojim kvalitným vápnom. Na začiatku 17. storočia chceli jezuiti postaviť univerzitu. Rozhodovalo sa medzi Topoľčanmi a Trnavou. V liste, kde sa odporúčali Topoľčany, sa vyslovene písalo o tom, že kamene na stavbu treba doviesť z Kovariec a vápno zo Žirian. V tom istom roku začali Nitru obliehať Bočkajove oddiely. Protestantskí žoldnieri, ktorí prechádzali cez obec, okradli aj jej obyvateľov. V čase tureckej expanzie sa obec Žirany pričlenila k Novým Zámkom, kde začali odvádzať dane. Počas povstania Františka II. Rákóciho sa cez obec dostali mnohé kurucké oddiely, ktoré si cez Suticku skracovali cestu na druhú stranu Zobora. Tadiaľ prechádzali aj zvyšky kuruckých vojsk, ktoré odmietli kapituláciu pri Preseľanoch. Kurucký veliteľ Ladislav Očkaj sa tam v roku [1708] vzdal cisárskemu generálovi Pálfimu, pričom samotnú kapituláciú podpísali v lefantovskom kláštore rehole pavlínov.
Obyvateľstvo Žirian postihli aj iné katastrofy: morové a cholerové epidémie, resp. aj ničivé požiare. Jednou z najťažších epidémií bola v roku 1739, ktorá zahubila takmer 30% obyvateľov Nitry. Z cholerových epidémií bola najstrašnejšia epidémia v roku 1831.
V najstarších uhorských štatistikách (1784 - 1787) sa píše, že v obci je 124 domov a žije tu 786 obyvateľov (155 rodín). Zaujímavé je aj sociálne rozdelenie: 89 gazdov a 81 želiarov (deti a ženy sa do týchto tried nepočítali). Staré záznamy v krstnej matrike svedčia o obetavosti miestneho pána farára, ktorý chodieval zaopatrovať chorých. Obec v roku 1847 postihol veľký hladomor. V tom roku bola doslova mizerná úroda, preto v poslednej chvíli občanom pomohol nitriansky biskup, ktorý im dal otvoriť svoje sýpky. V roku 1851 sa o obci píše: Maďarská obec v Nitrianskej župe, ktorá je od Jelenca vzdialená na pol hodiny cesty. Má 790 obyvateľov, ktorí sa hlásia k rímskokatolíckej Cirkvi. V obci je farský kostol, disponuje pozemkami priemernej bonity a má vlastné lesy a vinohrady. Patrónom (zemepánom) obec je Nitrianske biskupstvo, pričom poštovú stanicu má v Nitre.
Zaujímavá je aj štatistika obyvateľstva z roku 1881. Uvádza, že v Žiranoch žije 774 obyvateľov, z ktorých 751 je katolíkov a 23 izraelitov. Pestré je aj národnostné rozdelenie: 720 Maďarov, 26 Slovákov, 23 Židov a jeden Nemec.

</doc>
<doc id="28299" url="https://sk.wikipedia.org/wiki?curid=28299" title="Žitavce">
Žitavce

Žitavce (názov v rokoch 1927-1948: "Ďarmoty nad Žitavou", staršie slovenské názvy: "Žitavské Ďarmoty", "Žit(a)va") sú obec na Slovensku v okrese Nitra.

</doc>
<doc id="28300" url="https://sk.wikipedia.org/wiki?curid=28300" title="Štitáre">
Štitáre

Štitáre sú obec na Slovensku v okrese Nitra. Podľa sčítania v roku 2021 má 81% obyvateľov slovenskú a 14% maďarskú národnosť.

</doc>
<doc id="28301" url="https://sk.wikipedia.org/wiki?curid=28301" title="Šurianky">
Šurianky

Šurianky sú obec na západnom Slovensku. Ležia v Nitrianskom samosprávnom kraji, konkrétne v severnej časti okresu Nitra približne 15 km severne od krajského mesta Nitra. Susedia s deviatimi obcami (Hruboňovo, Výčapy-Opatovce, Ľudovítová, Čakajovce, Zbehy, Čab, Nové Sady, Malé Zálužie). Počet obyvateľov je 606 (2016), čo radí Šurianky medzi stredne veľké obce. Prvá písomná zmienka o obci pochádza z roku 1265. Šurianky sú súčasťou OZ MAS Mikroregión Radošinka.
Fyzickogeografická charakteristika.
Litogeografická charakteristika.
Územie obce Šurianky sa z geologického hľadiska nachádza v Podunajskej panve, konkrétne na Nitrianskej pahorkatine. Tento priestor nie je po geologickej stránke veľmi rôznorodý. Tvorí ju iba geologické podložie kvartéru. Oblasť je charakteristická fluviálnymi, deluválnymi a eolickými sedimentmi, čo znamená, že z hľadiska horninového podložia tu prevládajú spraše a sprašové hliny, hrubozrnné piesky, piesčité štrky až štrky.
Morfogeografická charakteristika.
Celé územie obce Šurianky sa nachádza v Podunajskej pahorkatine v podcelku Nitrianska pahorkatina, konkrétne v časti Bojnianska pahorkatina.
Súčasný stav reliéfu nadväzuje na vývoj v období kvartéru. Bojnianska pahorkatina je charakteristická mierne modelovaným reliéfom, vytvoreným prítokmi rieky Nitra (Radošinka, Perkovský potok). Územie Šurianok je charakteristické dolinou, ktorú vymodeloval Perkovský potok, v smere sever – juh. Prevýšenie od najnižšie položeného miesta v obci, ktoré sa nachádza v koryte potoka na hraniciach s obcou Zbehy (približne ), po najvyšší bod – vrch Hložín () je 86 m.
Klímageografická charakteristika.
Celé Slovensko leží uprostred mierneho pásma severnej pologule, ktoré je typické výraznou premenlivosťou a nestálosťou počasia. Územie obce sa v rámci členenia Slovenska na klimatické oblasti nachádza v teplej oblasti. Spadá do okrsku, ktorý je charakterizovaný ako teplý, suchý s miernou zimou.
Priemerné teploty sa v obci pohybujú okolo 10°C. Najteplejším mesiacom je júl, najchladnejším, mesiac január. V priemere spadne v území obce približne 530 mm zrážok ročne, pričom najdaždivejším mesiacom je na základe dlhodobých meraní mesiac jún, najmenej zrážok spadne počas februára.
Hydrogeografická charakteristika.
Územím obce Šurianky preteká len Perkovský potok. Ten na územie obce Šurianky priteká od severu. Ďalej je vedený popri poľnohospodárskych pozemkoch a obecných hájoch. Následne, zhruba po 300 metroch vteká do intravilánu obce, preteká jeho centrálnou časťou, južným smerom. Tečie popri súkromných parcelách Hornej a Dolnej Domoviny. Južne od intravilánu Šurianok priberá bezmenný prítok, ktorý pramení v údolí pod vrchom Hložín, v háji nazývanom "Starý Majer", preteká západne od intravilánu osady Perkovce a na dolnom toku preteká územiami obcí Čakajovce a Zbehy, kde sa v nadmorskej výške približne vlieva do potoka Radošinka a tvorí tak jej posledný významný ľavostranný prítok.
Pedogeografická charakteristika.
Celková výmera obce je 1 040 ha. Z celkovej rozlohy sa na poľnohospodárske účely využíva až 94,37% plochy. Zastavaných je 4,54% z celkovej plochy. Z poľnohospodárskej plochy najväčšie zastúpenie má orná pôda (98%). Najmenej je trvalých trávnych porastov.
Na území obce sa vyskytujú štyri pôdne typy: regozeme, hnedozeme, čiernice, gleje. Z pôdnych typov na území obce prevládajú regozeme. V obci vznikli na miestach, kde boli eróziou úplne odstránené pôvodné hnedozeme. Hnedozeme sa v Šuriankch vyskytujú v nadmorských výškach okolo vo východnej časti obce. Vznikli hlavne na sprašiach pôvodne pod listnatými lesmi. Čiernice vznikli na fluviálnych sedimentoch v širších nivách vodného toku, ktoré neboli rušené záplavami a kde spodná voda nemá veľké výkyvy. Tieto pôdne typy sú v obci využívané pre poľnohospodárske účely. V obci sa na týchto pôdach nachádzajú aj menšie háje prevažne s agátovým ("Robinia pseudoacacia") a topoľovým ("Populus") porastom. Popri potoku v centrálnej časti obce sa vyskytuje aj pôdny typ - glej. Gleje sa nachádzajú na fluviálnych sedimentoch, najčastejšie v terénnych depresiách nivy. Rastie tu vlhkomilná vegetácia, z drevín najmä jelša ("Alnus"), breza ("Betula"), vŕba ("Salix") a topoľ ("Populus"). Z hľadiska pôdnych druhov sa v obci vyskytujú bezskeletnaté hlinité a ílovitohlinité pôdy.
Biogeografická charakteristika.
Fytogeografické začlenenie územia.
Územie obce Šurianky sa nachádza v dubovej zóne, konkrétne v Pahorkatinnej oblasti nížinnej podzóny. Dubová zóna je charakteristická prevládajúcim typom drevín dub zimný ("Quercus petraea") a dub letný ("Quercus robur").
V minulosti sa v území vyskytovali dobovo-hrabové lesy panónske, v najvyšších polohách vo východnej časti obce dubovo-cerové lesy, popri vodnom toku lužné lesy nížinné.
V súčasnosti je celé územie obce charakteristické využívaním pôdy na poľnohospodárske účely. Vyskytujú sa tu však lesy, medze alebo aleje popri poľných cestách. Tu prevládajú duby ("Quercus"), agát biely ("Robinia pseudoacacia"), prípadne porasty čerešní ("Cerasus"), popri potoku vŕby ("Salix"), topole ("Populus") a jelše ("Alnus"). V intraviláne obce sa nachádza chránený areál Šuriansky park s drevinami ako jaseň štíhly ("Fraxinus excelsior"), javor mliečny ("Acer platanoides"), breza previsnutá ("Betula pendula"), pagaštan konský ("Aesculus hippocastanum"), lipa malolistá ("Tilia cordata") a orech kráľovský ("Juglans regia").
Zoogeografická charakteristika.
Značné zastúpenie na území obce majú tri živočíšne spoločenstvá: spoločenstvo polí a lúk, spoločenstvo vôd, močiarov a brehov, živočíšne spoločenstvá ľudských sídlisk, no nakoľko v tesnej blízkosti hraníc obce, v katastroch susedných obcí sa nachádza niekoľko hektárov lesov a hájov, možno sledovať v obci aj druhy typické pre spoločenstvo listnatého lesa.
Typickými zástupcami sú vtáky a bylinožravé hlodavce: jarabica poľná ("Perdix perdix"), bažant poľovný ("Phasianus colchicus"), zajac poľný ("Lepus europaeus"). Najčastejšími druhmi brehov potoka sú žaby kunky ("Bombina"), skokany ("Rana"), plazy -  užovka obojková ("Natrix natrix"), vtáky - potápka chochlatá ("Podiceps cristatus"), kačica divá ("Anas platyrhynchos") a cicavcov - hryzec vodný ("Arvicola terrestris"), ondatra pižmová ("Ondatra zibethica"). Veľké rozšírenie majú aj živočíchy naviazané na ľudské obydlia: myš domová ("Mus musculus"), potkan hnedý ("Rattus norvegicus"), vrabec domový ("Passer domesticus"), hrdlička záhadná ("Streptopelia decaocto"), lastovička domová ("Hirundo rustica"), sýkorka veľká ("Parus major"). Spoločenstvá listnatých lesov sú reprezentované zástupcami ako líška hrdzavá ("Vulpes vulpes") alebo srnec lesný ("Capreolus capreolus") a kuna lesná ("Martex martex") alebo diviak lesný ("Sus scrofa").

</doc>
<doc id="28302" url="https://sk.wikipedia.org/wiki?curid=28302" title="Telince">
Telince

Telince sú obec na Slovensku v okrese Nitra.
Polohopis.
Obec sa nachádza v centrálnej časti Bešianskej pahorkatiny, geomorfologickej časti Hronskej pahorkatiny. Južnou časťou preteká Telinský potok, smerujúci k mestu Vráble, kde sa vlieva do Žitavy. Obcou vedie cesta I/51 z Nitry do Levíc. 
Nitra je vzdialená západne, Vráble , Levice východne a Zlaté Moravce severne.

</doc>
<doc id="28303" url="https://sk.wikipedia.org/wiki?curid=28303" title="Lukáčovce">
Lukáčovce

Lukáčovce sú obec na juhozápadnom Slovensku, v okrese Nitra. Je to dedina nížinného (presnejšie pahorkatinného) charakteru, ktorou preteká potok Blatina. Prvá písomná zmienka o Lukáčovciach pochádza z roku 1264. V 18. storočí pôsobil v obci ako kňaz známy osvietenec, člen bernolákovského hnutia a šíriteľ osvety Juraj Fándly. Najdôležitejšími historickými pamiatkami v obci sú kaštieľ z 15. storočia, kostol zasvätený svätému Jánovi Nepomuckému postavený v 18. storočí, budova fary z 18. storočia a mohylovitý útvar – hrádok – pri cintoríne, ktorý je zvyškom obrannej stavby a ktorého počiatky siahajú prinajmenšom do 13. storočia. V Lukáčovciach sa však nachádzajú aj iné pamätihodnosti. Na západnom okraji obce sa nachádzajú dva rybníky, pričom prvý doklad o existencii rybníka pochádza z roku 1498. K Lukáčovciam patrí aj farmárska osada Tŕnie.
Geografická poloha.
Lukáčovce sa nachádzajú uprostred zvlnenej krajiny Nitrianskej pahorkatiny, v priehlbine tvorenej potokom Blatina. Mapa udáva nadmorskú výšku , ale keďže obec leží na pahorkatine (čiže nie čisto rovnom teréne), v skutočnosti sa táto výška pohybuje v rozpätí až Smerom na severozápad sa krajina mierne zdvíha, až za Pastuchovom prechádza do predhoria Považského Inovca. Na východe až juhovýchode možno z obce voľným okom pomerne dobre rozoznať pohorie Tribeč so zreteľnou siluetou vrchu Zobor, týčiaceho sa nad mestom Nitra. Okolitú krajinu po väčšine tvoria polia a neveľké plochy tvorené listnatými lesmi. Takéto prostredie je domovom rôznych druhov lesnej i poľnej zveri – a práve tento fakt predurčil Lukáčovce k rozvoju poľovníctva.
Z územnosprávneho hľadiska patrí obec do okresu Nitra, ktorý je súčasťou Nitrianskeho kraja. Ale neďaleko obce, na ceste medzi Lukáčovcami a Pastuchovom prechádza hranica okresu i kraja. Za touto hranicou sa už nachádza okres Hlohovec - do ktorého Lukáčovce administratívne patrili do roku 1960 - patriaci do Trnavského kraja. Od Nitry sa obec nachádza približne 15 km, od Hlohovca je vzdialená približne 11 km (v obidvoch prípadoch sú uvedené vzdušné vzdialenosti).
Dopravné spojenie.
Cesty.
Z obce vedú dve štátne cesty – jedna do Alekšiniec, ktorou sa ďalej možno dostať do okresných miest Nitra a Hlohovec a druhá do Pastuchova, s napojením na Hlohovec, Topoľčany a Piešťany. Tieto sú logicky najpoužívanejšími prístupovými cestami do dediny, premáva po nich autobusová doprava.
Okrem týchto dvoch štátnych ciest vedie z obce ešte jedna spevnená cesta do obce Andač cez osadu Tŕnie a popod železničnú trať pri Andači. Táto je však úplne neudržiavaná a pre vozidlá bez terénnej úpravy veľmi ťažko zjazdná. Poľná cesta vedie taktiež do obce Nové Sady, ktoré od Lukáčoviec začínajú miestnou časťou Sila.
Autobusová doprava.
Lukáčovce sú s okolitým svetom spojené hlavne prostredníctvom autobusovej dopravy – autobusy
sú jediné prostriedky hromadnej dopravy, ktoré do Lukáčoviec premávajú.
Obec je autobusovou dopravou pravidelne spojená s okresným mestom Nitra i blízkym mestom Hlohovec. Tento spôsob dopravy do obce je asi zo všetkých najvyužívanejší (ak nerátame individuálnu dopravu autom, bicyklom, motocyklom alebo na vlastných nohách).
Železničná doprava.
Napriek tomu, že v súčasnosti cez Lukáčovce neprechádza žiadna železničná dráha, jednou z alternatív dopravy to tejto obce je práve železnica. Železničná stanica v Alekšinciach a zastávka v Andači, ktoré sa obe nachádzajú na železničnej trati Leopoldov – Lužianky, sú totiž od Lukáčoviec v znesiteľnej vzdialenosti pre pešiu dopravu (cca 1 hodina bežnej chôdze z Alekšiniec do Lukáčoviec po štátnej ceste). Železničná zastávka Andač bola zhruba do polovice 20.stor. obyvateľmi Lukáčoviec hojne využívaná. Treba však podotknúť, že tento spôsob dopravy v poslednej dobe pomerne upadá, pretože vlakov stojacich v Alekšinciach prípadne na Andači je čoraz menej, čo má za následok, že stále viac ľudí preferuje autobusovú, prípadne individuálnu, dopravu.
Ulice a domy.
V Lukáčovciach sa nachádza 11 podstatných ulíc, ktorých oficiálne pomenovanie obec zaviedla v roku 2000 a ktoré vychádza z historických súvislostí. V abecednom poradí sú to: Argentínska, Farská, Hlavná, J. Fándlyho, Na Tŕnie, Osada, Stanovište, Svätomartinská, Športová, Uličky a Za humnami. Aj keď sa v Lukáčovciach používa delenie na ulice, číslovanie domov nie je klasického mestského typu. V obci totiž neexistujú dva domy s rovnakým súpisným číslom (hoci stoja v rôznych uliciach), každé je unikátne vzhľadom na obec, nie vzhľadom na ulicu. Takže ak by sme do adresy na liste zabudli napísať názov ulice a za názvom obce (Lukáčovce) by priamo nasledovalo súpisné číslo, doručovateľ by pravdepodobne doručil zásielku správne. Ale na Slovensku toto nie je až taká kuriozita. Mnohé obce totiž ani názvy ulíc nepoužívajú a do adresy sa píše len názov obce a za ním hneď popisné číslo, ktoré je v celej obci unikátne. Názvy ulíc však podstatne zlepšujú orientáciu hlavne pre osoby, ktoré v obci nežijú.
Ako napovedá názov jednej zo spomínaných ulíc, pod správu obce patrí aj osada Tŕnie, ktorá sa nachádza pri už spomínanej neudržiavanej spevnenej ceste medzi Lukáčovcami a Andačom. Obyvatelia tejto osady sa živia prevažne farmárstvom.
Väčšinu budov v Lukáčovciach tvoria rodinné domy, ktoré sa v približne rovnakej miere nachádzajú na oboch brehoch potoka Blatina. Ale priamo na brehu potoka sa nachádza len málo stavieb, väčšina z nich je trochu ďalej, v miestach, kde už je medzi domom a potokom predsa len nejaký výškový rozdiel. Tento fakt poukazuje na neobyčajnú prezieravosť a dlhodobé myslenie starších obyvateľov Lukáčoviec, ktorí zrejme počítali s potenciálnou možnosťou záplav. Táto obava sa viackrát ukázala ako opodstatnená, pretože aj keď v súčasnosti je potok v suchších obdobiach roka len ťažko rozoznateľný, v období silnejších a vytrvalejších dažďov sa hladina vody často zdvíha veľmi vysoko.
Ale nie sú to len rodinné domy, ktoré obyvateľom Lukáčoviec poskytujú pohodlie domova. V roku 2002 obec pristúpila k výstavbe dvoch bytových domov s 38 nájomnými bytmi, pričom 50% nákladov na výstavbu pokryla nenávratná štátna dotácia, ktorú sa starostovi podarilo pre obec získať. Cieľom tejto výstavby bolo udržať, resp. prilákať hlavne mladé rodiny do Lukáčoviec. Tento prezieravý zámer sa stretol s veľkou odozvou, na základe čoho obec v tom období postavila najviac bytov spomedzi všetkých obcí okresu Nitra. 
Obyvateľstvo.
Počet obyvateľov obce do konca 19.storočia nepresiahol 1000 osôb, v 20. storočí začal stúpať až do roku 1970, kedy sa pohyboval okolo 1500 osôb, následne však postupne dochádzalo k značnému poklesu, pričom koncom 20. storočia sa počet dostal na úroveň zhruba 1000 osôb. Od roku 2004 však tento počet stúpol zhruba na 1100 osôb. Tak, ako v iných slovenských obciach, aj v Lukáčovciach väčšinu obyvateľov historicky tvorili spravidla roľníci a robotníci. Samozrejme v súčasnosti, aj vzhľadom na čoraz lepšie možnosti dopravy do miest a rozmach iných pracovných možností, je tento údaj naozaj iba historický. Tesnú nadpolovičnú väčšinu obyvateľov tvoria ľudia v produktívnom veku, počet detí je nižší ako počet dôchodcov – je to dôsledok nepriaznivého vývoja demografickej krivky v posledných desaťročiach 20. storočia, kedy veľa mladých ľudí odchádzalo do miest za prácou a bývaním. Tento negatívny trend sa vedeniu obce podarilo zastaviť a zmeniť v rokoch 2002 - 2004 vďaka výstavbe obecných nájomných bytov, kedy v Lukáčovciach, ako v jednej z mála slovenských obcí, prestal klesať počet obyvateľov a odvtedy iba stúpa. K udržovaniu stabilného počtu obyvateľov v súčasnosti napomáha aj postupný rozmach záujmu o bývanie na dedinách, ku ktorému dochádza v posledných rokoch.
Čo sa týka genderového zloženia obyvateľstva, v Lukáčovciach prevládajú ženy, ale rozdiel medzi počtom žien a mužov nie je veľmi veľký.
Samospráva obce.
Reprezentantom každej väčšej obce v rámci stredovekého a novovekého Uhorska bol richtár. Všeobecne bolo richtárstvo postom požívajúcim vysokú prestíž, čo súviselo s jeho právami a povinnosťami zakotvenými v obecných štatútoch. Richtár obyčajne pochádzal z majetnejšej, váženej rodiny. 
Po vzniku Československa vznikla v roku 1923 obecná samospráva s voleným starostom. Za Slovenského štátu počas druhej svetovej vojny to bol vládny komisár. Po 2.svetovej vojne vznikol Národný výbor, na čele ktorého stál predseda a po nástupe komunistov vo februári 1948 bol zriadený Miestny národný výbor s predsedom. 
Po nastolení demokracie bola v roku 1990 opätovne vytvorená inštitúcia obecnej samosprávy, na čele ktorej stojí starosta zvolený v priamych voľbách.
Dejiny.
Prahistória.
Lukáčovce majú veľmi bohatú históriu a tá sa začína už v praveku. Archeologické výskumy dokladajú osídlenie územia, na ktorom sa dnes rozkladajú Lukáčovce, už v mladšej dobe kamennej – neolite. V tomto období, pravdepodobne v 5. tisícročí pred naším letopočtom, tu podľa hypotéz archeológov žili ľudia zaoberajúci sa roľníctvom. Nálezy archeológov dokazujú osídlenie lukáčovského chotára aj v neskorších dobách – v eneolite a dobe bronzovej.
V katastrálnom území obce sa však nevykopali len nálezy z epôch pred naším letopočtom, ale napríklad aj z obdobia medzi 2. až 4. storočím nášho letopočtu, keď sa tu podľa archeológov nachádzalo germánske sídlisko. A keďže v tých časoch územie dnešného Slovenska priamo susedilo s Rímskou ríšou, pri vykopávkach sa našlo aj nezanedbateľné množstvo starých rímskych mincí.
Staršie dejiny obce.
Archeologické nálezy potvrdzujú osídlenie chotára obce aj v skoršom stredoveku – napr. nádoba z obdobia Veľkej Moravy. Dôležitým historickým dokladom z obdobia stredoveku sú pozostatky hrádku na kopci pri cintoríne. Podľa archeológov hrádok vznikol najneskôr v 13. storočí a bol zrejme sídlom nižšej šľachty. Zanikol asi v 15. storočí, čo môže súvisieť s výstavbou kaštieľa, kam sa mohli obyvatelia hrádku presťahovať – tejto hypotéze napomáhajú aj niektoré informačné zdroje, ktoré uvádzajú, že kaštieľ bol pôvodne šľachtickou kúriou.
Prvá písomná zmienka o Lukáčovciach pochádza z roku 1264 v listine, ktorá okrem iného podrobne opisuje chotárne hranice obcí a v ktorej sa spomína cesta vedúca "de villa Lakach" (z dediny Lukáčovce). Ďalšia zmienka o Lukáčovciach je z roku 1309, kedy bola vydaná listina súvisiaca s prechodom Lukáčoviec do vlastníctva Matúša Čáka Trenčianskeho, nazývaného tiež Pán Váhu a Tatier. 
Juraj Fándly a Lukáčovce.
Aj keď Juraj Fándly v Lukáčovciach dlhú dobu nepobudol, jeho prítomnosť v obci v pozícii kňaza je zvlášť významná. V tej dobe bol totiž Fándly jedným z najvýznamnejších slovenských intelektuálov – bol popredný bernolákovec, národný buditeľ, osvietenský mysliteľ, jeden z najvyšších predstaviteľov Slovenského učeného tovarišstva a šíriteľ osvety. V obci sa zdržal od 26. júna 1780 do 25. septembra 1780. Jeho prítomnosť dnes pripomína mramorová tabuľa umiestnená na budove fary a taktiež miestopisné názvy – ulica J. Fándlyho a park J. Fándlyho, ktorý sa pôvodne nachádzal pred obecným úradom, ale kvôli výstavbe bytov ho museli presťahovať do areálu kostola.
Zavádzanie technických výdobytkov.
Pre život každej obce sú dôležitými míľnikmi v jej dejinách roky, keď do nej boli zavedené rôzne technické vymoženosti. Po tejto stránke nie sú Lukáčovce žiadnou výnimkou. Koniec koncov, nie je to vôbec nepochopiteľné, veď každý technický výdobytok so sebou často prináša zlepšenie životnej úrovne a sociálnej situácie, prináša do prostredia obce kus civilizácie. V niektorých prípadoch to síce môže byť na škodu, pretože kvôli modernej technike často odchádza tradičný spôsob života, ale pokiaľ sa tak deje v rozumnej miere, miera uľahčenia života miestnych obyvateľov vysoko prevyšuje mieru poškodenia ľudových zvykov a pôvodného spôsobu prežívania. A navyše, Lukáčovce nikdy nepatrili medzi tzv. živé skanzeny (akým je napríklad Vlkolínec) s extrémne hodnotnými dokladmi o tradičnom spôsobe života, či s výnimočne zachovanou ľudovou architektúrou.
Jednou z prvých vymožeností modernej civilizácie, ktoré zavítali do obce bolo použitie škridieľ ako strešnej krytiny. Majiteľom domu bol Štefan Borovský a stalo sa tak v roku 1908, čiže ešte za Rakúsko-Uhorska. Prvý rozhlasový prijímač prišiel do dediny roku 1930 a vlastnil ho miestny farár, Augustín Petrášek. Telefón bol do obce zavedený roku 1937, kábel viedol z Dolného Trhovišťa a prechádzal aj cez Pastuchov. Elektrifikované boli Lukáčovce v roku 1940. Obecný rozhlas, cez ktorý sa obyvatelia obce pravidelne dozvedajú rôzne oznamy prvýkrát zaznel v éteri roku 1958. Lukáčovský poštový úrad bol otvorený v roku 1956, predtým Lukáčovce patrili pod poštu v Rišňovciach, neskôr v Alekšinciach. V súčasnosti má obec vlastný vodovod, je zavedený zemný plyn a v budúcnosti sa plánuje aj výstavba kanalizácie. 
Od roku 2000 má obec svoju internetovú stránku. Zaujímavosťou je skutočnosť, že ju mala zriadenú ako prvá obec v okrese Nitra.
Historické pamiatky.
Kaštieľ.
Najvýznamnejšou kultúrno-historickou pamiatkou v Lukáčovciach je stredoveký kaštieľ z 15. storočia, renesančne prestavaný v 17. storočí. Je zaradený do zoznamu národných kultúrnych pamiatok. Kaštieľ je príkladnou ukážkou menších pevnostných stavieb. Podľa miestnej legendy bol kaštieľ v 12.-14. storočí založený križiackym rádom templárov, avšak archeologický ani pamiatkový výskum pravdivosť tejto legendy nepotvrdil. Lukáčovce sa v roku 1496 dostali do vlastníctva nitrianskeho biskupstva. Už vtedy tu stála murovaná kúria, ktorá sa stala sídlom správy časti biskupských majetkov. Po účelových prístavbách prikročili k zásadnej stavbe opevneného hradného kaštieľa. Vytvorili obvyklý typ. Štvorcový, so štyrmi nárožnými baštami bastiónového tvaru, so strieľňami v obvodovom múre a stenách. Dôvodom bolo turecké nebezpečenstvo a podľa nálezu kamenného prekladu s datovaním vieme, že to bolo v roku 1571. Neskoršie barokové úpravy zmenili strechy a vnútorné priestory. Ešte v 18. storočí žila v kaštieli šľachtická rodina Sándorovcov, ktorá do Lukáčoviec prišla okolo roku 1620. Potom svoj majetkový podiel vlastníctva obce predala nitrianskemu biskupovi. Do kaštieľa vedú podzemné chodby, v ktorých sa v minulosti našlo staré víno a mince, ale v súčasnosti sú zavalené. Kaštieľ bol až do polovice 20. storočia súčasťou hospodárskej správy nitrianskeho biskupstva.
V roku 1947 sa kaštieľ dostal do správy Štátnych majetkov a počas celej druhej polovice 20. storočia dochádzalo k jeho postupnej devastácii. Zanikol aj park, ktorý bol kedysi súčasťou kaštieľa. V roku 2000 sa myšlienky záchrany kaštieľa ujal vtedajší starosta obce Marián Lukáčik, ktorému sa podarilo získať kaštieľ do vlastníctva obce bezodplatne od Nitrianskeho biskupstva. Následne až do roku 2006, v úzkej spolupráci vedenia obce s občianskym združením Alexu a za podpory a pomoci rôznych subjektov, prebiehali značné snahy o revitalizáciu objektu. V tomto období sa uskutočnil archeologický a pamiatkový výskum a vykonalo sa množstvo čistiacich a udržiavacích prác. Spracovala sa projektová dokumentácia a získavali sa súhlasné stanoviská Pamiatkového úradu k jednotlivým fázam rekonštrukcie. Najdôležitejšími krokmi k záchrane hlavného traktu kaštieľa bolo osadenie nových stropov v roku 2003, realizácia nového krovu a položenie novej strešnej krytiny v roku 2004, osadenie nových okien a dverí začiatkom roka 2006, čím došlo k uzavretiu otvorov a k zastaveniu chátrania kaštieľa, ktoré trvalo desaťročia. Vďaka vynaloženému úsiliu v rokoch 2001 - 2006 kaštieľ teda ešte aj v súčasnosti existuje a nedošlo k jeho totálnej devastácii.
Od roku 2007 sa rekonštrukčné práce na kaštieli zastavili. V roku 2012 získal kaštieľ od obce nový majiteľ Pavol Cikatricis, avšak k ďalšiemu pokroku v rekonštrukcii zatiaľ nedošlo.
Kostol sv. Jána Nepomuckého.
Ďalšou pamätihodnosťou Lukáčoviec, ktorá sa na rozdiel od kaštieľa dodnes aktívne využíva je barokový rímskokatolícky kostol svätého Jána Nepomuckého postavený v rokoch 1780 – 1792. Rozmery kostola sú nasledovné: dĺžka: , šírka: , výška: . Hlavný oltár kostola je zasvätený, rovnako ako celý kostol, sv. Jánovi Nepomuckému. Tento klasicistický oltár vznikol v roku 1858 a jeho autorom je Ján Weppery. Vedľajší oltár je zasvätený Panne Márii. Vzácna je neskororenesančná krstiteľnica, ktorá pochádza z prelomu 17. a 18. storočia. Kostol má štyri zvony. Zaujímavosťou sa taktiež štyri vitrážové okná z roku 1917. Pôvodne ich bolo šesť, ale počas 2.svetovej vojny boli dve na východnej strane poškodené a preto sú tieto v súčasnosti iba zasklené.
Kostol je ako dominanta umiestnený na kopci nad dedinou. V decembri 1999 došlo k inštalácii vonkajšieho nasvietenia kostola a veže, ktoré zrealizoval Obecný úrad za finančnej podpory nemenovaného rodáka, čím došlo k nočnému zviditeľneniu kostola zo širokého okolia. Neďaleko kostola sa nachádza fara a za kostolom je cintorín s Domom smútku. Kostol prešiel niekoľkými rekonštrukciami, najväčšie z nich boli v roku 1969, ďalej v roku 2006 a posledná väčšia obnova bola zrealizovaná v rokoch 2020 - 2022.
Fara.
Farnosť v Lukáčovciach sa spomína od roku 1332, ale záznamy o farskej budove sa nezachovali. Až v roku 1770 bola postavená nová, do súčasnosti slúžiaca, jednoposchodová farská budova, ktorá je umiestnená neďaleko kostola. Na základe krátkeho pôsobenia Juraja Fándlyho bola fara zaradená do zoznamu národných kultúrnych pamiatok na Slovensku. V súčasnosti patria do farnosti obce Lukáčovce, Alekšince a Andač.
Kaplnka sv. Floriána.
Kaplnka stojí mimo obce neďaleko cesty do Alekšiniec, medzi štyrmi lipami. Postavili ju v roku 1880 na počesť sv. Floriána, ochrancu pred požiarmi. Podľa zápisu z roku 1841 "pri ceste vedúcej do Rišňoviec, stojí drevený stĺp s vytesaným obrazom šaštínskej Sedembolestnej Panny Márie, zaobstaraný miestnym obyvateľom Adamom Gajdošom". Keď tento obyvateľ neskôr zomrel, pozemok, na ktorom stál stĺp, mal podľa zachovaného ústneho podania v prenájme žid Glázer. Aby mohol obrábať celý pozemok, drevený stĺp s obrazom vyhodil do neďalekej “Vlčej jamy”. Tým zneuctil miesto a obraz, za čo ho vraj postihol Boží trest, pretože sedem rokov trpel záhadnou chorobou a jeho život skončil vo veľkých bolestiach. Neskôr, keď v dedine zúrili požiare, ľud spolu s kňazom sa chodili na toto miesto modliť za odvrátenie nešťastia. V roku 1880 štyri rodiny Gajdošovcov, potomkovia Adama Gajdoša, z vďačnosti na tomto mieste postavili kaplnku zasvätenú sv. Floriánovi, ochrancovi pred požiarmi. V nasledujúcich časoch sa tu každoročne konali pobožnosti k úcte a k prosbe sv. Floriána. Rodiny Gajdošovcov sa o kaplnku starajú aj v súčasnosti.
Iné pamätihodnosti.
V Lukáčovciach sa okrem kostola, kaštieľa a kaplnky nachádza aj niekoľko sôch s kresťanskými motívmi a ďalšie pamätihodnosti. 
Šport a voľný čas.
Najobľúbenejším športom v Lukáčovciach je futbal. Prvý miestny futbalový klub vznikol už v 30-tych rokoch 20. storočia. V súčasnosti na miestnom futbalovom štadióne pôsobí klub ŠK Magnus Lukáčovce, v minulosti to boli kluby ŠK Lukáčovce a TJ Dynamo Lukáčovce. Za Lukáčovce hrávalo aj zopár vynikajúcich československých futbalistov – napríklad Jaroslav Ťažký, Rudolf Kramoliš a Peter Hnilica. Miestny futbalový štadión má kapacitu 1000 miest, z toho 300 na sedenie.
Ale futbal nie je jediným športom, ktorý sa v Lukáčovciach pestuje. V zimnom období, keď sú zamrznuté rybníky, hráva sa na nich ľadový hokej. Veľká časť populácie Lukáčoviec patrí medzi vyznávačov jazdy na bicykli, ktorý tu nie je len športovým náčiním, ale i obľúbeným dopravným prostriedkom – jazdia tu na ňom všetky generácie, od najmladšej, po tú najstaršiu. K dispozícii je aj multifunkčné ihrisko, ktoré je súčasťou areálu futbalového štadióna.
Medzi populárne spôsoby trávenia voľného času v Lukáčovciach patrí poľovníctvo, ktoré má v obci veľkú tradíciu. Okolie dediny poskytuje pre túto aktivitu priam ideálne podmienky – v katastrálnom území obce sa nachádzajú rozsiahle poľnohospodárske plochy, kde-tu zalesnené územia (listnaté lesy) a taktiež rybníky a potok. Pár kilometrov od obce už začínajú lesy Považského Inovca. To znamená, že v okolí Lukáčoviec sa stretáva niekoľko rôznych biotopov, a ako je známe, práve v takomto prostredí je biodiverzita druhov najvyššia. Ako typických zástupcov poľovnej zveri, vyskytujúcej sa pri Lukáčovciach, môžeme uviesť napríklad zajaca poľného, srnca lesného, kačicu divú, bažanta poľovného, kaňu močiarnu, či lasicu myšožravú.

</doc>
<doc id="28304" url="https://sk.wikipedia.org/wiki?curid=28304" title="Pohranice">
Pohranice

Pohranice sú obec na Slovensku v okrese Nitra.
V obci je rímskokatolícky kostol Všetkých svätých z roku 1075.
V obci žije podľa sčítania v roku 2021 celkovo 1 112 obyvateľov. Z toho 659 osôb (59,3%) slovenskej, 409 osôb (36,8%) maďarskej a 36 osôb (3,2%) nezistenej, alebo inej národnosti.
V obci žije podľa sčítania v roku 2011 celkovo 1 074 obyvateľov. Z toho 514 osôb (48%) slovenskej, 511 osôb maďarskej (48%) a 38 osôb (4%) nezistenej, alebo inej národnosti.

</doc>
<doc id="28305" url="https://sk.wikipedia.org/wiki?curid=28305" title="Horné Lefantovce">
Horné Lefantovce

Horné Lefantovce sú obec na Slovensku v okrese Nitra. 
Poloha.
Obec sa nachádza na západnom úpätí pohoria Tribeč, na okraji výbežku Podunajskej nížiny. Západným smerom preteká obcou Lefantovský potok, ktorý pokračuje k starému korytu rieky Nitra. Do obce vedie cesta III/1666, ktorá v susedných Dolných Lefantovciach odbočuje z II/593. Od Nitry je vzdialená asi 15 km severným smerom.
Dejiny.
V katastri Horných Lefantoviec boli v polohe "Kamenec" na plochom chrbte nezalesnenej vyvýšeniny objavené archeologické nálezy gravettienskej kultúry (26 00018 000 pred Kr.) z mladého paleolitu. Sídlisková lokalita, situovaná juhozápadne od súčasnej obce, slúžila zrejme iba ako sezónne miesto pobytu lovcov mamutov. Neolitická kultúra s lineárnou keramikou, ktorá osídľovala najmä terasy nížinných riek, sa na území juhozápadného Slovenska vyskytovala v období 5. tisícročia pred Kr. a ľud tzv. želiezovskej skupiny zanechal stopy aj v okolí Horných Lefantoviec. Na týchto základoch vznikla lengyelská kultúra, kontinuálne nadväzujúca na predošlú, z obdoba ktorej sa našlo niekoľko lokalít osídlenia, medzi nimi aj v polohe „Na Babe“ na návrší na južnom okraji obce. Počas archeologického prieskumu tu v roku 1958 preskúmali časť neolitickej osady s odpadovými jamami, objektom hospodársko-výrobného charakteru a 13 zachovalými pecami. Nález medenej sekery v zástavbe možno zaradiť do eneolitu a prezentuje jedinečný dôkaz o skorom používaní medi na našom území. O to viac prekvapuje absencia nálezov z bronzu, hoci z bronzovej doby pochádza nález polozemnice čakanskej kultúry, objavená v polohe „Za Jozefkom“. Príbytok v tvare nepravidelného kruhu bol lokalizovaný v hĺbke 165 cm a nachádzalo sa v ňom ohnisko, kamenné drviče na obilie, zlomky keramiky, kamenná podložka, hlinené ihlancovité závažia z tkáčskeho stavu, hlinená omietka /mazanica/ s bielym náterom a iné nálezy, datované do obdobia prelomu 14.13. storočia pred Kr. Z obdobia doby laténskej pochádza nález keramiky z polohy „Lápa“, staršiu dobu rímsku zastupujú nálezy keramiky z bližšie neurčeného sídliska priamo v obci.
Pre široké okolie Nitry je od konca 5. storočia charakteristický nárast počtu včasnoslovanských sídiel. V Horných Lefantovciach bolo v roku 1960 v polohe „Za Kochanovskej záhradou“ objavené staroslovanské sídlisko z prelomu 6. a 7. storočia s množstvom črepov nezdobených, ručne modelovaných nádob. Slovanské osídlenie zostalo neprerušené aj počas existencie Veľkomoravskej ríše, potvrdené nálezmi z 9. až 10. storočia v lokalite „Rajčula“. Z už uhorského obdobia pochádza nález strieborného denára kráľa Kolomana (vládol v rokoch 10951116) pri renesančnom kaštieli, z ktorého obdobia sa zachovala aj najstaršia písomná zmienka o obci (1113). Farský kostol sv. Martina sa písomne spomína v roku 1218, zaujímavá je tiež zmienka o vinohradoch z roku 1291. V polohe „Lápa“ sa na prelome 13. a 14. storočia nachádzala osada, viaceré stredoveké objekty sa našli počas výkopových prác priamo v obci. Počas prác v areáli kaštieľa z roku 1618 boli objavené pozostatky staršieho opevneného objektu z 13. storočia - feudálneho hradu s barbakanom a kruhovou vežou s priemerom 9 metrov. 
Paulínsky kláštor na území osady sv. Ján Krstiteľ sa spomína v roku 1369, z roku 1432 pochádza jedinečný rukopis kalendára, ktorý vytvoril Ján z Lefantoviec, obsahujúci ikonografiu pracovných činností na Slovensku. Mladšie dejiny pripomínajú dva kaštiele zo 17. a 19. storočia. Starší renesančný kaštieľ z roku 1618 bol sídlom šľachtického rodu Elefánthyovcov, stojí na vyvýšenej terase nad obcou a je obklopený parkom. Mladší kaštieľ vznikol prestavbou paulínskeho kláštora zo 14. storočia o tri storočia neskôr. Medzi ďalšie významné rody tejto oblasti patrili Apponyiovci, ktorí pochádzali z neďalekých Oponíc. Zmienka o škole pochádza z roku 1713, o varení piva z roku 1757 a lekárni v kláštore z roku 1760. Kláštorný kostol bol prestavaný v roku 1774, no už v roku 1782 cisár Jozef II. paulínsku rehoľu, a teda aj miestny kláštor, zrušil. Veľký kaštieľ kúpil aj s pozemkami v roku 1894 sedmohradský gróf František Gyulai. Jeho adoptovaný syn Gróf Leopold Edelsheim-Gyulai v roku 1894 začal s prestavbou kláštora na kaštieľ. Nový kostol sv. Martina sa spomína v roku 1808, o rok neskôr bola v bývalom kláštore zriadená nemocnica. Gaštanica bola založená v roku 1884, o dekádu neskôr presídlením obyvateľov do obce zanikla osada sv. Ján Krstiteľ. 
V novodobej histórii sa aj Horné Lefantovce vyvíjali a pretvárali v modernú obec. Poštový úrad tu bol otvorený už v roku 1902, o 10 rokov neskôr tu bol zavedený telefón a elektrina. V prvej svetovej vojne padlo 28 obyvateľov, ktorých pamiatke postavili v roku 1928 pomník. Druhá svetová vojna si z radov obyvateľstva vyžiadala 7 obetí a k oslobodeniu vojskom Druhého ukrajinského frontu došlo 30. marca 1945. O rok neskôr bola otvorená materská škola. V roku 1948 bol vo veľkom kaštieli, po jeho konfiškácii, zriadený liečebný ústav tuberkulózy pre ženy. V roku 1950 vzniklo miestne poľovnícke združenie. Jednotné roľnícke družstvo vzniklo v roku 1957, nový liečebný pavilón v roku 1960 a Telovýchovná jednota v roku 1962. Nová gaštanica bola vysadená v roku 1965, nová škola a telocvičňa bola otvorená v tom istom roku. So susednými Dolnými Lefantovcami boli Horné zlúčené k 1. januáru 1976, čím vznikla obec Lefantovce, ktorá pretrvala až do 31. decembra 2002. Plynofikácia obce bola rozbehnutá v roku 1992 (dokončená v 1997) a v roku 1997 bola zakúpená a opravená budova pre poštový úrad. 
Pri príležitosti osláv 885. výročia najstaršej dochovanej písomnej zmienky o Horných Lefantovciach bola v roku 1998 vydaná monografia "Lefantovce 11131998" a prijatý erb, pečať a vlajka obce. Rok nato bola dokončená budova novej fary a rekonštruovaný dom smútku, po rekonštrukcii bol v roku 2002 sprístupnený neskorobarokový kaštieľ, slúžiaci ako obecný úrad, kultúrny dom, knižnica a klubovňa spoločenských organizácií. Po osamostatnení bol v roku 2003 prijatý nový erb a pečať, rovnako tak boli pomenované miestne ulice. Významnými investíciami bola v roku 2007 začatá výstavba vodovodu a o rok neskôr kanalizácie a vodovodného privádzača z Koniaroviec. Obyvateľom slúži tiež bezdrôtový rozhlas, viacúčelové ihrisko s umelou trávou a osvetlením, nové chodníky, detské ihrisko, klubovňa pre seniorov a iné. Veľký kaštieľ je od roku 2010 nevyužívaný.

</doc>
<doc id="28306" url="https://sk.wikipedia.org/wiki?curid=28306" title="Dolné Lefantovce">
Dolné Lefantovce

Dolné Lefantovce je obec na Slovensku v okrese Nitra.
Do Lefantoviec je možné dostať sa z Nitry cestou „pod horou“ (cesta II/583) alebo cez Dražovce, Výčapy-Opatovce a Koniarovce po ceste I/64. Obec je zasadená do malebného prostredia na styku Tribeča a Nitrianskej nížiny. Tunajšiu klímu príjemne ovplyvňuje les. V blízkom okolí možno navštíviť Liečebný ústav v Horných Lefantovciach, hrad Oponice i Gýmeš. 

</doc>
<doc id="28307" url="https://sk.wikipedia.org/wiki?curid=28307" title="Dolné Obdokovce">
Dolné Obdokovce

Dolné Obdokovce sú obec na Slovensku v okrese Nitra.
V obci je rímskokatolícky kostol Narodenia sv. Jána Krstiteľa z roku 1160, rozšírený a prestavaný koncom 18. storočia
Podľa sčítania v roku 2021 žije v obci 1140 osôb, z toho 569 (50%) slovenskej, 523 (46%) maďarskej a 45 osôb (4%) ostatnej a nezistenej národnosti.
Podľa sčítania v roku 2011 žije v obci 1188 osôb, z toho 417 (35%) slovenskej, 667 (56%) maďarskej a 99 osôb (9%) ostatnej a nezistenej národnosti.

</doc>
<doc id="28308" url="https://sk.wikipedia.org/wiki?curid=28308" title="Mojmírovce">
Mojmírovce

Mojmírovce (historicky slovensky "Urmín", maďarsky "Ürmény", nemecky "Urmin") sú obec na Slovensku v okrese Nitra.
Mojmírovce sa nachádzajú asi južne od Nitry na vedľajšej komunikácii spájajúcej Cabaj-Čápor a Ivanku pri Nitre. Obec sa nachádza v rovinatej a úrodnej oblasti s teplou klímou.
Názov.
Obec sa spomína v roku 1156 pod názvom Ilmer (prípadne Ylmer). Ďalšími historickými názvami boli Ilmyr, Ilmar, Ilmur (1275), Irmell, Urmel, neskôr Urmín (1808). Názov Mojmírovce sa používa od roku 1948 (podobne aj ďalšie obce okresu Nitra boli v tom čase premenované po veľkomoravských kniežatách – napr. susedné Svätoplukovo a tiež Rastislavice).
Podľa slavistu Jána Stanislava bolo základom názvu Urmín slovanské slovo "ilm", teda brest. Obyvatelia (ilmári) teda spracúvali brestové drevo na rozličné výrobky (napr. korytá, kahance, lyžice), pomenovanie ilmár v slovenčine zaniklo asi v 14.-15. storočí.
Dejiny.
Prvá zmienka o obci pochádza z roku 1156, keď patrila zemianskemu rodu Ilmer-Ürményiovcov. Podľa listiny z roku 1315 mala obec štatút mestečka, pečať a erb, v ktorom bol viničný list a dva strapce hrozna. Urmín mal právo usporiadavať trhy, právo vlastniť bitúnok a pivovar.
V 16. storočí obec patrila Ghyczyovcom a Révayovcom. Po Bitke pri Moháči (1526) bola obec trikrát vypálená osmanskými i cisárskymi vojskami (1530, 1571, 1598). V čase osmanských výbojov obyvatelia vybudovali v okolí obce podzemné chodby spájajúce jednotlivé usadlosti.
V 17. storočí bola obec osídlená maďarskými kalvínmi a neskôr osadníkmi zo Švábska. Od roku 1698 boli Mojmírovce zemepánske mestečko s právom usporiadavať trhy.
V roku 1710 bola obec postihnutá morom a v roku 1715 mala len 15 usadlostí, no už v roku 1787 to bolo 300 domov a 2004 obyvateľov.
V obci sa nachádza barokovo-klasicistický kaštieľ rodu Huňadyovcov z roku 1721, ktorý bol sídlom rodu až do konca druhej svetovej vojny. Dnes slúži ako hotel a kongresové a vzdelávacie stredisko. V okolí hotela je rozsiahly park s chránenými drevinami. Huňadyovci mali pri kaštieli veľký žrebčín (dnes zrekonštruovaný na konferenčnú halu) a v roku 1814 sa v obci konali prvé konské dostihy v Uhorsku. Kaštieľ a priľahlý park sú najväčšou turistickou atrakciou obce.
V 19. storočí obec patrila v Bossányiovcom, Tarnóczyovcom a Aldobrandiovcom.
V roku 1852 bola v budove zemianskej kúrie zriadená pošta. V roku 1866 bol do obce zavedený telegraf a v roku 1895 aj prvý telefón (prvá telefónna ústredňa v Uhorsku vznikla len v roku 1881).
V roku 1899 prišli do Mojmíroviec, ako do prvej obce na Slovensku školskí bratia. Mali tu dom a pôsobili až do roku 1950, keď bola ich práca násilne prerušená likvidáciou kláštorov.
V roku 1918 sa Mojmírovce stali súčasťou novovzniknutého Česko-Slovenska. V novembri 1938, po Prvej viedenskej arbitráži prechádzala okresom Nitra nová štátna hranica. Mojmírovce zostali na území okliešteného Slovenska, rovnako ako Veľká Dolina, Poľný Kesov, Štefanovičová, Rastislavice a Ivanka pri Nitre. Trnovec nad Váhom, Tvrdošovce, Šurany, Komjatice, Branč, Veľký Cetín, Paňa, Klasov a Vráble pripadli Maďarsku.
Nemecké jednotky, ktoré vtrhli na Slovensko 29. augusta 1944, v čase príprav Slovenského národného povstania, boli na území Mojmíroviec do konca marca 1945. 26. marca 1945 sovietske letectvo bombardovalo Nitru, 29. marca sa Nemci stiahli z Mojmíroviec a 30. marca bola oslobodená Nitra jednotkami maršala Malinovského.
Na základe vyhlášky povereníka vnútra dr. Daniela Okáliho č. A-311/16-II/3-1948 z 11. júna 1948 (úradný vestník vlády č. 55 čl. 946/1948) bola obec premenovaná na Mojmírovce.
Mojmírovce boli v minulosti, a sú i v súčasnosti, známe ako vinárska obec. Prvá zmienka o výrobe vína pochádza z roku 1290 a vraví, že obyvatelia Mojmíroviec neplatia poplatok za víno dovážané do Ostrihomu. Z roku 1315 pochádza informácia, že na Vianoce majú odvádzať kapúny a víno na Veľkú noc vajcia a víno. V roku 1695 v Mojmíroviach bolo 5 opustených vinohradov, obrábané mali v roku 1715 plochu 67 a v roku 1720 76 vinohradníckych kopáčov. Hrozno sa pestuje na 150 hektároch a ročne sa v miestnom poľnohospodárskom družstve vyrobí okolo 1500 hl vína, najmä akostného.
Obec je centrom mikroregiónu Cedron.
Obyvateľstvo.
Demografické údaje.
Z celkového počtu obyvateľov obce sa pri sčítaní v roku 2001 hlásilo k slovenskej národnosti 2639 obyvateľov (98%), k českej 23 obyvateľov (takmer 1%), k maďarskej 10 obyvateľov (0,4%). Najvýznamnejším náboženstvom v obci bolo rímskokatolícke (2369 obyv., 88%), a evanjelické (37 obyv., 1,4%). Približne 10% obyvateľstva sa neprihlásilo k žiadnej viere (267 obyv., 9,9%). V obci bolo 913 domov.
Približne polovica obyvateľov bola v roku 2001 akonomicky aktívna (1355 obyv.). Z nich asi polovica dochádza za prácou do mesta Nitra.
Počet obyvateľov má po poklese koncom osemdesiatych a začiatkom deväťdesiatych rokov mierne stúpajúcu tendenciu.
Infraštruktúra.
V obci je pošta, nákupné stredisko, zdravotné stredisko (všeobecný, detský a zubný lekár), lekáreň a bankomat. Kaštieľ je využívaný na usporiadavanie konferencií i ako hotel (k vybaveniu patria aj tenisove kurty, telocvičňa, bazén, sauna a strelnica). Na námestí v strede obce sa nachádza reštaurácia.
Mojmírovce majú vybudovaný obecný vodovod, kanalizáciu, čističku odpadových vôd a rozvod zemného plynu.
V obci je materská škola, základná škola, odborné učilište pre postihnutú mládež a Ekonomická univerzita v Bratislave tu organizuje rekvalifikačné kurzy, externé štúdium a vedecké konferencie. V spoločenskom dome je veľká sála, kluby detí a mládeže, posilňovňa a knižnica. V obci je tiež futbalový štadión.
Na území obce je niekoľko zastávok prímestskej dopravy. Najbližšia železničná zastávka, vzdialená od obce, sa nachádza v Ivanke pri Nitre.
Pamiatky.
V obci sa nachádza:
V obci sa nachádzala klasicistická synagóga z roku 1820 s neskoršími úpravami.

</doc>
<doc id="28309" url="https://sk.wikipedia.org/wiki?curid=28309" title="Výčapy-Opatovce">
Výčapy-Opatovce

Výčapy-Opatovce je obec na Slovensku v okrese Nitra.
Obec leží približne v polovici vzdialenosti medzi Topoľčanmi a Nitrou, na pravom brehu rieky Nitry. Obec mala k 31. 12. 2015 spolu 2 178 obyvateľov.
Symboly obce.
Erb Obce Výčapy – Opatovce: v červenom štíte po zelenej pažiti kráčajúci zlatý lev so striebornou zbrojou prednými labami sa opierajúci o zelený kmeň z pažiti vyrastajúceho zlatého ihličnatého stromu, nad levom vedľa seba kolmo postavené strieborné nástroje vinohradnícky nôž a ostrím vľavo otočený lemeš.

</doc>
<doc id="28310" url="https://sk.wikipedia.org/wiki?curid=28310" title="Nitrianske Hrnčiarovce">
Nitrianske Hrnčiarovce

Nitrianske Hrnčiarovce sú obec na Slovensku v okrese Nitra. Podľa sčítania v roku 2021 má 79% obyvateľov slovenskú a 14% maďarskú národnosť.

</doc>
<doc id="28311" url="https://sk.wikipedia.org/wiki?curid=28311" title="Malé Zálužie">
Malé Zálužie

Malé Zálužie je obec na Slovensku v okrese Nitra. Prvá zmienka pochádza z roku 1390.
Obec sa nachádza v severnej časti okresu Nitra. Obcou prechádza cesta spájajúca Nitru a Piešťany. Leží na oboch brehoch riečky Radošinka, v jej strednej časti, v západnej časti sprašovej Nitrianskej pahorkatiny. Na severozápade nad Radošinou sa nachádza Považský Inovec, juhovýchodne pohorie Tribeč so Zoborom. Pôda je úrodná a darí sa tu všetkým poľnohospodárskym plodinám. V obci je rozšírený chov včiel a výroba kvalitného medu.

</doc>
<doc id="28312" url="https://sk.wikipedia.org/wiki?curid=28312" title="Lúčnica nad Žitavou">
Lúčnica nad Žitavou

Lúčnica nad Žitavou je obec na Slovensku v okrese Nitra.
Obec sa nachádza v severovýchodnej časti Podunajskej nížiny, 3,4 km od mesta Vráble a 18,9 km od krajského mesta Nitra. Východným okrajom preteká Žitava, stredom potok Lúžtek.
Obec vznikla v r. 1960 zlúčením Martinovej (1437) a Vajky nad Žitavou (1113). Nachádzajú sa tu dve neskorobarokové pamiatky z 18. storočia – kaštieľ a rímskokatolícky kostol.V chotári časti obce Lúčnica nad Žitavou sa nachádza Pútnické miesto (kalvária) Studnička. Prístup ku Studničke je po poľnej ceste z Vajky nad Žitavou – miestnej časti obce Lúčnica nad Žitavou.

</doc>
<doc id="28313" url="https://sk.wikipedia.org/wiki?curid=28313" title="Poľný Kesov">
Poľný Kesov

Poľný Kesov je obec na Slovensku v okrese Nitra, asi 19 km juhozápadne od Nitry v údolí potoka Cedron (Cabajský potok). 
Územie obce patrí do teplej klimatickej oblasti - suchej s teplou nížinnou klímou. Priemerná ročná teplota je + 10,0 °C. Ročné zrážky 530 - 650 mm. Počet letných dní (s maximálnou teplotou vzduchu nad 25 °C) je 75. Obec je známa termálnym kúpaliskom, teplota vody dosahuje 49,5 °C. 
V obci sa nachádza materská škola. Je dočasne umiestnená v budove bývalého obecného úradu. Aktuálne prebieha výstavba budovy v ktorej bude umiestnená materská škola.
Obec je súčasťou mikroregiónu Cedron, ktorý okrem Poľného Kesova zahŕňa obce Cabaj-Čápor, Mojmírovce, Svätoplukovo, Štefanovičová, Veľká Dolina a Rastislavice.

</doc>
<doc id="28314" url="https://sk.wikipedia.org/wiki?curid=28314" title="Rišňovce">
Rišňovce

Rišňovce sú obec na Slovensku v okrese Nitra.
Polohopis.
Obec sa nachádza v Nitrianskej pahorkatine v západnej časti okresu Nitra, asi 18 km severozápadne od okresného mesta. Prechádza ňou cesta II/513 z Hlohovca do Nitry a železničná trať Leopoldov – Nitra. 
Dejiny.
Najstaršia zachovaná písomná zmienka o osade "Rechen" pochádza z roku 1272 a už o dva roky neskôr sa spomína v majetku rodu Rišňovských, ktorí územie vlastnili do 16. storočia. Dolné Rišňovce sa v listinách spomínajú v roku 1332, Horné Rišňovce v roku 1388. Situácia v okolí sa zhoršila po bitke pri Moháči, ktorá priniesla postupné nájazdy a plienenie Turkov. Horné Rišňovce boli spustošené a vypálené v roku 1576, Dolné Rišňovce stretol podobný osud v roku 1599. 
V miestnom kaštieli nocoval po pamätnej bitke pri Slavkove generál Michail Illarionovič Kutuzov. Rišňovce patrili Nitrianskemu hradu a obec obývali statkári, gazdovia, drobní roľníci, sluhovia a bezzemkovia. V roku 1884 tu vznikol poštový úrad, v roku 1929 bola zriadená telefónna ústredňa a telegrafný úrad. Dolné a Horné Rišňovce sa spojili v roku 1925. Tragické udalosti prvej (40 padlých) aj druhej svetovej vojny (9 domácich a 39 sovietskych padlých vojakov) pripomína pamätná tabuľa. 
Dňa 5. februára 1939 sa tu konala veľká manifestácia príslušníkov HSĽS, kde vystúpil vtedajší vedúci úradu propagandy Alexander Mach. Budúci minister vnútra Slovenského štátu tu prezentoval potrebu vzniku samostatného Slovenska a jeho slová „Mať svoj samostatný štát znamená život, slobodu, večný život. Nemať samostatný Slovenský štát znamená smrť, večnú smrť slovenského národa“ boli o rok neskôr vytesané na dosku dvojkríža. V rokoch 1965-67 bola v obci vybudovaná nová budova školy. 
V súčasnosti v obci prebieha výstavba rodinných domov a postupná obnova a skrášľovanie obecného majetku a priestorov. V miestnom podniku prebieha výroba antialergických prikrývok a vankúšov, šijú sa tu kabáty a kňazské rúcha. V roku 2009 bol v centre obce vybudovaný nový obchod COOP JEDNOTA.
Šport.
Pôsobil tu futbalový klub TJ Rišňovce.

</doc>
<doc id="28315" url="https://sk.wikipedia.org/wiki?curid=28315" title="Nové Sady (okres Nitra)">
Nové Sady (okres Nitra)

Nové Sady (, do roku 1948 "Ašakert") sú obec na Slovensku v okrese Nitra. 
Poloha.
Nové Sady sa nachádzajú približne od mesta Nitra.
Geografická charakteristika.
Nové Sady ležia na západnom Slovensku, v severozápadnej časti Nitrianskeho kraja. Obec sa rozkladá po obidvoch stranách potoka Radošinka, na jeho strednom toku, medzi krajským mestom Nitra, Hlohovcom, Piešťanmi a Topoľčanmi v jednom z početných údolí, ktoré sa tiahnu severojužným smerom približne od Topoľčian po Hlohovec. Na severozápade nad Radošinou sa nachádza Považský Inovec, juhovýchodne pohorie Tribeč a Zobor. Územie obce má rozlohu 1 747 ha. 
V horninovej skladbe územia obce dominujú úrodné spraše a sprašové hliny ležiace na starších horninách. Tie spolu s nížinno-pahorkatinným reliéfom a teplou, mierne suchou klímou predurčili využitie zeme na intenzívnu poľnohospodársku výrobu. Tá je zameraná najmä na chov dobytka a ošípaných, pestovanie obilnín a cukrovej repy. Tradičnými kultúrami boli vinič a konope, rozšírené ešte v počiatkoch spoločného hospodárenia v polovici minulého storočia. 
Časti obce.
K Novým Sadom sú administratívne pričlenené osady Kotrbál, Ceroviny a Sila, ktorá je osídlená od praveku a písomne doložená ako Zyla z roku 1292. V roku 1694 patrila nitrianskemu biskupstvu. Počas tureckých vojen bola značne spustošená. Známa je predovšetkým ako rodná obec Janka Ďurku-Silana, predstaviteľa básnickej katolíckej moderny. Osada Sila je pozoruhodná aj prítomnosťou potomkov nemeckého obyvateľstva z neďalekých Čermian. Osobitý kolorit vidieckej krajiny so zachovanou pôvodnou architektúrou nachádzame v osadách Ceroviny a Kotrbál. Obe vznikli v prvej tretine 20. storočia v súvislosti s parceláciou zemepanských pozemkov a príchodom migrantov z okolia Starej Turej a Myjavy.
V obecnom erbe sa nachádza pelikán, ktorý kŕmi svoje tri mláďatá. Pelikán sa dostal do erbu za čias Rakúsko-Uhorska.

</doc>
<doc id="28317" url="https://sk.wikipedia.org/wiki?curid=28317" title="Bolešov">
Bolešov

Bolešov je obec na Slovensku v okrese Ilava v Trenčianskom kraji.
Poloha.
Obec Bolešov sa nachádza na strednom Považí, na pravom brehu Váhu. Územie obce je súčasťou Ilavskej kotliny, ktorá je zo západu obkolesená pohorím Bielych Karpát a z východu pohorím Strážovských vrchov.
Podnebie obce Bolešov môžeme charakterizovať ako mierne s nie veľkým výkyvom zimných a letných teplôt. Priemerná ročná teplota je okolo 8 – 9 °C. V júli je priemerná teplota vyššia ako 26 °C. Priemerný ročný úhrn zrážok sa pohybuje okolo 800 – 900 mm.
Dejiny.
Najstaršie osídlenie obcí Bolešov – Piechov pochádza už z neolitu (4.tisícročia pred Kr.). Najstaršia známa a publikovaná písomná zmienka o obci Bolešov pochádza z roku 1331 ako „Bolleso“, Aj keď obec Piechov sa spomína v listine z roku 1238. V roku 1241 obec napadli Tatári. Od roku 1318 si obyvatelia obce od benediktínskych mníchov osvojili ovocinárstvo. V roku 1431 prenikli na Považie husiti a pustošili ho. V lete roku 1528 v lete vyčíňali vojská generála Katzianera. V roku 1605 malo stavovské povstanie proti Habsburgovcom zlý dopad na život obce. 6. septembra 1648 bolo na Považí silné zemetrasenie, v rokoch 1748 a 1813 boli veľké povodne. V roku 1831 bola zaznamenaná cholera a vznikol bolešovský recept na jej liečenie, ktorý sa zachoval dodnes. V roku 1853 prebiehala v obci komasácia pozemkov. V roku 1910 bola uvedená do prevádzky železničná trať.
1. januára 1943 boli obce Bolešov a Piechov zlúčené do jednej obce pod názvom Bolešov. 1. mája 1945 bola obec oslobodená od Nemcov.
Kultúrne pamiatky.
Najstaršou architektonickou pamiatkou je kaštieľ v kedysi samostatnej obci "Piechov". Pôvodne renesančný objekt zo 17. storočia bol v nasledujúcom storočí upravený v štýle romantizmu.
Zo sakrálnych stavieb je najstaršia "Kaplnka svätého Jána Nepomuckého" z konca 18. storočia nachádzajúca sa v severnej časti obce. Najväčšou sakrálnou pamiatkou v obci je rímskokatolícky "Kostol sv. Ondreja apoštola" z roku 1939. Bol postavený na mieste starého barokového kostola postaveného v roku 1674 a zbúraného v roku 1937. Stavba nového kostola sa uskutočnila v rokoch 1937 – 1939 podľa návrhu vtedajšieho kaplána Štefana Samáka a projektu architekta Milana M. Harminca.

</doc>
<doc id="28318" url="https://sk.wikipedia.org/wiki?curid=28318" title="Dulov">
Dulov

Dulov je obec na Slovensku v okrese Ilava.
Polohopis.
Nachádza sa na pravom brehu rieky Váh v blízkosti pohoria Biele Karpaty. Susedí s obcami Horovce, Pruské, Tuchyňa, Ladce.
Dejiny.
Prvá zmienka o obci Dulov pochádza z roku 1259 a o obci Nová Ves z roku 1388. Názov Dulov sa ustálil v roku 1927. Dnešná obec Dulov vznikla spojením dvoch častí: Dulov a Nová Ves. 
Obyvateľstvo.
K 31. 12. 2015 žije v obci 917 obyvateľov. Väčšina obyvateľov patrí k slovenskej národnosti a k rímskokatolíckej cirkvi. Podobná skladba obyvateľstva prevažovala aj v minulosti.
Pamiatky.
V obci sa nachádzajú dve rímskokatolícke zvonice. Jedna z nich z roku 1922 sa nachádza v časti Nová Ves a druhá z roku 1942 v časti Dulov. V roku 2000 bol dokončený rímskokatolícky Kostol Sedembolestnej Panny Márie.

</doc>
<doc id="28319" url="https://sk.wikipedia.org/wiki?curid=28319" title="Sedmerovec">
Sedmerovec

Sedmerovec je obec na Slovensku v okrese Ilava. Rozprestiera sa na južnom úpätí pohraničných hôr moravsko - slovenských Bielych Karpát. Patrí do okresu Ilava a do vyššieho územného celku Trenčiansky kraj.
Obec má 424 obyvateľov (k 31. 12. 2020). Nadmorská výška obce je 258 m n. m. Samostatnou sa obec stala v roku 1990; dovtedy bola súčasťou obce Bolešov. V obci sa nachádza kultúrny dom, dom smútku, kostol Božského Srdca Ježišovho a športový areál, kde sa tradične konajú futbalové turnaje. Obec má vybudovaný obecný vodovod. V obci pôsobí aj dychová hudba "Sedmerovanka". 
Pominovec.
Pominovec je časť obce Sedmerovec. Pominovec sa nachádza na ľavej strane cesty smerom od Púchova, za obcou Pruské. Nachádza sa v nej románsky kostol Sťatia sv. Jána Krstiteľa z 12. storočia v ktorom sa raz do roka slúži svätá omša. Každoročne sa tam koná cyklopúť v poslednú augustovú nedeľu.

</doc>
<doc id="28320" url="https://sk.wikipedia.org/wiki?curid=28320" title="Pruské">
Pruské

Pruské je obec na Slovensku v okrese Ilava.
Polohopis.
Obec sa nachádza v oblasti Bielych Karpát, na pravom brehu Váhu, 4 km od okresného mesta Ilava.
Dejiny.
1244 – prvá písomná zmienka o obci – Terra Pruska. Obec dostala pomenovanie po svojich najstarších obyvateľoch. V roku 1905 bol názov pomaďarčený na POROSZKA, tento sa udržal v úradnom styku až do roku 1918.
Obec patrila pod panstvo Vršatec, jeho majitelia sa často menili (Ludanickovci, Jakušičovci, Koniggsegovci). V stredovekých listinách Pruské bývalo označované ako OPPIDIUM – mestečko, ktoré malo právo konať päťkrát do roka dobytčie i výkladné jarmoky.
1642 - v rámci rekatolizácie regiónu bol postavený františkánsky kláštor a rehoľa františkánov začala pôsobiť v obci na pozvanie biskupa Juraja Jakušiča, vesprémskeho a jágerského biskupa - majiteľa Vršatského panstva.
1780 – dostavaný barokový rímskokatolícky kostol sv. Petra a Pavla, pri prácach nájdený základný kameň pôvodného kostola, datovaný z roku 1221.
1787 – zomrel Hugolín Martin Gavlovič, najvýznamnejší autor didakticko – reflexívnej lyriky slovenskej barokovej literatúry, 3. slovák zapísaný v zozname UNESCO, františkánsky kňaz, ktorý pôsobil v obci od roku 1746. Je pochovaný v krypte františkánskeho kláštora v Pruskom.
1910 – začala premávať železničná doprava na trase Nemšová – Lednické Rovne
1942 – 1948 – dostavaná budova základnej školy
1950 – násilná internácia všetkých reholí na Slovensku, taktiež rehole františkánov v Pruskom
1969 – postavená budova Telovýchovnej jednoty Považan Pruské
1975 – postavené Obvodné zdravotné stredisko v Pruskom
1986 – postavená nová Materská škola v Pruskom
1993 – dokončená prístavba budovy Základnej školy
2011 - dokončená rekonštrukcia budovy Základnej školy s materskou školou v Pruskom
2011 - komplexná rekonštrukcia námestia Martina Hugolína Gavloviča
Pamiatky.
V obci je rímskokatolícky Kostol sv. Petra a Pavla apoštolov z roku 1780 a Kaplnka sv. Juraja z roku 1642. V rozsiahlom anglickom parku sa nachádza renesančný kaštieľ, ktorý postavili koncom 16. storočia. V súčasnosti sú priestory kaštieľa i jeho okolia využívané ako Združená stredná škola poľnohospodárska. Toto zariadenie ako jediné v obci poskytuje aj ubytovacie služby.
Taktiež v priestoroch bývalého františkánskeho kláštora je dnes Domov sociálnej starostlivosti (predtým Domov dôchodcov).
Vo farskej záhrade sa nachádzajú tri unikátne kusy Tisu obyčajného. Ich vek sa odhaduje na 700 rokov a sú chránenou kultúrnou pamiatkou.
V minulosti sa v obci nachádzala i synagóga, ktorá však po 2. sv. vojne a deportáciách židov z územia Slovenska schátrala a bola zbúraná.
V súčasnej dobe je Pruské strediskovou obcou. Je dobre vybavená sieťou zariadení ostatnej sociálnej infraštruktúry. Nachádza sa tu Základná škola Hugolína Gavloviča s materskou školou, Združená stredná škola poľnohospodárska, Obvodné zdravotné stredisko.
Obyvateľstvo.
V obci Pruské žije prevažne obyvateľstvo slovenskej národnosti, ktoré vyznáva väčšinou rímskokatolícke náboženstvo.Etnické a náboženské zloženie obyvateľstva obce Pruské 
(podľa údajov z roku 2001)Etnické zloženie obyvateľstvaSlováci - 98,37 %Česi - 0,86 %Maďari - 0,10 %Rómovia - 0,10 %Nemci - 0,05 %Rusíni - 0,05 %Ukrajinci - 0,05 %a iníNáboženské zloženie obyvateľstvarímski katolíci - 93,06 %bez vyznania - 3,69 %evanjelici a.v. - 0,72 %grécki katolíci - 0,05 %a iní
Partnerské mestá.
Spolupráca:
Externé odkazy.
 

</doc>
<doc id="28321" url="https://sk.wikipedia.org/wiki?curid=28321" title="Zliechov">
Zliechov

Zliechov je obec na Slovensku v okrese Ilava. K obci patrí aj vidiecká časť Košecké Rovné.
Poloha.
Obec sa rozkladá v Zliechovskej hornatine, v centrálnej časti Strážovských vrchov, v kotline na západom úpätí vrchu Strážov. Na východnom okraji obce sa nachádza Zliechovský močiar, ktorý odvodňuje južne smerujúci prítok Jaseniny. Potok, pretekajúci obcou sa stáča západným smerom a napája Podhradský potok. Zliechov sa nachádza v chránenej krajinnej oblasti Strážovské vrchy a je prístupný zo západu (z Košece), severu (z Čičmian) i juhu (z Nitrianskeho Rudna). Od Ilavy je vzdialený .
Dejiny.
Najstaršia písomná zmienka o Zliechove pochádza z roku 1272, kedy sa spomína radová potočná zástavba drevených, hlinou omazaných a vápnom bielených zrubových domov. Z roku 1275 sa zachoval majer, ktorý je najstaršou stojacou budovou obce. V čase vzniku Zliechov patril pod Košecké panstvo, po roku 1275 prešiel do majetku opátstva v Skalke pri Trenčíne. Neskôr obec dočasne vlastnili Jezuiti. V prvej polovici 20. storočia bola medzi Zliechovom a Ilavou v prevádzke úzkorozchodná železnica, ktorá z okolitých lesov zvážala drevo. Do roku 1960 bola súčasťou obce aj osada Gápel a práve pre tamojšiu sklársku huť sa tu v tomto období varilo pivo.
Obec bola počas prvej i druhej svetovej vojny značne zničená a z veľkej časti vypálená. Mnoho obyvateľov po II. svetovej vojne odišlo žiť do Mostu pri Bratislave, s ktorým udržuje družbu aj v súčasnosti. Obyvatelia sa v minulosti živili poľnohospodárstvom, obchodom, tkaním plátna, šitím a vyšívaním kožúškov a ľudových krojov. V súčasnosti za prácou dochádzajú najmä do Dubnice nad Váhom, v obci sa zachovalo len niekoľko živnostníkov a malých fariem zameraných na chov oviec a dobytka.
Súčasný Zliechov sa postupne mení na modernú obec. Upravená bola budova 1. stupňa základnej školy, materskej školy a ubytovne, ktorú využívajú deti z regiónu na uzdravovacie pobyty a lyžiarske výcviky. V budove obecného úradu je zriadená prezentácia miestnej expozície ľudovej kultúry a histórie obce. Obecný úrad, pošta, knižnica a priestory folklórnej skupiny a urbárskeho spoločenstva sídli v budove bývalej školy. Obyvateľom slúži tiež predajňa potravín a zmiešaného tovaru. V Košeckom Rovnom bol v roku 1995 vybudovaný Dom smútku, ktorý bol prebudovaný na kostolík. 
V blízkosti obce sú vhodné podmienky na zimné športy a pre lyžiarov sú pripravené tri lyžiarske vleky.
Kultúra.
Zliechov je typický svojráznymi zvykmi a bohato vyšívanými krojmi, ktoré prezentuje folklórny spevácky a tanečný súbor "Zliechov". Ten ukážkami starých ľudových zvykov, piesní a tancov zvyšuje povedomie verejnosti. Kroj pozostáva z krpcov, pančušiek, spodnice s pásom, vokolka, zástery, rukávcov, grgule, čepca a podviky. Každoročne sa tu v auguste koná hudobný festival Pustohlav.
Aktívnym je aj Dobrovoľný požiarny zbor, založený v roku 1923, Urbárske spoločenstvo a Poľovnícke združenie.
Pamiatky.
V obci je rímskokatolícky kostol sv. Vavrinca z roku 1480 v gotickom slohu. V roku 1787 bol rekonštruovaný a úpravy interiéru kostola boli vykonané v 19. storočí. 
Turizmus.
Obec leží v chránenej krajinnej oblasti Strážovské vrchy, na okraji štátnej prírodnej rezervácie a úpätí vrchu Strážov (). Na jeho vrchole sa nachádza rozhranie okresov Ilava, Žilina, Prievidza, Považská Bystrica a Púchov. Vďaka odľahlej polohe v centrálnej časti pohoria je vyhľadávaným východiskovým miestom turistov. Prírodné danosti a atraktívne možnosti vyžitia zvyšujú turistické chodníky, cyklotrasy, vhodné podmienky na agroturistiku a lyžiarsky vlek.

</doc>
<doc id="28322" url="https://sk.wikipedia.org/wiki?curid=28322" title="Tuchyňa">
Tuchyňa

Tuchyňa je obec na Slovensku v okrese Ilava.
Dejiny.
Na území dnešnej obce Tuchyňa bolo sídlisko lužickej kultúry z doby hallštattskej, púchovské sídlisko zo zlomu letopočtu. Obec sa spomína od roku 1243 ako Tuhine, doložená je z roku 1259 ako Thuhene, z roku 1409 ako Tuchina, z roku 1439 ako Twchyna, maďarsky Tuchina, Tohány.
Patrila panstvu Vršatec, ktoré tu malo majer, časť zemanov Tuchyňských. V roku 1598 mala 12+32 domov, v roku 1720 mala 29 daňovníkov, v roku 1784 mala Panská Tuchyňa 59 domov a 373 obyvateľov, v roku 1828 mala 59 domov a 438 obyvateľov, Zemepanská Tuchyňa mala 11 domov, 10 rodín a 38 obyvateľov, v roku 1828 mala 8 domov a 92 obyvateľov. Zaoberali sa poľnohospodárstvom a ovocinárstvom. V roku 1901 založili potravné družstvo. V roku 1919 založili ovocný pestovateľský liehovar. 
Zábreh majetok sa spomína v roku 1259, patril hradu Trenčín.
V obci sa nachádza rímskokatolícky kostol sv. Joachima a Anny.

</doc>
<doc id="28323" url="https://sk.wikipedia.org/wiki?curid=28323" title="Slavnica">
Slavnica

Slavnica je obec na Slovensku v okrese Ilava.
Polohopis.
Obec leží v Považskom podolí, v podcelku Ilavská kotlina, na pravej nive Váhu v nadmorskej výške Cez Slavnicu preteká Košariský potok. Obec sa rozkladá vpravo od cesty II/507 z Nemšovej do Pruského, 8 km západne od Ilavy (vzdušnou čiarou len 3,5 km). Súčasťou obce sú miestne časti Podhorie a Tlstá Hora.
Dejiny.
Slavnica sa prvýkrát písomne spomína v roku 1379, bola majetkom viacerých zemianskych rodín. Miestna baroková kaplnka pochádza z 18. storočia. V obci stoja dve chránené lipy malolisté vysoké 23 m, resp. 28 m a s obvodom kmeňa 327 cm, resp. 510 cm.
Obyvateľstvo.
Etnické zloženie:
V obci tvoria väčšinu obyvateľstva Slováci (99,53 %). Malú menšinu tvoria príslušníci českej národnosti (0,35 %).
Náboženské zloženie:
V obci žijú prevažne príslušníci rímskokatolíckej cirkvi (96,95 %). Bez vyznania je iba 1,06 % obyvateľov a evanjelikov je len 0,82 %.
Pamiatky.
V obci je niekoľko kaplniek. Medzi najznámejšie pamiatky však patrí jednoloďový románsky kostol v Pomínovci (11. - 12. st.). Ide o unikátne dielo, pretože na Slovensku sú iba tri takéto kostolíky. Od roku 1965 je kultúrnou pamiatkou. Koncom leta sa k nej koná cyklistická púť.

</doc>
<doc id="28324" url="https://sk.wikipedia.org/wiki?curid=28324" title="Krivoklát">
Krivoklát

Krivoklát je obec na Slovensku v okrese Ilava.
Krivoklát (Kriwokla 1439) leží v severnej časti Bielych Karpat v Krivoklátskej doline. Archeológovia vykopali v Krivokláte bronzovú sponu z mladšej doby bronzovej, ale aj sídlisko púchovskej kultúry z 2. storočia pred Kristom. Obec je známa (1439) a patrila k panstvu Vršatec. 

</doc>
<doc id="28325" url="https://sk.wikipedia.org/wiki?curid=28325" title="Horná Poruba">
Horná Poruba

Horná Poruba je obec na Slovensku v okrese Ilava. 
V obci rímskokatolícky kostol sv. Kataríny Alexandrijskej z roku 1830.

</doc>
<doc id="28326" url="https://sk.wikipedia.org/wiki?curid=28326" title="Červený Kameň (okres Ilava)">
Červený Kameň (okres Ilava)

Červený Kameň (Wereskew 1354, Cherweny Kamen 1484) je obec na Slovensku v okrese Ilava.
Leží na severe Bielych Karpát v doline zvanej Červený Kameň. Nachádzajú sa tu štíhle skalnaté bradlá zo skupiny Vršatských bradiel, ktoré tvoria skrasovatené druhohorné horniny. Našlo sa tu sídlisko lužickej kultúry z mladšej doby bronzovej (1250/1200 – 1000 pred Kr.). 
Obec založili na klčovisku (14. stor.) a patrila k panstvu Vršatec. V polovici 20. storočia tu vyrábal Ján Gašpar originálne klarinetové osemdierkové píšťaly zvané fanfárky.
V katastrálnom území obce sa nachádza prírodná pamiatka Brezovská dolina a prírodná rezervácia Červenokamenské bradlo.
V obci je rímskokatolícky kostol Nepoškvrneného Počatia Panny Márie z roku 1806.
Pod skalou tou Červenou bývame.
"(Tento text je zobrazený v malej jaskyni pod Červenou skalou)" 
Nachádzame sa pod 45 m vysokým vápencovým monolitom červenou skalou, podľa ktorého má obec názov Červený Kameň. Táto jaskyňa bola do skaly vystrieľaná v roku 1931 na pamiatku 1500 rokov od konania mariánskeho cirkevného snemu v Efeze. Na prosbu p. farára Štefana Herodeka jaskyňu do skaly vystrieľal pomocou munície a do tvaru kaplnky vytesal p. Matej Bakoš. Od roku 1931 je tu osadená socha Panny Márie, Matky Božej. Z rozprávania starších občanov našej obce vieme, že socha, ktorá sa tu teraz nachádza, je už treťou v poradí. O prvej soche, ktorá bola v tejto kaplnke vystavená sa nezachovali žiadne podklady. Predchádzajúca socha Matky Božej mala na hrudi srdce a ruky smerujúce k tomuto srdcu. Táto socha bola pri renovácií nešťastnou náhodou rozbitá. Jej torzo je uložené v blízkosti skaly. Súčasná socha Panny Márie bola do našej obce privezená za p. farára Ladislava Kišku, ktorý v našej obci pôsobil od roku 1976 do roku 1984. Naposledy bola renovovaná a slávnostne znovu osadená 20.8.2000. Pamätníci Červeného Kameňa spomínajú, že už od vzniku tejto kaplnky ju vždy zdobilo množstvo kvetov, ktoré ženy pozberali v obci, alebo nazbierané lúčne kvety. V zimnom období bola vyzdobená smrekovými vetvičkami a na Vianoce vianočným stromčekom. Nie jeden bývalý žiak pána Herodeka si ešte dnes spomenie na hodiny náboženstva, strávené pod Červenou, keď pán farár vyhodil cukríky a padal „cukríkový dážď“ všetci ich s radosťou zbierali. Od nepamäti tu ľudia zapaľovali sviece a ďakovali Našej patrónke za jej ochranu. V súčasnosti je tu celoročná výzdoba z umelých kvetov a príležitostne sú tu aj živé kvety. Raz ročne sa tu slúži v letnom období sv. omša alebo ružencová pobožnosť. Majme prosím úctu k tomuto miestu, ktorá mu zásluhou našich predkov určite patrí. 
Obyvateľstvo.
V obci žije 683 obyvateľov (k 31. 12. rok 2015). Podľa posledného sčítania väčšina obyvateľov v obci patrí k slovenskej národnosti a k rímskokatolíckej cirkvi. Táto skladba obyvateľstva prevažovala v obci aj v minulosti. 

</doc>
<doc id="28327" url="https://sk.wikipedia.org/wiki?curid=28327" title="Vršatské Podhradie">
Vršatské Podhradie

Vršatské Podhradie je obec na Slovensku v okrese Ilava.
Poloha.
Vršatské Podhradie sa nachádza na severozápade okresu Ilava, 9,5 km severozápadne od Ilavy, medzi obcami Krivoklát a Červený kameň. Geomorfologicky leží v Bielych Karpatoch na úpätí Vršatských bradiel.
Dejiny.
Najstaršie obdobie histórie osídlenia je preukázané nálezom sídliska a žiarového pohrebiska lužickej kultúry z mladšej doby bronzovej. Nájdené bolo aj sídlisko púchovskej kultúry z obdobia prelomu letopočtu, slovanské hroby z 9. storočia a hromadný nález železných nástrojov slovanského kováča z 9. storočia.
Pamiatky.
Hrad.
V katastri obce sa nachádza Vršatecký hrad. Bol postavený v polovici 13. storočia na ochranu cesty vedúcej na Moravu. Skladal sa z horného hradu so štvorbokou pozorovacou vežou a z nižšie položeného predhradia, z ktorého vznikol v druhej polovici 16. a v 17. storočí dolný hrad s vencom opevnenia. Prístup do horného hradu viedol cez skalný tunel a po schodoch vytesaných do skaly.
Prírodná rezervácia.
Národná prírodná rezervácia Vršatské bradlá obsahuje vápencový masív bradlového pásma Bielych Karpát so zachovalými skalnými a lesnými spoločenstvami teplomilných a horských druhov rastlín a živočíchov. Na vápencovom Vršatskom hradnom brale sú ruinami hradu z 13. storočia. Skalný útvar je chráneným prírodným výtvorom od roku 1970.

</doc>
<doc id="28328" url="https://sk.wikipedia.org/wiki?curid=28328" title="Košecké Podhradie">
Košecké Podhradie

Košecké Podhradie je obec na Slovensku v okrese Ilava.
Poloha.
Katastrálne územie obce Košecké Podhradie je situované na severozápadnom Slovensku v Strážovskej hornatine v údolí Podhradského potoka, 9 km juhovýchodne od Ilavy. Obec je geograficky rozdelená na tri časti: Veľké Košecké Podhradie, Malé Košecké Podhradie a Kopec. Časti Veľké a Malé Košecké Podhradie delí od seba vrch Zámok, na ktorom sa v minulosti vypínal Košecký hrad. Miestna časť Kopec sa nachádza 5 km juhovýchodne od Veľkého Košeckého Podhradia. Najbližšími susednými obcami sú: na západe Košeca, na východe Zliechov, na juhu Horná Poruba a na severe vzdialenejšia obec Mojtín. Najbližším centrom obchodného a spoločenského života je okresné mesto Ilava. Rozloha územia obce je 3 691 ha. 
Prírodné pomery.
Veľmi členité územie má pahorkatinný, vrchovinný až hornatinný charakter povrchu. Tvoria ho prevažne druhohorné horniny s príkrovovými troskami, ktoré sú na mnohých miestach skrasovatené. Pôda v katastrálnom území obce je prevažne ílovitého zloženia. Najväčšiu časť obnaženej pôdy pokrývajú lúčne spoločenstvá, často využívané ako pasienky. Nadmorská výška v území obce sa pohybuje od 310 m n. m. do 798 m n. m. na vrchu Stupica nad časťou Veľké Košecké Podhradie, až po 982 m n. m. vysoký vrch Vápeč nad severnou časťou miestnej časti Kopec.
Stavby.
V obci je katolícka kaplnka Panny Márie z roku 1926.

</doc>
<doc id="28329" url="https://sk.wikipedia.org/wiki?curid=28329" title="Ladce">
Ladce

Ladce sú obec na Slovensku v okrese Ilava. 
Polohopis.
Obec leží v Považskom podolí, v podcelku Ilavská kotlina, na ľavej nive Váhu a priamo pri Nosickom kanáli, v nadmorskej výške Cez obec tečie Lúčkovský potok. Jej súčasťou je miestna časť Tunežice, časti Horné Ladce, Podkalište a osada Podlavičky.
Dejiny.
Obec sa prvýkrát písomne spomína v roku 1469, kedy patrila zemianskym rodinám Hatňanskovcov a Štefekovcov, neskôr panstvu hradu Košeca. Jeho časť Tunežice sa prvýkrát písomne spomína v roku 1397. V roku 1828 tu stálo 63 domov a žilo 234 obyvateľov, ktorí sa zaoberali poľnohospodárstvom. V roku 1889 bola postavená cementáreň, ktorá zmenila dovtedy poľnohospodársky ráz obce. Na nádvorí cementárne zastrelil v apríli 1945 nemecký trestný oddiel 19 ľudí, ktorý bol odvetou za smrť dvoch nemeckých vojakov zajatých partizánmi. Pri vykopávkach bolo objavené žiarové pohrebisko ľudu lužickej kultúry, keramiky a bronzové ozdoby.
Ladce sú rodiskom básnika Pavla Koyša. Prvých osem rokov (1971 – 1979) svojho života tu žil aj novinár, fotoreportér a reprezentant Slovenska vo FootGolfe Rastislav Blaško, ktorý o.i. získal historicky prvú medailu vo FootGolfe - bronz ako člen výpravy národnej reprezentácie Slovenska na 2. majstrovstvách Európy tímov EURO FOOTGOLF 2019 v Anglicku a následne aj v roku 2021 v Maďarsku.
Obyvateľstvo.
Etnické zloženie obyvateľstvaSlováci – 95,78 % Rómovia – 1,23 % Česi – 0,54 %a iníNáboženské zloženie obyvateľstvarímski katolíci – 83,63 % bez vyznania – 9,77 % evanjelici a. v. – 1,03 % a iní
Pamiatky.
V obci stojí rímskokatolícky Kostol sv. Valentína z roku 1747 a kaplnka Ukrižovaného Spasiteľa z roku 1945. Barokový kaštieľ pochádza z roku 1747 bol upravený v roku 1792, začiatkom 20. storočia bol adaptovaný na kláštor. Pri ňom sa nachádza zachovaný park s rozlohou 4 ha a lipovou alejou. 
Od miestnej železničnej stanice vychádza žlto značkovaná turistická trasa, ktorá vedie Lúčkovskou dolinou do sedla Mraznica a odtiaľ do obce Mojtín. V Lúčkovskej doline, v mieste zvanom „Chata pri buku“, stojí buk s obvodom kmeňa 650 cm, dub s obvodom 320 cm a baza čierna s obvodom 96 cm.
Priemysel.
Cementáreň v obci je najstaršou cementárňou na Slovensku. Výstavbu začali 25. júna 1889 a výroba začala v roku 1890. Vyrobený cement bol po prvýkrát vyrobený vtedajšou najmodernejšou technikou v Hornom Uhorsku, teda na Slovensku. Cement sa používal napr. na výstavbu kanalizácie vo Viedni, železnice v Novohrade atď. Pri obci sa nachádza prvá vodná elektráreň na Váhu.

</doc>
<doc id="28330" url="https://sk.wikipedia.org/wiki?curid=28330" title="Borčice">
Borčice

Borčice sú obec na Slovensku v okrese Ilava.
Poloha.
Borčice ležia uprostred Ilavského podolia na terase Váhu.
Dejiny.
Dedina bola súčasťou Trenčianskeho hradného panstva, neskoršie vo vlastníctve viacerých zemianskych rodín. Jej prvá písomná zmienka je spojená s benediktínskym opátstvom na Skalke a v archívnych prameňoch sa uvádza roku 1224. V roku 1238 uvádzaná pod názvom "Bork". Zemiansky rod Borčickovcov doložený zo 14. storočia. Zemania zastávali v stredoveku vysoké funkcie v stoličnej správe Trenčianskej stolice. Známy je Peter z Borčíc ako stoličný notár (1479), Bartolomeus Borčický (1536), trenčiansky slúžny Ján Borčický, ktorý sa stal aj stoličným slúžnym (1571). Ako služobníci cirkvi vynikli nitriansky kanonik Jeremiáš z Borčíc (1520 – 1529). Štefan Borčický bol administrátorom (správcom) levického tridsiatku aj provizorom Šášovského hradu. Na sklonku 15. storočia, ako sa píše v Lexikóne erbov Trenčianskej stolice (H+H 2000) mal Peter z Borčíc štyroch synov, z ktorých Juraj a Albert založili základné rodové línie Borčickovcov. Majetok Borčickovci rozšírili o Bolešov, neskoršie získali aj majetky v Drietome, Podskalí a v Preseľanoch. Erb rodu Borčickovcov vydal kráľ Ľudovít II. 25. januára 1520. Najstaršou zachovanou pečaťou je pečať Martina Borčického (1528). 
Pamiatky.
V obci Borčice je zrenovovaný klasicistický kaštieľ Villabork , postavený na starších základoch s priľahlým parkom (1815), ktorý je dnes súkromným majetkom. Nachádzajú sa tu aj dve kaplnky: z nich v jednej je oltár, zapísaný ako kultúrna pamiatka, na cintoríne je baroková socha svätého Jána Nepomuckého, ktorá je tiež zapísaná ako kultúrna pamiatka.

</doc>
<doc id="28331" url="https://sk.wikipedia.org/wiki?curid=28331" title="Bohunice (okres Ilava)">
Bohunice (okres Ilava)

Bohunice sú obec na Slovensku v okrese Ilava. Obec sa nachádza na Strednom Považí, v podhorí Bielych Karpát.
Názov obce.
Názov obce bol dlho nejednotný – od 18. stor. sa spomína ako "Bohunicz" alebo už ako "Bohunice". Názov bol často zamieňaný s Jasl. Bohunicami a Bohunicami v Hontianskej župe – Levický okres. Samostatne boli rozlíšené ako "Bohunice pri Pruskom" alebo "Bohunice nad Váhom" začiatkom 20. storočia. Dnešný, všeobecne zaužívaný názov je "Bohunice". 
Dejiny.
Prvá písomná zmienka o obci je z roku 1229 ako "Terra Bohwnycz". Neskôr Bohunice prešli vlastníctvom mnohých rodov a panstiev. Obec už na začiatku 14. storočia patrila Vršateckému panstvu, neskôr sa spomínajú rody Slopnajovcov a Chalupových (tieto rody však nemali pre Bohunice príliš veľký význam). Od 16. storočia bola obec pod vplyvom Jakušičovcov - rodu, ktorý mal korene v Chorvátsku.
Obec bola dlho roľnícka a obyvatelia sa živili najmä pestovaním, chovom a prácou na poli, výrobou destilátov. Bohunice sa vyvíjali ako potočná dedina, vedľa potoka sa nachádzali močidlá – vodné nádrže na močenie konopných stonkov, ktoré sa potom spracovávali na plátno. V obci mleli štyri mlyny, dodnes je zachovaný prostredný mlyn – Kazdov, ktorý dnes už nie je funkčný. 
Dominantou obce je neogotický kaštieľ z 19.storočia, vystavaný rodom Mednyanskych. Po rode Mednyanskych patrili Bohunice rodu Ríznerovcov, ktorým príbuzná bola spisovateľka Ľudmila Podjavorinská. Od júla 2012 je kaštieľ s priľahlým areálom obnovený a sprístupnený verejnosti. Slúži ako Múzeum regiónu Bielych Karpát.
Za pozoruhodnosť môže byť taktiež označený morušovník rastúci za kaštieľom, dnes opomínaný až často zabudnutý cenný zdroj resveratrolu.
Niektorí obyvatelia obce bojovali na frontoch 1. svetovej vojny, ako súčasť Trenčianskeho pešieho pluku. 17 z nich vo vojne padlo. Ich mená sú vytesané do stĺpa na miestnom cintoríne. V 2. svetovej vojne nezahynul žiadny obyvateľ, ale obec a priľahlé chotáre boli miestami bojov, bombardovania a ostreľovania.
Nemecké vojská mali opravárne a muničné sklady v záhrade neogotického kaštieľa, ktorý dali vystavať Mednyanskí.
Jedným z mála archeologických nálezov bol nález pozostatkov mamuta v roku 1945, no skelet a kly sa poškodili pri výkopových prácach. V totalitných rokoch sa s rozvojom fabrík dostávali k práci v mestách. Veľa obyvateľov pracovalo taktiež v kameňolome nad obcou.
Obyvateľstvo.
Obec má k 31.12.2022 771 obyvateľov.
Pamiatky.
V obci sa nachádza neogotický kaštieľ, ktorý dali vystavať Mednyanskí. V roku 1866 bola v záhrade postavená aj kaplnka, kde majú Mednyanskí kryptu.
Dobrovoľný hasičský zbor.
V obci funguje od roku 1925 Dobrovoľný hasičský zbor (DHZ Bohunice). Zakladateľom a prvým veliteľom bol Ján Kresánek (učiteľ v miestnej ľudovej škole) a predsedom bol Ondrej Zlatoš. V súčasnosti má 52 členov, z toho je 22 aktívnych (18 mužov a 4 ženy). Veliteľom zboru je Andrej Pastorek (od 2019), predsedom Michal Prekop (od 2014). 
Technickú výbavu zboru predstavujú:
Ostatná technika.
Zbor taktiež vlastní funkčnú historickú ručnú striekačku z roku 1905. Striekačka bola v roku 2013 renovovaná členmi zboru. Zbor každý rok zastrešuje aj tradičné kultúrne podujatia ako sú fašiangy, stavanie májov, Bohunické hody, Vianočný punč... Členovia zboru sa každý rok zúčastňujú previerok pripravenosti a tiež aj pohárových súťaží, na ktorých reprezentujú obec.
14 členov pôsobí v zložke DHZO, teda Dobrovoľnom hasičskom zbore obce. Na rozdiel od DHZ, sa členovia DHZO venujú aj zásahovej činnosti, teda likvidácii požiarov, pomoci pri povodniach a iných nežiaducich udalostiach. Členovia DHZO Bohunice sú zároveň aj členmi DHZ Bohunice.

</doc>
<doc id="28332" url="https://sk.wikipedia.org/wiki?curid=28332" title="Mikušovce (okres Ilava)">
Mikušovce (okres Ilava)

Mikušovce (Myklus 1259) sú obec na Slovensku v okrese Ilava. Ležia v severnej časti Bielych Karpát uprostred doliny Červeného Kameňa medzi obcami Červený Kameň a Tuchyňa. V obci je rímskokatolícky kostol z roku 1997 zasvätený sv. Gorazdovi a kaplnka z r. 1906. 
V obci je plnostupňová základná škola s materskou školou, ktorej budova bola postavená v roku 1967. Do školy od 5. ročníka dochádzajú aj žiaci zo susedných dvoch obcí.
Mikušovské bralá s názvom Skalice sú od roku 1970 prírodnou pamiatkou. Našlo sa tu hradisko lužickej a púchovskej kultúry, tri pohrebiská z mladšej doby bronzovej a z halštatskej doby, ďalej hromadný nález bronzov z mladšej doby bronzovej. Mikušovce patrili k panstvu Vršatec, časť pozemkov rodine Bartovcov.
V obci sa nachádzajú dve pohostinstvá a dva obchody. Spojenie je možné autobusovou dopravou z Ilavy, Dubnice nad Váhom a z Púchova. Najbližšia železničná stanica sa nachádza v Ilave.

</doc>
<doc id="28333" url="https://sk.wikipedia.org/wiki?curid=28333" title="Kameničany">
Kameničany

Kameničany je obec na Slovensku v okrese Ilava.
Polohopis.
Obec Kameničany leží na strednom Považí, na pravom brehu rieky Váh. Územie obce je súčasťou Ilavskej kotliny, a zo západu je ohraničené pohorím Bielych Karpát. Nadmorská výška obce je Obec má 545 obyvateľov (stav k 31. 12. 2015).
Dejiny.
Prvá písomná zmienka o obci Kameničany sa nachádza v darovacej listine z roku 1193, ktorou uhorský kráľ Bela III. daroval Vrazlovi, veliteľovi hradnej posádky v Trenčíne dve voľné územia- Kameničany a Predmier, za služby poskytnuté pri vojenskej výprave proti Byzantskej ríši. Pri zastávke rastie lipa, ktorá má viac ako 400 rokov.
Obec sa v priebehu svojej histórie spomína pod rôznymi menami:1193 - Kemenchen,1379 - Kameniczan,1491 - Kamychan,1692 - Kameniczani,1863 - Kamentsani,2000 - Kameničany
Pamiatky.
V obci sa nachádza kaplnka so zvonicou. Táto kaplnka bola postavená v 60-tych rokoch 20. storočia. Svätá omša sa v obci slúži len raz do roka - 5. júla, na sviatok svätého Cyrila a Metoda, ktorým je kaplnka zasvätená.
Šport.
V obci Kameničany je futbalový klub FK Slovan Kameničany a dobrovoľný hasičský zbor DHZ Kameničany.

</doc>
<doc id="28336" url="https://sk.wikipedia.org/wiki?curid=28336" title="Výbuchy v Londýne">
Výbuchy v Londýne



</doc>
<doc id="28337" url="https://sk.wikipedia.org/wiki?curid=28337" title="Brestovec">
Brestovec

Brestovec môžu byť:

</doc>
<doc id="28339" url="https://sk.wikipedia.org/wiki?curid=28339" title="Zoltán (prvé meno)">
Zoltán (prvé meno)

Zoltán je mužské krstné meno. Je to maďarské meno, pochádzajúce z tureckého slova „sultán“. Meniny na Slovensku má 7. apríla.

</doc>
<doc id="28340" url="https://sk.wikipedia.org/wiki?curid=28340" title="Albert (prvé meno)">
Albert (prvé meno)

Albert je mužské krstné meno. Vzniklo spojením staronemeckých slov "adal"+"beraht", čím ide o skrátenú podobu mena Adalbert. Významom mena je vznešený a slávny. Na Slovensku má meniny 8. apríla.

</doc>
<doc id="28341" url="https://sk.wikipedia.org/wiki?curid=28341" title="Igor">
Igor

Igor je mužské krstné meno. Toto ruské meno má pôvod v staroislandských slovách "Ingwio"+"wara" s významom „boh Ingwio ochraňuje“. Meniny na Slovensku má 10. apríla.

</doc>
<doc id="28342" url="https://sk.wikipedia.org/wiki?curid=28342" title="Podlužany">
Podlužany

Podlužany môžu byť:

</doc>
<doc id="28343" url="https://sk.wikipedia.org/wiki?curid=28343" title="Rybník">
Rybník

Rybník môže byť:

</doc>
<doc id="28344" url="https://sk.wikipedia.org/wiki?curid=28344" title="Jesenské">
Jesenské

Jesenské môžu byť:

</doc>
<doc id="28345" url="https://sk.wikipedia.org/wiki?curid=28345" title="Bohunice">
Bohunice

Bohunice môžu byť:

</doc>
<doc id="28346" url="https://sk.wikipedia.org/wiki?curid=28346" title="Beša">
Beša

Beša môžu byť:

</doc>
<doc id="28347" url="https://sk.wikipedia.org/wiki?curid=28347" title="Aleš">
Aleš

Aleš je mužské krstné meno českého pôvodu. Ide o domácku podobu mena Alexej. Na Slovensku i v Česku má meniny 13. apríla.

</doc>
<doc id="28348" url="https://sk.wikipedia.org/wiki?curid=28348" title="Fedor (prvé meno)">
Fedor (prvé meno)

Fedor je mužské krstné meno. Je to slovenská podoba ruského mena "Fiodor", ktoré je zas podobou mena "Teodor". Meniny na Slovensku má 15. apríla.

</doc>
<doc id="28349" url="https://sk.wikipedia.org/wiki?curid=28349" title="Rudolf">
Rudolf

Rudolf je mužské krstné meno. Má nemecký pôvod, zo staronemeckých slov "hrod, hroud+wolf" s významom „slávny vlk“. Meniny na Slovensku má 17. apríla.

</doc>
<doc id="28350" url="https://sk.wikipedia.org/wiki?curid=28350" title="Valér (meno)">
Valér (meno)

Valér je mužské krstné meno. Meniny na Slovensku má 18. apríla.

</doc>
<doc id="28351" url="https://sk.wikipedia.org/wiki?curid=28351" title="Marcel">
Marcel

Marcel je mužské krstné meno. V pôvodnom preklade znamená Marcel „malý bojovník“. Pôvodne latinské meno Marcellus vzniklo ako zdrobnenina mena Marcus. Meniny na Slovensku má 20. apríla.

</doc>
<doc id="28352" url="https://sk.wikipedia.org/wiki?curid=28352" title="Ervín">
Ervín

Ervín je mužské krstné meno. Meniny na Slovensku má 21. apríla.

</doc>
<doc id="28353" url="https://sk.wikipedia.org/wiki?curid=28353" title="Slavomír (prvé meno)">
Slavomír (prvé meno)

Slavomír je mužské krstné meno. Meno Slavomír má slovanský pôvod a význam mena je „sláviaci mier“. Nositeľov tohto, na území Slovenska menej rozšíreného mena, oslovujeme Slavo, Slavko. Meniny na Slovensku má 22. apríla.

</doc>
<doc id="28354" url="https://sk.wikipedia.org/wiki?curid=28354" title="Vojtech (prvé meno)">
Vojtech (prvé meno)

Vojtech je mužské krstné meno. Má slovanský pôvod s významom „tešiteľ vojska“, „útecha vojska“. Meniny na Slovensku má 23. apríla.

</doc>
<doc id="28355" url="https://sk.wikipedia.org/wiki?curid=28355" title="Lesana">
Lesana

Lesana je ženské krstné meno. Meniny na Slovensku má 5. mája.

</doc>
<doc id="28356" url="https://sk.wikipedia.org/wiki?curid=28356" title="Hermína">
Hermína

Hermína je ženské krstné meno. Pôvodne nemecké meno Hermann pochádza zo staronemeckého "heri"+"man", čo znamená „bojovník“. Hermína teda znamená „bojovníčka“. Meniny na Slovensku má 6. mája.

</doc>
<doc id="28357" url="https://sk.wikipedia.org/wiki?curid=28357" title="M51">
M51



</doc>
<doc id="28358" url="https://sk.wikipedia.org/wiki?curid=28358" title="Monika">
Monika

Monika je ženské krstné meno. Pôvod má v gréckom "monos" s významom „jediná“, „sama“, „osamelá“. Iný výklad je, že pochádza z fenického jazyka s významom „bohyňa“. Meniny na Slovensku má 7. mája.

</doc>
<doc id="28359" url="https://sk.wikipedia.org/wiki?curid=28359" title="Ingrida">
Ingrida

Ingrida alebo Ingrid je ženské krstné meno. Toto severské meno má pôvod v staroislandských slovách "Ingwio"+"frid" s významom „Ingwiova krásavica“. Ingwio bol severským bohom plodnosti. Meniny na Slovensku má 8. mája.

</doc>
<doc id="28360" url="https://sk.wikipedia.org/wiki?curid=28360" title="Roland">
Roland

Roland je mužské krstné meno. Meniny na Slovensku má 9. mája.

</doc>
<doc id="28361" url="https://sk.wikipedia.org/wiki?curid=28361" title="NGC 5194">
NGC 5194



</doc>
<doc id="28362" url="https://sk.wikipedia.org/wiki?curid=28362" title="Viktória (prvé meno)">
Viktória (prvé meno)

Viktória je ženské krstné meno. Pochádza z latinského "victoria" „víťazstvo“. Meniny na Slovensku má 10. mája.

</doc>
<doc id="28363" url="https://sk.wikipedia.org/wiki?curid=28363" title="Blažena">
Blažena

Blažena je ženské krstné meno. Je slovanským variantom mena Beáta. Meniny na Slovensku má 11. mája.

</doc>
<doc id="28364" url="https://sk.wikipedia.org/wiki?curid=28364" title="Pankrác (prvé meno)">
Pankrác (prvé meno)

Pankrác je mužské krstné meno. Meniny na Slovensku má 12. mája.

</doc>
<doc id="28365" url="https://sk.wikipedia.org/wiki?curid=28365" title="Servác">
Servác

Servác je mužské krstné meno. Meniny na Slovensku má 13. mája.

</doc>
<doc id="28366" url="https://sk.wikipedia.org/wiki?curid=28366" title="Bonifác">
Bonifác

Bonifác je mužské krstné meno. Meniny na Slovensku má 14. mája.

</doc>
<doc id="28367" url="https://sk.wikipedia.org/wiki?curid=28367" title="Žofia">
Žofia

Žofia je ženské krstné meno. Má pôvod v gréčtine, kde "sophia" znamená „múdrosť“. Meniny na Slovensku má 15. mája.

</doc>
<doc id="28368" url="https://sk.wikipedia.org/wiki?curid=28368" title="Svetozár">
Svetozár

Svetozár je mužské krstné meno. Meniny na Slovensku má 16. mája.

</doc>
<doc id="28369" url="https://sk.wikipedia.org/wiki?curid=28369" title="Gizela">
Gizela

Gizela je ženské krstné meno. Pôvod má v nemčine, súvisí so staronemeckým slovom "gisil, gis", čo znamená „šíp“, „strela“. Meniny na Slovensku má 17. mája.

</doc>
<doc id="28370" url="https://sk.wikipedia.org/wiki?curid=28370" title="Viola (prvé meno)">
Viola (prvé meno)

Viola je ženské krstné meno. Pôvod má v latinskom slove "viola" s významom „fialka“. Meniny na Slovensku má 18. mája.

</doc>
<doc id="28371" url="https://sk.wikipedia.org/wiki?curid=28371" title="Gertrúda">
Gertrúda

Gertrúda je ženské krstné meno. Meniny na Slovensku má 19. mája.

</doc>
<doc id="28372" url="https://sk.wikipedia.org/wiki?curid=28372" title="Bernard (prvé meno)">
Bernard (prvé meno)

Bernard je mužské krstné meno. Je nemeckého pôvodu, vzniklo zo staronemeckých slov "bern"+"hatr", čo znamená „medvedia sila“, „silný ako medveď“. Meniny na Slovensku má 20. mája.

</doc>
<doc id="28373" url="https://sk.wikipedia.org/wiki?curid=28373" title="Zina">
Zina

Zina je ženské krstné meno gréckeho pôvodu. Pochádza z mena "Zénais" – „božská“, odvodeného od mena starogréckeho boha Dia, pravdepodobne ako skrátený tvar ruskej, bieloruskej a ukrajinskej podoby Zinaida. Meniny na Slovensku má 21. mája.

</doc>
<doc id="28374" url="https://sk.wikipedia.org/wiki?curid=28374" title="Júlia">
Júlia

Júlia je ženské krstné meno, pôvodne rímske rodové meno s významom "vlasatá, mladá", alebo zo slova Jovilius, "božská". Je ženskou alternatívou mužského mena Július. Na Slovensku má meniny 22. mája, spolu s Julianou.

</doc>
<doc id="28375" url="https://sk.wikipedia.org/wiki?curid=28375" title="Juliana">
Juliana

Juliana je ženské krstné meno, pôvodom z latinského Julianus, "patriaci Júliovcom", podľa mena rímskeho rodu. Na Slovensku má meniny 22. mája, spolu s Júliou.

</doc>
<doc id="28376" url="https://sk.wikipedia.org/wiki?curid=28376" title="Želmíra">
Želmíra

Želmíra je ženské krstné meno. Má slovanský pôvod s významom „želajúca (si) mier“. Meniny na Slovensku má 23. mája.

</doc>
<doc id="28377" url="https://sk.wikipedia.org/wiki?curid=28377" title="Ela">
Ela

Ela je ženské krstné meno. Vzniklo ako krátky tvar gréckeho mena Helena, alebo arabského Eleonóra. Meniny na Slovensku má 24. mája.

</doc>
<doc id="28378" url="https://sk.wikipedia.org/wiki?curid=28378" title="Urban">
Urban

Urban môže byť:

</doc>
<doc id="28379" url="https://sk.wikipedia.org/wiki?curid=28379" title="Dušan">
Dušan

Dušan je mužské krstné meno. Vzniklo ako skrátená podoba pôvodne južnoslovanských mien Duchoslav a Dušislav. V preklade znamená duša, duch alebo dych. Ten kto má dušu, alebo ten kto má dobrý dych (je silný, má odvahu, silného ducha). Na Slovensku má meniny 26. mája.

</doc>
<doc id="28380" url="https://sk.wikipedia.org/wiki?curid=28380" title="Viliam (prvé meno)">
Viliam (prvé meno)

Viliam je mužské krstné meno. Pôvod má v staronemeckých slovách "willo+helm", čiže „vôľa“ a „prilba“. Význam môže byť „muž pevnej vôle“. Meniny na Slovensku má 28. mája.

</doc>
<doc id="28381" url="https://sk.wikipedia.org/wiki?curid=28381" title="Ferdinand">
Ferdinand

Ferdinand môže predstavovať:

</doc>
<doc id="28384" url="https://sk.wikipedia.org/wiki?curid=28384" title="Chróm">
Chróm

Chróm (lat. "Chromium") je chemický prvok v Periodickej tabuľke prvkov, ktorý má značku Cr a protónové číslo 24.
História.
V roku 1761 objavil Johann Gottlob Lehmann oranžovočervený Chróman olovnatý (PbCrO4) na Urale, ktorý nazval červená olovená ruda. Identifikoval ho ako olovnato-železnato-selenovitú zlúčeninu a tak chróm ostal neobjavený.
V roku 1770 našiel Peter Simon Pallas na tom istom mieste červený olovnatý minerál, ktorý nazval podla jeho červenej farby Krokoit (z gréc. "krokos", šafránový). Využitie červenej olovenej rudky ako farebnej hlinky rýchlo narástlo. Z krokoitu vyrábaný žiarivý žltý pigment s názvom chrómová žltá sa stal módnym. Mnohí si ho pamätajú ako poštovú žlť.
V roku 1797 získal Louis Nicolas Vauquelin oxid chromitý (Cr2O3) z krokoitu a kyseliny soľnej. V roku 1798 vyrobil nečistý elementárny chróm redukciou oxidu chromitého drevným uhlím. Tento novoizolovaný prvok dostal kvôli mnohofarebnosti jeho solí meno chróm (z gréc. "chroma", farba). Stopové množstvá nového prvku dokázal Vauquelin aj v drahokamoch ako rubín a smaragd. V 19. storočí boli zlúčeniny chrómu využívané prevažne ako farbivá. Na konci 20. storočia sa chróm a jeho zlúčeniny využívajú hlavne na výrobu koróziivzdorných a žiaruvzdorných zliatin.
Výskyt.
Chróm sa ťažil skoro len ako chromit (FeCr2O4) alebo zriedkavo chrómferid, a to povrchovo alebo len v malej hĺbke. Kovový chróm sa získava redukciou tejto rudy hliníkom alebo kremíkom.
Južná Afrika dodáva zhruba polovicu svetovej spotreby chromitu. Hodno spomenúť aj krajiny ako Kazachstan, India a Turecko.
V roku 2000 sa na trh dodalo zhruba 15 miliónov ton chromitovej rudy. Z nej sa dalo získať 4 milióny ferochrómu v trhovej hodnote 2,5 miliárd dolárov. Kovový chróm sa v ložiskách vyskytuje len zriedkavo. Jedným z výskytov je baňa Udačnaja v Rusku, kde sa ťaží kimberlitová diatréma. V redukovanej základnej hmote kimberlitu sa nachádzajú diamanty a kovový chróm, zrejme pochádzjaúce z hlbšej časti zemského plášťa.
Získavanie.
Dodávaná chromitová ruda sa oddelí od hlušiny. V druhom kroku prebehne oxidačné zlúčenie za horúčavy na dichromát. Následne sa redukuje uhlíkom na oxid chromitý a hliníkom na elementárny chróm. Chróm sa nedá získavat redukciou s uhlím z oxidických rúd, lebo vzniká chrómkarbid. Čistý chróm sa vytvára elektrolýzou Cr3+- iónov z kyselinovosírového roztoku. Zodpovedajúce zlúčeniny sa vyrábajú rozpustením oxidu chromitého alebo ferochrómu v kyseline sírovej. Ferochróm ako východisková látka vyžaduje predchádzajúce odstránenie železa.
Extrémne čistý Chróm sa vyrába pomocou ďalších čistiacich krokov van Arkel de Boerovou metódou podľa van Arkela a de Boera.
Ferochróm sa vyrába redukciou chromitu v oblúkovej peci pri 2 800 °C.
Vlastnosti.
Chróm je oceľovosivý, nekorodujúci a neoxidujúci tvrdý kov, ktorý je v základnom stave húževnatý, tvarovateľný a kujný.
Zvyčajné oxidačné stupne chrómu sú +2, +3 a +6, pričom +3 je najstálejší. V oxidačnom stupni +6 je silným ale aj jedovatým oxidovadlom.
Použitie.
Chróm a jeho zlúčeniny sa používajú najrôznejšími spôsobmi:
Obmedzenie.
Smernica RoHS obmedzuje použitie šesťmocného chrómu ďalších 5 látok (kadmium, olovo, ortuť, polybrómované bifenyly (PBB) a polybrómované difenylétery (PBDE)) pri výrobe elektrických a elektronických zariadení, ktoré sa vo veľkých množstvách dostáva na skládky, a tým prispieť k ochrane ľudského zdravia a životného prostredia. Obmedzenie sa preto netýka priemyselných, telekomunikačných, zdravotníckych, vedeckých atď. zariadení s dlhou životnosťou, ktoré sa vyrábajú v malých množstvách a pri ktorých sa dá predpokladať, že neskončia na skládke.

</doc>
<doc id="28385" url="https://sk.wikipedia.org/wiki?curid=28385" title="Altajsko">
Altajsko

Altajsko, dlhý tvar Altajská republika, je republika Ruskej federácie. 
Prírodné podmienky.
Nachádza sa v Južnom Sibíri na hranici s Mongolskom a Kazachstanom, niekedy sa jej hovorí tiež Ruský Tibet. Má rozlohu 92 600 km² a 202 947 obyvateľov. Hlavným mestom je Gorno-Altajsk. Platí tu Novosibírsky čas (SEČ+ 5 hod).
Obyvateľstvo.
V Altajsku žije 57 % Rusov, co je asi 116 000 ľudí. Ďalej nasledujú etnickí Altajci, čo je iba 30,7 % obyvateľov - 62 000 ľudí. Tiež sú tu zastúpené menšiny z bývalých republík ZSSR, ako napr. Ukrajinci alebo Kazachovia. V krajine je iba jedna univerzita, ktorou je Gorno-Altajská štátna univerzita.
Ekonomika.
V Altajsku prevláda pestovanie poľnohospodárskych plodín, ktoré spracováva potravinársky priemysel (ten je v Altajskej rep. rozvinutý najviac). Nasleduje ťažba dreva (do Altajska čiastočne zasahuje severská tajga). V krajine je tiež veľa nerastných surovín (napr. zlato, striebro, železná ruda, lítium a ďalšie), ktoré sa ťažia.
Doprava.
Altajsko nemá železnicu. Hlavný cestný ťah vedie z Gorno-Altajska do mesta Koš-Agač horskými údoliami a ďalej na juh, priesmykom Dörböt Dabaan do Mongolska. Tiež je tu niekoľko letísk pre osobnú dopravu.

</doc>
<doc id="28388" url="https://sk.wikipedia.org/wiki?curid=28388" title="Belá">
Belá

Belá môže byť:

</doc>
<doc id="28390" url="https://sk.wikipedia.org/wiki?curid=28390" title="Kuzmice">
Kuzmice

Kuzmice môžu byť:

</doc>
<doc id="28391" url="https://sk.wikipedia.org/wiki?curid=28391" title="Lipovník">
Lipovník

Lipovník môže byť:

</doc>
<doc id="28392" url="https://sk.wikipedia.org/wiki?curid=28392" title="Vozokany">
Vozokany

Vozokany môžu byť:

</doc>
<doc id="28395" url="https://sk.wikipedia.org/wiki?curid=28395" title="Epigenéza (biológia)">
Epigenéza (biológia)

Epigenéza (z gréčtiny) je teória o postupnom vytváraní jednotlivých častí indivídua z jednoduchších foriem.

</doc>
<doc id="28396" url="https://sk.wikipedia.org/wiki?curid=28396" title="Epigenéza">
Epigenéza

Epigenéza môže byť:

</doc>
<doc id="28397" url="https://sk.wikipedia.org/wiki?curid=28397" title="Hosťovce">
Hosťovce

Hosťovce môže byť:

</doc>
<doc id="28398" url="https://sk.wikipedia.org/wiki?curid=28398" title="Zlatno">
Zlatno

Zlatno môže byť:

</doc>
<doc id="28403" url="https://sk.wikipedia.org/wiki?curid=28403" title="Muchárik malý">
Muchárik malý

Muchárik malý alebo muchárik červenohrdlý ("Ficedula parva") je vták z čeľade muchárovité. Obýva palearktídu od Uralu po strednú Európu, od 19. storočia sa šíri smerom na západ. Zimuje v Indii, Indonézii a na Srí Lanke. Slovensko má druhú najpočetnejšiu populáciu muchárikov malých v Európe. Podľa Medzinárodnej únie na ochranu prírody a prírodných zdrojov muchárik malý patrí medzi najmenej ohrozené druhy, trend celkovej aj európskej populácie je stúpajúci.
Opis.
Muchárik malý je menší ako vrabec domový, meria 11 –  a váži 8,5 – 11 g. Samček má bradu, hrdlo, hrvoľ a časť pŕs červenej farby. Chrbát je sivohnedý, letky tmavé, hlava sivá, spodná časť tela je žltkavá. Chvost je tmavý, bočné kormidlové perá majú na okrajoch v hornej časti biele okraje. Biele okraje chvosta sú typické pre obe pohlavia a je to dôležitý rozlišovací znak. Samička je viac do hneda, nemá červenú škvrnu.. Mláďatá sú škvrnité.
Hlas.
Spev muchárika malého znie jasne, trochu melancholicky a má dve rozlíšiteľné časti. Začne vyššie a klesá. Znie ako "titt-ü, titt-tüj, tüj, tüj" alebo "ti-tla ti-tla ti-tla ti tla-tla-tla-tla". Často volá suchým hlasom "trrr" podobným orieškovi obyčajnému.. Poznáme i mäkké, melancholicky znejúce vábenie "tyli", pripomínajúce rýchlu škrípajúcu hojdačku. Často tento hlas kombinuje s tichým "cvrr".
Výskyt a stav na Slovensku.
Muchárik malý obýva pásmo bukových a zmiešaných bukových lesov. Najvyššie položené hniezdiská sú v Západných Tatrách až vo Veľkej a Malej Fatre. Hniezdenia boli zistené i v parkoch a záhradách. Na slovenských nížinách nehniezdi, zastavuje sa tu v rôznych netypických biotopoch počas migrácie (napr. pobrežné vrbiny, staré sady a pod.). Ťah prebieha začiatkom mája a v auguste.
Odhadovaný počet hniezdiacich párov je 5 000 – 10 000. Hniezdenie bolo dokázané alebo pravdepodobné v 56,20 % mapovacích kvadrátov. Veľkosť populácie i územie, na ktorom sa vyskytuje, sú "stabilné", maximálna zmena do 20 %. Ekosozologický status v roku 1995 "R" – vzácny. V roku 1998 "NE" – nehodnotený druh podľa uvedených kritérií z viacerých dôvodov. V roku 2001 "NE" – nehodnotený. V roku 2014 "LC" – menej dotknutý. Európsky ochranársky status – nezaradený "SPEC". Stupeň ohrozenia "S" – vyhovujúci ochranársky status.
Biotop.
Hniezdnym biotopom muchárika malého sú staré, vysoké listnaté a zmiešané lesy, najmä bukové a bukovo-jedľové. Mucháriky malé obľubujú blízkosť mladších porastov, dolinky a miesta susediace s lúkami a potokmi.
Hniezdenie.
Na hniezdenie si vyberajú dutiny a polodutiny v stromoch, hniezdo stavia samička z trávy a machu, v strede je srsť a perie. Na 4 – 7 vajíčkach sedí iba samica, hniezdia iba raz v júni. Obaja rodičia kŕmia a vychovávajú mláďatá 14 dní.
Potrava.
Muchárik malý sa živí lietajúcim hmyzom. Chytá ho v korunách stromov, ale aj na lúkach.
Ochrana.
Je zákonom chránený, spoločenská hodnota je 2000 € (vyhláška MŽP č. 170/2021).

</doc>
<doc id="28405" url="https://sk.wikipedia.org/wiki?curid=28405" title="Morské oko (jazero)">
Morské oko (jazero)

Morské oko, v minulosti nazývané Veľké Vihorlatské jazero, je najväčšie jazero vo Vihorlatských vrchoch a tretie najväčšie prírodné jazero na Slovensku po Štrbskom plese a Veľkom Hincovom plese vo Vysokých Tatrách. Je jedno z najkrajších zátiší na Slovensku, ktoré si zachovalo romantiku a prirodzený pôvab.
Vznik a poloha.
Vznik Morského oka spadá do obdobia doznievania sopečnej činnosti vo Vihorlate. Mohutný zosuv z východného svahu Motrogonu a Jedlinky zahradili dolinu potoka Okna a za vzniknutou bariérou vzniklo prírodné jazero. Morské oko je výnimočné svojim pôvodom, polohou, fyzikálno-chemickým a biologickým režimom. Leží pod Sninským kameňom () v katastrálnom území obcí Remetské Hámre a Vyšná Rybnica, v nadmorskej výške Dnešná podoba jazera existuje od osemdesiatych rokov 19. storočia, keď bol vybudovaný umelý priehradný múr. Asi plocha jazera po zvýšení vodnej hladiny o vytvorila dnešnú plochu . Maximálna dĺžka jazera je a šírka . Jazero dosahuje hĺbku až .
Nachádza sa v Chránenej krajinnej oblasti Vihorlat a patrí do ochranného pásma územia Vihorlatský prales, skrátene aj Vihorlat, ktoré bolo v roku 2007 zapísané do zoznamu Svetového prírodného dedičstva UNESCO v kategórii Karpatské bukové pralesy. Dôvodom zápisu boli zachovalé bukové pralesy s vyše 240-ročnými exemplármi. Kategória bola neskôr viackrát rozšírená o ďalšie lokality a v súčasnosti nesie názov Staré bukové lesy a bukové pralesy Karpát a iných regiónov Európy (). Zároveň patrí do lokality Morské oko (SKUEV0209), ktorá je územím európskeho významu sústavy Natura 2000.
Neďaleko Morského oka západným smerom, v nadmorskej výške , leží druhé najzachovalejšie jazero vo Vihorlatských vrchoch – Malé Morské oko, v minulosti nazývané Malé Vihorlatské jazero.
Opis jazera.
Do jazera ústi 6 stálych prameňov a niekoľko periodických. Prebytočnú vodu z jazera odvádza potok Okna. Pobrežie je veľmi členité. Jeho západná a severná časť má mierny sklon a je pokrytá jemným pieskom. Východný breh je strmý a kamenitý. Hlbšie časti jazera sú pokryté hrubou vrstvou bahna. V blízkosti prítokov sa hromadí lístie, z ktorého sa celoročne uvoľňuje metán.
Morské oko je veľkou prírodnou zvláštnosťou slovenskej prírody. Na ochranu prírodných hodnôt a krás bolo jazero spolu s okolitými lesmi v roku 1984 vyhlásené za štátnu prírodnú rezerváciu, v súčasnosti je to národná prírodná rezervácia (pozri: NPR Morské oko) v celkovej výmere , kde platí najvyšší 5. stupeň ochrany. Rybolov, kúpanie a člnkovanie sú zakázané.
Riziká.
Výstavba lesných ciest, ako i ťažba prestárlych porastov holorubným spôsobom znamená pre jazero veľké nebezpečenstvo. Následkom zvýšenej erózie svahov a zárezov ciest, ako aj sústreďovaním odtoku vody z cestného telesa do priepustov sa zvyšuje transport pôdy a zeminy do jazera. Okrem zeminy sa splavuje organický materiál (lístie, konáre, kôra, humus a pod.), ktorý sa po usadení v jazere rozkladá, čím sa voda ochudobňuje o rozpustný kyslík. Všetky tieto okolnosti ovplyvňujú fyzikálno-chemické a biologické vlastnosti vody. Voda sa stáva výživnejšou, zvyšuje sa množstvo rias a znižuje sa priehľadnosť.
Historické názvy.
Najstaršie oficiálne pomenovanie jazera sa dochovalo v rukopisnom elaboráte z roku 1784 (išlo o tzv. jozefínske mapovanie) v podobe "Blatné jazero" ("Blatto t.", čiže "Blatto teich") a potoky, ktoré do neho ústili, niesli názvy "Malý potok" ("Malý bach") a "Veľký potok" ("Veľký bach"). Pod pomenovaním Morské oko sa jazero prvýkrát uvádza už na mape Užskej stolice od Francisca Plánszkera z roku 1792 ako Oculus Marinus (Morské oko), následne na mapách z obdobia tzv. františkánskeho mapovania (konkrétne z roku 1826). Keďže názvom morské oko sú v odborných kruhoch označované len jazerá ľadovcového pôvodu a jazero vo Vihorlatských vrchoch takým nie je, vedci sa mu snažili dať iné pomenovania – napr. "Beskydské jazero" (rok 1876), "Sninské jazero" či "Remetské jazero" (1907). Nakoniec bol v roku 1933 prijatý oficiálny názov "Veľké Vihorlatské jazero", ktorý platí dodnes.
Značkovanie turistických chodníkov v období Uhorska.
Prvé turistické objekty na území Slovenska mimo Vysokých Tatier boli postavené v roku 1880 vo Vihorlatských vrchoch Uhorským karpatským spolkom – Beskydskou sekciou založenou v Užhorode, za podpory grófa Sztárayho; išlo o dve turistické útulne pri Morskom oku a pod Sninským kameňom. V roku 1881 bol vyznačený turistický chodník od Morského oka na Sninský kameň, ktorý existuje dodnes. V roku 1883 vybudovala už Východokarpatská sekcia so sídlom v Sátoraljaújhely turistickú útulňu pod Vihorlatom, k nej bol v roku 1885 vyznačený turistický chodník z Jovsy a odtiaľ na Sninský kameň a k Morskému oku.
Turizmus.
Morské oko je atraktívnym a častým turistickým cieľom, vedú sem turistické chodníky od Remetských a Zemplínskych Hámrov. Z Morského oka je neďaleko na obľúbený Sninský kameň (), po modrej turistickej značke je možné dostať sa naň za hodinu a 35 minút pešej chôdze. Neďaleko sa nachádza i menšie jazero Malé Morské oko, ku ktorému turistov zavedie žltá turistická značka, začínajúca sa pri turistickom smerovníku "Morské oko, kaštielik" (); výstup trvá cca 30 minút.

</doc>
<doc id="28407" url="https://sk.wikipedia.org/wiki?curid=28407" title="Morské oko (pleso)">
Morské oko (pleso)

Morské oko () je najväčšie pleso vo Vysokých Tatrách, leží na poľskej strane Tatier pod štítom Rysy.
Vznik a poloha.
Morské oko je najväčšie pleso vo Vysokých Tatrách, leží vo výške . Pleso je ľadovcového pôvodu. Okolité štíty sa týčia do výšky 1000 metrov nad hladinou plesa. Od plesa je výhľad na Mengusovské štíty s Veľkým Mengusovským štítom (), Malý () a Veľký Žabí štít (), Rysy (), najvyšší vrchol poľských Tatier a Mních ().
Opis jazera.
Rozloha plesa je , najväčšia hĺbka , dĺžka brehovej čiary ; dĺžka plesa je okolo a šírka . Pri brehu je dno pokryté kameňmi, v strede štrkom. Okolo plesa rastú prevažne borovice, ale aj listnaté stromy (jarabina, breza). Morské oko sa skôr nazývalo aj Rybie pleso, vzhľadom na jeho prirodzené zarybnenie, čo nie je u tatranských plies zvyčajné. Pomenovanie Morské oko je zviazané so starou legendou, podľa ktorej bolo pleso pod zemou spojené s morom.
Chata pri Morskom oku.
Na severnej strane plesa stojí v nadmorskej výške Chata PTTK nad Morským okom. Patrí medzi najkrajšie a najstaršie chaty vo Vysokých Tatrách. Chata je pomenovaná po vedcovi Stanisławovi Staszicovi, ktorý v roku 1805 skúmal pleso. Vľavo vedľa chaty, pri konci cesty, sa nachádza stará chata. Obe budovy sú pamiatkovo chránené. Od chaty vedú turistické chodníky na vrchol Rysy a na Szpiglasową Przełęcz (sedlo) pod Hrubým štítom ().
Dejiny.
Najstaršie zmienky o Morskom oku sú z roku 1575. V roku 1637 kráľ Vladislav IV. dal právo užívania pastvísk pri Morskom oku Władysławovi Nowobilskému. Morské oko sa stalo súkromnym vlastníctvom roku 1824, kedy Dolinu Rybieho potoka odkúpil od rakúskej vlády Emanuel Homolacs. Od roku 1933 je vlastníkom Morského oka a okolia poľský štát. Na konci 19. storočia vypukol hraničný spor medzi Rakúskom a Uhorskom o priebeh hranice a vlastníctvo Morského oka (tzv. Spor o Morské oko). Zmierovací súd v Grazi rozhodol 13. septembra 1902, že sporná oblasť patrí Rakúsku resp. jeho provincii Galícii.
Pre turistov Morské oko objavil doktor Tytus Chałubiński už v 19. storočí. Prvá chata, postavená pri plese v roku 1836 zhorela roku 1865. Chata postavená roku 1874 zhorela roku 1898. V roku 1902 bola vybudovaná cesta zo Zakopaného (Cesta Oswalda Balzera).
Kúzlo Morského oka inšpirovalo mnoho poľských umelcov - maliarov (Walery Eljasz-Radzikowski, Leon Wyczółkowski, Stanisław Gałek), ale aj básnikov (Wincenty Pol, Adam Asnyk, Kazimierz Przerwa-Tetmajer, Franciszek Nowicki, Jan Kasprowicz) či hudobníkov (Zygmunt Noskowski).

</doc>
<doc id="28410" url="https://sk.wikipedia.org/wiki?curid=28410" title="Guglielmo Marconi">
Guglielmo Marconi

Guglielmo Marchese Marconi (* 25. apríl 1874, Bologna, Talianske kráľovstvo – † 20. júl 1937, Rím) bol taliansky vynálezca a podnikateľ. V roku 1909 získal Nobelovu cenu za fyziku spolu s Karlom Ferdinandom Braunom za prínos vo vývoji bezdrôtovej telegrafie. Často je nesprávne označovaný ako vynálezca rádiového spojenia, prvé pokusy s rádiokomunikačnými prístrojmi však už pred ním uskutočnili Nikola Tesla a Alexander Stepanovič Popov.
Narodenie a mladosť.
Narodil sa ako druhý syn Giuseppe Marconiho, talianskeho veľkostatkára, a jeho manželky írskeho pôvodu Annie Jamesonovej, vnučky zakladateľa firmy na výrobu destilátov Jameson Whiskey. Vzdelanie získal v Miláne, Florencii, neskôr v Livorne.
Práce na rádiovom vysielaní.
Už v mladosti Marconiho fascinovali technické vedy a obzvlášť elektrina. Jeden z najdôležitejších objavov vtedajšej éry bol objav Heinricha Hertza, ktorý v roku 1888 ako prvý skonštruoval zariadenie, ktoré dokázalo vysielať a prijímať elektromagnetické vlny, dnes známe pod menom rádiové vlny. V tých časoch boli tieto vlny nazývané "Hertzove". Po Hertzovej smrti v roku 1894 boli publikované jeho skoršie objavy. Marconimu bolo dovolené tieto objavy študovať u Augusta Righiho – milánskeho fyzika, ktorý skúmal Hertzovu prácu.
Marconi začal experimentovať s vlastným zariadením na hornom poschodí otcovského domu – Villy Griffone v Pontecchio. Otec nemal o jeho výskumoch dobrú mienku, matka ho však podporovala. Takto pracoval dva roky. Marconiho cieľom bolo nájsť spôsob, ako využívať rádiové vlny na prenos bezdrôtovej telegrafie, to znamená prenos telegrafných správ bez použitia spojovacích káblov. Nebola to celkom nová myšlienka; mnoho bádateľov s bezdrôtovými telegrafnými technológiami experimentovalo viac ako 50 rokov, ale nikto nezaznamenal komerčný úspech. Marconi vyvinul systém s nasledovnými komponentami:
Podobné konfigurácie používajúce elektrické iskrisko a koherentný prijímač boli používané mnohými experimentátormi, nikto však nebol schopný uskutočniť prenos na dlhšiu vzdialenosť ako niekoľko sto metrov. Spočiatku Marconi experimentoval len na krátke vzdialenosti, ale v lete 1895 začal s experimentami vonku. Zväčšil dĺžku vysielača a prijímača a postavil ich do zvislej polohy. Neskôr prišiel na to, že ak jeden koniec antény spojí so zemou, prenosová vzdialenosť sa podstatne zväčší. (Hoci Marconi nepoznal príčinu, toto uzemňovacie spojenie umožňovalo zemi účinkovať ako vodič pre povrchové vlny.) Čoskoro sa mu podarilo prenášať signál cez vrchol kopca na vzdialenosť približne . Vtedy nadobudol presvedčenie, že s dodatočným výskumom a financovaním bude jeho zariadenie schopné prekonať väčšie vzdialenosti, a tým sa stane veľmi cenným pre obchodné a vojenské využitie.
V rodnom Taliansku nebol o jeho prácu náležitý záujem, preto v roku 1896 ako 21 ročný odcestoval s matkou do Londýna. (Okrem rodnej taliančiny ovládal aj angličtinu). V Anglicku vzbudil záujem Williama Preeceho – hlavného elektroinžiniera britskej pošty. V marci roku 1897 nasledovala séria ukážok pre britskú vládu. Marconi vysielal signál v morseovke do vzdialenosti viac ako cez Salisbury Plain, a 13. mája 1897 prenášal z Lavernock Point (Južný Wales) do Brean Down na vzdialenosť . Preeceho ukážky zaujali natoľko, že zabezpečil Marconimu dve verejné prezentácie v Londýne. Prvá pod názvom "Bezdrôtová telegrafia" sa uskutočnila v Toynbee Hall 11. decembra 1896 a druhá, "Prenos signálu cez priestor bez drôtov", sa konala v Kráľovskom inštitúte 4. júna 1897.
Nasledovali ďalšie ukážky a Marconi získal medzinárodnú pozornosť. V júli 1897 previedol v La Specia v Taliansku sériu testov pre taliansku vládu. Ďalší test nasledoval v máji 1898 pre Lloyds medzi Ballycastle a Rathlin Island (Írsko). Lamanšský prieplav bol prekonaný 27. marca 1899 medzi Wimereux (Francúzsko) a South Foreland Lighthouse (Anglicko), a na jeseň 1899 sa uskutočnila prvá prezentácia v USA, reportážou z Amerického pohára medzinárodných jachtárskych pretekov v New Yorku.
Komerčný výskum.
2. júna 1896 Marconi zadal predbežnú špecifikáciu na svoje práce na britskom patentovom úrade a 2. marca 1897 nasledovala kompletná špecifikácia. 2. júla 1897 mu udelili britský patent č. GB12039 za "Vylepšenie v prenose elektrických impulzov a signálov, a súvisiacich zariadení", ktorý je viacerými považovaný za prvý patent v rádiovej telekomunikácii.
Ponuku na kúpu patentových práv britským poštovým úradom zamietol, a 20. júla 1897 bola založená firma "Wireless Telegraph and Signal Company, Ltd." so sídlom v Londýne na čele s Marconim ako riaditeľom a hlavným technikom. (V marci 1900 sa firma premenovala na Marconi´s Wireless Telegraph Company, Ltd).
Po celom svete bolo založených množstvo spoločností, vrátane Marconiho Wireless Telegraph Company of America Inc. 8. novembra 1899 a International Marine Communication Company Ltd. 25. apríla 1900, ktorá vybavovala lode Marconiho zariadením a operátormi (pasažieri mohli posielať a prijímať bezdrôtové telegramy zvané "Marconigrams"). V novembri 1897 bola postavená prvá stála vysielacia stanica v The Needles, Alum Bay, Isle of Wight v južnom Anglicku a ďalší rokbola otvorená prvá továreň na "bezdrôtový telegraf" v Hall Street Chelmsford, v Anglicku, ktorá zamestnávala približne 50 ľudí.
So založením firmy Marconi najal mnoho dôležitých spoločníkov a časom sa menej zaujímal o technické otázky, hoci dostal patent na magnetický prijímač v 1902 a v roku 1920 prevádzal podrobný výskum v prenose krátkych vĺn na svojej osobnej jachte Elettra.
Viacerým Marconiho firimám klesali od založenia postupne tržby. Až správy o veľkej hodnote rádia, ktoré pomohlo zachrániť životy pri potopení Titaniku v roku 1912 a nariadenie, ktoré nariaďovalo vybaviť lode rádiom pomohlo firmám významnejšie profitovať. Marconiho firmy rýchlo začali byť v Spojenom kráľovstve a jeho kolóniách dominantné, ale čelili veľkej konkurencii, obzvlášť nemeckej firme Telefunken. V roku 1912 sa po prevzatí zbankrotovanej firmy United Wireless Marconiho podiel na americkom trhu sa stal skoro monopolným. Ale na nátlak americkej vlády bol 20. novembra 1919 majetok firmy "American Marconi" predaný firme General Electric Company, ktorá ho použila na vytvorenie firmy Radio Corporation of America a takto vytvorila schopného obchodného konkurenta.
Vysielanie cez Atlantický oceán.
Hlavná výhoda rádiového vysielania je schopnosť previesť komunikáciu ponad oceán. Marconi čoskoro začal budovať vysokovýkonnú stanicu na oboch stranách Atlantického oceánu, aby bolo možné komunikovať s loďami na mori (v roku 1904, bol založený servis na prenos nočných správ lodiam, ktoré mali predplatenú službu). V tom čase sa testovalo, či je možné preniesť signál kompletne cez Atlantik a vytvoriť tak konkurenciu transatlantickým telegrafným káblom.
Marconi urobil kontroverzné oznámenie, že 12. decembra 1901, keď na príjem použil vysokú anténu podporovanú upevneným „šarkanom“, osobne prijal na Signal Hill v John’s, Newfoundland a Labrador (teraz časť Kanady, vtedy britská kolónia) signál prenášaný novou firemnou vysokovýkonnou stanicou na Poldhu, Cornwall. Vzdialenosť medzi dvoma bodmi bola približne . Hoci bol tento počin uznávaný ako obrovský vedecký úspech, čo sa týkalo jeho skutočnej realizácie existoval aj skepticizmus, pretože signál bolo počuť len veľmi slabo a sporadicky. Na dôvažok neexistovalo nezávislé potvrdenie o vysielaní a príjme, ktoré pozostávalo iba z troch bodiek z morseovky pre písmeno S. Signál bolo veľmi ťažko rozoznať voči šumu produkovanému atmosférickými statickými výbojmi.
Marconi preto pripravil lepšie zorganizovaný a zdokumentovaný test. Vo februári 1902 loď "S.S. Philadelphia" vyplávala západným smerom z Veľkej Británie s Marconim na palube, starostlivo zaznamenávajúc signál denne vysielaný zo stanice Poldhu. Výsledok testu bol, že boli v nepretržitom príjme až do vzdialenosti 2 496 kilometrov. Zaujímavosťou bolo, že maximálne vzdialenosti pri prenose sa dosahovali v noci; tieto testy tak boli prvé, ktoré ukázali, že rádiový prenos v stredných a dlhých vlnách sa dostane v nočných hodinách do väčšej vzdialenosti než cez deň. Počas dňa sa signál podarilo prijímať len do vzdialenosti . Marconimu sa tak podarilo prenášať signál cez veľké vzdialenosti, aj napriek názoru mnohých vedcov, ktorí toho času tvrdili, že prenos je limitovaný optickou viditeľnosťou a zakrivením Zeme. Až neskôr bolo objavené spolupôsobenie ionosféry, od ktorej sa rádiové vlny dokážu odrážať a tak umožňujú spojenie rádiových staníc, ktoré sú na opačných stranách zemegule.
Dňa 17. decembra 1902 sa vysielanie z Marconiho vysielacej stanice Glace Bay (Kanada) stalo prvou rádiovou správou, ktorá prekonala Atlantický oceán východným smerom. Dňa 18. januára 1903 Marconiho stanica, vybudovaná pri Wellfleete (Massachusetts) v roku 1901, zaslala správu – pozdrav od Theodora Roosevelta, prezidenta USA kráľovi Spojeného kráľovstva – Eduardovi VII., a zapísala si tak prvý rádiový prenos s pôvodom z USA. Ale udržať trvalý prenos signálu sa zdalo veľmi ťažkou úlohou. Pravidelná transatlantická rádiotelegrafná služba bola spustená v roku 1907, ale aj napriek tomu mala firma veľké problémy s udržaním spoľahlivého spojenia.
Titanic.
Dvaja rádioví operátori na palube lode Titanic boli zamestnancami Marconiho medzinárodnej komunikačnej námornej spoločnosti. Stroskotanci boli zachránení loďou Karpathia. Dňa 18. júna 1912 Marconi vypovedal na vyšetrovacom súde vo veci potopenia Titaniku, námornej telegrafie a jej funkčnosti a postupov pre záchranu na mori.
Diskusia o patentoch.
Je nesporný fakt, že všetky vynálezy, ktoré Marconi skonštruoval spočívajú na vynálezoch od mnohých iných vedcov a konštruktérov. Jeho pôvodné dvojobvodové zariadenie pozostávajúce z el. iskriska (vysielača) a koherentného prijímača bolo podobné mnohým iným modelom, obzvlášť modelom Olivera Lodgeho v sérii široko reportovaných ukážok v roku 1894. Marconiho prínos bol v tom, že dokázal týmto zariadením prenášať signál do oveľa väčších vzdialeností než ostatní. Bolo dosť kontroverzné, či to bol dostatočný prelom, aby si zaslúžil patentovú ochranu, alebo či jeho zariadenie bolo príliš podobné originálom vyvinutým Hertzom, Branleyom a Lodgeom.
Jeho pôvodné zariadenie bolo limitované kvôli nedostatočnámu ladeniu, čo podstatne znižovalo možný počet rádiových vysielačov, ktoré by mohli pracovať v geografickej oblasti bez vzájomného rušenia (vysielače s nepretržitým vysielaním boli selektívnejšie a preto menej náchylné k tomuto nedostatku). Na vylepšenie tohto problému Marconi podal patent na dokonalejší štvorobvodový dizajn, ktorý obsahoval dva ladiace obvody na vysielacej a dva na prijímacej anténe. Tento patent bol zapísaný ako britský patent č. 7 777 dňa 26. apríla 1900. Prišiel až po významných predošlých prácach na ladení elektrických obvodov od Nikolu Teslu Lodgeho, Brauna a Johna Stone Stoneho. Ako obranný akt v roku 1911 Marconiho firma kúpila Lodge-Muirhead Syndicate, ktorá vlastnila patent na ladenie od Olivera Lodgeho z roku 1897. Patenty boli predmetom právnych sporov v rôznych krajinách, pretože novo sa rozvíjajúci elektro a rádiový priemysel mal veľký komerčný potenciál. V roku 1943 prisúdil Najvyšší súd Spojených štátov plné právo na patent týkajúci sa vynálezu rádia Nikolovi Teslovi. (Ktorý už v roku 1896 uskutočnil bezdrôtový prenos energie na vzdialenosť a verejne predstavil moderný bezdrôtový systém ešte v roku 1893.)
Pokračujúce práce.
Rokmi začali Marconiho firmy získavať povesť technicky konzervatívnych, hlavne v tom, že pokračovali v používaní relatívne neefektívnej technológie s iskrovým vysielačom, ktorá mohla byť používaná len v rádiotelegrafickom prenose. A to dlho potom, čo bolo zrejmé, že budúcnosť rádiovej komunikácie bude vo vysielaní neprerušovaných vĺn, ktoré boli oveľa efektívnejšie a mohli byť použité na prenos zvuku. Značne oneskorene začala firma s prácami na zariadení na kontinuálne vysielanie rádiových vĺn, a to v roku 1915 po uvedení oscilačnej vákuovej elektrónky. V roku 1920 použijúc na vysielanie vákuovú elektrónku, Marconiho firma v Chelmsforde zahájila prvé rádiové vysielanie so zábavným obsahom v Anglicku. V roku 1922 sa začala pravidelná prevádzka rádiového vysielania z Marconiho výskumného centra v Writtle pri Chelmsforde. Keď bola v roku 1922 založená firma British Broadcasting Company, Marconiho firma bola jej prominentným akcionárom.
Osobný život, neskoré roky a smrť.
16. marca 1905 sa Marconi oženil s Beatrice O'Brienovou, dcérou Edwarda Donough O'Briena, 14-teho baróna Inchiquin z Írska. Mali spolu tri dcéry: Degnu (1908 – 1998), Gioiu (1916 – 1996), tretia dcéra žila len niekoľko týždňov; a syna Giulia (1910 – 1971). Rozviedli sa v roku 1924 a sobáš bol anulovaný v roku 1927. 15. júna 1927 sa Marconi oženil s Mariou Cristina Bezzi-Scali, s ktorou mal ešte jednu dcéru (Elettra (* 1930)). Marconi mal brata Alfonza a nevlastného brata Luigiho.
V roku 1914 sa Marconi stal senátorom talianskeho parlamentu. Počas prvej svetovej vojny bolo Taliansko na strane spojencov a Marconi bol povolaný do rádiovej vojenskej služby. Pôsobil aj v talianskom námorníctve ako vyšší veliteľ. V roku 1924 bol kráľom Viktorom Emanuelom III. menovaný za markíza.
Veľmi kontroverzný bol Marconiho vstup do talianskej fašistickej strany v roku 1923. V roku 1930 ho taliansky diktátor Benito Mussolini vymenoval za prezidenta talianskej akadémie. V roku 1935 talianske ozbrojené sily okupovali Etiópiu, čo viedlo k všeobecnému odsúdeniu Talianska. Marconi však v niekoľkých prejavoch útok obhajoval.
Po jeho smrti vo veku 63 rokov mu Taliansko zorganizovalo štátny pohreb. Na počesť Marconiho prínosu v rádiovom vysielaní všetky rádiové stanice sveta držali dve minúty ticha.

</doc>
<doc id="28411" url="https://sk.wikipedia.org/wiki?curid=28411" title="Georgia (štát USA)">
Georgia (štát USA)

Georgia je štát Spojených štátov amerických, ktorý sa pripojil v roku 1788 ako 4. člen federácie. Hlavným a najväčším mestom je Atlanta, rozlohu má 153 909 km², počet obyvateľov viac ako 10 miliónov (2017).
Georgia je štát nachádzajúci sa v juhovýchodnej časti Spojených štátov amerických. V roku 1733 vznikla ako britská kolónia, posledná a najjužnejšia z originálnych 13 kolónií, ktoré boli založené. Pomenovaná po kráľovi Jurajovi II. provincia Georgia pokrývala územie od Južnej Karolíny až nadol po Španielsku Floridu a Nové Francúzsko pozdĺž Louisiany, susediac na juhu popri rieke Mississippi. Georgia bola štvrtým štátom, ktorý 2. januára 1788 schválil Ústavu Spojených štátov amerických. V rokoch 1802-1804, bola južná Georgia rozdelená po územie Mississippi, ktoré sa neskôr rozdelilo, aby vytvorilo Alabamu s časťami bývalej Západnej Floridy v roku 1819. Georgia vyhlásila odtrhnutie od Únie 19.januára 1861 a bola jednou zo 7 prvotných Konfederovaných štátov. Bola posledným štátom, ktorý bol navrátený k Únii 15.júla 1870.  Georgia je 24. najväčšia a 8. najosídlenejšia z 50 štátov USA. Od roku 2007 do 2008 bolo 14 z okresov v Georgii zaradených medzi 100 najrýchlejšie rastúcich v USA. Georgia je tiež známa ako Broskyňový štát alebo aj Imperiálny štát Juhu.  Atlanta je hlavným a najosídlenejším mestom, a taktiež bola menovaná aj globálnym mestom. 
Georgia je ohraničená zo severu štátom Tennessee a Severnou Karolínou, na severovýchode Južnou Karolínou, na juhovýchode Atlantickým oceánom, na juhu Floridou a na západe Alabamou. Najsevernejšia časť štátu je v Blue Ridge Mountains, ktoré sú súčasťou Apalačských vrchov. Piedmont sa rozpína cez centrálnu časť štátu, od hornatiny Blue Ridge po pádovú čiaru, kde rieky kaskádujú dole vo výškovom uhle pobrežnej roviny južnej časti štátu. Najvyšším bodom Georgie je Brasstown Bald vo výške 1 458 metrov nad morom a najnižším je Atlantický oceán. Zo štátov úplne na východ od rieky Mississippi je Georgia rozlohou najväčším.

</doc>
<doc id="28416" url="https://sk.wikipedia.org/wiki?curid=28416" title="Ivan">
Ivan

Ivan môže byť:

</doc>
<doc id="28417" url="https://sk.wikipedia.org/wiki?curid=28417" title="Vojenská taktika">
Vojenská taktika

Vojenská taktika (resp. bojová taktika) je najnižšia zložka vojenského umenia (vedľa vojenskej stratégie a vojenského operačného umenia). Pri vojenskej taktike sa študujú základy boja a jeho zákonitosti, stanovujú sa spôsoby využitia bojových prostriedkov na útok a obranu, skúmajú sa sily a prostriedky nepriateľa a jeho spôsoby vedenia boja, vypracovávajú sa optimálne spôsoby organizácie a vedenia boja v rôznych podmienkach danej situácie. V užšom zmysle môže byť vojenská taktika aj konkrétna metóda použitá v bitke.
Úvod.
Primárnym cieľom taktiky je zničenie nepriateľa v boji. Úlohou taktiky je optimálne využitie síl, ktoré má veliteľ k dispozícii, ich optimálne rozmiestnenie a optimálne načasovanie, kedy sú nasadené.
Základom je napadnutie slabých alebo čo najslabších miest nepriateľa, prípadne v pre neho najnevhodnejšom čase.
Založená je na koordinácii vlastných jednotiek a presnom načasovaní útokov. Hojne sa proti nepriateľovi využíva terén, prípadne počasie a aj moment prekvapenia.
Oklamanie protivníka je tiež veľmi užitočné – napr. užitočné môže byť nalákať ho do pasce.
Za excelentnú taktiku sa považuje, keď niekto využije prevahu protivníka proti nemu samému.
V priebehu času prechádzala taktika dlhým obdobím stagnácie či prudkého vývoja v závislosti od technického vývoja zbraní a filozofického pohľadu na vojnu.
Najlepšia analógia k taktike je poker , lebo:
Šach sa k taktike dá prirovnať horšie, to skôr k stratégii.
Taktika ako podmnožina.
Taktika sa volí pre konkrétnu vopred zvolenú oblasť boja, konkrétnu situáciu a konkrétne bojisko. Nezaoberá sa výberom vhodného bojiska či konkrétnej situácie. To je úloha operatiky. To znamená, že taktik si musí poradiť s už danou situáciou, ktorú mu určili iní a vyťažiť z nej čo najviac. Taktik sa nezaoberá cieľmi mimo oblasti pôsobenia pozemných vojsk, diplomacie a ekonomiky. To sa zaraďuje do oblasti stratégie.
Z toho vyplýva, že taktika je podmnožina operatiky. Samozrejme, pre pohodlnosť niektorých sa tieto termíny niekedy prekrývajú a operatika býva označovaná ako taktika.
Taktika sa zaoberá bezprostrednými operáciami, stratégia operácie plánuje dopredu. Ale to neznamená, že sa navzájom neovplyvňujú.
"Lepší taktik vyhrá bitku, lepší stratég vyhrá vojnu…"
"…ale na mnohých taktických porážkach sa môže zosypať aj tá najlepšia stratégia."
Filozofický rozdiel medzi taktikou a stratégiou je rovnaký, ako rozdiel medzi rozumom a múdrosťou, ako definovaný Platónom - čiže taktika koná len na základe rozumu a konkrétnych faktov.
Faktory.
Iniciatíva.
Vo väčšine životných situácií je výhodnejšie urobiť prvý ťah, udrieť prvý, prísť prvý, dobehnúť prvý, atď. Vo vojne je veľmi výhodné mať prvý výstrel – ak nie je nepriateľ pripravený, tak už tento výstrel neopätuje.
Hovorí sa, že vojnová strana "A" má iniciatívu, keď:
Pri vojenskej jednotke alebo aj armáde rozhoduje, či väčšina vojakov alebo zbraní tento prvý výstrel alebo prvý úder môže uskutočniť. Ak tak môže byť, tak hovoríme, že má taktickú iniciatívu. Nepriateľ, ktorý taktickú iniciatívu nemá, má zhoršené podmienky, aj keď má palebnú prevahu.
Taktická iniciatíva teda dokáže veľmi dobre vyvážiť prevahu v zbraniach a technike, ale aj naopak, lepšou technikou je možné vyvážiť väčšiu iniciatívu protivníka.
Iniciatívu možno získať:
Faktor náhody.
Aj najlepšie prepočítaná taktika môže zlyhať na náhode. Tá sa nedá úplne vylúčiť, ale sa dá aspoň zmenšiť. Pre tých, ktorí radi idú na istotu, je dobré používať štatistiku a teóriu pravdepodobnosti. Celé sa to nazýva kontrolované riziko.
Náhoda má veľa definícii, v taktike sa dá ale definovať:
"Faktor náhody" sa dá vyjadriť aj číselne. A to ako pomer kombinácií množiny "B" a kombinácií z množiny "A":
formula_1
Je tu ale ešte malý problém pre plánovačov: množina "B" nikdy nemusí byť úplná.
Takže veľa bitiek bolo nakoniec vyhratých so šťastím, len sa to inak opísalo.
ale:
Schopný generál, čo má samú smolu, nie je schopný
Generáli, čo majú smolu, sa často učia a zlepšujú rýchlejšie ako generáli, ktorí majú šťastie. Ich metódy bývajú prepracovanejšie. Všeobecne platí, že na porážkach sa učí rýchlejšie ako na víťazstvách.
Generáli, čo majú šťastie, vedia však neskôr riskovať do krajnosti, „až kým sa ucho neodtrhne“.
Príkladom faktoru náhody je napr. počasie, ale najmä neznalosť situácie protivníka, tzv. vojnová hmla.
Faktor adaptácie.
Dobrá taktika sa dá „recyklovať“, teda použiť viackrát. Ale aj ten najhlúpejší protivník sa skôr či neskôr prispôsobí a táto taktika je proti nemu už nepoužiteľná. To znamená, že protivník sa adaptoval.
Ale skúsený protivník sa vie adaptovať dokonca tak, že jeho nepriateľ proti nemu už nevymyslí nič, čo by ho prekvapilo.
V dlhodobej vojne treba adaptáciu do plánovania zakalkulovať, inak zažijeme nepríjemné prekvapenia.
Faktor zbraní.
Vplyv zbraní na taktiku je obrovský – nedá sa zanedbať, silu jedného vojaka dokáže zmnohonásobiť. Stalo sa, že s opakovačkami dokázal jeden vojak pobiť desiatky vojakov s predovkami. Jediný problém môže byť, keď sa absolutizuje, t. j. napr. že s lepšími zbraňami vyhráme vždy.
Vojnová hmla.
Toto sú oblasti na vojenskej mape, o ktorých nemáme nijaké informácie o nepriatelovi. Nemôžeme povedať, kde v tejto oblasti nepriateľ je, ani či tam vôbec je. Dobré je tam vyslať prieskum.
Metódy.
Voľba taktiky.
Iná taktika sa používa proti nepriateľovi, ktorý o nás nevie nič a my o ňom všetko a iná proti nepriateľovi, s ktorým máme preteky v zbrojení. Vtedy sú sily vyrovnané a o výsledku rozhodujú najmenšie maličkosti.
"Maličkosti vojny nevyhrávajú, ale prehrali už hromadu vojen."
Tento súbor faktov sa nazýva taktická situácia. A tie sú:
Voľba podľa situácie:
Situácií však môže byť viac, väčšinou sa ani nedajú popísať a preto veľa vecí závisí od osobnosti veliteľa a jeho vojakov. A aj kreativita a schopnosť neísť vyšlapanými chodníčkami sa cení.
A neslobodno zabúdať na neprestajný prieskum. Inak môže riziko strašne narásť a zmeniť sa na nezodpovedný hazard. Inteligentný protivník totiž pozoruje správanie i zvyky súpera a dokáže situáciu nakamuflovať.
Zhromažďovanie faktov.
To je jej silná stránka ale aj zároveň jej slabina: fakty sa dajú nepriateľom kamuflovať – fakty sa totiž získavajú len na základe projekcie skutočnosti.
Prakticky sa tieto fakty získavajú prieskumom alebo špionážou.
Využitie chýb protivníka.
Každý robí chyby. Otázka je, koľko chýb si môže veliteľ v danej taktickej situácii dovoliť.
Pokiaľ ich vlastný veliteľ pozná, tak nie je o čom. Problém je ich len zistiť.
Typy chýb:
Vojnové hry.
Taktika nie je stavarina. Zakaždým sa začína odznovu. Preto je dobré si zľahka odsimulovať to, ako to na bojisku bude vyzerať, aké ťahy môže proti našim použiť nepriateľ a aké varianty máme my. Celkom dobrá metóda ale jej hlavná slabina je taká ako pri všetkých simuláciách: "presnosť modelu". Ak si to odsimulujeme s nepresným modelom (veľkým generálom sa to stalo), tak nám už nik nepomôže.
Presnosť modelu závisí od:
Na vypočítanie podmodelov máme obyčajne viac času (pokiaľ nemá nepriateľ nejaké nové záhadné zbrane) ako na zistenie informácií o nepriateľovi.
Pozor: niekedy je lepšie menej počítať a je dobré vedieť si odsimulovať to v hlave (treba na to cvik). A drzosť aj tu niekedy víťazí.
Vývoj zbraní.
Používa sa pomerne málo lebo nová zbraň sa obyčajne nevymyslí a nevyrobí za deň. Ale niekedy aj narýchlo vyrobené a improvizované zbrane prispôsobené situácii vedia vyhrať aj beznádejnú bitku. Dôvod je popísaný v kapitole (vojnové hry)
Psychológia.
Úvod.
Úlohou psychológie v taktike je:
Znalosť psychológie nepriateľa je užitočná, lebo sa vie odhadnúť ako nepriateľ zareaguje pri nedostatku faktov a možno ho tak ľahšie vodiť za nos.
Ľahšie sa odhaduje ale aj ovplyvňuje psychológia skupiny- jednotlivci sú nevypočítateľný. Čím väčšia je skupina, tým je vypočítateľnejšia.
Vojnová lesť.
Predkladanie falošných faktov nepriateľovi sa nazýva vojnová lesť. Výsledok vojnovej lsti je skoro okamžitý v porovnaní s "manipuláciou".
"Vojnové umenie je založené na klamaní" – Sun-c’
Manipulácia.
Na rozdiel od vojnovej lsti tu nepriateľa doslova dlhodobo (podľa inteligencie súpera, sprostého deň, múdreho aj roky) spracúvame až pokiaľ dobrovoľne nekoná ako my chceme.
Je to najnebezpečnejšia zbraň, pretože neraz neguje akúkoľvek prevahu v sile a výzbroji vynútenými chybami protivníka.
Príklady:
Nároky na osobnosť.
Vlastnosti.
Schopnosť taktizovať závisí silno od osobnosti. Patrí k jobom, ktoré extrémne rýchlo podliehajú vývoju. Požadované resp. užitočné duševné vlastnosti sú preto:
Aspoň vlastnosti č.1 a č.2 plus dve ďalšie vlastnosti by mal mať ako tak schopný veliteľ.
Dobré vojenské vzdelanie vie tieto schopnosti zmnohonásobiť. Aj skúsenosti sú nevyhnutné. S nulovými skúsenosťami sú tieto schopnosti nanič. Len niekto ich potrebuje menej a niekto viac.
Známkovanie.
Vo vojne sú vždy dvaja, takže tieto stupne sú ako relatívne k súperovi.
Existujú aj medzistupne, napr. profesionálni idioti.
Tímovosť.
Ako už bolo spomenuté v odseku o psychológii, inak sa správajú jednotlivci a inak skupina (hoci aj tých istých) jednotlivcov.
Veliteľ by mal mať okolo seba tím, ktorý dopĺňa jeho chýbajúce vlastnosti a ktorý sa stará o veci, ktoré by sám nezvládal a ktoré by ho odvádzali od jeho primárnej úlohy – veliť.
Vedieť vybrať tím je schopnosť víťazov. Na škodu nie sú ani „tvorivé trenice“ v tíme, lebo:
Tím nie je stádo
História.
Úvod.
V taktike sa nedá porovnávať ktorá taktika je modernejšia a ktorá zastaranejšia. Proti každej taktike existuje protitaktika.
"Moderné je len vyhrávať"
Takže táto história sa pokúša len popísať vývoj ako sa taktika prerábala do použiteľnej teórie a ako sa taktika používala v praxi. A ako vznikali školy taktiky a stratégie.
Starovek.
Vznikla už v staroveku. Výbornú taktiku predviedli Gréci v grécko perzských vojnách (bitka pri Maratóne).
Za prvý príklad taktickej geniality možno ukázať Bitka pri Leuktre, kde slabo vycvičení Tébania pod velením Epameinondása porazili a zničili lepšie vycvičenú armádu Sparty, ktorá mala ešte aj početnú prevahu.
Do absolútneho perfekcionizmu bola vybrúsená Rimanmi. Sú názory, že boli v taktike vlastne len jednookí medzi slepými, ale vďaka ich perfektnej organizácii, výzbroji a vyváženosti typov jednotiek vedeli previesť aj najkomplikovanejšie taktické manévre. V tej dobe bola komunikácia obmedzená – zosúladenie a koordinácia jednotiek pri väčších armádach bola možná často len cez načasovanie a to sa uľahčovalo presne známou rýchlosťou jednotiek.
Na svoje hranice ale narazili u Parthov a germánov. Títo im boli rozhodne jediní rovnocenní protivníci. Skutočnú vojenskú genialitu predviedol tiež nepriateľ Rimanov Hannibal v bitke pri Kannách. Táto bitka sa dodnes učí na každej vojenskej škole.
V Číne to bol Sun-c’, veľký učiteľ taktiky, ktorého kniha sa číta dodnes.
Vývoj zbraní bol asi taký, že vnuk mohol ísť bojovať v brnení a mečom dedka. Vystrúhal si ešte trošku dlhšiu kopiju ako mal nepriateľ a hneď bola prevaha vo výzbroji. Najväčším skokom bol hádam prechod od bronzu na železo.
Stredovek.
So zánikom rímskej ríše nastal stredoveku zhruba od roku 600 v európe pomalý úpadok taktiky (o operačnom vedení vojny radšej pomlčať). Lepšie na tom boli východné krajiny (napr. Byzantská ríša, Čína atď.).
Bola to v Európe doba temna s úpadkom literatúry a čítania, keď čítali väčšinou len mnísi v kláštoroch a tí samozrejme nepotrebovali nasadzovať taktiku.
Ešte kráľ Alfréd Veľký použil rímsku taktiku, ktorú vyčítal z jednej zabudnutej knihy v jednom kláštore proti dánom, ktorý aj keď boli skúsenejší bojovníci a boli v presile boli touto taktikou porazení (niektorí sa môžu hádať, že to nebola taktika ako taká ale len formácia ale aj tak to bola taktika).
Okolo roku 1000 bývala európska taktika ešte celkom dobrá (bitka pri Hastingse, byzantské vojny atď.). Dokonca sa taktika ešte učila aspoň na šľachtických dvoroch. Napríklad v novgorodskom kniežatstve bolo nevyhnutné vyučovať taktiku spolu s logistikou, lebo kniežatstvo bolo veľké. Hovorí sa, že posledný veľký európsky taktik bol byzantský generál Georgios Maniakes. S jeho smrťou to išlo s európskou taktikou dolu vodou.
S nástupom superťažkých rytierov od 12. stor. nastupovala hrubá sila: jednoducho vraziť do pešiakov a podupať ich. Rytieri boli prosto tak silní, že proti nim mohli bojovať len iní rytieri. Alebo sa bitka rozpadla na súboje jednotlivých rytierov. Naplno sa to ukázalo pri tatárskom vpáde. Mongolské armády boli tak takticky absolútne nadradené, že len náhoda zachránila Európu od úplného dobytia tatármi. Najúspešnejšia mongolská taktika sa volala mangudai a bola krvavo predvedená v bitke na rieke Slanej.
Niektorí sa domnievajú, že to bolo pre celkovú degeneráciu európskej šľachty ale problém mohol byť ešte zložitejší. Napríklad veľa šľachticov nevedelo čítať a písať (alebo sa im nechcelo nič čítať).
Čoraz viac porážok rytierov od obyčajných pešiakov len vďaka taktike (hlavne 14. storočie), pozri. bitka pri Bannockburne, bitka pri Kreščaku, v boji proti Turkom (bitka pri Belehrade), porážka od Švajčiarov (bitka pri Morgartene) atď., donútilo aj tých najzadubenejších šľachticov uznať, že taktika je dobrá. V 2.polovici 14.storočia sa začala pomaly rozvíjať výuka teórie taktiky (a niekedy aj stratégie), samozrejme len na kráľovských a šľachtických dvoroch. Každý mladý šľachtic už musel mať aspoň základné znalosti teórie taktiky.
V 15. stor. za husitov nastal v taktike výrazný prelom. Tu bývali husitskou taktikou rytieri porážaní do radu k čomu výrazne prispeli aj rané strelné zbrane.
Celkovo sa ale v stredoveku ešte stále nedalo hovoriť o nejakej dobrej taktickej škole ale len o svetlých momentoch v histórii taktiky.
Vývoj v zbraniach síce bol, ale bol taký pomalý, že tie isté zbrane sa dali používať desaťročia.
Novovek.
Ak za novovek ustanovíme začiatok renesancie, tak v tejto dobe začali turecké vojny v Európe. A keďže nepriateľ je najlepší učiteľ, museli sa európski (hlavne rakúski a poľskí) generáli začať učiť nové dovtedy nepoznané spôsoby boja proti armádam, ktoré boli v obrovskej presile. Tu už bola taktika nutnosť pre prežitie. Už len najlepší velitelia (napr. Eugen Savojský, Ján Sobieski) si mohli dovoliť veliť a prežiť to. Potom prišla ešte tridsaťročná vojna. Po jej skončení sa armády (hlavne Habsburgovcov) sústredili znovu na turkov a zatlačili ich trochu späť. Velitelia sa vylepšili, neschopní velitelia už spravidla bitky nevyhrávali (ak vôbec prežili tak im už nedovolili veliť).
Teoretická taktika existovala hlavne vo forme poučiek. Veľmi dobrú knihu o taktike napísal vtedy Niccolò Machiavelli a volala sa Knieža. Inšpiroval sa v nej hlavne v tej dobe už skoro zabudnutou rímskou taktikou. Spojiť teóriu s praxou bolo ale ťažké a aj málokto sa o to pokúšal.
S pruským kráľom Fridrichom II. prišla aj teória taktiky. Fridrich vyhral kombináciou teórie a vynachádzavosti skvelé víťazstvá (ale dosť bitiek aj prehral). Založil tradíciu teórie taktiky ako vedy. Niektoré oblasti taktiky a operatiky (napr. logistika, manévre) prerobil na vedu. Dvadsať rokov po ňom už bola taktika normálne vyučovaný predmet na školách pre šľachticov.
Lenže potom prišli pomerne pokojné časy a taktika akosi ustrnula. Z vojenských škôl vychádzali len bifloši čo vedeli všetko odrecitovať. Tí potom aj vyučovali a takto vznikol začarovaný kruh. A študovať mohli väčšinou len šľachtici. V Anglicku napr. sa vojenské hodnosti zase kupovali – ani to nebola najlepšia metóda ako vytvárať dobrých generálov. Spomedzi ostatných národov koncom 18. storočia vynikal ruský vojvodca Alexandr Suvorov.
Potom prišla ale francúzska revolúcia. Revoluční generáli boli z ľudu. Na začiatku sa im síce veľmi nedarilo – nemali väčšinou potrebné vzdelanie a rakúski (arcivojvoda Karol) a pruskí (vojvoda z Braunschweigu) ich celkom bez námahy aj s menšími silami porážali ale francúzski ľudoví generáli bolí drzí a vynachádzaví a postupne na rakúšanov a prusov vyzreli. A väčšinou boli ostatní rakúski a pruskí generáli o dosť horší ako arcivojvoda Karol a vojvoda z Braunschweigu.
Vznikla tak nová elita revolučných generálov (Lazare Hoche, Kléber, Marmont, Davout a hlavne Napoleon Bonaparte).
Nové skúsenosti z bojov spracoval teoreticky ako prvý Lazare Carnot.
Nástupom Napoleona Bonaparte vznikla nová doba pre taktiku. Nezrodila sa ale z víťazstiev ale (nie úplne) paradoxne z jednej obrovskej porážky. Napoleon totiž už ako cisár porazil a dobyl za pár týždňov Prusko (bitka pri Jene a Auerstedte), ktoré sa len pred pár mesiacmi považovalo za neporaziteľné. Toto bol pre pruských generálov ťažký šok. Väčšinu to úplne zlomilo ale v Königsbergu sa vytvorila skupina mladých junkerov na čele s Karl von Clausewitzom. Ten si nakoniec zobral ponaučenie a začal písať svoju knihu z ktorej sa neskôr stala biblia taktiky. Porážka Napoleona v Rusku mu dodala ďalších pár sto stránok do knižky. Prusko sa začalo stávať veľmocou v taktike.
Toto bolo začiatkom 19. storočia. Dovtedy sa zbrane ešte nevyvíjali takým rýchlym tempom ako v súčasnosti. Ale vtedy vznikajúca priemyselná revolúcia v Anglicku začala dodávať nový materiál – oceľ. Pušky mohli mať odrazu dokonalejšie mechanizmy a v Rakúsko-pruskej vojne v roku 1866 kde pruské zadovky obrátili celú taktiku naruby a vyhrali vojnu (Rakúšania mali síce šancu vyhrať ale to zistili až dlho po vojne).
V Prusku sa skúsenosti z tejto vojny do detailu spracovali a pruská taktická škola sa začala brúsiť do dokonalosti.
Nadradenosť pruskej taktiky sa ukázala aj v Prusko-francúzskej vojne v roku 1871. Francúzi mali síce rovnocenné pušky a dokonca aj prvé guľomety (mitralézy) ale Prusi mali lepšiu taktiku a prieskum a hlavne špionáž. V tejto vojne sa prvýkrát použila masová špionáž a to na pruskej strane. Z pruskej strany to bola vynikajúca a vyvážená kombinácia vynachádzavosti a precíznej teórie.
Priemysel začal profitovať zo zbraní ako nikdy predtým a to mu dalo financie na ďalší výskum a vývoj. To prinieslo nové materiály a technológie a to zas ešte lepšie zbrane. Zbrane za začali vylepšovať lavínovito – čím boli dokonalejšie, tým rýchlejšie sa vyvíjali. Potom ako firma Pratt &amp; Whitney vyvinula vymeniteľné súčiastky, prestali byť zbrane jednotlivými umeleckými dielami a dali sa vyrábať masovo. Vznikli obrovské industrializované armády.
Aj bojové lode sa extrémne vylepšili. Objavili sa bojové pancierové lode, a keďže každý európsky národ chcel byť najsilnejší, vznikli preteky v zbrojení. Námorná taktika sa začala zdokonaľovať.
Kolonializmus, ktorý v tom čase už existoval, nabral nové obrátky a pár maličkých európskych národov (hlavne Anglicko) ovládlo väčšinu sveta, medzi nimi národy o tisícky rokov staršie a s dlhšou vojenskou tradíciou.
Moderná doba.
Úvod.
Moderná doba v taktike sa začala zhruba 1. svetovou vojnou ale skorej to boli preteky v zbrojení 80. rokoch 19. storočia. Za čiaru by sa dal označiť vznik nenápadnej ale extrémne účinnej taktickej metódy a to vojnových hier. Miesto počítačov boli celé oddelenia, ktoré sa hrali figúrkami a maketkami a skúšali všetky možné varianty útokov a protiťahov nepriateľa. Taktika už bola plne zmatematizovaná aj s integrálmi aj s diferenciálnymi rovnicami a hlavne so štatistikou.
Prvá svetová vojna.
V prvej svetovej vojne sa stretli dovtedy absolútne najväčšie armády. Tu sa už tvrdo uvažovalo štatisticky. Jednotlivci nehrali nijakú rolu. Napr. sa vypočítali koeficienty opevnenia a vojakov a vyšlo že na dobytie kilometra treba 10 000 vojakov. Keďže sa front skoro nehýbal, bol na takéto výpočty čas a tlačili sa dokonca tabuľky. Zaviedol sa nepopulárny koeficient životnosti.
V delostrelectve to s taktickou štatistikou zašlo tak ďaleko, že u diel sa eliminovala presnosť, pretože sa neostreľovali konkrétne ciele, ale plošné ciele. Rozptyl sa stal žiadanou vlastnosťou. V delostrelectve sa už uvažovalo tvrdo matematicky.
Z podobných výpočtov vznikli dokonca aj tanky. Nie ale ako zbraň pre zvýšenie mobility – v tom boli často horšie ako klusajúci (a väčšinou aj kráčajúci) pešiaci ale len mali iný (väčšinou väčší) koeficient životnosti a iný koeficient paľby.
Ale taktika je kreatívna oblasť. Mení sa rýchlejšie ako móda a v marci 1918 uskutočnili Nemci po dosť nematematických analýzach poslednú protiofenzívu ktorú nazvali spojenci „čierne dni“. Tu bola použitá taktika presakovania a dokázala že neexistuje univerzálna obranná taktika. Síce bola táto ofenzíva nakoniec odrazená, ale ukázala vo vojenskej teórii spojencov masívne diery. Spojenci sa z nej poučili ale málo.
Príklady.
Niektoré z taktického hľadiska klasické bitky:

</doc>
<doc id="28418" url="https://sk.wikipedia.org/wiki?curid=28418" title="Cameo rola">
Cameo rola

Cameo rola (iné názvy: cameo výstup, cameo; z ) je prekvapujúce krátke vystúpenie známej osobnosti v divadelnej hre alebo vo filme.
Prvýkrát bola táto technika použitá v roku 1851 v divadle a našla svoje uplatnenie aj neskôr vo filme. Cameo rola je malá rola hraná známou osobnosťou, ktorú by sme na danej pozícii v danom čase nečakali. Môže to byť známy herec, ale aj hocijaká osobnosť spoločenského života, ako sú politici, športovci, môže to však byť aj režisér.
Jedným z kritérií je, že tento výstup nie je nikde uverejnený, aby sa zachoval moment prekvapenia. Ďalším je, že táto rola v danom filme nie je nositeľkou deja.
Typ cameo roly.
Celeb-Cameo.
Vystupuje v nej známa osobnosť (prominent).
Role-Cameo.
Vystupuje v nej osobnosť, ktorá hrá úlohu, ktorá je pre ňu typická (napríklad James Doohan ako „Scotty“ vo filme Nabitá zbraň 1).
CGI-Cameo.
Vystupuje v nej osobnosť (aj mŕtva) pomocou skopírovania z iných filmov (napr. John F. Kennedy vo Forrestovi Gumpovi) alebo vygenerovaním pomocou počítačovej grafiky (CGI).
Director-Cameo alebo Staff-Cameo.
Vystupuje v nej režisér alebo iný člen filmového štábu (napr. filmy Alfreda Hitchcocka).
Hitchcock a jeho cameo roly.
Alfred Hitchcock sa na okamih zjavil takmer v každom zo svojich filmov. Najčastejšie to bola rola štatistu.
S cameo výstupmi začal Hitchcock pri svojich prvých filmoch z jednoduchého dôvodu - chýbali mu štatisti. Do chýbajúcej masy ľudí preto zaradil časť štábu a seba. Z núdze sa teda stala cnosť a pre Hitchcocka neskôr už dokonca nudnou povinnosťou. Publikum neskôr už nezaujímal ani tak dej jeho filmov, skôr sa snažili objaviť čo najskôr jeho výstup. Hitchcock preto v neskorších filmoch zaradil svoju roličku už na začiatku filmu, aby sa diváci mohli sústrediť na film.

</doc>
<doc id="28425" url="https://sk.wikipedia.org/wiki?curid=28425" title="U.S.A.">
U.S.A.



</doc>
<doc id="28432" url="https://sk.wikipedia.org/wiki?curid=28432" title="Alojz Engliš">
Alojz Engliš

Ing. Alojz Engliš (* 8. jún 1947, Levice) je bývalý poslanec Národnej rady SR.
Alojz Engliš bol zvolený za poslanca NR SR vo volebnom období 19982002 za Hnutie za demokratické Slovensko. V predchádzajúcom období (od roku 1990) pôsobil ako prezident Konfederácie odborových zväzov SR a riaditeľ Krajského úradu práce v Košiciach.
Hutný inžinier, absolvent VŠT Košice. Pôsobil vo VSŽ Košice.
Ocenenia.
V roku 1998 mu Vladimír Mečiar (vykonávajúci prezidentské právomoci) prepožičal štátne vyznamenanie Rad Ľudovíta Štúra I. triedy.

</doc>
<doc id="28433" url="https://sk.wikipedia.org/wiki?curid=28433" title="Konfederácia odborových zväzov Slovenskej republiky">
Konfederácia odborových zväzov Slovenskej republiky

Konfederácia odborových zväzov Slovenskej republiky je dobrovoľné združenie odborových zväzov a im na úroveň postavených odborových združení na Slovensku, ktoré sa združili kvôli obhajobe práv a oprávnených záujmov členov odborov – odborárov.
KOZ SR formálne vznikla 10. apríla 1990 podpísaním Charty Konfederácie odborových zväzov Slovenskej republiky štatutárnymi zástupcami jednotlivých odborových zväzov. V súčasnosti konfederácia združuje 24 odborových zväzov.
Základným cieľom KOZ SR:
Konfederácia odborových zväzov SR sa usiluje najmä o

</doc>
<doc id="28434" url="https://sk.wikipedia.org/wiki?curid=28434" title="Konfederácia odborových zväzov SR">
Konfederácia odborových zväzov SR



</doc>
<doc id="28435" url="https://sk.wikipedia.org/wiki?curid=28435" title="KOZ SR">
KOZ SR



</doc>
<doc id="28437" url="https://sk.wikipedia.org/wiki?curid=28437" title="Vladimír Faič">
Vladimír Faič

Vladimír Faič (* 15. júl 1948, Tekovské Lužany) je slovenský politik, člen strany SMER-SD a poslanec Národnej rady SR.
Profesionálna kariéra.
Vladimír Faič pôvodne pracoval ako technik v Štátnych lesoch Bratislava, neskôr ako politický pracovník a funkcionár v národných výboroch. Od začiatku 90. rokov pôsobil v súkromnej sfére a zároveň sa angažoval pri formovaní strategických východísk komunálnej a regionálnej politiky Strany demokratickej ľavice (SDĽ). V rokoch 1990 až 1993 bol predsedom okresného výboru SDĽ v Topoľčanoch. V roku 1998 bol zvolený za poslanca Národnej rady Slovenskej republiky za túto stranu.
Po skončení mandátu poslanca NR SR v roku 2002 pôsobil v tieňovom kabinete strany Smer-SD. Založil ľavicový inštitút Analýzy-Stratégie-Alternatívy (ASA) a od jeho vzniku je predsedom jeho Správnej rady. V rokoch 2006, 2010, 2012, 2016 bol zvolený za poslanca NRSR za stranu Smer-SD. Po vstupe strany Smer-SD do prvej vlády v roku 2006 bol vymenovaný za predsedu Zboru poradcov predsedu vlády SR. Túto funkciu zastával vo volebnom období 20062010, 20122016 a 20162020 počas vlád Roberta Fica i Petra Pellegriniho.
Úspešne kandidoval za stranu Smer-SD do Národnej rady aj vo volebnom období 20202024.
Poslanecká kariéra.
V období 1998 – 2002 pôsobil ako poslanec NR SR za Stranu demokratickej ľavice, podpredseda Výboru NR SR pre verejnú správu a člen Výboru NR SR pre kontrolu SIS. V období 2006 – 2010 bol poslancom NR SR za stranu SMER-SD, podpredsedom poslaneckého klubu strany a podpredsedom Výboru NR SR pre verejnú správu a regionálny rozvoj. V období 2010 – 2020 bol opakovane zvolený do NR, pôsobil ako poslanec za stranu SMER-SD a člen Výboru NR SR pre verejnú správu a regionálny rozvoj, v období 2012 – 2016 aj ako podpredseda poslaneckého klubu Smer SD.
Okrem poslaneckej činnosti v Národnej rade SR zastával funkciu predsedu Zboru poradcov predsedu vlády SR vo vládach Roberta Fica ( 2006-2018) a Petra Pellegriniho (2018-2020). V rámci jeho činností sa prioritne podieľal na príprave Programových vyhlásení vlády, ich pravidelnému odpočtu plnenia a pravidelnému zabezpečeniu materiálov analytického, koncepčného a operatívneho charakteru vo všetkých oblastiach rozvoja štátu. Pod jeho vedením sa konali interdisciplinárne založené interné semináre za účasti ministrov a vysokých  štátnych úradníkov v kombinácii s expertmi Slovenska a Česka, ktoré sa venovali aktuálnej medzirezortnej agende, predovšetkým v oblastiach dôchodkových politik, služieb vo verejnom záujme, európskym bezpečnostným a sociálno- ekonomickým politikám v ich prepojení na agendu priemyslu 4.0 a pod.         
V roku 2004 založil výskumný, vzdelávací a vydavateľský inštitút Analýzy-Stratégie-Alternatívy (ASA). Jeho kľúčovou agendou sa stala programovo-odborná činnosť so zameraním na podporu ľavicového potenciálu vládnych politik ako aj systematická podpora rozvoja alternatívneho ľavicového myslenia so strategickým zameraním. V rámci ASA prebiehajú odborné diskusie o povahe a funkcii sociálneho štátu na Slovensku a v európskom kontexte.
Osobitnou kapitolou jeho politickej práce bolo nadviazanie strategického dialógu s Katolíckou cirkvou.

</doc>
<doc id="28438" url="https://sk.wikipedia.org/wiki?curid=28438" title="Dušan Fedoročko">
Dušan Fedoročko

Dušan Fedoročko (* 7. august 1959) bol poslancom Národnej rady Slovenskej republiky za Slovenskú demokratickú koalíciu vo volebnom období 1998-2002. 
Ako poslanec sa vďaka imunite vyhol trestnému stíhaniu, keď pri dopravnej nehode ťažko zranil pri predbiehaní cyklistku, ktorej spôsobil zranenia s doživotnými následkami. Nehodu spôsobil rok pred nástupom do funkcie poslanca. Prezident Rudolf Schuster mu neskôr v marci 2000 udelil milosť. 

</doc>
<doc id="28439" url="https://sk.wikipedia.org/wiki?curid=28439" title="Barnabás Ferkó">
Barnabás Ferkó

MUDr. Barnabás Ferkó (* 29. apríl 1956 – † 31. december 2022) bol slovenský lekár a politik maďarskej národnosti, poslanec Národnej rady SR a riaditeľ Polikliniky Veľké Kapušany.
Barnabás Ferkó bol zvolený za poslanca NR SR vo volebnom období 19941998 za Maďarskú koalíciu (MKDH) a vo volebnom období 19982002 za Stranu maďarskej koalície.

</doc>
<doc id="28440" url="https://sk.wikipedia.org/wiki?curid=28440" title="Maďarská koalícia">
Maďarská koalícia

Maďarská koalícia, plným názvom Magyar Koalíció - Maďarská koalícia, bola predvolebná koalícia, ktorú vytvorili pred voľbami do Národnej rady SR v roku 1994 tri maďarské politické strany na Slovensku: Maďarské kresťanskodemokratické hnutie, Spolužitie a Maďarská občianska strana. Koalícia získala 10,18 % hlasov a 17 mandátov v NR SR.

</doc>
<doc id="28441" url="https://sk.wikipedia.org/wiki?curid=28441" title="Medzinárodný filmový festival Karlovy Vary">
Medzinárodný filmový festival Karlovy Vary

Medzinárodný filmový festival Karlovy Vary, alebo tiež Karlovarský filmový festival (KVIFF z ) je český nešpecializovaný súťažný filmový festival s medzinárodnou účasťou. Je uznaný asociáciou FIAPF, zaradený do kategórie A (tj. nešpecializovaný festival so súťažou celovečerných hraných filmov).
Festival sa koná v Karlových Varoch už od roku 1946. Patrí medzi najvýznamnejšie medzinárodné festivaly filmu v strednej a východnej Európe. 

</doc>
<doc id="28442" url="https://sk.wikipedia.org/wiki?curid=28442" title="Spolužitie">
Spolužitie

Spolužitie, alebo úplným názvom Együttélés-Spolužitie-Wspólnota-Soužití bola jedna z maďarských politických strán, ktoré vznikli na Slovensku po nežnej revolúcii.
Strana Spolužitie bola založená v roku 1990. Spolužitie sa oficiálne proklamovalo ako politická strana národnostných menšín, ale prakticky išlo o maďarskú politickú stranu, pretože prevažná väčšina členov bola maďarskej národnosti. Spolužitie zaniklo v júni 1998 zlúčením s ďalšími dvomi maďarskými politickými stranami Maďarským kresťanskodemokratickým hnutím (MKDH) a Maďarskou občianskou stranou (MOS). Novovytvorená strana dostala názov Strana maďarskej koalície. Predsedom Spolužitia bol Miklós Duray.
Parlamentné voľby.
Voľby do SNR v roku 1990.
Spolužitie vytvorilo pred voľbami do Slovenskej národnej rady (SNR) v roku 1990 volebnú koalíciu s ďalšou maďarskou politickou stranou - MKDH. Koalícia získala 8,66 % hlasov a 14 mandátov v SNR a stala sa piatym najsilnejším zoskupením v parlamente.
Voľby do SNR v roku 1992.
Pred voľbami do SNR v roku 1992 vytvorilo Spolužitie znovu volebnú koalíciu s MKDH. Koalícia získala 7,42% hlasov a tak isto 14 mandátov v SNR a zostala piatym najsilnejším zoskupením v NR SR.
Voľby do NR SR v roku 1994.
Pred voľbami do Národnej rady SR v roku 1994 vytvorilo Spolužitie znovu volebnú koalíciu maďarských politických strán, ktorú tentoraz okrem Spolužitia a MKDH tvorila aj MOS. Koalícia mala oficiálny názov Maďarská koalícia. Koalícia získala 10,18 % hlasov a 17 mandátov v NR SR.
Politici Spolužitia.
Články o politikoch Spolužitia sú uvedené v kategórii .

</doc>
<doc id="28443" url="https://sk.wikipedia.org/wiki?curid=28443" title="Együttélés-Spolužitie-Wspólnota-Soužití">
Együttélés-Spolužitie-Wspólnota-Soužití



</doc>
<doc id="28444" url="https://sk.wikipedia.org/wiki?curid=28444" title="Maďarské kresťanskodemokratické hnutie">
Maďarské kresťanskodemokratické hnutie



</doc>
<doc id="28445" url="https://sk.wikipedia.org/wiki?curid=28445" title="MKDH">
MKDH



</doc>
<doc id="28446" url="https://sk.wikipedia.org/wiki?curid=28446" title="Maďarská občianska strana">
Maďarská občianska strana

Magyar Polgári Párt - Maďarská občianska strana, skratka MPP-MOS (, do februára 1992 Maďarská nezávislá iniciatíva) bola jedna z maďarských politických strán, ktoré vznikli na Slovensku po nežnej revolúcii. Pôsobila v rokoch 1990-1998.
Maďarská občianska strana vznikla pôvodne ako Maďarská nezávislá iniciatíva (MNI), založená tesne po nežnej revolúcii v roku 1989 na čele s Lászlóm Nagyom. Na sneme MNI v Dunajskej Strede 25. januára 1992 sa MNI pretvorila na politickú stranu s názvom Maďarská občianska strana (MOS), ktorej predsedom bol až do júna 1998 opäť László Nagy. MOS zanikla v júni 1998 zlúčením s ďalšími dvomi maďarskými politickými stranami Maďarským kresťanskodemokratickým hnutím (MKDH) a Spolužitím. Novovytvorená strana dostala názov Strana maďarskej koalície. 
Parlamentné voľby.
Voľby do SNR v roku 1990.
Do parlamentných volieb 1990 išla MNI na kandidátke Verejnosti proti násiliu.
Voľby do SNR v roku 1992.
Vo voľbách do SNR v roku 1992 získala MOS 2,29 % hlasov a nedostala sa do parlamentu.
Voľby do NR SR v roku 1994.
Pred voľbami do Národnej rady SR v roku 1994 vytvorila MOS volebnú koalíciu maďarských politických strán, ktorú tvorili Spolužitie, MKDH a MOS. Koalícia mala oficiálny názov Maďarská koalícia. Koalícia získala 10,18 % hlasov a 17 mandátov v NR SR.
Politici Maďarskej občianskej strany.
Články o politikoch Maďarskej občianskej strany sú uvedené v kategórii .

</doc>
<doc id="28447" url="https://sk.wikipedia.org/wiki?curid=28447" title="Maďarská nezávislá iniciatíva">
Maďarská nezávislá iniciatíva



</doc>
<doc id="28448" url="https://sk.wikipedia.org/wiki?curid=28448" title="Repa obyčajná">
Repa obyčajná

Repa obyčajná (zriedkavo: "mangold"; zastarano: "manholt", "cvikla obecná", "cvikla" , "červená repa"; lat. "Beta vulgaris") je druh zeleniny z rodu repa ("Beta"). 
Repa obyčajná vo väčšine súčasných systémov pozostáva z približne dvoch divých poddruhov (jeden z nich sa volá repa obyčajná prímorská) a z jedného pestovaného poddruhu, ktorý sa skladá z taxónov mangold, kŕmna repa, cukrová repa a cvikla. Uvedené pestované taxóny sa delia na veľké množstvo kultivarov. Pestovaná repa obyčajná sa využíva ako koreňová zelenina, listová zelenina, kŕmna plodina či technická plodina. 
Charakteristika.
Repa obyčajná je dvojročná rastlina. V 1. roku sa vytvorí buľva a z buľvy vyrastajúca listová ružica, pričom buľva (=koreň v širšom zmysle) vzniká zhrubnutím a zdužinatením troch častí rastliny:
V 2. roku vznikne kvetonosná stonka s metlinou klbkovitých drevnatejúcich súkvetí. U mangoldu a u divých poddruhov repy obyčajnej je buľva veľmi tenká, čiže vyššie spomínané zhrubnutie a zdužinatenie je veľmi malé až žiadne. 
Využitie jednotlivých typov pestovanej repy obyčajnej (t.j. taxóny repy obyčajnej pravej):
Dejiny jednotlivých typov pestovanej repy obyčajnej:
Systematika.
druh repa obyčajná A [zriedkavo: mangold A; zastarano: manholt A/cvikla obecná/cvikla A/červená repa A] (lat. "Beta vulgaris" A):
"Vysvetlivka: Znak / oddeľuje úplné synonymá. Písmeno A, B, C... pomocne označuje rôzne významy toho istého názvu."
Doplnkové informácie.
1. Žltá repa môže byť:
a) žltá cvikla D, t.j. (vyššie uvedený) taxón "Beta vulgaris" [subsp. "vulgaris" convar. "crassa"] (pro)var. "conditiva" f. "lutea"/ "Beta vulgaris" [subsp. "vulgaris"] (pro)var. "lutea" /historicky "Beta lutea"/historicky "Beta lutea major" (pozri vyššie) 
b) kŕmna repa so žltým povrchom buľvy, t.j. (vyššie uvedený) taxón "Beta vulgaris" [subsp. "vulgaris" convar. "crassa"] (pro)var. "crassa" f. "lutea" 
c) nepresne: predchádzajúce dva významy spolu, t.j. súhrnné označenie žltej cvikly D a kŕmnej repy so žltým povrchom buľvy
d) historicky: súhrnné označenie žltej cvikly D a stopkového mangoldu so žltou listovou čepeľou (t.j. mangoldu s lat. názvom "Beta vulgaris" [subsp. "vulgaris" convar. "vulgaris"] (pro)var. "flavescens" f. "flavescens") 
"Názov žltá repa má aj významy mimo témy tohto článku, znamená totiž ľudovo aj:"
e) kvaka (=kapusta repková kvaková);
f) historicky: mrkva;
g) historicky: paštrnák.
2. Biela repa (zastarano vo významoch a, b, c, e, f aj: manholt biely) môže byť:
 a) (i) sliezska biela cukrovka/biela sliezska cukrovka (dobové lat. názvy: "Beta alba" F/ "Beta vulgaris" subsp. [alebo var.] "alba") resp. novšie zodpovedajúca biela forma cukrovej repy , (ii) prípadne akákoľvek cukrová repa B (dobový lat. názov "Beta alba" E );
 b) (i) kŕmna repa s buľvou, ktorá je na povrchu biela (a teda nie žltá ani červenkastá) (lat. "Beta vulgaris" [subsp. "vulgaris" (con)var. "crassa"] f. "alba" [alebo f. "crassa"] / "Beta alba" G), (ii) prípadne akákoľvek kŕmna repa ("Beta alba" D) ;
 c) historicky: kŕmna repa a cukrová repa (dobový názov "Beta vulgaris" [var.] "alba", vyššie uvedené "Beta alba" C)
 d) neologizmus: biela cvikla, t.j. cvikla D s bielym vnútrom (a povrchom) buľvy
 e) biela forma mangoldu B (lat. "Beta vulgaris" [subsp. "vulgaris" convar. "vulgaris"] f. [alebo subsp. alebo var.] "alba" /"Beta alba" H);
 f) historicky: vyššie uvedené "Beta alba" A alebo B, t.j. biela repa ako opak červenej repy
"Názov biela repa má aj významy mimo témy tohto článku, znamená totiž aj:"
 g) okrúhlica (=kapusta poľná pravá);
 h) kvaka (=kapusta repková kvaková) .
3. Burgundská repa/burgundica/burgundia/burgyňa (po česky aj burgundka) je kalk nemeckého slova Burgunderrübe (resp. v skrátenej podobe aj prevzatie rakúskeho variantu Burgunda) a v historických textoch sa takto označuje nejaký typ repy obyčajnej. Podľa rôznych zdrojov je to konkrétne: 
a) nejaký podtyp kŕmnej repy (staršie lat. "Beta sylvestris"), v závislosti od zdroja uvádzaný ako: (i) biely, (ii) bledočervený či žltý, (iii) žltý (žltý podtyp je zhodný s taxónom žltá repa - pozri vyššie); 
b) kŕmna repa, 
c) repa obyčajná pravá kŕmna (prípadne okrem cvikly D) (niekedy uvádzaná pod lat. názvom "Beta burgundica" resp. "Beta vulgaris" var. "burgundica"); 
d) sliezska biela cukrovka (pozri vyššie), prípadne akákoľvek cukrová repa B;
e) (nejasne) cvikla D.
4. Súčasné ľudové (nárečové) názvy kŕmnej repy (t.j. Skupina Crassa) a/alebo cukrovej repy (v niektorých prípadoch aj cvikly D, čiže celej repy obyčajnej pravej kŕmnej) sú:
 - burgyňa , burgunica, burgonica, burgunda, borgunda, burbunda, burgundia, borgondia, burbungia, burgondia, burdia, burguľa, burbuľa, bumbura, bumburica ; 
 - runkľa, runkla, rumkla, rungľa, rumpľa ; 
 - futrovka, futrovica, futrová repa, futrová cvikla, futrová burgyňa ; 
 - cvikla E 
 - repa . 
5. "Beta nigra" (doslova "repa čierna", dobový slovenský názov však znel manholt č(i)erny) je pojem používaný v textoch od staroveku do 18. storočia po Kr. Označuje sa ním:
 a) podskupina mangoldu B (t.j. Skupiny Cicla) majúca tmavozelené listy
 b) podskupina cvikly D (t.j. Skupiny Conditiva) majúca tmavočervenú buľvu (synonymum: "Beta rubra vulgaris"), alebo alternatívne podskupina cvikly D majúca pretiahnutú bledočervenú či tmavočervenú buľvu (synonymum: "Beta nigra romana"), alebo alternatívne akákoľvek cvikla D.
6. Názvy obsahujúce prívlastok "altissima", napr. názov "Beta altissima", sa v minulosti (napr. u Polívku) nesprávne používali na označenie kŕmnej repy -vysvetlenie porov. napr. v Helm 1957.
7. Cvikla F je zastaraný slovenský názov celého rodu "Beta" (dnešný názov tohto rodu je: repa).
8. Hoci latinské slovo "cicla" (zastarano: "cycla", "sicla", "sicula", "cicula") a slovanské slovo cvikla podobne znejú (nie je isté, či aj majú spoločný pôvod), v súčasnej slovenčine (ako vidno aj vo vyššie uvedenom systéme) to, čo sa dnes najčastejšie po slovensky označuje názvom cvikla (t.j. cvikla D, čiže červená repa) nie je zhodné s tým, čo má latinský vedecký názov "cicla" (t.j. mangold B).
9. "Provar." znamená provarieta. Provarieta je ekvivalent pojmu varieta (staršie: odroda), ktorý niektorí autori používajú pri klasifikácií pestovaných rastlín.

</doc>
<doc id="28449" url="https://sk.wikipedia.org/wiki?curid=28449" title="Hans Cloos">
Hans Cloos

Hans Cloos (* 8. november 1885, Magdeburg, Nemecko – † 26. september 1951, Bonn) bol nemecký geológ a vysokoškolský pedagóg. Jeho výskum deformácie granitoidných hornín bol významným príspevkom do štúdia štruktúrnej geológie.
Životopis.
Narodil sa v Magdeburgu. V roku 1910 získal doktorát v Freiburgu. Následne pracoval až do začiatku prvej svetovej vojny v Indonézii, Namíbii. Počas vojny sa zúčastnil na riešení geologických problémov pri budovaní opevnení na západnom fronte.
Po vojne, sa začal venovať štúdiu plutónov a ich vnútornej stavbe. V roku 1919 sa stal profesorom geológie na univerzite vo Vroclave (vtedy "Breslau"). Tu vyučoval geológiu aj svojho mladšieho brata Ernsta (narodený v 1898), ktorý sa neskôr stal tiež významným geológom.
V roku 1926 Cloos odišiel z Vroclava a vyučoval na univerzite v Bonne. Podnikol viacero geologických výprav do Škandinávie, Anglicka a Severnej Ameriky.
Hans Cloos sa ako jeden z prvých venoval štúdiu deformácie hornín a tektonike granitoidov. Na základe presných modelov študoval procesy vzniku zlomov, venoval sa tiež výskumu vývoja štruktúry kontinentov. Bol tiež známy svojimi umeleckými schopnosťami, najmä hudobným a kresliarskym talentom.
Zomrel v Bonne 26. septembra 1951.

</doc>
<doc id="28450" url="https://sk.wikipedia.org/wiki?curid=28450" title="Išim">
Išim

Išim je rieka prameniaca v Kazachstane. Odvodňuje a jej dĺžka je . Vlieva sa do rieky Irtyš, ako jej ľavostranný prítok.

</doc>
<doc id="28451" url="https://sk.wikipedia.org/wiki?curid=28451" title="Irtyš">
Irtyš

Irtyš (, ) je rieka v centrálnom Rusku, severovýchodnom Kazachstane a v severozápadnej Číne. Odvodňuje 1 640 000 kilometrov štvorcových územia a jej dĺžka je 4 248 kilometrov. Irtyš sa vlieva do rieky Ob, ako jej ľavostranný prítok.
Opis.
Irtyš pramení v zaľadnených častiach juhozápadného úbočia Mongolského Altaja v mongolsko-čínskom pohraničnom pásme. Ako Čierny Irtyš tečie cez severný okraj Džungárskej panvy a vlieva sa do jazera Zajsan, ktoré leží v rozsiahlej kotline medzi vysokými chrbátmi Tarbagataja () a Altaja (). Od jazera Zajsan preteká Irtyš cez stepnú oblasť a potom pokračuje úzkou skalnou tiesňavou cez západné výbežky pohoria Altaj. Od mesta Semipalatinsk až po vyústenie do Obu pri meste Chanty-Mansijsk tečie v širokom a pomerne plytkom koryte cez rozsiahlu močaristú Západosibírsku nížinu. Až po Omsk jeho tok prechádza cez typické stepné územie (Kulundská a Barabinská step) s bylinno-trávnatými spoločenstvami, potom vstupuje do lesnej stepi a severne od mesta Toboľsk až po ústie tečie cez močaristé územie s hustými lesmi sibírskej tajgy. 
Významnejšie prítoky sprava sú Om, Tara a Demjanka, zľava Išim, Tobol a Konda. Dolina rieky Irtyš je na strednom toku široká 6, na dolnom toku 20.
Vodný režim.
Vodný režim Irtyša podlieha veľkým dlhodobým výkyvom vodných stavov. Odtokový režim sa v určitých charakteristických úsekoch líši. Na hornom toku je Irtyš horská rieka s prudkým spádom koryta; najvyššie vodné stavy tu pripadajú na apríl. Voda z roztápajúcich sa ľadovcov a snehu vplýva na vyrovnávanie odtoku na strednom toku, v ktorom maximum vodných stavov sa posúva na máj až jún. Asi 70 % odtečeného množstva vody za rok pripadá na máj až august. Priemerný ročný prietok pri Usť-Kamenogorsku je 615 metrov kubických za sekundu, pri meste Toboľsk /s a pri ústí /s. Maximálne prietoky počas povodní sú v meste Omsk /s, v meste Toboľsk /s a v ústí /s. V zime poklesne odtok na minimum koncom marca (pri meste Toboľsk /s). Na dolnom toku je Irtyš od novembra do apríla zamrznutý (asi 170 dní).
Hospodárske využitie.
Pravidelná lodná doprava je na rieke možná od apríla do októbra, keď rieka nie je zamrznutá, na úseku dlhom . Prepravuje sa najmä drevo z bohatých lesov priľahlej tajgy, ďalej obilie, kamenné uhlie, stavebné materiály, ropa a niektoré rudy. Rieka Irtyš je bohatá na ryby. Veľké množstvo vodnej energie sa využíva v dvoch hydroelektrárňach, pri Buchtamirskej nádrži s rozlohou [676 megawatov] a pri meste Usť-Kamenogorsk s plochou úzkej nádrže asi (320 MW). Vodný kanál Irtyš-Karaganda privádza vodu do suchých kazachstanských stepí.

</doc>
<doc id="28452" url="https://sk.wikipedia.org/wiki?curid=28452" title="Ivan Krasko">
Ivan Krasko

Dr. Ing. Ivan Krasko, vlastným menom Ján Botto, iné pseudonymy "Bohdana J. Potokinová", "Janko Cigáň" (* 12. júl 1876, Lukovištia – † 3. marec 1958, Bratislava), bol slovenský básnik, prozaik a prekladateľ, predstaviteľ moderny. Bol vyštudovaný chemický inžinier a v medzivojnovom období sa angažoval aj politicky.
Životopis.
Narodil sa v Lukovištiach, v rodine roľníka. Jeho vzdialený príbuzný bol popredný slovenský romantický básnik a štúrovec Ján Botto. Študoval v Lukovištiach (kde ho učil A. H. Škultéty), na maďarskom gymnáziu v Rimavskej Sobote, na nemeckom gymnáziu v Sibiu (Rumunsko) a neskôr pokračoval v štúdiu na rumunskom gymnáziu v Brašove, kde aj v roku 1896 zmaturoval. Po maturite sa vrátil domov, kde pomáhal v podnikateľských aktivitách svojej rodine (18961897 a 18981900 dozor pri stavbe mlyna a vo voštinárni u J. Kováča na Teplom Vrchu) a kde v roku 1914 narukoval a vykonal si jednoročnú vojenskú službu. V roku 1900 sa prihlásil na štúdium chemického inžinierstva v Prahe, ktoré úspešne dokončil v roku 1905. Tu sa aktívne zapojil do činnosti študentského spolku Detvan, kde bol ako funkcionár, tak aj účastník v diskusiách, v ktorých sa preberala široká škála literárnych, kultúrnych, ale aj spoločensko-ekonomických problémov. Istý čas pracoval ako technický pracovník v cukrovare v dedine Klobuky, neskôr v chemickej továrni v neďalekom Slanom.
V roku 1914 narukoval na východný front (dôstojník 16. honvédskeho pluku rakúsko-uhorskej armády s posádkou v Banskej Bystrici). Po roku 1918 navštevoval aj prednášky na Filozofickej a Právnickej fakulte UK v Bratislave a začal pracovať v administratívnych službách v Česko-Slovensku. V rokoch 19181927 bol tajomníkom ministra Vavra Šrobára na Ministerstve s plnou mocou pre správu Slovenska a v rokoch 19271938 Krajinského úradu v Bratislave. Stal sa poslancom a neskôr aj senátorom za agrárnu Republikánsku stranu poľnohospodárskeho a maloroľníckeho ľudu. V senáte zotrval do jeho zrušenia roku 1939, pričom krátko predtým ešte v decembri 1938 prestúpil do klubu Hlinkovej slovenskej ľudovej strana – Strany slovenskej národnej jednoty (HSĽS-SSNJ), do ktorého sa zlúčili všetky slovenské nesocialistické strany. Prívrženec československej štátnosti, čechoslovakisticky orientovaný politik.
Okrem toho sa venoval aj vedeckej práci v oblasti chémie, pričom mu v roku 1923 pridelili titul doktor technických vied.
Žil najmä v Bratislave, no v roku 19431958 žil a pracoval v Piešťanoch, kde sa nachádza aj jeho pamätný dom. Pochovaný je v Lukovištiach.
Tvorba.
Jeho prvé básne vznikali ešte počas gymnaziálnych štúdií, no prvé dielo publikoval až v roku 1896, keď mu v časopise "Slovenské pohľady" vyšla báseň "Pieseň nášho ľudu". Tú vydal ešte pod pseudonymom Janko Cigáň, ktorý si vybral sám. Pseudonym Ivan Krasko, pod ktorým sa zapísal do dejín slovenskej literatúry, mu pomohol vymyslieť Svetozár Hurban Vajanský, ktorý mu vydal jeho prvú zbierku básní (meno Ján zmenili a priezvisko upravili podľa obce, ktorá susedí s jeho rodiskom – Kraskovo), Ivan Krasko súhlasil so zmenou najmä preto, že z rodokmeňa, ktorý vytvoril, zistil že bol pôvodne členom rodu Kraskovcov. Jeho tvorba spočiatku nenachádzala ohlas u vydavateľov, ani čitateľov, no napriek tomu sa nedal znechutiť. Väčšina jeho rukopisných prvotín vyšla knižne až v roku 1954 v jeho "Diele". Vo svojich dielach sa venuje problematike sociálnej nespravodlivosti, pomaďarčovania a zotročovania slovenského národa, pasivity mladej generácie; vyjadruje v nich aj svoj osobný smútok, pričom zo sklamaní neviní len ženu, ale aj chladnú neosobnú spoločnosť; zaoberá sa aj rozháranosťou ohľadne náboženskej orientácie – zápasu viery a skepsy. Na jeho tvorbu mali veľký vplyv súčasní českí autori, no taktiež francúzski symbolisti, ktorí sa v tom čase presadili v Európe.
Dielo Ivana Kraska patrí medzi základné hodnoty slovenskej poézie. Vedúca osobnosť básnickej moderny na Slovensku. Jeho básne boli preložené do viacerých jazykov a niektoré boli zhudobnené. Prekladal umelecké texty aj odbornú literatúru z rumunčiny.
Vedecké články publikoval v Chemických listoch. Venoval sa aj vedeckej činnosti z odboru chémie, okrajovo vlastivednému výskumu. V roku 1946 mu pridelili titul Národný umelec.

</doc>
<doc id="28453" url="https://sk.wikipedia.org/wiki?curid=28453" title="Penélope Cruzová">
Penélope Cruzová

Penélope Cruzová (; * 28. apríl 1974, Madrid, Španielsko) je španielska herečka.
Študovala deväť rokov klasický balet na National Conservatory v Španielsku, stala sa však herečkou.

</doc>
<doc id="28455" url="https://sk.wikipedia.org/wiki?curid=28455" title="Tadao Andó">
Tadao Andó

Tadao Andó (安藤忠雄, "Andó Tadao"; * 13. september 1941, Osaka) je japonský architekt. Tadao Ando je jeden z najvýznamnejších svetových architektov práve vďaka jeho umeleckému cíteniu, filozofickému mysleniu a kritikám dnešnej civilizácie.
Život.
Tadao Ando, narodený v Osake roku 1941, architektúru na univerzite nikdy neštudoval, bol samouk. Vzdelávanie tohoto významného architekta je neurčité, čo to sa o ňom dozvedáme iba z jeho zápiskov. Vraví, že už ako dieťa mal veľkú záľubu vo vytváraní vecí, obľuboval predovšetkým drevo. Od desiatich do štrnástich rokov pracoval ako tesár. Už v štrnástich rokoch sa dočkal svojej prvej realizácie, chaty s rozlohou okolo 23 m2. Navrhol ju spolu s priateľom. Zaujímavosťou je, že Ando bol v sedemnástich rokoch profesionálny boxer. 
V dvadsiatich rokoch študoval prácu Le Corbusiera, to sa odzrkadlilo v jeho ďalšej tvorbe. Veľkou inšpiráciou preňho bola aj architektúra Mies van der Rohe-ho. Keď mal dvadsaťštyri až dvadsať osem cestoval po celom svete. Navštívil Moskvu, Fínsko, Španielsko, Taliansko a iné krajiny, kým dorazil do Marseillles. Do Japonska sa vrátil cez Madagaskar a Indiu. Počas svojej cesty nazbieral množstvo skúseností, pozoroval prírodu, ľudí a stavby. Zapôsobila naňho architektúra Alvara Aalta svojou spätosťou s prírodou a podnebím a taktiež Michelangelove diela. Počas svojej mladosti navštívil aj Viedeň, Paríž a Ameriku.
V roku 1969 založil spoločnosť Tadao Ando, Architect &amp; Associates v Osake. Začal s navrhovaním malých rodinných domov, neskôr sa dostal aj k rozsiahlejším dielam. Postupne sa jeho tvorba vykryštalizovala a stal sa uznávaným architektom v Japonsku.
Množstvo výstav s jeho dielami bolo usporiadaných v Európe a Spojených štátoch, čo ho urobilo veľmi obľúbeným medzi študentmi. Učil na univerzitách v Tokyu, na Yale, v Columbii a na Harvarde a posudzoval mnohé medzinárodné architektonicko-urbanistické súťaže.
Tvorba.
Významný míľnik v jeho tvorbe je dokončenie výstavby Row House v Osake roku 1976. Na dome sú vidieť typické rysy jeho architektúry: vytvorenie odkrytej betónovej steny vo svojej prirodzenej kráse, prísnu geometrickú kompozíciu, rešpektovanie tradície a kultúry východnej filozofie, včlenenie prírody do architektúry, sklon k overeným materiálom (predovšetkým betón) a nový postoj ku každodennému bývaniu. Dom má rozlohu iba 65 m2. Bolo to prvýkrát, čo bola udelená cena Architektonického inštitútu v Japonsku rodinnému domu. 
Medzi množstvom rodinných domov (Glass Block House (1979), Koshino Residance (1981), Kidosaki residance (1986), a i.) navrhol aj obytný dom (Rokko housing, 1983). Mnohým jeho dielam boli udelené ceny.
Navrhol mnohé občianske budovy s vysoko-kvalitnými verejnými priestormi ako Rose Garden (1977), Festival (1984), Galleria akka (1988) a Collezione (1989). Tiež navrhol série kostolov ako konfrontáciu východu a západu, menovite Chapel on Mt. Rokko (1986), Church on the Water (1988) a Church of the Light (1989). Za spomenutie stoja aj budovy čajovní a to Block Tea House (1986), Tent Tea House (1988).
Prvá stavba z jeho rozsiahlejších diel je Children’s Museum v Hyogo (1989). Svoju filozofiu premietol aj do urbanistických konceptov Nakanoshima, Urban Egg a Space Strata.
Architektúra, ktorú Tadao Ando vytvoril počas svojho tvorivého života predstavuje obrovský prínos pre súčasnú tvorbu. Dodnes sa z nej čerpá a je veľkou inšpiráciou.
Ceny.
Tadao Ando získal veľké množstvo cien

</doc>
<doc id="28457" url="https://sk.wikipedia.org/wiki?curid=28457" title="Elo Šándor">
Elo Šándor

Elo Šándor (pseudonymy Dušan Lipnický, E. Š., Ján Kmec, Jano Ozembuch, Kanaček, Knahanec a i.) (* 8. marec 1896, Vrbové – † 9. január 1952, Bratislava) bol slovenský spisovateľ a publicista.
Životopis.
Narodil sa v rodine tesára a vzdelanie získal na meštianskej škole vo svojom rodisku a na Obchodnej akadémii v Kolíne (1911 – 1914). Aktívne sa zúčastnil bojov v 1. svetovej vojne, pracoval ako bankový úradník, úradník vo Figare, potom opäť ako bankový úradník, ale tentoraz v Bratislave a Košiciach, a od roku 1945 až do svojej smrti bol riaditeľom Investičnej banky v Bratislave. V roku 1939 bol ako odporca režimu uväznený v Ilave, aktívne sa zúčastnil aj SNP a na rekonštrukcii povojnového života.
Tvorba.
Bol predstaviteľom realistickej poetiky. Väčšina tvorby je humoristicky ladená a plná situačného humoru a anekdotizmu. Jeho diela sa vyznačujú životným optimizmom a „ľudovým sedliackym rozumom“, no hlavne jednoduchým rozprávaním jednoduchých príbehov. Témami sa vracia do dedinského prostredia, pričom hojne využíva v priamej reči záhorácke a východoslovenské nárečia. V jeho tvorbe sa však objavujú aj prvky politickej satiry.

</doc>
<doc id="28458" url="https://sk.wikipedia.org/wiki?curid=28458" title="Kubizmus">
Kubizmus

Kubizmus bolo avantgardné umelecké hnutie, ktoré poníma výtvarné umenie revolučným spôsobom. Princíp kubizmu spočíva v jeho priestorovej koncepcii diela, predmet nezobrazuje len z jedného uhla, ale z mnohých uhlov súčasne. Zároveň znamenal aj obrovskú zmenu v prístupe ku skutočnosti, nielen vo videní, ale predovšetkým v práci s realitou. Zobrazovaný predmet bol rozkladaný až na najjednoduchšie geometrické tvary (predovšetkým kocky – latinsky cubus), ktoré boli potom pomocou fantázie skladané do obrazu, preto zobrazené predmety pôsobia dojmom, že sú deformované a objavujú sa zároveň z niekoľkých pohľadov. Problém nastal pri predmetoch, ktoré sú vo vzájomnom vzťahu, pretože potom vznikalo mnoho priehľadov s neobvyklými uhlami pohľadu.
Kubizmus sa snažil počítať aj so štvrtou dimenziou (ovplyvnené A. Einsteinom) a s nekonečnom. Preto kubizmus musel riešiť nové problémy perspektívy a vytváral nové priestorové vzťahy medzi predmetmi. Einstein sa od neho dištancuje vyhlásením: "Nový spôsob vyjadrovania v umení nemá nič spoločné s teóriou relativity."
Kubizmus mal veľký dosah na umelcov prvých desaťročí 20. storočia, a tým ovplyvnil (priamo či nepriamo) vývoj nových umeleckých štýlov (futurizmus, konštruktivizmus a expresionizmus). Jedine v Česku a na Slovensku sa stal kubizmus tzv. národným architektonickým slohom 1. ČSR. V Česku sa prejavil i v ďalších oblastiach ako interiérový, knižný a odevný dizajn. Predmety dennej potreby tvarované v kubistickom duchu sa stali reprezentantom nového spoločenského štýlu, aký nemá paralelu v iných krajinách.
História kubizmu.
Pretože kubizmus bol smer, v ktorom literatúra nemala veľký vplyv, nemá žiadny presne vymedzený začiatok (nevyšiel mu žiadny manifest…). 
Prvé impulzy, ktorými bol kubizmus ovplyvnený, sú približne v roku 1906 pri dielach, ktoré počas svojich štúdií v Paríži vytvárali Georges Braque (Francúz) a Pablo Picasso (Španiel). Spočiatku bola ich tvorba od seba nezávislá, oboch ovplyvnil Paul Cézanne a africké domorodé umenie. V roku 1907 začali pracovať spoločne a zostali spolu až do vypuknutia prvej svetovej vojny (1914).
Termín „kubizmus“ ako prvý použil francúzsky kritik umenia Louis Vauxcelles v roku 1908 (ako „bizarreries cubiques“ = "kockovité čudnosti"). Toto použitie bolo myslené hanlivo. Neskôr bol termín prijatý, aj keď sa jeho zakladateľom nepáčil.
Kubistické hnutie sa aj vďaka podpore H. Kahnweilera (obchodník s umením) rýchle rozšírilo a po roku 1910 sa dá hovoriť o kubistickej škole. 
Podľa tvorby delíme kubizmus na: 
Výtvarné umenie kubistických diel.
Svetové maliarstvo:
České maliarstvo: 
Slovenské maliarstvo:
Neskôr kubizmus ovplyvnil rané dielo niektorých umelcov Generácie 1909. Kubistická racionálna konštruktívnosť a disciplína poznačila aj mladú umeleckú generáciu v polovici 50. rokov. V oblasti knižného dizajnu a typografie vytvoril v prvej polovici 20. st. Martin Benka množstvo zaujímavých experimentálnych fontov a dizajnérskych úprav kníh, ktoré sú evidentne ovplyvnené kubistickou ideou, fonty však často neboli použité. Azda najznámejším použitím Benkovho kubistického písma je oficiálny font názvu Slovenská akadémia vied. Martin Benka sa venoval aj tvorbe huslí, v kontexte kubizmu zaujme fakt, že vytvoril aj niekoľko jedinečných kubistických huslí, od roku 1945 – 1963.
Literatúra.
Kubizmus literatúru príliš neoslovil, preto vzniklo veľmi málo diel spojených s týmto hnutím. Pre kubistické básne nie je rozhodujúci význam ani melodickosť, ale obraz, preto sú básne kubistov netradičné z hľadiska svojho tvaru (často tvorili z písmen obrazce, ktoré boli vo vzťahu k danej básni). Dôraz sa kládol na dynamiku a fantáziu. Obľúbeným básnickým prostriedkom sa stala tzv. voľná asociácia predstáv, pomocou ktorej chceli vyjadriť nejaké „nadskutočno“.
Architektúra.
Niektorí architekti boli veľmi výrazne ovplyvnení kubizmom, ich stavby samozrejme museli byť predovšetkým funkčné, preto sa nedá hovoriť o čistom kubizme. Architekti tvoriaci pod vplyvom kubizmu vytvárali zvláštne diela, ktoré pôsobia veľmi silným dojmom. V prvorepublikovom Československu zohral kubizmus a najmä jeho ďalší variant rondokubizmus, vyznačujúci sa kruhovými terčami používanými na fasádach budov, úlohu tzv. národného štýlu, ktorý mal za cieľ vyjadriť rozvíjajúcu sa dynamiku nového štátu. Z tohto obdobia sa nachádza i množstvo kubistických stavieb v Bratislave. Žiaľ, mnohé z nich sú nedocenené a v zlom stave.
Architekti:
V architektúre však ešte existuje pojem kubistická architektúra v širšom zmysle, ktorá sa vyznačuje kubistickým stvárnením stavebných hmôt, používaním základných geometrických tvarov a hmôt (trojuholník, štvorec, kruh, kocka…). Patria sem niektoré diela sovietskeho konštruktivizmu, holandskej skupiny De Stijl, Le Corbusiera a pod.

</doc>
<doc id="28466" url="https://sk.wikipedia.org/wiki?curid=28466" title="Jimmy Wales">
Jimmy Wales

Jimmy Donal „Jimbo“ Wales (* 7. august 1966, Huntsville, Alabama, USA) je jeden zo zakladateľov Wikipédie, wiki nadšenec a internetový podnikateľ.
Wales vyštudoval na Auburnskej univerzite a University of Alabama. Pracoval ako obchodník s opciami a futures v Chicagu. Je obdivovateľom filozofie objektivizmu Ayn Rand; na strednej škole prevádzkoval e-mailovú konferenciu nazvanú „Moderovaná diskusia objektivistickej filozofie“. V polovici 90. rokov založil Bomis, internetový portál zameraný na aspekty popkultúry, pomocou ktorého sa tiež predáva pôvodný tovar. Neskôr založil taktiež Wikia, wiki verziu internetového vyhľadávača, a Wikicities (dnes Fandom), voľný wiki webhosting.
Spolu s Larry Sangerom založil Wales Wikipediu, online encyklopédiu založenú na systéme wiki. Predtým spolu pracovali na dnes už nefungujúcom projekte encyklopédie Nupedia. Wales je dnes riaditeľom nadácie Wikimedia, neziskovej organizácie sídliacej v Tampe, ktorá obhospodaruje Wikipédiu a jej mladšie sesterské projekty. Podľa magazínu "Time" utratil Wales na založenie a prevádzku svojich wiki projektov asi 500 000 USD.
Wales sa dôrazne angažuje v záležitostiach zákonov o strelných zbraniach, zvlášť v súvislosti s ústavou USA.
Wales žije v St. Petersburgu na Floride so svojou ženou Christinou a dcérou Kirou.

</doc>
<doc id="28472" url="https://sk.wikipedia.org/wiki?curid=28472" title="Duch lásky">
Duch lásky

Duch lásky je prvý román autorky Daphne du Maurier. V anglickom origináli vyšiel v roku 1931 pod názvom "The Loving Spirit". Odohráva sa na divokom pobreží Cornwalu a opisuje život troch generácií rodu Coombov.

</doc>
<doc id="28473" url="https://sk.wikipedia.org/wiki?curid=28473" title="Gustav Mahler">
Gustav Mahler

Gustav Mahler (* 7. júl 1860, Kaliště – † 18. máj 1911, Viedeň) bol rakúsky hudobný skladateľ a dirigent. 
Jeho otec bol v Kališti obchodníkom. Prežil detstvo plné smútku a nepokoja: zomrelo mu sedem súrodencov. V detstve prejavoval hudobné nadanie a tak sa rodičia rozhodli, že bude hudobníkom. Učili ho najlepší jihlavskí hudobníci. Ukončil gymnázium v Jihlave a zároveň konzervatórium vo Viedni. Po absolutóriu vystriedal mnoho pôsobísk napr. Halle, Ľubľana, Olomouc, Praha, Lipsko – ako operný dirigent. V Lipsku vytvoril Lipskú symfóniu, ktorá mala premiéru v Budapešti, kde sa stal riaditeľom opery. Potom pôsobil v Hamburgu a desať rokov vo Viedni. V období prenasledovania Židov bol v USA, kde bol riaditeľom Metropolitnej opery v New Yorku. Tu mu zomrela dcéra a lekári mu zistili srdcovú chybu. Po nezhodách v opere odišiel a zomrel vo viedenskom sanatóriu. Pochovaný je vedľa svojej dcéry v Grinzingu.

</doc>
<doc id="28475" url="https://sk.wikipedia.org/wiki?curid=28475" title="George Cukor">
George Cukor

George Cukor (* 7. júl 1899, Manhattan, New York, New York, USA – † 24. január 1983, Los Angeles, Kalifornia) bol americký filmový režisér.

</doc>
<doc id="28476" url="https://sk.wikipedia.org/wiki?curid=28476" title="Vittorio De Sica">
Vittorio De Sica

Vittorio De Sica (* 7. júl 1901, Sora, Taliansko – † 13. november 1974, Neuilly-sur-Seine, Francúzsko) bol taliansky herec, scenárista a režisér. Spolutvorca neorealizmu.

</doc>
<doc id="28478" url="https://sk.wikipedia.org/wiki?curid=28478" title="Jozef Gajdoš">
Jozef Gajdoš

Ing. Jozef Gajdoš (* 9. august 1945, Zemplínske Hámre† 21. október 2022, Snina) bol slovenský poslanec Národnej rady SR, generálmajor vo výslužbe.
Jozef Gajdoš bol v rokoch 19941998 štátnym tajomníkom Ministerstva obrany. Za poslanca NR SR bol zvolený vo volebnom období 19982002 za Hnutie za demokratické Slovensko. Od roku 1998 starosta obce Zemplínske Hámre. Dňa 20. augusta 1998 ho prezident SR vymenoval do hodnosti generálmajora v zálohe.

</doc>
<doc id="28479" url="https://sk.wikipedia.org/wiki?curid=28479" title="Pavol Hajdúk">
Pavol Hajdúk

RSDr. Pavol Hajdúk (* 16. august 1947) je bývalý poslanec Národnej rady Slovenskej republiky.
Pavol Hajdúk bol poslancom NR SR za Stranu demokratickej ľavice vo volebnom období 19982002.

</doc>
<doc id="28480" url="https://sk.wikipedia.org/wiki?curid=28480" title="František Halmeš">
František Halmeš

PhDr. František Halmeš (* 12. október 1952, Žilina) je slovenský podnikateľ. V minulosti bol predsedom Rady riaditeľov Sociálnej poisťovne a poslancom Národnej rady Slovenskej republiky.
Osobný život.
František Halmeš je ženatý, má tri dcéry, žije v Považskej Bystrici.

</doc>
<doc id="28481" url="https://sk.wikipedia.org/wiki?curid=28481" title="Surrealizmus">
Surrealizmus

Surrealizmus (výslovnosť [sürealizmus] aj [surealizmus]) alebo nadrealizmus je umelecký smer, ktorý sa usiluje oslobodiť myseľ, zdôrazňuje podvedomie. Slová „umelecký smer“ nie sú úplne výstižné, pretože surrealizmus znamená nielen umelecký smer, ale aj životný štýl.
Prvé impulzy dostal surrealizmus od André Bretona, jeho prudký rozvoj umožnil Salvador Dalí. Surrealizmus je stále aktívny smer, hoci sa od pôvodných myšlienok značne vzdialil.
Podľa vzoru Sigmunda Freuda, ktorý sa prostredníctvom psychoanalýzy pokúsil vyzdvihnúť podvedomie na úroveň vedomia, a tak uzdraviť dušu od potláčaných pudov, aj umenie sa otvára podvedomiu a snom, aby sa vymanilo spod „diktátu rozumu“ a „oslobodilo život“ poznaním seba samého. Také je heslo a ambície surrealistov, ktorí sa cítia byť revolucionármi túžiacimi zmeniť svet, aby sa zmenil život. Názov surrealizmus pochádza z podtitulu istej divadelnej hry, ktorý jej roku 1917 dal Guillaume Apollinaire. Tento názov sa stal programom i pomenovaním skupiny parížskych spisovateľov, zhromaždených okolo André Bretona, Paula Eluarda a Louisa Aragona, udržiavajúcich bohatú korešpondenciu s dadaistami, ktorí sa usadili v Paríži po prvej svetovej vojne.
Dejiny.
Termín surrealizmus prvýkrát použil otec francúzskej básnickej avantgardy Guillaume Apollinaire, ktorý nazval svoju poetickú drámu "Ňadrá Tirésiove" surrealistickou drámou. 
Začiatky surrealizmu nadväzovali na dadaizmus, z ktorého prišlo mnoho umelcov, surrealizmus má však výrazne širší rozsah. Rovnako ako Dada bol negatívnou odpoveďou na prvú svetovú vojnu, ale surrealizmus mal pozitívnejší názor - čiže svet môže byť zmenený a transformovaný do miesta lásky, slobody, a poézie. Surrealizmus (na rozdiel od Dadaizmu) vypracoval systém, ktorý bol schopný reagovať na spoločenské, filozofické, umelecké atď. otázky a problémy svojej doby.
Roku 1924 vydal André Breton Surrealistický Manifest, v tom istom roku začal vychádzať časopis "La Révolution Surréaliste" ("Surrealistická revolúcia"), v ktorom dostávali priestor predovšetkým surrealisti. V Surrealistickom manifeste Breton definoval surrealizmus ako „čistú duševnú automatizáciu“, kde je cieľom posilniť písmom, kresbou a výrazovými prostriedkami všetkého druhu skutočnú funkciu myšlienky. Tým myslel, že ide o rozumom nekontrolovateľný prúd asociácií - pri tvorbe mal byť umelec ponorený sám do seba a bez akejkoľvek rozumovej kontroly, či zámeru zaznamenávať stavy svojej duše. Toto svoje vnútro a svoje sny samozrejme tiež skúmali, a to i pod vplyvom drog a umelo u seba navodzovali (či sa o to pokúšali) stavy porušenia psychickej rovnováhy (extatické, hypnotické, ale aj psychopatologické). Táto definícia bola následným vývojom surrealizmu chápaná veľmi voľne a ukázala sa ako veľmi životaschopná s možnosťou ďalšieho rozvoja.
Pre tento cieľ im poskytol teoretický a filozofický základ predovšetkým Sigmund Freud. 
Surrealizmus možno rozdeliť na dve základné obdobia :
André Breton a Philippe Soupault napísali prvú automatickú knihu - "Magnetické polia" ("Les Champs Magnetiques") (1919), neskôr André Masson vyvinul automatické kreslenie a obraz, ktoré sa rovnako ako iné automatické metódy stalo významnou časťou surrealistickej praxe. (Automacia bola neskôr prispôsobená počítaču.)
Mnoho populárnych umelcov žilo v Paríži, ktorý bol v 20. a 30. rokoch 20. storočia (obdobie najväčšieho rozmachu surrealizmu) kultúrnym centrom sveta, v tejto dobe sa k surrealizmu hlásili napr.: René Magritte, Joan Miró, Max Ernst, Salvador Dalí, Alberto Giacometti, Valentine Hugo, Meret Oppenheim, Man Ray a Yves Tanguy. 
Vďaka dominancii Francúzska sa tento smer niekedy omylom považuje za čisto francúzsky, ale surrealizmus bol v skutočnosti medzinárodný už od začiatku. Vedľa francúzskej skupiny, vznikla veľmi skoro napr. aj Česká skupina (hovorcami boli Vítězslav Nezval a Karel Teige) a slovenskí nadrealisti; Česká skupina pokračuje vo svojej činnosti nepretržite dodnes. V skutočnosti možno povedať, že časť najvýznamnejších surrealistických teoretikov a väčšina radikálov pochádzala z iných krajín ako Francúzsko (napríklad Rumun Gherasim Luca).
Ohlas surrealizmu bol veľmi silný, s nástupom fašizmu je veľmi oslabený, pretože hnutie opúšťa veľa umelcov (Pablo Picasso, Tristan Tzara, Paul Éluard, Vítězslav Nezval, ...), druhá významná časť sa presunula do USA.
V populárnej kultúre, predovšetkým v USA, sa surrealizmus často spája s obrazmi Salvadora Dalího. Dalí bol aktívnym surrealistom v rokoch 1929 - 1936, a dal hnutiu to, čo sám nazval paranoicko-kritickou metódou. Od konca tridsiatych rokov sa väčšina členov hnutia začala surrealizmu vzďaľovať. 
Okolo roku 1960 začali vznikať surrealistické skupiny aj na miestach, kde surrealisti nikdy nepôsobili (napr. Pakistan).
Surrealizmus v maliarstve.
Svetoví predstavitelia:
Českí predstavitelia:
Slovenskí predstavitelia:
Surrealistická literatúra.
Surrealistická literatúra sa taktiež snažila byť len prepisom podvedomia, čo núti neskoršieho čitateľa predstaviť si stav v akom bol pisateľ, pretože inak je dielo nezrozumiteľné. Ich básne sa vo väčšine prípadov nerýmujú. Vo svetovej literatúre sa najznámejšími umelcami stali:
Na Slovensku z francúzskeho surrealizmu vyšiel tzv. nadrealizmus:
Surrealistická hudba.
Aj keď Breton sa spočiatku k možnosti surrealistickej hudby staval skôr záporne (esejou „"Ticho je zlaté"“), neskorší surrealisti našli paralely k surrealizmu v jazze, a blues. Vplyv surrealizmu sa dá vysledovať aj v niektorých rockových (hlavne v žánri psychedelického rocku) a rapových skupinách.
Surrealistický film.
Vzniklo aj niekoľko pokusov vytvoriť čisto surrealistické filmy, pravdepodobne najznámejšími sa stali filmy od Luisa Buňuela napr. Andalúzsky pes.
Niekedy sa za surrealistického režiséra považuje David Lynch, ten sa síce nikdy nezúčastnil surrealistického hnutia ani nepodnikol žiadne surrealistické aktivity, ale v jeho filmoch možno nájsť surrealistické prvky.
Niektorí ľudia sa domnievajú, že film "" nakrútený podľa albumu skupiny Pink Floyd obsahuje niektoré surrealistické prvky.
K surrealistickým filmom môžme zaradiť aj hranú, animovanú fantasy rozprávku Alice in Wonderland (2010) a Alice Through the Looking Glass (2016).

</doc>
<doc id="28483" url="https://sk.wikipedia.org/wiki?curid=28483" title="Bib Fortuna">
Bib Fortuna

Twi'lek Bib Fortuna je postava z "Hviezdnych vojen". Bol pravou rukou Jabbu Hutta a tiež pašerákom a otrokárom ľudí zo svojej rodnej planéty.
Spoznať sa dal podľa špicatého chobotu, čo mu vyrastal z hlavy a mal ho otočený okolo krku ako šál. Pochádzal z planéty Ryloth, ktorej jedna strana je neustále svetlá a druhá tmavá.

</doc>
<doc id="28484" url="https://sk.wikipedia.org/wiki?curid=28484" title="Lokálne magnitúdo">
Lokálne magnitúdo

Lokálne magnitúdo (iné názvy: lokálne magnitudo, lokálna magnitúda (zemetrasenia), miestne magnitúdo/magnitudo, Richterovo magnitúdo/magnitudo) je druh magnitúda; je to dekadický logaritmus pomeru amplitúdy a periódy seizmickej vlny (zo seizmografu). 
Súhrn všetkých možných lokálnych magnitúd, najmä ak sú rozdelené na "stupne" podľa účinkov na zemský povrch, sa niekedy nazýva stupnica lokálne magnitúdo/magnitudo, Richterova magnitúdová stupnica, Richterova stupnica či Richterova škála. Výraz "stupnica" sa v tejto súvislosti niekedy považuje za nevhodný, pretože ide o veličinu, ktorá nadobúda (takmer) kontinuálne hodnoty, a teda to nie je stupnica v pravom slova zmysle. Problematický je aj atribút "Richterov" v názve veličiny či stupnice, pretože Richterovo magnitúdo je prísne vzaté len názov lokálneho magnitúda platného pre geologické podmienky južnej Kalifornie. Pre iné oblasti Zeme je teda vhodné hovoriť len o "lokálnom magnitúde", napr. na Slovensku sa používa lokálne magnitúdo pre Západné Karpaty. Okrem toho aj sám Richter hovoril len o "magnitude local" (lokálna magnitúda).
Charakteristika.
V roku 1935 Charles F. Richter a Beno Gutenberg z California Institute of Technology vypracovali metódu merania zemetrasení analýzou seizmogramov zaznamenaných Wood-Andersonovým torzným seizmometrom. Richter pôvodne zaokrúhľoval namerané hodnoty k najbližším štvrtinám jednotiek, neskôr sa však hodnoty zaokrúhľovali na desatiny. Príčinou vytvorenia tejto stupnice bola snaha o oddelenie predtrasov a dotrasov od hlavného otrasu. Inšpiráciou Richterovi bola stupnica hviezdnych magnitúd používaná v astronómii na opis magnitúdy (hviezdnej veľkosti) a ďalších objektov na oblohe.
Richter vybral za magnitúdu 0 otras, ktorý by na seizmograme zaznamenanom Wood-Andersonovým torzným seizmometrom umiestneným 100 km od epicentra zemetrasenia ukázal maximálny vodorovný posun 1 mikrometer. Richterova škála kvôli spôsobu svojho výpočtu pomocou logaritmu nemá žiadnu hornú ani dolnú hranicu. 

</doc>
<doc id="28488" url="https://sk.wikipedia.org/wiki?curid=28488" title="GNU/Linux">
GNU/Linux



</doc>
<doc id="28489" url="https://sk.wikipedia.org/wiki?curid=28489" title="Free Software Foundation">
Free Software Foundation

Free Software Foundation je nezisková organizácia z USA, ktorá v 80. rokoch 20. storočia vyvíjala projekt GNU – slobodný operačný systém, teraz sa stará o dodržovanie ličenčných podmienok slobodných licencií a iné právne záležitosti potrebné na fungovanie slobodného softvéru.
FSF založil Richard Stallman v roku 1984

</doc>
<doc id="28492" url="https://sk.wikipedia.org/wiki?curid=28492" title="Ginko dvojlaločné v Lučenci">
Ginko dvojlaločné v Lučenci

Ginko dvojlaločné v Lučenci je ginko dvojlaločné, ktoré sa nachádza na dvore Ipeľských tehelní v Lučenci. Je chránené podľa "VZV KÚ v B. Bystrici, 5/1996" ako zaujímavý biologický objekt cudzokrajnej, introdukovanej dreviny, na ktorej je možné sledovať históriu introdukcie, adaptabilitu v našom prostredí a rastové možnosti. Má vedecko-výskumný a náučný význam.

</doc>
<doc id="28493" url="https://sk.wikipedia.org/wiki?curid=28493" title="Pôrod">
Pôrod

Pôrod (lat. "partus"; gr. "tokos") je biologický proces u človeka, ktorým sa zavŕši gravidita (tehotenstvo). Gravidita sa teda končí vypudením plodu z maternice, kedy je plod spolu s placentou a plodovými obalmi vytlačený z tela matky. V mnohých kultúrach sa práve od tohto momentu počíta vek jedinca. Začiatok pôrodu sa prejavuje pravidelnými kontrakciami maternice, ktoré postupne naberajú na frekvencii a intenzite a sú sprevádzané fyziologickými zmenami krčku maternice.
Prirodzený pôrod prebieha v niekoľkých fázach: skrátenie a rozšírenie krčku maternice, zostup plodu, vypudenie plodu (narodenie dieťaťa), a pôrod placenty. Pôrod môže prebehnúť za podpory liekov zo skupiny anestetík alebo oxytocínu, ktorý sa používa predovšetkým pri výraznom omeškaní pôrodu placenty. Častým zákrokom je epiziotómia, teda chirurgický nástrih hrádze (priestoru medzi pošvou a konečníkom). Tento zákrok, ani podanie liekov sa však nesmú robiť automaticky, keďže najbezpečnejší pôrod je spontánny, teda taký, ktorý nevyžaduje medikamentózny, či chirurgický zásah. V prípadoch, kedy je výrazne ohrozená matka alebo plod sa pristupuje k sekcii (tzv. cisárskemu rezu). Je to chirurgický zákrok, ktorý umožní lekárovi vybrať plod z maternice pomocou rezu cez brušnú dutinu.
Miera úmrtnosti rodičiek bez lekárskej pomoci, zahŕňajúcej tehotenstvo, pôrod a šestonedelie, pričom pôrod je považovaný za najrizikovejší, je približne 1 zo 150. Mierna úmrtnosti novorodencov bez lekárskej starostlivosti je však oveľa vyššia a miera chorobnosti, u oboch, je zjavne ešte vyššia. Hovoria tak historické štatistiky vykonané ešte predtým, než sa zaviedli úkony ako dezinfekcia a sterilizácia, či používanie intravenóznych tekutín, transfúzií, antibiotík, oxytocínu, antihypertenzív (liekov proti vysokému krvnému tlaku) alebo vykonávanie chirurgických a iných lekárskych zákrokov.
Bohužiaľ, miera úmrtnosti pri prirodzených pôrodoch bez lekárskej asistencie zostáva v mnohých krajinách naďalej veľmi vysoká. Je to predovšetkým kvôli zlej dostupnosti zdravotnej starostlivosti alebo z ideologických a kultúrnych dôvodov.
Typy pôrodu.
Prirodzený pôrod.
Pri prirodzenom pôrode sa dieťa narodí cez pôrodné cesty (vagínu) matky za minimálnej alebo žiadnej asistencie nástrojov a bez pomoci liekov. Vo väčšine asistenčných stredísk sa vaginálny pôrod odohráva v gynekologickej polohe, teda rodička leží na chrbte s rozkročenými nohami, opretými a dvihnutými dohora s cieľom čo najviac sprístupniť zásah lekárskemu personálu. Táto poloha je známa aj po názvom litotomická poloha a počas dlhých rokov to bola štandardná poloha pri pôrode. Avšak nie je to prirodzená poloha. Pôrod sa teda môže prirodzene odohrať aj vo vertikálnej polohe, napríklad čupiac, kedy gravitácia napomáha prirodzenému narodeniu dieťaťa. Pri litotómii je vyššia pravdepodobnosť, že dieťa bude cez pôrodné cesty zostupovať pomaly, rovnako hrozí riziko zdĺhavého priebehu tlačenia, poškodenie plodu, či natrhnutie hrádze u matky. V ideálnom prípade by sa mala matka v momente pôrodu nachádzať v pokojnom prostredí, bez stresu, v súkromí a v dôveryhodnom prostredí: tlmené svetlo, nízky počet osôb z jej blízkeho okolia, pohodlná poloha, ktorú si sama vyberie, v lepšom prípade hudba, kvety alebo vône, ktoré má rada. Existuje aj metóda pôrodu do teplej vody, zväčša priamo v prostredí domova, ale vykonáva sa tiež v nemocniciach a súkromných klinikách.
Asistovaný vaginálny pôrod.
V niektorých prípadoch je pri vaginálnom pôrode nutné použiť špeciálne nástroje ako vákuový extraktor alebo pôrodnícke kliešte, ktoré zachytia hlavu dieťaťa za cieľom pevne ho uchopiť a vytiahnuť z pôrodných ciest. Takýto typ pôrodu je veľmi ojedinelý a nastáva iba v prípade vážnych komplikácií.
Sekcia (cisársky rez).
Približne 20% pôrodov v rozvinutých krajinách, ako napríklad USA sa vykonáva chirurgicky, operáciou brušnej dutiny nazývanou cisársky rez. Väčšinou o sekcii rozhoduje lekár vo vysokorizikových prípadoch. Niekedy si však sekciu vyžiada aj sama matka, ak si neželá, aby sa dieťa narodilo vaginálnou cestou.
Začiatok pôrodu.
Predpokladaný termín pôrodu je spravidla medzi dokončeným 37. a 42. Týždňom od dátumu poslednej menštruácie. Začiatok pôrodu alebo pôrod samotný je u každej ženy individuálny. Najčastejšie príznaky sú vypudenie hlienovej zátky, objavenie slabých kŕčov v maternici v intervaloch menších ako 10 minút, zvýšený tlak v podbrušku s častou potrebou močenia, porušenie membrány, ktorá chráni plodovú vodu a jej následné vytečenie, aj s náznakmi obsahu krvi.
Hoci neexistujú vedecké výskumy, ktoré by túto teóriu potvrdili, rodičky často zmieňujú potrebu „prichystať hniezdo“, napríklad dokončiť prípravy v detskej izbe, krátko predtým, než sa spustí samotný pôrod. Väčšinou sa to deje v posledných dňoch alebo dokonca hodinách pred pôrodom.
Falošné kontrakcie.
Krátke a nepravidelné kontrakcie bez zmien na krčku maternice na nazývajú falošné kontrakcie. Často spôsobia zmätok, hlavne v poslednej fáze tehotenstva, pretože je ťažké určiť, či už začal pôrod, alebo ide iba o falošné príznaky, predovšetkým ak tieto kontrakcie nenaberajú ani intenzite, ani na frekvencii. Ľahké kontrakcie, ktoré predchádzajú tým ozajstným, sú bežné. Okrem toho, že sú slabé a sporadické, nemajú presnú príčinu a zvyknú ustať, ak si žena oddýchne, zmení polohu, dopraje si vlažný kúpeľ a pije dostatok tekutín. Je dôležité vykonať správnu diagnostiku ohľadom počiatočnej fázy pôrodu, pretože pri chybnej diagnostike by mohlo dôjsť k zásahom pri pôrode, ktoré v skutočnosti nie sú potrebné.
Priebeh pôrodu.
Nie je známe, aké príčiny pôrod vyvolajú. Predpokladá sa však, že určité látky, ktoré vytvára placenta, matka alebo plod a ktoré sú podmienené mechanickými faktormi ako veľkosť dieťaťa a jeho vplyv na vnútromaternicové svalstvo prispievajú k počiatočnej fáze pôrodu. Hovoríme, že pôrod začal, ak sa naraz prejaví niekoľko pôrodných príznakov: sťahy maternice a skrátenie a dilatácia krčku maternice. Aktívna fáza pôrodu začína, ak je krčok maternice otvorený na 4cm.
Predpôrodná fáza.
Je to fáza mimo samotné priebehu pôrodu a teda nie je možné presne určiť jej začiatok. Začína postupným prejavom viacerých príznakov, ktoré napomáhajú rodičke uvedomiť si, že moment pôrodu sa blíži, hoci nemusí nastať ihneď. Toto obdobie môže trvať aj dva týždne a ukončí sa dilatáciou maternice. Nie všetky tehotné ženy si uvedomujú, že sa nachádzajú v predpôrodnej fáze, a začiatok pôrodu teda spozorujú až pri pravidelných kontrakciách príznačných pre samotný pôrod. Počas tohto obdobia je možné pozorovať zvyšujúcu sa frekvenciu a intenzitu kontrakcií, v niektorých prípadoch je vypudená aj hlienová zátka a zvyšuje sa tlak v podbrušku.
Dilatačná fáza.
Prvá časť pôrodu končí dilatáciou krčku maternice. Nastane, keď sú kontrakcie maternice stále častejšie, objavujú sa približne každých 3-15 minút, trvajú asi 30 sekúnd a sú stále intenzívnejšie, až kým sa neopakujú každé dve minúty. Napokon dôjde ku skráteniu a dilatácii krčku maternice. Preto sa táto fáza volá dilatačná. Trvanie tejto fázy je u každej ženy individuálne, podľa toho, či už žena rodila. U prvorodičiek môže táto fáza trvať až 18 hodín. Fáza sa rozdeľuje na niekoľko etáp: latentná (skrytá) fáza, aktívna fáza a fáza uvoľnenia. Fáza končí úplnou dilatáciou (10 cm a viac) a skrátením krčku maternice. Zvyčajne sa medzi úplnou dilatáciou a narodením dieťaťa objaví moment uvoľnenia, počas ktorého kontrakcie úplne ustanú.
Narodenie dieťaťa.
Táto fáza sa nazýva fáza vypudenia a končí narodením dieťaťa. Dieťa vyjde z maternice cez pôrodné cesty do vonkajšieho prostredia pomocou mimovoľných sťahov maternice a matkinmu silnému vedomému tlačeniu brušným svalstvom. Vo fáze vypudenia, teda vo fáze samotného pôrodu, rozoznávame dve etapy: časná netlačiaca etapa, kedy sa maternica úplne otvorí, ale rodička ešte nepociťuje potrebu tlačiť, keďže plod ešte dostatočne nezostúpil, a neskoršia tlačiaca etapa, kedy plod zostúpi až do spodnej časti pôrodných ciest a rodička cíti potrebu tlačiť. Odporúča sa netlačiť nasilu, až kým rodička necíti, že je ten správny čas, aby sa nezasahovalo do prirodzeného priebehu pôrodu.
Vypudenie placenty a šestonedelie.
Začína vypudením placenty, pupočnej šnúry a ochrannej membrány. To zvyčajne trvá 5 až 30 minút. Zostúpenie pupočnej šnúry do pôrodných ciest po pôrode je náznakom úplného odlúčenia placenty. Čím viac zostúpi pupočná šnúra, tým viac sa placenta vypudzuje z maternice.
Odlúčenie placenty môže mať dve formy. Pri prvej forme sa odlučuje v strede maternicovo-placentového spojiva a deje sa v približne 95% prípadov. Menej bežnou formou je, keď sa placenta odlúči najprv po bokoch maternicovo-placentového spojiva. Kontrakcie maternice pokračujú aj počas jej odlučovania a napomáhajú tak stlačeniu koncových ciev na stenách maternice, ktoré po skončení pôrodu strácajú svoju úlohu.
Mnohí odborníci považujú vypudenie placenty za konečnú fázu pôrodu. Niektorí však hovoria aj o piatej fáze, ktorú predstavuje prvotné zotavenie matky a začína približne dve hodiny po vypudení placenty. Počas tohto obdobia, nazývaného rané šestonedelie by mali matka a dieťa spolu tráviť všetok možný čas, aby sa úspešne spustila laktácia a aby sa dieťa cítilo pokojne a v bezpečí. Preto sa často dbá o to, aby matka a dieťa počas ich pobytu v nemocnici spali v rovnakej miestnosti a dieťa tak cítilo bezprostrednú blízkosť rodičky. Počas prvých dní sa odporúča obmedziť návštevy blízkych na minimum, aby nastúpila laktácia a aby matka aj dieťa mali dostatok pokoja a oddychu, čo je pre oboch v tomto období životne dôležité. Obdobie pôrodu je zakončené zotavením matky, ktoré môže trvať 6-8 týždňov. Je to doba, kedy sa hoja popôrodné rany a matka si vytvára vzťah s jej narodeným dieťaťom. Toto obdobie sa odborne nazýva šestonedelie alebo puerpérium.

</doc>
<doc id="28495" url="https://sk.wikipedia.org/wiki?curid=28495" title="Prvá púnska vojna">
Prvá púnska vojna

Prvá púnska vojna bol vojnový konflikt medzi Kartágom a Starovekým Rímom trvajúci od roku 264 pred Kr. do 241 pred Kr. Bola to prvá z troch vojen medzi dvoma mocnosťami o nadvládu nad Stredozemným morom. Vojna skončila víťazstvom Ríma.
Zámienka k vojne.
Bezprostredným podnetom k prvej vojne s Kartágom boli udalosti na Sicílii a v meste Messane. Na začiatku 3. storočia pred Kr. si syrakúzsky tyran Agathoklés najal žoldnierov z Kampánie, ktorí sa nazývali Mamertini („Martovi synovia“). Po Agathoklovej smrti (v roku 289 pred Kr.) sa žoldnieri zmocnili prístavného mesta Messany, aby si vytvorili základňu a oporný bod, kde by sa mohli chrániť. Pred tlakom gréckych miest, a najmä Syrakúz (tam už vládol Hieron II.), sa obrátili so žiadosťou o podporu na Kartágo i Rím. Zatiaľ čo v Ríme vládnuce kruhy (senátorská aristokracia) váhali s vyslaním pomoci, pretože sa nechceli zapliesť do konfliktu mimo Itálie, predstavitelia Kartága okamžite poslali vojsko, ktoré obsadilo Messanu a podmanilo si aj Mamertinov. Bezprostredné susedstvo kartaginského vojska s Itáliou napokon aj v Ríme vyprovokovalo vojenské nálady, ľudové zhromaždenie odhlasovalo vyslanie vojska na Sicíliu a r. 264 pred Kr. vojenský konflikt naplno prepukol.
Priebeh bojov.
Rimania pomerne rýchlo ovládli Messanu, z ktorej ustúpilo kartaginské vojsko. Pod dojmom prítomnosti Rimanov na Sicílii sa Hieron II. spojil s Kartágincami, ale čoskoro prešiel na stranu Rimanov. Základňou a oporou Kartága na Sicílii sa stalo bohaté a silno opevnené mesto Akragas (dn. Agrigento) na južnom pobreží. Rimania ho po dlhom obliehaní v roku 262/261 dobyli. I po strate tohto oporného bodu malo Kartágo výhodu v silnom loďstve, pomocou ktorého kontrolovalo vody okolo Sicílie.
Rimania až do prvej púnskej vojny námorné loďstvo nepoužívali a nemali ani skúsenosti z námorných bojov. Preto keď sa im podarilo zajať nepoškodenú kartaginskú loď, s pomocou sicílskych Grékov vybudovali podľa jej vzoru flotilu bojových lodí. Tie prispôsobili pre vlastné potreby sklopnými plošinami (lat. corvus), ktoré po priblížení sa k nepriateľskej lodi spustili, obe lode pevne spojili a námorný boj tak premenili vlastne na akýsi pozemný boj.
V roku 260 pred Kr. zviedli Rimania prvú úspešnú námornú bitku pri Mylách (pri severozápadnom pobreží Sicílie). Rímskym veliteľom bol Gaius Duilius a Rimania zničili svojou novou taktikou asi 50 kartaginských lodí. Ešte zdrvujúcejšiu porážku utrpelo Kartágo v bitke pri myse Eknomos (takisto pri severozápadnom pobreží Sicílie) r. 256 pred Kr. Toto víťazstvo otvorilo Rimanom cestu pre vyslanie pozemného vojska priamo do Afriky. Konzuli Lucius Manlius Vulso a Marcus Attilius Regulus zhromaždili silné vojsko, ktorého jedna časť (pod Vulsonovým velením) zostala na Sicílii, zatiaľ čo Regulus sa vylodil v Afrike. Na rímsku stranu sa začalo pridávať domáce obyvateľstvo, nespokojné s kartaginskou nadvládou. V takejto situácii bolo Kartágo ochotné rokovať o mieri, ale rímske podmienky boli také tvrdé, že ich Kartaginci odmietli a pokračovali v boji. Regulovo vojsko sa dostalo do ťažkostí a na jar roku 255 pred Kr. utrpelo ťažkú porážku. Len časť vojska zachránilo rímske loďstvo, ktoré následná búrka na mori zničila pri spiatočnej ceste. Väčšina rímskeho vojska v Afrike bola zničená alebo padla do zajatia. Medzi zajatcami bol aj konzul M. Attilius Regulus.
Konzula Regula chceli Kartaginci využiť ako mierového posla. Prepustili ho na čestné slovo a poslali ho do Ríma, aby predniesol návrh mierových podmienok v senáte. Regulus však radil spoluobčanom, aby mierové podmienky neprijali. Po rozhodnutí senátu sa vrátil späť do Kartága, kde bol popravený.
V nasledujúcich rokoch sa boje opäť preniesli na územie Sicílie. Opornými bodmi Kartága boli mestá Lilybaeum a Drepanum, zatiaľ čo Rimanom sa podarilo dobyť mesto Panormos (dnešné Palermo). Keď sa stal vrchným veliteľom púnskeho vojska na Sicílii Hamilkar Barkas (=Blesk), začal ohrozovať územie južnej Itálie. Preto sa Rimania rozhodli vybudovať nové loďstvo, ktoré by odrezalo kartáginské vojsko od zásobovania z materskej krajiny. Peniaze na stavbu lodí získali štátnymi pôžičkami od bohatých občanov Ríma. Nové rímske loďstvo roku 241 pred Kr. pod velením C. Lutatia Catula v bitke pri Aegetských ostrovoch (na západ od Sicílie) porazilo opätovne kartaginské loďstvo. Táto porážka donútila kartaginskú stranu začať rokovania o mierových podmienkach.
Mierové podmienky.
Rimania využili oslabenie Kartága a diktovali mu veľmi tvrdé požiadavky. Zmocnili sa území na Sicílii, ktoré pôvodne ovládalo Kartágo a zabezpečili nezávislosť Syrakúz a ich vládcovi Hieronovi II. Kartágo muselo prepustiť všetkých rímskych zajatcov a v priebehu desiatich rokov muselo zaplatiť 3200 talentov vojnových náhrad.
Dôsledky.
Kartágo bolo vojnou oslabené a stratilo vplyv v Tyrhénskom mori a na Sicílii. Ťažká povojnová situácia spôsobila, že sa omeškali platby gréckym žoldnierov v kartaginských službách, ktorí sa v roku 238 pred Kr. pod velením Xanthippa vzbúrili. K vzbúrencom sa opätovne pridávali aj príslušníci domorodých kmeňov, takže Hamilkar Barkas len s vypätím všetkých síl vzburu potlačil. Kartágu čiastočne pomohol aj samotný Rím, ktorý prepustil zo zajatia kartaginských vojakov, čím Kartágo posilnilo svoje vojenské sily. Rím však využil ťažké postavenie svojho nepriateľa a roku 238 ovládol aj Sardíniu, ktorej obyvateľstvo sa takisto vzbúrilo proti kartaginskej nadvláde a požiadalo Rimanov o pomoc, a Korziku, ktorú pôvodne kontrolovalo Kartágo. To sa nemohlo zapliesť do novej vojny s Rímom a preto sa muselo s touto stratou zmieriť.
Správa nových území.
Získaním Sicílie, Sardínie a Korziky museli Rimania riešiť problém správy a administratívy nových území. Z dobýtych území sa stali provincie, prvé územia, ktoré Rím získal mimo územia Itálie. V prvých rokoch po dobytí spravoval provinciu víťazný vojvodca, ktorý zároveň vyberal na dobytom území dane. Veľkú časť pôdy na dobytom území Rimania okupovali, stal sa z nej ager publicus (štátna pôda), ktorú prideľovali ako korisť vojakom, alebo ju prenajímali za peniaze. Od roku 242 pred Kr. v Ríme volili tretieho a štvrtého prétora, do ktorých kompetencie spadala správa prvých dvoch provincií.

</doc>
<doc id="28496" url="https://sk.wikipedia.org/wiki?curid=28496" title="Dadaizmus">
Dadaizmus

Dadaizmus alebo dada, bol avantgardný umelecký smer. Po expresionizme sa stal veľmi obľúbený dadaizmus, ktorý vznikol vo Švajčiarsku a medzi rokmi 1916 - 1923 bol veľmi populárny. Vznikol ako revolta skupiny umelcov rôznych národností proti vojnovým hrôzam (časť jeho predstaviteľov boli priami účastníci vojny). Dadaizmus bol prostriedok ako vyjadriť zmätok a strach z vojny, zároveň však toto hnutie nehľadalo žiadne východiská (východiskom bol nezmysel) a tak dada skĺzla až k nihilizmu. Pre jeho diela je charakteristická úmyselná nerozumnosť a odmietnutie prevažujúcich štandardov umenia, propagovali totálnu anarchiu v živote aj v kultúre, absolútnu slobodu tvorby a umenia zbaveného sociálnej funkcie.
Podľa dadaistov nebol dadaizmus umelecký smer, ale jeho opak. Nakoľko sa umenie zaoberá estetikou, dadaizmus ju ignoruje, ďalej sa snažili, aby ich diela nemali žiadny význam - výklad ich diel bol celkom závislý od diváka. Vtedy bežné umenie sa snažilo pôsobiť na ľudské city, dadaizmus sa snažil urážať.
Pôvod slova dada je nejasný a existuje niekoľko teórií na vznik tohoto slova:
Dejiny.
Za začiatok dadaizmu sa považuje 6. október 1916, kedy sa v Zürichu v Kabarete Voltaire zišiel rad umelcov a intelektuálov (veľmi často emigrantov), ktorí svojimi protivojnovými a pesimistickými postojmi vytvorili toto hnutie. Veľmi skoro sa dadaizmus dostal do USA a Nemecka, kde sa rozvíjal nezávislým spôsobom. 
V roku 1917, bola otvorená galéria Dada, začal vychádzať dadaistický časopis a v roku 1920 sa centrom dadaizmu stal Paríž. Po roku 1924 začal dadaizmus plynulo prechádzať do surrealizmu a tým sa dadaizmus stal akýmsi zakladateľom moderného umenia.
Kabaret Voltaire postupne upadal, až prestal fungovať úplne, v roku 2002 bol zabraný skupinou umelcov, ktorí prehlasovali, že sú neo-dadaisti, po ich súdnom vysťahovaní tu bolo založené múzeum dadaizmu.
Výtvarné umenie.
Vo výtvarnom umení presadzovali oslobodenie vecí z ich obvyklých vzťahov a následné položenie vecí do nových, nečakaných a celkom nelogických vzťahov. Ich základnými technikami boli tzv. objekt trouvé - tzn. nájdený objekt a ready made. Obe tieto techniky znamenajú rozdelenie nejakého predmetu na časti a jeho prípadného zloženia (alebo použitia takto vzniknutých častí) do niečoho iného, čím vznikne nová dosiaľ neznáma vec. Je zaujímavé, že tieto techniky, ktoré boli považované za šokujúce a veľmi nekomerčné, podnietili napr. reklamu, film ale aj typografiu a fotografiu. Vytvorili nové výtvarné postupy: koláž, froláž, asambáž, dekalk (škvrna). Zrušili klasickú sochu a uviedol objekt na stene alebo v priestore.
Literatúra.
Dadaisti žiadali zrušenie všetkých literárnych konvencií. Presadzovali návrat k spontánnosti, ktorá viedla k naivite a istému primitivizmu a vo svojich dôsledkoch k úplnej deštrukcii jazyka. Spochybnili jazyk, logickosť, princíp zhodnosti, prostriedky umenia.
Rozložili syntax, slová nahrádzali výkrikmi, stonaním, vrieskaním.
Svetová literatúra.
Vo svetovej literatúre tento smer ovplyvnil niektoré významné osobnosti, ale výrazné čisto dadaistické osobnosti sa príliš nepresadili.
Česká literatúra.
V českej literatúre sa tento smer nepresadil, ale ovplyvnil skupinu okolo časopisu Devětsil, začiatky poetizmu a divadelnú tvorbu J. Voskovca a J. Wericha. 

</doc>
<doc id="28497" url="https://sk.wikipedia.org/wiki?curid=28497" title="Dada">
Dada



</doc>
<doc id="28503" url="https://sk.wikipedia.org/wiki?curid=28503" title="GNU Manifesto">
GNU Manifesto

GNU Manifesto napísal Richard Stallman a publikoval v roku 1985 ako vysvetlenie a definíciu cieľov projektu GNU.
Znenie GNU Manifesto nájdete v rôznych softvérových balíkoch projektu GNU, napr. Emacs.

</doc>
<doc id="28505" url="https://sk.wikipedia.org/wiki?curid=28505" title="GNU Emacs">
GNU Emacs

GNU Emacs je rozšíriteľný, samodokumentujúci textový editor.
V roku 1974 na ňom začal pracovať Richard Stallman. Pôvodne bol zamýšľaný ako súbor makier v jazyku Lisp pre príkazový editor. Emacs je skratka z „Editor MACroS“. Keď Richard Stallman začal pracovať na projekte GNU, prepísal Emacs a jazyk Lisp napísal v jazyku C.

</doc>
<doc id="28506" url="https://sk.wikipedia.org/wiki?curid=28506" title="Žaneta">
Žaneta

Žaneta je ženské krstné meno. Je to poslovenčená francúzska zdrobnenina mena Jeanne (Jana). Meniny na Slovensku má 1. júna.

</doc>
<doc id="28508" url="https://sk.wikipedia.org/wiki?curid=28508" title="Xénia">
Xénia

Xénia je ženské krstné meno. Pochádza z gréckeho slova ξενία ("xenia" – „pohostinnosť“). Meniny na Slovensku má 2. júna.

</doc>
<doc id="28509" url="https://sk.wikipedia.org/wiki?curid=28509" title="Karolína (prvé meno)">
Karolína (prvé meno)

Karolína je ženské krstné meno, odvodené od mužskèho mena Karol. Meniny na Slovensku má 3. júna.

</doc>
<doc id="28510" url="https://sk.wikipedia.org/wiki?curid=28510" title="Laura">
Laura

Laura je ženské krstné meno. Má latinský pôvod a význam mena je „vavrínový strom“. Nositeľky tohto mena oslovujeme Lauri, Lala, Laurika. Na Slovensku má meniny 5. júna.
História.
Meno kráľovien v 17. storočí. Meno Laurinka
je feminizovaná forma slova laurus, latinsky „vavrínový strom“, ktorý sa v grécko-rímskej ére používal ako symbol víťazstva, cti alebo slávy. Meno predstavuje stelesnenie víťazstva a sily. Meno Daphne, odvodený zo starogréčtiny, má rovnaký význam.

</doc>
<doc id="28511" url="https://sk.wikipedia.org/wiki?curid=28511" title="Norbert (prvé meno)">
Norbert (prvé meno)

Norbert je ženské krstné meno. Domáce meno je Norotina. Meniny na Slovensku má 6. júna.Norotina je odvodená od slova Norbert.

</doc>
<doc id="28512" url="https://sk.wikipedia.org/wiki?curid=28512" title="Róbert">
Róbert

Róbert alebo (v rozpore s PSP resp. v cudzích jazykoch) Robert je mužské krstné meno. Pochádza zo starého nemeckého mena Rodebert, ktoré má pôvod v slovách "hrod, hroud+beraht" s významom „ožiarený slávou“. Variantmi sú mená Ruprecht a Rupert. Meniny na Slovensku má 7. júna.

</doc>
<doc id="28513" url="https://sk.wikipedia.org/wiki?curid=28513" title="Medard (prvé meno)">
Medard (prvé meno)

Medard je mužské krstné meno. Meniny na Slovensku má 8. júna.

</doc>
<doc id="28514" url="https://sk.wikipedia.org/wiki?curid=28514" title="Stanislava">
Stanislava

Stanislava je ženské krstné meno. Pôvod má slovanský s významom „upevni slávu“ alebo „staň sa slávnou“. Meniny na Slovensku má 9. júna.

</doc>
<doc id="28515" url="https://sk.wikipedia.org/wiki?curid=28515" title="Margaréta (rod)">
Margaréta (rod)

 
Margaréta () je rod rastlín ktorý zastupuje byliny z čeľade astrovité ("Asteraceae"). Taxonomicky je tento rod radený do tribusu "Anthemideae" v podčeľadi astrovaté ("Asteroideae"). Prirodzený areál rodu zahŕňa oblasti od Azorských ostrovov, cez Európu po Rusko a Irán.
Opis.
Rod margaréta zastupuje dvojročné až trváce, holé alebo chlpaté byliny s podzemkom s jednou alebo viacerými byľami. Byľ je vystúpavá alebo vzpriamená, jednoduchá alebo riedko rozkonárená, päťhranná, bočné konáre sú striedavé.
Listy sú striedavé, čepeľ je delená alebo celistvá, rôznych tvarov, pri báze často perovito strihaná na čiarkovité úkrojky, na okraji pílkovitá až vrúbkovaná, zriedka celistvookrajová. Prízemné listy sú v ružici, prízemné a dolné byľové listy sú dlho stopkaté (stopka až päťkrát dlhšia ako čepeľ), stredné listy sú krátko stopkaté až sediace, horné listy sú sediace.
Úbory sú lúčovité, mnohokveté, jednotlivé. Zákrov je 4 – 5-radový, zákrovné listene sú strechovité, úzko kopijovité, žltozelené, v strede s hnedastou žilou, na okraji so suchoblanitým lemom. Lôžko úboru je plné, vypuklé až kužeľovité, nahé. Lúčovité kvety sú piestikovité, zriedka obojpohlavné, v počte 13 až 34, biele, zriedka ružovkasté. Lúče sú na vrchole celistvookrajové až trojzubé. Rúrkovité kvety sú obojpohlavné, mnohopočetné, žlté, dlhé do 3,5 mm, na vrchole s päťzubým korunným lemom.
Plodmi sú obrátene kužeľovito valcovité nažky s 10 belavými až žltkastými rebrami bez chocholca alebo s korunkovým chocholcom v podobe blanitého lemu.
Rozšírenie.
Rod zahŕňa druhy pôvodné takmer výlučne v miernom pásme Európy, od Portugalska po Karpaty a európsku časť Ruska. Centrami jeho súčasnej diverzity sú horské oblasti Pyrenejského polostrova, Apeninského polostrova, južného Francúzska a Alpy. Väčšina druhov sa vyznačuje malými (endemickými) areálmi.
Druhy a poddruhy vyskytujúce sa na Slovensku.
Na Slovensku sa vyskytuje päť, pravdepodobne pôvodných druhov. Ďalšie taxóny sú pestované a ojedinele môžu splanievať.
Zoznam druhov.
V rámci rodu eviduje databáza semenných rastlín POWO tieto súčasné druhy a krížence:

</doc>
<doc id="28516" url="https://sk.wikipedia.org/wiki?curid=28516" title="Dobroslava (prvé meno)">
Dobroslava (prvé meno)

Dobroslava je ženské krstné meno. Meniny na Slovensku má 15. januára.

</doc>
<doc id="28517" url="https://sk.wikipedia.org/wiki?curid=28517" title="Blanka (prvé meno)">
Blanka (prvé meno)

Blanka je ženské krstné meno. Je španielskeho pôvodu ("blanca" znamená „biela“). Talianskou podobou mena je Bianca (v slovenčine Bianka). Meniny na Slovensku má 16. júna.
V Česku má meniny 2. decembra.

</doc>
<doc id="28518" url="https://sk.wikipedia.org/wiki?curid=28518" title="Adolf">
Adolf

Adolf je mužské krstné meno. Pochádza zo staronemeckých slov "adal"+"wolf", čo znamená vznešený, ušľachtilý vlk. Na Slovensku má meniny 17. júna.

</doc>
<doc id="28519" url="https://sk.wikipedia.org/wiki?curid=28519" title="Alfréd">
Alfréd

Alfréd je mužské krstné meno. Má pôvod v staroanglických slovách "aelf"+"raed", čo znamená múdry poradca, ktorému pomáhajú elfovia. Na Slovensku má meniny 19. júna.

</doc>
<doc id="28520" url="https://sk.wikipedia.org/wiki?curid=28520" title="Valéria">
Valéria

Valéria je ženské krstné meno. Pochádza z rímskeho rodového mena Valerius, ktoré má pôvod v latinskom "valens" s významom „silný“, „zdravý“. Meniny na Slovensku má 20. júna.

</doc>
<doc id="28523" url="https://sk.wikipedia.org/wiki?curid=28523" title="Alojz">
Alojz

Alojz je mužské krstné meno. Jeho pôvod treba hľadať v starofrancúzskom mene "Lowis", ktoré vzniklo zo staronemeckého mena Hludwig, čiže slávny bojovník. Prípadný pôvod môžeme nájsť aj v latinskej podobe mena "Aloisius", ktorá v staronemeckej podobe mena Alwisi označuje pomenovanie celý biely. Existuje aj ženská podoba tohto mena, Alojzia. Na Slovensku má meniny 21. júna.

</doc>
<doc id="28524" url="https://sk.wikipedia.org/wiki?curid=28524" title="Paulína">
Paulína

Paulína je ženské krstné meno. Je ženskou formou mena Paulin, ktoré pochádza z latinského Paulinus a znamená Pavlov, patriaci Pavlovi. Meniny na Slovensku má 22. júna.

</doc>
<doc id="28525" url="https://sk.wikipedia.org/wiki?curid=28525" title="Petra (prvé meno)">
Petra (prvé meno)

Petra je ženské krstné meno. Meniny na Slovensku má 29. júna. Je to ženský tvar mena Peter, ktoré je odvodené od gréckeho "petros" vo význame „kameň, skala“. Je to obľúbené krstné meno v Česku, Severnom Macedónsku, Nemecku, Chorvátsku a v Maďarsku.

</doc>
<doc id="28526" url="https://sk.wikipedia.org/wiki?curid=28526" title="Melánia">
Melánia

Melánia je ženské krstné meno. Je to meno gréckeho pôvodu a znamená „čierna“, „tmavá“, resp. „tá, ktorá má čierne vlasy“. Meniny na Slovensku má 30. júna.

</doc>
<doc id="28527" url="https://sk.wikipedia.org/wiki?curid=28527" title="Metod">
Metod

Metod (zastarano: Metód, Metodej, po česky "Metoděj", zastarano "Strachota", rusky a ukrajinsky "Мефодій", anglicky "Methodius") je mužské krstné meno gréckeho pôvodu ("Methodios" – Μεθόδιος). Grécky význam mena vychádza zo slova "methodos" – „cesta za niečím“, prenesene „metóda“. Stará slovanská (a česká) podoba mena Strachota bola vyvodená z mylného prekladu gréckej formy mena ("métus" – strach). Meniny na Slovensku má 5. júla, kedy sa zároveň na Slovensku slávi štátny a cirkevný sviatok sv. Cyrila a Metoda.

</doc>
<doc id="28528" url="https://sk.wikipedia.org/wiki?curid=28528" title="Lujza">
Lujza

Lujza je ženské krstné meno. Je to slovenská podoba ženského francúzskeho mena Louise, ktoré má pôvod v nemčine s významom „slávny boj“, „preslávený v boji“. Meniny na Slovensku má 9. júla.

</doc>
<doc id="28529" url="https://sk.wikipedia.org/wiki?curid=28529" title="Amália">
Amália

Amália je ženské krstné meno. Pôvod má v staronemeckom slove "amal" s významom pracovitý. Na Slovensku má meniny 10. júla.

</doc>
<doc id="28530" url="https://sk.wikipedia.org/wiki?curid=28530" title="Milota (prvé meno)">
Milota (prvé meno)

Milota je ženské krstné meno. Má slovanský pôvod s významom „milovaná“. Meniny na Slovensku má 11. júla.

</doc>
<doc id="28531" url="https://sk.wikipedia.org/wiki?curid=28531" title="Nina">
Nina

Nina je ženské krstné meno. Je to ruské meno, pochádzajúce z Kaukazu, má však zrejme grécky, hebrejský alebo perzský pôvod. Svätá Nina je patrónkou a prvou evanjelizátorkou Gruzínska, kde má toto meno podobu Nino. Meniny na Slovensku má Nina 12. júla.

</doc>
<doc id="28532" url="https://sk.wikipedia.org/wiki?curid=28532" title="Bohuslav (prvé meno)">
Bohuslav (prvé meno)

Bohuslav je mužské krstné meno. Má slovanský pôvod a znamená „sláva Bohu“, „oslavujúci Boha“. Meniny na Slovensku má 17. júla.

</doc>
<doc id="28533" url="https://sk.wikipedia.org/wiki?curid=28533" title="Magdaléna">
Magdaléna

Magdaléna alebo Magda je ženské krstné meno. Súvisí s palestínskym mestom Magdala. V hebrejčine magdala znamená „veža“. Význam mena je „pochádzajúca z Magdaly“. Meniny na Slovensku má 22. júla.

</doc>
<doc id="28534" url="https://sk.wikipedia.org/wiki?curid=28534" title="Oľga">
Oľga

Oľga je ženské krstné meno. Je to ruská podoba severského mena Helga s významom „zdravá“, „šťastná“. Meniny na Slovensku má 23. júla.

</doc>
<doc id="28535" url="https://sk.wikipedia.org/wiki?curid=28535" title="Vladimír (meno)">
Vladimír (meno)

Vladimír je staré slovanské mužské krstné meno. Meno sa skladá zo slovanského "владь" (vladĭ) „moc“, slovo ktoré má pôvod v proto-indo-európskom slove "wal" („byť silný“) a slova "мѣръ" (měrŭ), „veľký“, ktorého etymológia sa neskôr zmenila na "миръ" (mirŭ) – „mier“. Jeho význam je teda „veľký vládca“ resp. „vládca mieru“, „nositeľ pokoja“.
Nositeľov tohto bežne zaužívaného mena oslovujeme Vlado, Vladko, Láďo, Vladik, Ďaďo. Jeho germánskym variantom je meno Waldemar (tiež Valdemar), ktoré sa do Škandinávie dostalo v 12. storočí s dánskym kráľom Waldemarom I., ktorého matkou bola princezná Ingeborg Kyjevská, dcéra Mstislava I., ktorá svojho syna pomenovala po svojom starom otcovi Vladimírovi II. Monomachovi, vládcovi Kyjevskej Rusi. Meno Waldemar je dodnes bežné v nemecky hovoriacich krajinách, Škandinávii a tiež Poľsku. Historici a jazykovedci však nie sú jednotní v názore, ktoré meno bolo „pôvodné“ a ktoré je foneticky odvodené alebo, či dokonca oba varianty nevychádzajú zo spoločného staršieho indo-európskeho kmeňa.
Vladimír má meniny na Slovensku 24. júla.

</doc>
<doc id="28536" url="https://sk.wikipedia.org/wiki?curid=28536" title="Jakub (prvé meno)">
Jakub (prvé meno)

Jakub je mužské krstné meno. Pôvodne hebrejské meno Jakagóbh znamená „držiaci sa za pätu“, „druhorodený“. Meniny na Slovensku má 25. júla.
Štatistika.
Meno Jakub bolo v roku 2019 najviac používaným menom pre novonarodených chlapcov, bolo použité 1229 krát.

</doc>
<doc id="28537" url="https://sk.wikipedia.org/wiki?curid=28537" title="Anna (prvé meno)">
Anna (prvé meno)

Anna je ženské krstné meno. Ide o novozákonné meno hebrejského pôvodu, odvodené od slova "Channá(h)" čiže milosť, s významom milá, milostná. Na Slovensku má meniny 26. júla.

</doc>
<doc id="28538" url="https://sk.wikipedia.org/wiki?curid=28538" title="Božena">
Božena

Božena je ženské krstné meno. Je to slovanský variant mien "Benedikta" a "Teodora", t. j. „blahoslavená“, „bohom obdarená“. Meniny na Slovensku má 27. júla.

</doc>
<doc id="28539" url="https://sk.wikipedia.org/wiki?curid=28539" title="Krištof (prvé meno)">
Krištof (prvé meno)

Krištof je mužské krstné meno. Meniny na Slovensku má 28. júla.
Meno pochádza z gréckeho "Χριστόφορος" (Christoforos), čo je zloženina slov "Christos", „olejom pomazaný“ a "ferein", „nosiť“. Meno bolo obľúbené u prvých kresťanov, lebo vyjadrovalo symbolicky, že „nosí Krista v srdci“.
Dátumy uctievania pozri pod Svätý Krištof.

</doc>
<doc id="28540" url="https://sk.wikipedia.org/wiki?curid=28540" title="Marta (prvé meno)">
Marta (prvé meno)

Marta je ženské krstné meno. Má hebrejský pôvod "מרתה (Martâ)" znamenajúci „pani domu“, „gazdiná“, prenesene „starostlivá“. Meniny na Slovensku má 29. júla.

</doc>
<doc id="28541" url="https://sk.wikipedia.org/wiki?curid=28541" title="Libuša (prvé meno)">
Libuša (prvé meno)

Libuša je ženské krstné meno. Meniny na Slovensku má 30. júla. Zvlášť rozšírené je meno "Libuše" najmä v Česku.

</doc>
<doc id="28542" url="https://sk.wikipedia.org/wiki?curid=28542" title="Ignác">
Ignác

Ignác je mužské krstné meno. Pôvod má v gréckom "ignitis" s významom „ohnivý“, „zapálený“. Meniny na Slovensku má 31. júla.

</doc>
<doc id="28543" url="https://sk.wikipedia.org/wiki?curid=28543" title="Božidara">
Božidara

Božidara je ženské krstné meno. Má južnoslovanský pôvod a znamená „Bohom daná“, „Boží dar“. Meniny na Slovensku má 1. augusta.

</doc>
<doc id="28544" url="https://sk.wikipedia.org/wiki?curid=28544" title="Gustáv">
Gustáv

Gustáv je mužské krstné meno. Pôvod má v švédčine s významom „bojová záštita“. Meniny na Slovensku má 2. augusta.

</doc>
<doc id="28545" url="https://sk.wikipedia.org/wiki?curid=28545" title="Jerguš">
Jerguš

Jerguš je mužské krstné meno. Vzniklo ako pôvodná slovenská domácka podoba gréckeho mena Gregor. Meniny na Slovensku má 3. augusta.

</doc>
<doc id="28546" url="https://sk.wikipedia.org/wiki?curid=28546" title="Dominik">
Dominik

Dominik je mužské krstné meno. Pôvod má v latinskom slove "dominus" „pán“ alebo aj "dominicus" „pánov“. Meniny na Slovensku má 4. augusta.

</doc>
<doc id="28547" url="https://sk.wikipedia.org/wiki?curid=28547" title="Hortenzia (meno)">
Hortenzia (meno)

Hortenzia je ženské krstné meno. Vzniklo z a vykladá sa ako „patriaca k záhrade, záhradníčka“. Meniny na Slovensku má 5. augusta.

</doc>
<doc id="28548" url="https://sk.wikipedia.org/wiki?curid=28548" title="Jozefína">
Jozefína

Jozefína je ženské krstné meno. Pochádza z hebrejského slova "Jóséph", s významom "Boh pridá". Meniny na Slovensku má 6. augusta. Je ženskou obmenou mužského mena Jozef.

</doc>
<doc id="28549" url="https://sk.wikipedia.org/wiki?curid=28549" title="Štefánia">
Štefánia

Štefánia je ženské krstné meno. Pôvod má v gréčtine a význam mena je „víťazka“. Meniny na Slovensku má 7. augusta.

</doc>
<doc id="28550" url="https://sk.wikipedia.org/wiki?curid=28550" title="Oskár">
Oskár

Oskár (v cudzích jazykoch často Oskar) je mužské krstné meno. Meniny na Slovensku má 8. augusta.

</doc>
<doc id="28551" url="https://sk.wikipedia.org/wiki?curid=28551" title="Ľubomíra">
Ľubomíra

Ľubomíra je ženské krstné meno. Má slovanský pôvod s významom „ľúbiaca mier“, „mierumilovná“. Meniny na Slovensku má 9. augusta.

</doc>
<doc id="28552" url="https://sk.wikipedia.org/wiki?curid=28552" title="Darina">
Darina

Darina je ženské krstné meno. Meniny na Slovensku má 12. augusta.

</doc>
<doc id="28553" url="https://sk.wikipedia.org/wiki?curid=28553" title="Ľubomír">
Ľubomír

Ľubomír je mužské krstné meno. Má slovanský pôvod s významom „ľúbiaci mier“, „mierumilovný“. Meniny na Slovensku má 13. augusta.

</doc>
<doc id="28554" url="https://sk.wikipedia.org/wiki?curid=28554" title="Mojmír (prvé meno)">
Mojmír (prvé meno)

Mojmír je mužské krstné meno. Meniny na Slovensku má 14. augusta.

</doc>
<doc id="28555" url="https://sk.wikipedia.org/wiki?curid=28555" title="Marcela">
Marcela

Marcela je ženské krstné meno, jeho význam je „malá bojovníčka“. Meniny na Slovensku má 15. augusta.

</doc>
<doc id="28556" url="https://sk.wikipedia.org/wiki?curid=28556" title="Leonard">
Leonard

Leonard je mužské krstné meno. Pôvodne nemecké meno Leonhard vzniklo zo staronemeckých slov "lewo"+"hart" s významom „silný lev“. Meniny na Slovensku má 16. augusta.

</doc>
<doc id="28557" url="https://sk.wikipedia.org/wiki?curid=28557" title="Milica">
Milica

Milica je ženské krstné meno. Meniny na Slovensku má 17. augusta.

</doc>
<doc id="28558" url="https://sk.wikipedia.org/wiki?curid=28558" title="Elena">
Elena

Elena je verziou mena Helena alebo Jelena. Je to meno gréckeho pôvodu a znamená „svetlo“ alebo „pochodeň“. Meniny na Slovensku má 18. augusta.

</doc>
<doc id="28559" url="https://sk.wikipedia.org/wiki?curid=28559" title="Lýdia (prvé meno)">
Lýdia (prvé meno)

Lýdia je ženské krstné meno. Pôvodne grécke meno Lydia súvisí s Lýdiou, historickým územím v Malej Ázii. Znamená „pochádzajúca z Lýdie“. Meniny na Slovensku má 19. augusta.

</doc>
<doc id="28560" url="https://sk.wikipedia.org/wiki?curid=28560" title="Jana (prvé meno)">
Jana (prvé meno)

Jana je ženské krstné meno. Krstné meno Jana je u nás bežne zaužívané, má hebrejský pôvod. Pochádza zo starozákonného mužského mena יוחנן Jóchanán „Boh je milostivý“. Meniny na Slovensku má 21. augusta.

</doc>
<doc id="28561" url="https://sk.wikipedia.org/wiki?curid=28561" title="Tichomír">
Tichomír

Tichomír je mužské krstné meno. Meniny na Slovensku má 22. augusta.

</doc>
<doc id="28562" url="https://sk.wikipedia.org/wiki?curid=28562" title="Filip (prvé meno)">
Filip (prvé meno)

Filip je mužské krstné meno.
Pôvod a význam.
Pôvod má v gréčtine, grécke slová "philos"+"hippos" znamenajú „milovník koní“. 
Meniny.
Meniny na Slovensku má 23. augusta.

</doc>
<doc id="28563" url="https://sk.wikipedia.org/wiki?curid=28563" title="Bartolomej (prvé meno)">
Bartolomej (prvé meno)

Bartolomej je mužské krstné meno. Pochádza z hebrejských slov "bar Talmai", čo značí „Talmajov syn“. Meniny na Slovensku má 24. augusta.

</doc>
<doc id="28564" url="https://sk.wikipedia.org/wiki?curid=28564" title="Ľudovít (prvé meno)">
Ľudovít (prvé meno)

Ľudovít je mužské krstné meno. Pôvodne nemecké meno Ludwig pochádza zo staronemeckých slov "hlüt"+"wig" s významom „slávny bojovník“, „preslávený v boji“. Meniny na Slovensku má 25. augusta.
Vo svete sa používa viac variantov tohto mena:
Louis, Ludwig, Luis, Ludoviko, Lodewijk, Ludvig, Ludwik, Ludvík, Ludovicus, Lewis, Ludovico, Luigi, Lucio, Gino, Lajos, Lyonel, Luise, Luisa

</doc>
<doc id="28565" url="https://sk.wikipedia.org/wiki?curid=28565" title="Silvia">
Silvia

Silvia (na juhu Slovenska aj Szilvia) je ženské krstné meno. Pôvod má v rímskom rodovom mene Silvius a to v latinskom slove "silva" „les“, „hora“. Meniny na Slovensku má 27. augusta.

</doc>
<doc id="28566" url="https://sk.wikipedia.org/wiki?curid=28566" title="Claude Simon">
Claude Simon

Claude Eugène Henri Simon (* 10. október 1913, Tananarive, Madagaskar – † 6. júl 2005, Paríž, Francúzsko) bol francúzsky spisovateľ, predstaviteľ nového románu. V roku 1985 mu bola udelená Nobelova cena
Narodil sa na Madagaskare, ktorý bol v tej dobe francúzskou kolóniou.
Dielo.
Jeho dielo má veľmi komplikovanú vetnú skladbu, snaží sa o netradičné ponímanie času, v ktorom sa prelína prítomnosť a minulosť. Týmto spôsobom sa pokúšal opísať emócie, respektíve ich útržkovitosť. 
Nasledujúce štyri diela tvoria akúsi voľnú tetralógiu:

</doc>
<doc id="28569" url="https://sk.wikipedia.org/wiki?curid=28569" title="Platany v Lučenci pri Szilassyho kaštieli">
Platany v Lučenci pri Szilassyho kaštieli

Platany v Lučenci pri Szilassyho kaštieli sú platany javorolisté, ktoré sa nachádzajú v areáli Szilassyho kaštieľa v Lučenci. Sú chránené podľa "VZV KÚ v B. Bystrici, 5/1996" pre vedecko-výskumný, náučný a kultúrno-výchovný význam..

</doc>
<doc id="28579" url="https://sk.wikipedia.org/wiki?curid=28579" title="Stavba (budova)">
Stavba (budova)

Stavba je vo všeobecnosti ľuďmi cielene vytvorený objekt zložený z viac než jedného prvku (obyčajne permanentne fixovaný do zeme), sprostredkovávajúci jeden alebo viac aspektov prostredia (pozri aj konštrukcia a stavba (činnosť)).
Stavby môžu byť jednoduché, ako napr. osamelá strecha poskytujúca ochranu pred dažďom pre jednotlivca, alebo komplexné, ako napr. nemocnica s regulovanou teplotou, vetraním, svetlom, obsahom plynov, pohybom baktérií, prúdením častíc, tlakom a pohybom ľudí aj ich aktivitami.
Návrh konštrukcie a fungovania stavieb je starý ako samotné ľudstvo. Architekti v súčasnosti navrhujú väčšinu veľkých stavieb v tíme s veľkým počtom špecializovaných inžinierov. Malé rezidenčné stavby zvyčajne nevyžadujú extenzívnu prácu architektov alebo inžinierov.
Stavba v slovenskom práve.
V občianskom zákonníku pojem stavba definovaný nie je, ale za stavby sa zvyčajne považujú všetky stavebné diela bez ohľadu na ich stavebnotechnické vyhotovenie či účel.
V stavebnom zákone (zákon č. 50/1976 v platnom znení) dlhý čas definícia stavby chýbala. Dnes ale obsahuje v § 43 definíciu: "Stavba je stavebná konštrukcia postavená stavebnými prácami zo stavebných výrobkov, ktorá je pevne spojená so zemou alebo ktorej osadenie vyžaduje úpravu podkladu. Pevným spojením so zemou sa rozumie a) spojenie pevným základom, b) upevnenie strojnými súčiastkami alebo zvarom o pevný základ v zemi alebo o inú stavbu, c) ukotvenie pilótami alebo lanami s kotvou v zemi alebo na inej stavbe, d) pripojenie na siete a zariadenia technického vybavenia územia, e) umiestnenie pod zemou."
Podľa stavebného zákona sa stavby sa podľa stavebnotechnického vyhotovenia a účelu členia na:
Nie každá stavba sa považuje za nehnuteľnosť. Podľa Občianskeho zákonníka je nehnuteľnosťou len stavba spojená so zemou pevným základom (§ 119 ods. 2 Obč. zák.). To, či ide o nehnuteľnosť, alebo nejde o nehnuteľnosť, je rozhodujúce pre to, či sa stavba zapíše do katastra nehnuteľností alebo nie.
Požiadavky na stavby (podľa Stavebného zákona).
Základné požiadavky na stavby sú podľa § 43d definované v NARIADENÍ EURÓPSKEHO PARLAMENTU A RADY (EÚ) č. 305/2011 z 9. marca 2011, ktorým sa ustanovujú harmonizované podmienky uvádzania stavebných výrobkov na trh a ktorým sa zrušuje smernica Rady 89/106/EHS, v ktorého prílohe I sa uvádzajú tieto základné požiadavky na stavby:
a) mechanická odolnosť a stabilita stavby,
b) bezpečnosť v prípade požiaru,
c) hygiena, zdravie a životné prostredie,
d) bezpečnosť a prístupnosť pri používaní,
e) ochrana proti hluku,
f) energetická hospodárnosť a udržiavanie tepla,
g) trvalo udržateľné využívanie prírodných zdrojov.
Z hľadiska mechanickej odolnosti a stability musia byť stavby navrhnuté a zhotovené tak, aby zaťaženie, ktorému sú vystavené v priebehu zhotovovania a používania, neviedlo k žiadnej z týchto udalostí:
a) zrútenie celej stavby alebo jej časti;
b) významná deformácia v neprípustnom rozsahu,
c) poškodenie ostatných častí stavby alebo zariadení či inštalovaného vybavenia následkom významnej deformácie nosnej konštrukcie;
d) poškodenie v dôsledku udalosti, ktoré je rozsahom neúmerné pôvodnej príčine.
Z hľadiska bezpečnosti v prípade požiaru musia byť navrhnuté a zhotovené tak, aby sa v prípade vypuknutia požiaru:
a) počas určitého času zachovala nosnosť konštrukcie (pozri požiarna odolnosť);
b) obmedzila tvorba a šírenie ohňa a dymu v stavbe (pozri reakcia na oheň);
c) obmedzilo rozširovanie požiaru na susedné stavby;
d) osoby nachádzajúce sa v stavbe z nej mohli odísť, alebo aby mohli byť zachránené iným spôsobom;
e) zohľadnila bezpečnosť záchranných tímov.
Z hľadiska hygieny, zdravia a životného prostredia musia byť stavby navrhnuté a zhotovené tak, aby počas svojho životného cyklu neohrozovali hygienu, zdravie a bezpečnosť pracovníkov, obyvateľov alebo okolia a aby v priebehu svojho celého životného cyklu nemali pri svojom zhotovovaní, používaní ani pri demolácii neprimerane veľký vplyv na kvalitu životného prostredia ani na podnebie, najmä v dôsledku:
a) uvoľňovania toxických plynov;
b) emisie nebezpečných látok, prchavých organických zlúčenín (VOC), skleníkových plynov alebo nebezpečných častíc do vzduchu v interiéri alebo exteriéri;
c) emisie nebezpečného žiarenia,
d) uvoľňovania nebezpečných látok do podzemnej vody, morskej vody, povrchových vôd alebo do pôdy;
e) uvoľňovania nebezpečných látok do pitnej vody alebo uvoľňovania látok, ktoré majú iný negatívny vplyv na pitnú vodu;
f) nesprávneho vypúšťania odpadovej vody, emisie spalín alebo nesprávneho zneškodňovania tuhých alebo kvapalných odpadov;
g) vlhkosti v častiach stavieb alebo na povrchoch stavieb. 
Z hľadiska bezpečnosti a prístupnosti pri používaní musia byť stavby navrhnuté a zhotovené tak, aby neboli zdrojom neprijateľného rizika nehôd alebo poškodenia počas užívania alebo takých udalostí, ako je pošmyknutie, pád, nárazy, vznietenie, usmrtenie elektrickým prúdom, poranenie pri výbuchu a vlámania. Konkrétne sa pri navrhovaní a zhotovovaní stavieb musí zohľadniť prístupnosť a používanie pre zdravotne postihnuté osoby.
Z hľadiska ochrany proti hluku musia byť stavby navrhnuté a zhotovené tak, aby sa hluk, ktorý vnímajú ich obyvatelia alebo ľudia v blízkom okolí, udržiaval na úrovni, ktorá nie je hrozbou pre ich zdravie a umožňuje im spánok, oddych a prácu v prijateľných podmienkach.
Z hľadiska energetickej úspornosti a udržiavania tepla musia byť stavby a ich vykurovanie, chladenie, osvetlenie a ventilácia navrhnuté a zhotovené tak, aby množstvo energie, ktoré vyžadujú pri ich používaní, bolo nízke, ak sa zohľadnia obyvatelia a klimatické podmienky miesta. Stavby musia byť taktiež energeticky úsporné a musia v priebehu zhotovovania a demolácie spotrebúvať čo najmenšie množstvo energie.
Z hľadiska trvalo udržateľného využívanie prírodných zdrojov musia byť stavby navrhnuté, zhotovené a zhotovené zdemolované tak, aby bolo využívanie prírodných zdrojov trvalo udržateľné a aby sa zabezpečilo najmä:
a) opakované použitie alebo recyklovateľnosť stavieb, ich materiálov a častí po demolácii;
b) trvanlivosť stavieb;
c) používanie ekologických surovín a druhotných materiálov v stavbách.

</doc>
<doc id="28580" url="https://sk.wikipedia.org/wiki?curid=28580" title="„Hello, World!“">
„Hello, World!“

„Hello World“ je počítačový program, ktorý na displej vypíše „Hello world!“. V mnohých programátorských knihách sa používa ako prvý príklad programu. Typicky je to jeden z najjednoduchších programov možných v danom jazyku.
Program Hello, World! v rôznych programovacích jazykoch môže vyzerať napríklad takto:
Lua.
print("Hello, world!")
Modula-2.
 MODULE Hello;
 FROM Terminal2 IMPORT WriteLn; WriteString;
 BEGIN
 WriteString("Hello, world!");
 WriteLn;
 END Hello;
Python.
Pre verziu Pythonu 2.7 a staršiu:Pre verziu Pythonu 3.0 a novšiu:
Seed7.
 $ include "seed7_05.s7i";
 const proc: main is func
 begin
 writeln("Hello, world!");
 end func;
Bash.
echo "Hello, world!"

</doc>
<doc id="28581" url="https://sk.wikipedia.org/wiki?curid=28581" title="Hello, world!">
Hello, world!



</doc>
<doc id="28582" url="https://sk.wikipedia.org/wiki?curid=28582" title="Duby v Krásnohorskom Podhradí">
Duby v Krásnohorskom Podhradí

Duby v Krásnohorskom Podhradí sú duby letné, ktoré sa nachádzajú za obcou Krásnohorské Podhradie smerom k hradu Krásna Hôrka. Sú chránené podľa "uznesenia pléna ONV v Rožňave, 41/1989" pre vedecko-výskumný, náučný a kultúrno-výchovný význam.

</doc>
<doc id="28585" url="https://sk.wikipedia.org/wiki?curid=28585" title="Ginko dvojlaločné">
Ginko dvojlaločné

Ginko dvojlaločné (iné názvy: ginkgo dvojlaločné, ginkyo dvojlaločné, gink(g)o, ginkyo; staršie (alebo po česky): "jinan" ; lat. "Ginkgo biloba", synonymá: "Ginkyo biloba", "Salisburia adiantifolia", "Pterophyllus salisburiensis") je strom z čeľade ginkovité ("Ginkgoaceae").
Jediný súčasný zástupca triedy gínk (niektorí autori ich považujú za samostatné oddelenie ginkorasty). Výskyt týchto rastlín vrcholil v druhohorách, ale následkom treťohorného ochladenia začínajú ubúdať. Niektorí odborníci tvrdia, že rozvoj čeľade ginkovitých umožnil rozmach dinosaurov v tejto dobe.
Ide o pravdepodobne najznámejšiu tzv. živú fosíliu vo svete rastlín a najstaršiu žijúcu semennú rastlinu. Prirodzene sa nachádza už iba na malom území pohoria Tianmu Shan v Číne. S obľubou sa vysádza ako okrasný strom v parkoch a záhradách. Je odolný voči patogénom, znečisteniu, suchu a nízkym teplotám. Jeho druhové meno odkazuje na charakteristický tvar jeho rapíkatých listov.
Opis.
Ginko rastie pomaly do výšky 30 – 40 metrov a môže sa dožiť až 3000 rokov. Kvety začne tvoriť až po 20 rokoch.
Koruna.
Koruna je kužeľovitá alebo rozložitá. V súčasnosti sú vyšľachtené dekoratívne kultivary s valcovitou korunou.
Konáre.
Konáre a konáriky navzájom zvierajú ostrý uhol. Sú vzpriamené.
Kôra.
Je hnedosivá až tmavohnedá. Borka sieťovito praská. Na kmeni sa vyskytujú vyvýšeniny zmenšujúce sa smerom k vrcholu.
Listy.
Ginko ako jediný zástupca nahosemenných rastlín má plochú listovú čepeľ. Nejde však o pravý list, ale o zvláštny tvar ihličia vejárovitého tvaru, vyrastajúcich v skupinách na brachyblastoch. Zjari sú svetlozelené, v lete stmavnú a na jeseň sú maslovožlté. Ihličie je ploché, dvojlaločné, mäkké a dlhostopkaté. U fosílnych druhov tohoto rodu boli pravé listy oveľa viac delené ako u druhu recentného. Na základe vejárovitej žilnatiny ihličia ginka, ktorá pripomína žilnatinu mnohých papradí, môžeme predpokladať, že pôvodní zástupcovia nahosemenných rastlín sa vyvinuli práve z medzistupňa pseudolistnatých rastlín.
Kvety.
Samčie jahňady vyrastajú výlučne na brachyblastoch. Samičie kvety vyrastajú po 2 – 3 a sú vetroopelivé, kvitne v marci až apríli. Ginko je dvojdomá rastlina, teda jedinec má samčie alebo samičie kvety.
Plod.
Plody tvorí samičia rastlina. Je sivozelená alebo žltkastá semenná kôstkovica. Plody stromu sú jedlé a po dozretí výrazne zapáchajú (preto sa v parkoch preferujú samčie rastliny) - využívané v orientálnej kuchyni. Vyprážané, po predchádzajúcom namočení do slaného roztoku, sa považujú za lahôdku.
Nároky na prostredie.
Ginko je odolný strom. V mestách veľmi dobre odoláva emisiám oxidu uhličitého aj oxidov síry. O jeho húževnatosti svedčí aj fakt, že po atómových útokoch na Japonsko bol prvým stromom, ktorému začali rásť listy. Potrebuje slnečné stanovisko ale toleruje širokú škálu pôdnych typov (okrem trvalo mokrých).
Ginko v kultúre orientálnych národov.
V Japonsku, Číne a Kórei je ginko posvätné, tradične sa vysádzalo v okolí chrámov (všetky exempláre vysadené v Európe pochádzajú zo stromov východoázijských kláštorných záhrad). V dobe opadu lístia chodili k stromu, klaňali sa mu a s úctou zbierali opadané lístie. Koncom druhej svetovej vojny zhodili Američania na Hirošimu atómovú bombu a asi kilometer od epicentra výbuchu stál kostol, na nádvorí ktorého rástlo ginko. Kostol bol po výbuchu zničený, no ginko prežilo ničivý útok bez väčšej ujmy. Po vojne sa mal kostol znovu postaviť, no stavbe stálo v ceste ginko, z ktorého medzičasom vyrástol zdatný strom. Nikomu však nenapadlo strom zoťať, schody do kostola sa okolo neho rozdvojujú a pri strome je tabula s nápisom „No more Hiroshima“.
Medicínske využitie stromu.
Semená a listy stromu sa používajú ako liečivo. Obsahujú asi 60 účinných látok z ktorých najdôležitejšie sú: bilobalid, ginkgolid, amentoflavon, bilobetin, sekvoiaflavon, kvercetin, kamferol, ginkgetin, kyselina 6-hydroxykynurenová a vitamín C (kyselina L-askorbová). V medicínskych preparátoch sú využívané na rozširovanie ciev, zlepšenie cirkulácie krvi a jej okysličovania. Využívajú sa aj pri astme, nedostatočnom mozgovom prekrvení a gangrénach.
Podľa štúdie z roku 2019 môže extrakt z ginka pomôcť pri liečbe cukrovky 2. typu. Často sa používa ako doplnok stravy pre zlepšenie činnosti mozgu. Štúdie však tvrdia, že zlepšenie pamäte, pozornosti alebo riešenia problémov je sporné. U epileptikov môže privolávať záchvaty a znižovať efektivitu liečby.
V Číne a Japonsku sa jedia pražené semená. Surové semená sú však jedovaté.

</doc>
<doc id="28586" url="https://sk.wikipedia.org/wiki?curid=28586" title="Ginko">
Ginko

Ginko (skôr staršie: ginkgo, staršie: ginkyo) môže byť:
Ginkgo môže byť aj planétka, pozri 85197 Ginkgo

</doc>
<doc id="28587" url="https://sk.wikipedia.org/wiki?curid=28587" title="Ginkgo">
Ginkgo



</doc>
<doc id="28588" url="https://sk.wikipedia.org/wiki?curid=28588" title="Ginkgo biloba">
Ginkgo biloba



</doc>
<doc id="28590" url="https://sk.wikipedia.org/wiki?curid=28590" title="Budova">
Budova

Budova je vo všeobecnosti väčšia (pozemná) stavba, väčší dom, najmä sústredený s obvodovými stenami a so strechou, a vo vnútri s miestnosťami a často stropmi deliacimi stavbu na podlažia a so schodiskami. 
V stavebnom zákone nie je pojem definovaný, ale keďže sa v zákone pozemné stavby delia na bytové budovy a nebytové budovy, je pojem budova de facto synonymný s pojmom pozemná stavba.
Podľa opatrenia Štatistického úradu SR je budova zastrešená stavba určená na ubytovanie osôb alebo na umiestnenie zvierat alebo vecí. 

</doc>
<doc id="28591" url="https://sk.wikipedia.org/wiki?curid=28591" title="Expresionizmus">
Expresionizmus

Expresionizmus je:
Moderný smer.
Pojem expresionizmus.
Termín expresionizmus sa ojedinele používal už pred prelomom storočí (pozri k tomu napr. Armin Arnold: "Die Literatur des Expressionismus"). Pôvodne sa vzťahoval na výtvarné umenie. Dnešné použitie pravdepodobne začalo roku 1901, kedy boli v Salon des Indépendants v Paríži vystavené viaceré maľby neznámeho maliara Juliena Augusta Hervého pod názvom “Expressionisme”. Slovo teda pochádza z francúzštiny (zo slova expression = výraz), hoci paradoxne práve vo Francúzsku sa neskôr nepoužívalo a bolo nahradené slovom fauvizmus. Pojem expresionizmus začali potom propagovať nemeckí estetikovia. V Nemecku, kde sa expresionizmus najviac rozvíjal, sú správy o použití pred rokom 1910 sporné, ale v roku 1910 výraz použil vo vzťahu k maliarstvu prvýkrát umelecký historik Aby Warburg. Všeobecne známym sa pojem stal roku 1911 na 22. výstave berlínskej Secesie vo Švédsku, Anglicku a Nemecku. V tom istom roku sa v Nemecku pojem začal používať aj pre literatúru.
Termín expresionizmus je často vykladaný ako „pocit úzkosti“, čo súvisí s tým, že väčšina expresionistických diel je neveselá a tento pocit sa snaží navodiť. Jeho cieľom bolo ukázať úpadok človeka 19. storočia. Všetko je uvádzané vo vzťahu k večnosti. Počas druhej svetovej vojny bol označený za zvrhlé umenie. Centrom boli časopisy "Die Aktion" a "Der Sturm".
Expresionizmus vychádza z rovnakých základov ako fauvizmus, ktorého začiatky ovplyvnil. Zjednodušene sa dá povedať, že expresionizmus sa presadil predovšetkým v nemecky hovoriacich krajinách, zatiaľ čo fauvizmus bol populárny vo Francúzsku a krajinách, kde prevažoval ich vplyv.
História.
Vývoj expresionizmu sa začal okolo roku 1880, jeho popularita začala stúpať v priebehu a predovšetkým po prvej svetovej vojne, kedy sa rozvíjal predovšetkým v Nemecku. Tu totiž nastali pre rozvoj tohto hnutia mimoriadne priaznivé podmienky, Nemecko sa ako porazená krajina stretávala nielen s finančnou, ale aj psychickou krízou, ktorú mohol expresionizmus veľmi dobre vystihovať. Najväčší rozmach hnutia nastal medzi rokmi 1910 - 1920, preto sa toto desaťročie nazýva expresionistickým. Po roku 1925 sa vplyv expresionizmu zmenšoval, po nástupe Adolfa Hitlera k moci (1933) bolo toto umenie v Nemecku zakazované a postupne odstraňované z galérií, nových výstav a materiály o tomto hnutí sa v Nemecku začali zverejňovať až po roku 1945.
Roku 1905 vznikla v Nemecku umelecká skupina Die Brücke (Most), ktorá napriek tomu, že nemala vlastný program mala na expresionizmus veľký vplyv. Táto skupina sa rozpadla v roku 1913. S expresionizmom je ešte spojená skupina Der Blaue Reiter (Modrý jazdec), táto bola založená v roku 1911 a rozpadla sa v roku 1914.
Literatúra.
V literatúre sa smer najviac presadil v Nemecku. Literatúra sa stavia proti meštiackemu spôsobu života, v nej bola deformácia reality, spôsobená zvýrazňovaním vlastných pocitov predovšetkým badateľná. 
Svetoví predstavitelia.
Poézia:
Českí predstavitelia.
Do Česko-Slovenska sa tento smer dostal so skupinou zhromaždenou okolo literárneho kritika F. Götza, najvýznamnejším časopisom zaoberajúcim sa expresionizmom bol Host.
Dráma:
Výtvarné umenie.
Je charakteristické zameraním na vnútorné psychické stavy, prejavuje sa deformáciou farieb a tvarov. Na toto obdobie malo výrazný vplyv praveké a ľudové maliarstvo; detská kresba. Farebné plochy sú ohraničované linkou, veľmi často používali čisté farby, nesnažili sa o perspektívu. Využíval sa protiklad svetla a tieňa. Začiatky expresionizmu boli ovplyvnené aj neoimpresionizmom, ktorý expresionizmus neskôr celkom zavrhol a voči ktorému sa staval do protikladu. 
Podľa štýlu tvorby možno za predchodcov expresionizmu pokladať Mathiasa Grünewalda (vlastným menom Mathis Gothar Neithart asi 1475 - 1528 a El Greca (vlastným menom Domenico Theotocopuli 1541 - 1614).
Svetoví predstavitelia.
V sochárstve sa expresionizmus presadil výrazne menej, ale aj tu pôsobili významní sochári napr. Ernst Barlach.
Českí predstavitelia.
Českí predstavitelia tohto hnutia boli sústredení do skupiny nazvanej Osma, boli ovplyvnení predovšetkým E. Munchom. Niekoľko predstaviteľov (predovšetkým Nowak) mali priame spojenie na nemecký expresionizmus. 
Hudba.
Hudba ovplyvnená expresionizmom bola populárna predovšetkým v Rakúsku a Nemecku, skladatelia odmietali tradičné hudobné prostriedky a snažili sa ich nahradzovať novými. 
Predstavitelia:
Film.
Expresionizmus sa presadil predovšetkým v nemeckej kinematografii. Vo filme boli využívané veľmi kvalitne (po architektonickej a maliarskej stránke) zhotovené kulisy, čím sa výrazne zvýšila kvalita filmov. V tejto dobe veľmi vzrástla prestíž nemeckej kinematografie. 
Ku príkladným filmom nemeckého filmového expresionizmu patrí "Kabinet Dr. Caligariho" od Roberta Wiene, tvorba Friedricha Wilhelma Murnaua (vlastným menom F. W. Plumpe), predovšetkým jeho hororový "Nosferatu" a Fritza Langa (Rakúšan) a jeho nemé filmy "Metropolis" a "Nemá smrť". Ďalšími predstaviteľmi boli:

</doc>
<doc id="28592" url="https://sk.wikipedia.org/wiki?curid=28592" title="Sociálnodemokratická strana Slovenska">
Sociálnodemokratická strana Slovenska

Sociálnodemokratická strana Slovenska (skratka SDSS) bola politická strana pôsobiaca na Slovensku v rokoch 1990–2004. Strana sa hlásila k odkazu strany Slovenská sociálnodemokratická strana v Uhorsku, ktorá vznikla v roku 1905, ale už o rok zanikla (úplne zanikla 1918). SDSS bola zaregistrovaná na ministerstve vnútra 1. februára 1990 pod pôvodným názvom "Sociálnodemokratická strana na Slovensku". Zmena názvu na Sociálnodemokratická strana Slovenska sa uskutočnila v roku 1993. Strana zanikla 31. decembra 2004 zlúčením so stranou SMER do strany s novým názvom SMER - sociálna demokracia.
Politici Sociálnodemokratickej strany Slovenska.
Články o politikoch Sociálnodemokratickej strany Slovenska sú uvedené v kategórii .

</doc>
<doc id="28593" url="https://sk.wikipedia.org/wiki?curid=28593" title="Jaroslav Volf (poslanec)">
Jaroslav Volf (poslanec)

Jaroslav Volf (* 3. apríl 1952, Hodonín) bol poslanec NR SR a dlhoročný predseda Sociálnodemokratickej strany Slovenska (SDSS), znovuobnovenej po nežnej revolúcii.

</doc>
<doc id="28594" url="https://sk.wikipedia.org/wiki?curid=28594" title="Globálne otepľovanie">
Globálne otepľovanie

Pojem globálne otepľovanie označuje dlhodobé otepľovanie klimatického systému Zeme, ktoré sa pozoruje od predindustriálneho obdobia (od rokov 1850 až 1900) v dôsledku ľudskej činnosti, predovšetkým spaľovania fosílnych palív, ktoré zvyšuje množstvo skleníkových plynov v zemskej atmosfére, ktoré zachytávajú teplo. Tento pojem sa často používa zameniteľne s pojmom zmena klímy. Klimatické zmeny sa vyskytovali už v minulosti, ale súčasné zmeny sú rýchlejšie ako všetky známe udalosti v histórii Zeme. Hlavnou príčinou sú emisie skleníkových plynov, predovšetkým oxidu uhličitého (CO2) a metánu. Väčšina týchto emisií pochádza zo spaľovania fosílnych palív na výrobu energie. Ďalšími zdrojmi sú poľnohospodárstvo, výroba ocele, výroba cementu a úbytok lesov. K zvyšovaniu teploty prispievajú aj spätné klimatické väzby, ako napríklad úbytok snehovej pokrývky odrážajúcej slnečné žiarenie a uvoľňovanie oxidu uhličitého z lesov postihnutých suchom. Tieto faktory spoločne zosilňujú globálne otepľovanie.
Teploty na pevnine stúpajú približne dvakrát rýchlejšie, ako je celosvetový priemer. Púšte sa rozširujú, vlny horúčav a lesné požiare sú častejšie. Zvýšené otepľovanie v Arktíde prispieva k topeniu permafrostu, ústupu ľadovcov a úbytku morského ľadu. Vyššie teploty spôsobujú aj intenzívnejšie búrky a iné extrémy počasia. Na miestach, ako sú koralové útesy, hory a Arktída, sú mnohé druhy nútené presúvať sa alebo vymierajú v dôsledku zmeny klímy. Zmena klímy ohrozuje ľudí nedostatkom potravín a vody, zvýšeným výskytom povodní, extrémnymi horúčavami, väčším počtom chorôb a hospodárskymi stratami. Môže tiež spôsobiť migráciu ľudí. Svetová zdravotnícka organizácia označuje zmenu klímy za najväčšiu hrozbu pre globálne zdravie v 21. storočí. Aj v prípade, že úsilie o minimalizáciu budúceho otepľovania bude úspešné, niektoré dôsledky budú pretrvávať celé stáročia. Patrí k nim stúpajúca hladina morí a teplejšie a kyslejšie oceány.
Mnohé z týchto vplyvov sa prejavujú už pri súčasných úrovniach otepľovania okolo 1,2 °C. Medzivládny panel pre zmenu klímy (IPCC) predpokladá ešte väčšie dôsledky, ak sa oteplenie udrží na 1,5 °C alebo viac. Ďalšie otepľovanie tiež zvyšuje riziko prekročenia kritických bodov v klimatickom systéme, ako je napríklad topenie grónskeho ľadovca. Reakcia na tieto zmeny zahŕňa prijatie opatrení na obmedzenie otepľovania a prispôsobenie sa týmto zmenám. Budúce otepľovanie možno obmedziť (zmierniť) znížením emisií skleníkových plynov a ich odstránením z atmosféry. To bude zahŕňať väčšie využívanie veternej a slnečnej energie, postupné vyraďovanie fosílnych palív a zvyšovanie energetickej účinnosti. Ďalšie zníženie emisií by priniesol prechod na elektrické vozidlá, verejnú dopravu a tepelné čerpadlá pre domácnosti a komerčné budovy. Zabránenie odlesňovaniu a ochrana lesov môže pomôcť absorbovať CO2. Spoločnosť sa môže prispôsobiť zmene klímy lepšou ochranou pobrežia, zvládaním katastrof a vývojom odolnejších plodín. Samotné adaptačné úsilie nemôže zabrániť riziku vážnych, rozsiahlych a trvalých následkov.
V rámci Parížskej dohody z roku 2015 sa krajiny spoločne zaviazali udržať otepľovanie „výrazne pod 2 °C“ prostredníctvom úsilia o zmiernenie. Aj napriek záväzkom prijatým v rámci dohody by však globálne otepľovanie do konca storočia dosiahlo približne 2,7 °C. Obmedzenie otepľovania na 1,5 °C by si vyžadovalo zníženie emisií o polovicu do roku 2030 a dosiahnutie nulových čistých emisií do roku 2050.
Predpokladá sa, že do roku 2100 sa teplota zemského povrchu zvýši o 0,3 až 1,7 °C v prípade scenárov s výrazným znížením produkcie CO2 alebo o 2,6 až 4,8 °C v prípade scenára s dnešnou mierou produkcie CO2. Neistoty v odhadoch nárastu teploty vyplývajú z použitia modelov s rôznou citlivosťou zmeny teploty na koncentráciu skleníkových plynov. Očakávané budúce otepľovanie a súvisiace zmeny však nie sú jednotné a budú sa v jednotlivých regiónoch líšiť. Klimatická variabilita sa bude lokálne zvyšovať, ale globálne znižovať. Očakáva sa, že otepľovanie bude väčšie nad pevninou ako nad oceánmi a najvýraznejšie v Arktíde a bude spojené s pokračujúcim topením ľadovcov, večného ľadu a morského ľadu, ktoré bude sprevádzať zvyšovanie hladiny morí, zmeny v množstve a forme zrážok a rozširovanie subtropických púští. Medzi ďalšie očakávané udalosti patria častejšie extrémne výkyvy počasia, ako sú vlny horúčav, obdobia sucha, lesné požiare, prívalové dažde so záplavami, intenzívne sneženie, okysľovanie oceánov a masívne vymieranie druhov. Z dôsledkov dôležitých pre ľudí je obzvlášť dôležitá strata potravinovej bezpečnosti v dôsledku klesajúcich poľnohospodárskych výnosov a strata biotopov v dôsledku pobrežných záplav. Keďže klimatický systém má veľkú zotrvačnosť a skleníkové plyny zostávajú v atmosfére dlhý čas, mnohé z týchto účinkov budú pretrvávať nielen desaťročia alebo storočia, ale aj desaťtisíce rokov.
Termín "Globálne otepľovanie" vo všeobecnosti zahŕňa ľudský faktor. Neutrálnejší termín "klimatické zmeny" sa používa pre zmeny v klíme, bez predpokladu príčin a bez charakteristiky typu zapríčinených zmien. Z tohto pravidla existuje významná výnimka: Rámcová dohoda OSN o zmene klímy používa termín "klimatické zmeny" pre ľudskou činnosťou vynútené zmeny a "klimatické kolísanie" pre zmeny bez ľudského pričinenia. Niekedy sa pre naznačenie predpokladu ľudského vplyvu používa termín klimatická zmena.
Historický vývoj teplôt.
Mnohé nezávisle vytvorené súbory inštrumentálnych údajov ukazujú, že klimatický systém sa otepľuje. V desaťročí 2011–2020 sa oteplilo o 1,09 °C [0,95–1,20 °C] v porovnaní s predindustriálnym východiskovým obdobím (1850–1900). Povrchové teploty sa zvyšujú približne o 0,2 °C za desaťročie, pričom v roku 2020 dosiahnu teploty o 1,2 °C viac ako v predindustriálnom období. Od roku 1950 sa počet chladných dní a nocí znížil a počet teplých dní a nocí sa zvýšil.
Od 18. storočia do polovice 19. storočia došlo k miernemu otepleniu. Informácie o klíme v tomto období pochádzajú z klimatických proxy, ako sú stromy a ľadové jadrá. Ukazujú, že prirodzené výkyvy vykompenzovali skoré účinky priemyselnej revolúcie. Prístrojové záznamy (záznamy teplomerov) začali poskytovať globálne pokrytie okolo roku 1850. Historické modely otepľovania a ochladzovania, ako napríklad stredoveká klimatická anomália a malá doba ľadová, sa nevyskytli v rovnakom čase v rôznych regiónoch. Teploty mohli v obmedzenom počte regiónov dosiahnuť až do konca 20. storočia. V minulosti sa vyskytli prehistorické epizódy globálneho otepľovania, ako napríklad paleocénno-eocénne tepelné maximum. Avšak súčasný pozorovaný nárast teploty a koncentrácie CO2 je taký rýchly, že ani náhle geofyzikálne udalosti v histórii Zeme sa nepribližujú k súčasnému tempu.
Dôkazy o otepľovaní vyplývajúce z meraní teploty vzduchu potvrdzujú aj viaceré ďalšie pozorovania: Zvýšila sa frekvencia a intenzita výskytu silných zrážok, topenie snehu a pevninského ľadu a zvýšila sa vlhkosť vzduchu. Otepľovaniu zodpovedá aj správanie flóry a fauny, napríklad rastliny na jar kvitnú skôr. Ďalším kľúčovým ukazovateľom je ochladzovanie horných vrstiev atmosféry, ktoré dokazuje, že skleníkové plyny zachytávajú teplo v blízkosti zemského povrchu a zabraňujú jeho vyžarovaniu do vesmíru.
Regióny sa otepľujú rôznym tempom. Táto zmena v otepľovaní nezávisí od toho, kde sú skleníkové plyny vypúšťané, pretože plyny pretrvávajú dostatočne dlho na to, aby sa rozptýlili po celej planéte. Od predindustriálneho obdobia sa priemerná povrchová teplota na pevnine zvýšila takmer dvakrát rýchlejšie ako priemerná globálna povrchová teplota, a to v dôsledku väčšej tepelnej kapacity oceánov a skutočnosti, že oceány strácajú viac tepla vyparovaním. Tepelná energia v globálnom klimatickom systéme sa minimálne od roku 1970 zvyšuje len s prestávkami a viac ako 90 % tejto dodatočnej energie sa uložilo v oceánoch, pričom zvyšok zohrieva atmosféru, topí ľad a zohrieva kontinenty.
Severná pologuľa a severný pól sa otepľujú oveľa rýchlejšie ako južná pologuľa a južný pól. Severná pologuľa má nielen oveľa viac pevniny, ale aj viac sezónnej snehovej pokrývky a morského ľadu. Keďže tieto povrchy odrážajú veľa svetla a po roztopení ľadu sa zmenia na tmavé, začnú absorbovať viac tepla. K otepľovaniu Arktídy prispievajú aj lokálne nánosy čierneho uhlíka na snehu a ľade. Teplota v Arktíde stúpa viac ako dvakrát rýchlejšie ako vo zvyšku sveta. Topenie ľadovcov a ľadovej pokrývky v Arktíde narúša oceánsku cirkuláciu vrátane oslabenia Golfského prúdu, čo ďalej mení klímu. Topenie ľadovcov a ľadovej pokrývky v Arktíde ďalej mení klímu.
Príčiny zmien teploty (vonkajšie vplyvy).
Samotný klimatický systém zažíva rôzne cykly, ktoré môžu trvať roky (napríklad El Niňo - južná oscilácia), desaťročia alebo dokonca storočia. Ďalšie zmeny sú spôsobené energetickou nerovnováhou, ktorá je "vonkajšia" pre klimatický systém, ale nie vždy je vonkajšia pre Zem. Príkladom vonkajších vplyvov sú zmeny koncentrácie skleníkových plynov, slnečné žiarenie, sopečné erupcie a zmeny v obežnej dráhe Zeme okolo Slnka.
Na určenie ľudského príspevku k zmene klímy je potrebné vylúčiť známu vnútornú premenlivosť klímy a prirodzené vonkajšie vplyvy. Kľúčovým prístupom je identifikovať jedinečné "odtlačky prstov" všetkých potenciálnych príčin a potom porovnať tieto odtlačky s pozorovanými vzorcami klimatických zmien. Napríklad slnečné žiarenie možno vylúčiť ako hlavnú príčinu. Jeho odtlačkom by bolo otepľovanie celej atmosféry. Napriek tomu sa oteplili len spodné vrstvy atmosféry, čo zodpovedá pôsobeniu skleníkových plynov." Analýza nedávnych klimatických zmien naznačuje, že hlavnou príčinou je nárast skleníkových plynov, ale veľký vplyv majú aj aerosóly.
Skleníkové plyny.
Zem absorbuje slnečné žiarenie a potom ho vyžaruje ako teplo. Skleníkové plyny v atmosfére pohlcujú a opätovne vyžarujú infračervené žiarenie, čím spomaľujú jeho prechod atmosférou a únik do vesmíru. Pred priemyselnou revolúciou spôsobovali prirodzene sa vyskytujúce skleníkové plyny, že vzduch pri povrchu bol približne o 33 °C teplejší, ako by bol v prípade ich absencie. Hoci vodná para (~ 50 %) a oblaky (~ 25 %) sú najväčšími prispievateľmi k skleníkovému efektu, ich množstvo sa zvyšuje v závislosti od teploty, a preto sú spätnou väzbou. Naproti tomu koncentrácie plynov, ako sú CO2 (~20 %), troposférický ozón, freóny a oxid dusný, nie sú závislé od teploty, a preto sú vonkajšími faktormi.
Ľudská činnosť od priemyselnej revolúcie, najmä ťažba a spaľovanie fosílnych palív (uhlia, ropy a zemného plynu), zvýšila množstvo skleníkových plynov v atmosfére, čo viedlo k radiačnej nerovnováhe. V roku 2019 vzrástli koncentrácie CO2 od roku 1750 približne o 48 % a metánu o 160 %. Tieto hodnoty CO2 sú vyššie ako kedykoľvek za posledné 2 milióny rokov. Koncentrácie metánu sú oveľa vyššie ako za posledných 800 000 rokov.
Celosvetové antropogénne emisie skleníkových plynov v roku 2018, bez emisií zo zmeny využívania pôdy, predstavovali ekvivalent 52 miliárd ton CO2. Z týchto emisií tvorí 72 % CO2, 19 % metán, 6 % oxid dusný a 3 % fluórované plyny. 72 % emisií CO2 pochádza predovšetkým zo spaľovania fosílnych palív, ktoré zabezpečujú energiu na dopravu, výrobu, vykurovanie a výrobu elektriny. Ďalšie emisie CO2 pochádzajú z odlesňovania a priemyselných procesov, ktoré zahŕňajú CO2 uvoľňovaný chemickými reakciami pri výrobe cementu, ocele, hliníka a hnojív. Emisie metánu pochádzajú z chovu hospodárskych zvierat, hnoja, pestovania ryže, skládok, odpadových vôd a ťažby uhlia, ako aj z ťažby ropy a zemného plynu.Emisie oxidu dusného pochádzajú najmä z mikrobiálneho rozkladu anorganických a organických hnojív. Z hľadiska výroby sa odhaduje, že hlavnými zdrojmi globálnych emisií skleníkových plynov sú: elektrina a teplo (25 %), poľnohospodárstvo a lesníctvo (24 %), priemysel a výroba (21 %), doprava (14 %) a budovy (6 %).
Napriek tomu, že odlesňovanie prispieva k emisiám skleníkových plynov, zemský povrch, najmä lesy, zostáva významným zásobníkom uhlíka. Prírodné procesy, ako je viazanie uhlíka v pôde a fotosyntéza, viac než kompenzujú príspevok odlesňovania k tvorbe skleníkových plynov. Odhaduje sa, že pôdny kryt odstraňuje približne 29 % ročných globálnych emisií CO2.Oceán tiež slúži ako významný pohlcovač uhlíka prostredníctvom dvojstupňového procesu. Po prvé, CO2 sa rozpúšťa v povrchovej vode. Oceánska cirkulácia ho potom rozvádza hlboko do vnútra oceánu, kde sa časom hromadí ako súčasť kolobehu uhlíka. Za posledných dvadsať rokov svetové oceány absorbovali 20 až 30 % vypusteného CO2.
Aerosóly a oblaky.
Znečistenie ovzdušia vo forme aerosólov (častíc) nielenže výrazne zaťažuje ľudské zdravie, ale vo veľkom rozsahu ovplyvňuje aj klímu. V rokoch 1961 až 1990 bol pozorovaný postupný pokles množstva slnečného svetla dopadajúceho na zemský povrch, jav, ktorý sa populárne označuje ako globálne stmievanie, ktoré sa zvyčajne pripisuje aerosólom zo spaľovania biopalív a fosílnych palív. Od roku 1990 aerosóly globálne klesajú, čo znamená, že už toľko nezakrývajú otepľovanie skleníkovými plynmi.
Aerosóly tiež rozptyľujú a absorbujú slnečné žiarenie. Majú tiež nepriamy vplyv na radiačný rozpočet Zeme. Sulfátové aerosóly pôsobia ako kondenzačné jadrá oblakov a vedú k vzniku oblakov s väčším počtom menších kvapiek. Tieto oblaky odrážajú slnečné žiarenie účinnejšie ako oblaky s menším počtom a väčšími kvapkami. Obmedzujú tiež rast dažďových kvapiek, čím sa oblaky stávajú odrazivejšími pre dopadajúce slnečné žiarenie. Nepriame účinky aerosólov predstavujú najväčšiu neistotu v radiačnom pôsobení.
Zatiaľ čo aerosóly zvyčajne obmedzujú globálne otepľovanie tým, že odrážajú slnečné svetlo, čierny uhlík v sadziach, ktoré padajú na sneh alebo ľad, môže prispievať ku globálnemu otepľovaniu. Nielenže zvyšuje absorpciu slnečného žiarenia, ale zvyšuje aj topenie a stúpanie hladiny morí. Obmedzenie nových depozícií čierneho uhlíka v Arktíde by mohlo znížiť globálne otepľovanie o 0,2 °C do roku 2050.
Zmeny vo využívaní krajiny.
Ľudia menia povrch Zeme najmä preto, aby získali viac poľnohospodárskej pôdy. V súčasnosti poľnohospodárstvo zaberá 50 % všetkej obývateľnej pôdy, zatiaľ čo lesy zaberajú 37 % pôdy; podiel lesov sa neustále znižuje, najmä v dôsledku pokračujúceho odlesňovania v tropických oblastiach. Toto odlesňovanie je najvýznamnejším aspektom zmeny využívania pôdy, ktorá ovplyvňuje globálne otepľovanie. Hlavnými príčinami odlesňovania sú premena lesov na plochy na produkciu hovädzieho mäsa a palmového oleja (27 %), lesníctvo/lesné produkty (26 %), krátkodobá poľnohospodárska výroba (24 %) a lesnú plochu znižujú aj požiare (23 %).
Zmeny vo využívaní pôdy ovplyvňujú viac než len emisie skleníkových plynov. Typ vegetácie v regióne ovplyvňuje miestnu teplotu. Ovplyvňuje to, koľko slnečného svetla sa odráža späť do vesmíru (albedo) a koľko tepla sa stráca vyparovaním. Napríklad keď sa tmavý les zmení na trávnatú plochu, povrch je svetlejší, čo spôsobuje, že odráža viac slnečného svetla. Odlesňovanie môže ovplyvniť teplotu aj zmenou uvoľňovania chemických zlúčenín, ktoré ovplyvňujú oblaky, a zmenou veterných režimov. V tropických a miernych oblastiach vedie čistý účinok k výraznému otepľovaniu, zatiaľ čo v zemepisných šírkach bližšie k pólom vedie zvýšené albedo (keďže lesy sú nahradené snehovou pokrývkou) k ochladzovaniu. Odhaduje sa, že tieto účinky viedli v celosvetovom meradle k miernemu ochladeniu, ktorému dominuje zvýšené albedo povrchu.
Slnečná a sopečná činnosť.
Fyzikálne klimatické modely nie sú schopné reprodukovať rýchle otepľovanie pozorované v posledných desaťročiach, ak berú do úvahy len zmeny slnečného žiarenia a sopečnú činnosť. Slnko je hlavným zdrojom energie Zeme, a preto zmeny dopadajúceho slnečného žiarenia priamo ovplyvňujú klimatický systém. Slnečné žiarenie sa meria priamo pomocou satelitov a nepriame merania sú k dispozícii od začiatku 16. storočia. Ďalšie dôkazy o tom, že skleníkové plyny spôsobujú globálne otepľovanie, pochádzajú z meraní, ktoré ukazujú otepľovanie spodnej vrstvy atmosféry (troposféry) spojené s ochladzovaním hornej vrstvy atmosféry (stratosféry). Ak by za pozorované otepľovanie boli zodpovedné slnečné výkyvy, troposféra aj stratosféra by sa otepľovali.
Erupcie sopiek predstavujú najväčšiu prírodnú silu v priemyselnej ére. Ak je erupcia dostatočne silná (oxid siričitý sa dostane do stratosféry), slnečné svetlo môže byť čiastočne blokované až na niekoľko rokov. Teplotný signál trvá približne dvakrát dlhšie. V priemyselnej ére však mala sopečná činnosť zanedbateľný vplyv na globálne teplotné trendy. Súčasné sopečné emisie CO2 predstavujú menej ako 1 % súčasných antropogénnych emisií CO2.
Zmeny na obežnej dráhe Zeme.
Zmeny sklonu zemskej osi a tvaru jej obežnej dráhy okolo Slnka sa menia pomaly v priebehu desiatok tisíc rokov. Tieto zmeny majú za následok zmeny v sezónnom a geografickom rozložení dopadajúcej slnečnej energie na zemský povrch, a tým aj zmeny v podnebí. Za posledných niekoľko tisíc rokov tento jav prispel k pomalému trendu ochladzovania vo vysokých zemepisných šírkach severnej pologule počas leta; tento trend sa v priebehu 20. storočia obrátil v dôsledku otepľovania spôsobeného skleníkovými plynmi. Počas nasledujúcich 50 000 rokov nemožno očakávať orbitálne zmeny, ktoré by viedli k ochladzovaniu Zeme.
Klimatická spätná väzba.
Reakcia klimatického systému na počiatočné vplyvy je modifikovaná spätnými väzbami: zvyšuje sa vplyvom pozitívnych spätných väzieb a znižuje sa vplyvom negatívnych spätných väzieb. Hlavnými pozitívnymi spätnými väzbami sú spätná väzba vodnej pary, spätná väzba ľadu a ľadovcov a pravdepodobne aj čistý účinok mrakov. Hlavnou negatívnou spätnou väzbou je radiačné ochladzovanie, keďže zemský povrch v reakcii na zvyšujúcu sa teplotu odovzdáva do vesmíru viac tepla. Okrem teplotných spätných väzieb existujú aj spätné väzby v kolobehu uhlíka, ako je napríklad hnojivý účinok CO2 na rast rastlín. Neistota v súvislosti so spätnými väzbami je hlavným dôvodom, prečo rôzne klimatické modely predpovedajú rôzne množstvo otepľovania pre dané množstvo emisií.
Keď sa vzduch oteplí, môže sa v ňom udržať viac vlhkosti. Po počiatočnom oteplení v dôsledku emisií skleníkových plynov sa v atmosfére udrží viac vody. Vodná para je silným skleníkovým plynom, takže ďalej zohrieva atmosféru. Ak sa zvýši oblačnosť, viac slnečného svetla sa odrazí späť do vesmíru a planéta sa ochladí. Ak sú mraky vyššie a redšie, budú pôsobiť ako izolátor, odrážať teplo zdola a ohrievať planétu. Celkovo čistá spätná väzba mrakov počas priemyselnej éry pravdepodobne zhoršila nárast teploty. Zmenšovanie snehovej pokrývky a morského ľadu v Arktíde znižuje albedo zemského povrchu. V týchto oblastiach sa teraz absorbuje viac slnečnej energie, čo prispieva k zosilneniu teplotných zmien v Arktíde. Zosilnenie arktickej teploty tiež spôsobuje topenie večného ľadu, čím sa do atmosféry uvoľňuje metán a CO2.
Približne polovicu emisií CO2 spôsobených človekom absorbovali suchozemské rastliny a oceány. Na súši zvýšený obsah CO2 a predĺžené vegetačné obdobia stimulovali rast rastlín. Klimatické zmeny zvyšujú výskyt sucha a vĺn horúčav, ktoré brzdia rast rastlín, a preto nie je isté, či sa tento zásobník uhlíka bude v budúcnosti naďalej zväčšovať. Pôda obsahuje veľké množstvo uhlíka a pri zahrievaní môže uvoľňovať určité množstvo uhlíka. Keďže oceán absorbuje viac CO2 a tepla, stáva sa kyslejším, mení sa jeho cirkulácia a fytoplanktón prijíma menej uhlíka, čím sa znižuje rýchlosť, akou oceán absorbuje atmosférický uhlík. Zmena klímy môže zvýšiť emisie metánu z mokradí, morských a sladkovodných systémov a večného ľadu.
Budúce otepľovanie a uhlíkový rozpočet.
Budúce otepľovanie závisí od sily spätnej väzby klímy a emisií skleníkových plynov. Prvé sa často odhadujú pomocou klimatických modelov vyvinutých viacerými vedeckými inštitúciami. Klimatické modely predstavujú fyzikálne, chemické a biologické procesy, ktoré ovplyvňujú klimatický systém. Modely zahŕňajú zmeny obežnej dráhy Zeme, historické zmeny slnečnej aktivity a sopečné účinky. Počítačové modely sa pokúšajú reprodukovať a predpovedať cirkuláciu oceánov, ročný cyklus ročných období a toky uhlíka medzi povrchom Zeme a atmosférou. Modely predpokladajú rôzne budúce zvýšenie teploty pri daných emisiách skleníkových plynov; úplne sa nezhodujú v otázke sily rôznych spätných väzieb na citlivosť klímy a veľkosti zotrvačnosti klimatického systému.
Fyzikálny realizmus modelov sa testuje skúmaním ich schopnosti simulovať súčasnú alebo minulú klímu. Staršie modely podhodnotili úbytok arktického morského ľadu a podhodnotili rýchlosť nárastu zrážok. Zvýšenie hladiny morí od roku 1990 bolo podhodnotené aj v starších modeloch, ale novšie modely sa dobre zhodujú s pozorovaniami. V Národnom hodnotení klímy, ktoré v roku 2017 vydali Spojené štáty, sa uvádza, že "klimatické modely môžu stále podhodnocovať alebo vynechávať relevantné spätné väzby."
Podskupina klimatických modelov dopĺňa jednoduchý fyzikálny model klímy o sociálne faktory. Tieto modely simulujú, ako populácia, hospodársky rast a spotreba energie ovplyvňujú fyzikálne podnebie a ako sú ním ovplyvňované. Na základe týchto informácií môžu tieto modely vytvárať scenáre budúcich emisií skleníkových plynov. Tie sa potom používajú ako vstupy do fyzikálnych klimatických modelov, ktoré vytvárajú prognózy klimatických zmien. V niektorých scenároch emisie v priebehu storočia naďalej rastú, zatiaľ čo v iných emisie klesajú. Zdroje fosílnych palív sa ukazujú ako príliš bohaté na to, aby sme sa pri obmedzovaní emisií uhlíka v 21. storočí spoliehali na ich nedostatok. Emisné scenáre sa dajú kombinovať s modelovaním uhlíkového cyklu, aby sa dalo predpovedať, ako sa môžu v budúcnosti zmeniť koncentrácie skleníkových plynov v atmosfére. Podľa kombinovaných modelov by sa koncentrácie CO2 v atmosfére v roku 2100 mohli pohybovať v rozmedzí od 380 ppm do 1400 ppm v závislosti od sociálno-ekonomických scenárov a scenárov zmierňovania.
Šiesta hodnotiaca správa IPCC predpokladá, že globálne otepľovanie do konca 21. storočia s veľkou pravdepodobnosťou dosiahne 1,0 °C až 1,8 °C pri scenári veľmi nízkych emisií skleníkových plynov. Podľa stredného scenára by globálne oteplenie dosiahlo 2,1 °C až 3,5 °C a podľa scenára veľmi vysokých emisií skleníkových plynov 3,3 °C až 5,7 °C. Tieto prognózy vychádzajú z klimatických modelov v kombinácii s pozorovaniami.
Zostávajúci uhlíkový rozpočet sa určuje na základe modelovania uhlíkového cyklu a citlivosti klímy na skleníkové plyny. Podľa IPCC možno globálne otepľovanie udržať pod 1,5 °C s dvojtretinovou pravdepodobnosťou, ak emisie po roku 2018 neprekročia 420, resp. 570 Gt CO2. To zodpovedá 10 až 13 rokom súčasných emisií. V súvislosti s týmto rozpočtom existujú veľké neistoty. Môže byť napríklad o 100 Gt CO2 nižšia v dôsledku uvoľňovania metánu z permafrostu a mokradí.
Vplyvy.
Fyzické prostredie.
Vplyvy zmeny klímy na životné prostredie sú rozsiahle a ďalekosiahle, ovplyvňujú oceány, ľad a počasie. Zmeny môžu prebiehať postupne alebo rýchlo. Dôkazy o týchto účinkoch pochádzajú zo štúdia klimatických zmien v minulosti, z modelovania a z moderných pozorovaní. Od päťdesiatych rokov 20. storočia sa s rastúcou početnosťou objavujú súčasne suchá a vlny horúčav. V Indii a východnej Ázii sa zvýšil počet extrémne vlhkých alebo suchých udalostí v rámci monzúnového obdobia. Pravdepodobne sa zvyšuje množstvo zrážok a intenzita hurikánov a tajfúnov. Frekvencia tropických cyklón sa v dôsledku zmeny klímy nezvýšila.
Globálna hladina morí sa zvyšuje v dôsledku topenia ľadovcov, topenia ľadového príkrovu Grónska a Antarktídy a teplotnej expanzie otepľujúcej sa vody v oceánoch. Medzi rokmi 1993–2020 sa vzostup v čase zvyšoval a predstavoval v priemere 3,3±0,3 mm ročne. V priebehu 21. storočia by podľa odhadov IPCC mohla hladina morí pri scenári s veľmi vysokými emisiami stúpnuť o 61–110 cm. Zvýšené oteplenie oceánov hrozí odtrhnutím splazov antarktických ľadovcov, čo predstavuje riziko ďalšieho rozsiahleho topenia ľadovcov a možnosť až dvojmetrového vzostupu hladiny morí do roku 2100 pri vysokých emisiách.
Klimatické zmeny viedli k desaťročnému zmenšovaniu a stenčovaniu arktického morského ľadu. zatiaľ čo pri oteplení o 1,5 °C sa očakáva, že roky bez ľadu budú vzácne, pri oteplení o 2 °C sa budú vyskytovať raz za tri až desať rokov. Vyššie koncentrácie CO2 v atmosfére viedli k zmenám v chemickom zložení oceánov. Nárast rozpusteného CO2 spôsobuje okysľovanie oceánov, navyše sa znižuje hladina kyslíka, pretože kyslík je v teplejšej vode horšie rozpustný, rozširujú sa aj mŕtve zóny v oceáne, oblasti s veľmi malým obsahom kyslíka.
Body zvratu a dlhodobé dopady.
Čím väčšie je globálne otepľovanie, tým väčšie je riziko prekročenia tzv. bodov zvratu, teda prahových hodnôt, za ktorými už nemožno zabrániť určitým dopadom ani pri znížení teploty. Príkladom je problém ľadového príkrovu v západnej Antarktíde a Grónsku, kde zvýšenie teploty o 1,5 °C až 2 °C môže viesť k jeho kolapsu; časový rozsah topenia je neistý a závisí od budúceho oteplenia. Niektoré rozsiahle zmeny by mohli nastať v krátkom časovom období, napríklad kolaps atlantickej meridionálnej prevratnej cirkulácie (AMOC), čo by vyvolalo veľké klimatické zmeny v severnom Atlantiku, Európe a Severnej Amerike.
Dlhodobé dôsledky klimatických zmien zahŕňajú ďalšie topenie ľadu, otepľovanie oceánov, zvyšovanie hladiny morí a okysľovanie oceánov. V časovom meradle stáročia až tisícročia bude rozsah klimatických zmien určovaný predovšetkým antropogénnymi emisiami CO2, čo je dané dlhou dobou života CO2 v atmosfére, pretože pohlcovanie CO2 oceánmi je natoľko pomalé, že okysľovanie oceánov bude pokračovať stovky až tisíce rokov. Odhaduje sa, že tieto emisie môžu predĺžiť súčasnú dobu medziľadovú až o 100 000 rokov. Zvyšovanie hladiny morí bude pokračovať po mnoho storočí, pričom sa odhaduje, že po 2 000 rokoch stúpne o 2,3 metra na každý stupeň Celzia oteplenia.
Príroda a voľne žijúce zvieratá.
Nedávne otepľovanie vyhnalo mnoho suchozemských a sladkovodných druhov smerom k pólom a do vyšších nadmorských výšok. Vyššia hladina CO2 v atmosfére a dlhšie vegetačné obdobie viedli ku globálnemu ozeleneniu. Vlny horúčav a sucha však v niektorých regiónoch znížili produktivitu ekosystémov. Budúca rovnováha týchto protichodných vplyvov je nejasná. Zmena klímy prispela k rozšíreniu suchších klimatických zón, napríklad k rozšíreniu púští v subtrópoch. Rozsah a rýchlosť globálneho otepľovania zvyšuje pravdepodobnosť náhlych zmien v ekosystémoch. Celkovo sa očakáva, že zmena klímy povedie k vyhynutiu mnohých druhov.
Oceány sa ohrievajú pomalšie ako pevnina, ale rastliny a živočíchy v oceánoch migrujú smerom k chladnejším pólom rýchlejšie ako druhy na pevnine. Rovnako ako na pevnine, sa v oceánoch v dôsledku zmeny klímy častejšie objavujú vlny horúčav, ktoré poškodzujú celý rad organizmov, ako sú koraly, riasy a morské vtáky. Okysľovanie oceánov sťažuje organizmom, ako sú lastúrniky, svijonožce a koraly, tvorbu schránok a kostier; vlny horúčav vybielili koralové útesy. Škodlivé kvitnutie rias posilnené zmenou klímy a eutrofizáciou znižujú hladinu kyslíka vo vode, narúšajú potravinové reťazce a spôsobujú veľké straty morských živočíchov. Pobrežné ekosystémy sú vystavené zvláštnemu stresu. Takmer polovica svetových mokradí zmizla v dôsledku zmeny klímy a ďalších ľudských vplyvov.
Vplyv na človeka.
Vplyvy zmeny klímy na človeka, predovšetkým v dôsledku otepľovania a zmien zrážok, boli pozorované po celom svete – sú teraz pozorovateľné na všetkých kontinentoch i naprieč oceánmi, pričom najväčšiemu riziku čelia menej rozvinuté regióny v rovníkových oblastiach. Pokračujúce otepľovanie má potenciálne „závažné, všadeprítomné a nevratné dopady“ na ľudí a ekosystémy. Riziká sú nerovnomerne rozložené, ale vo všeobecnosti sú väčšie pre znevýhodnených ľudí v rozvojových a rozvinutých krajinách.
Potraviny a zdravie.
Zdravotné dopady zahŕňajú priame účinky extrémneho počasia, ktoré vedú k poškodeniu zdravia i stratám na životoch, tak nepriame dopady, ako je podvýživa spôsobená neúrodou. V teplejšej klíme sa ľahšie prenášajú rôzne infekčné choroby, ako je horúčka dengue, ktorá najviac postihuje deti, a tiež malária. Malé deti sú najviac ohrozené nedostatkom potravín a spolu so staršími ľuďmi extrémnym horúčavou. Svetová zdravotnícka organizácia (WHO) odhaduje, že v rokoch 2030 až 2050 by zmena klímy mala spôsobiť približne 250 000 ďalších úmrtí ročne v dôsledku vystavenia starších ľudí horúčave, nárastu hnačkových ochorení, malárie, horúčky dengue, pobrežných záplav a podvýživy detí. Do roku 2050 sa predpokladá viac ako 500 000 ďalších úmrtí dospelých ročne v dôsledku zníženia dostupnosti a kvality potravín. Medzi ďalšie významné zdravotné riziká spojené so zmenou klímy patrí kvalita ovzdušia a vody. WHO klasifikovala vplyvy zmeny klímy na človeka ako najväčšiu hrozbu pre celosvetové zdravie v 21. storočí.
Zmena klímy ovplyvňuje potravinovú bezpečnosť. V rokoch 1981–2010 spôsobila zníženie celosvetových priemerných výnosov kukurice, pšenice a sóje. Budúce otepľovanie by mohlo ďalej znížiť celosvetové výnosy hlavných plodín. Produkcia plodín bude pravdepodobne negatívne ovplyvnená v krajinách s nízkou zemepisnou šírkou, zatiaľ čo v severných zemepisných šírkach môžu byť účinky pozitívne alebo negatívne. V dôsledku týchto vplyvov hrozí hlad až ďalším 183 miliónom ľudí na celom svete, najmä tým s nižšími príjmami. Vplyvy otepľovania na oceány majú vplyv na stavy rýb, kedy dochádza ku globálnemu poklesu maximálneho úlovkového potenciálu. Zvýšený potenciál vykazujú iba polárne populácie. Regióny závislé na vode z ľadovcov, regióny, ktoré sú už teraz suché, a malé ostrovy sú v dôsledku zmeny klímy vystavené zvýšenému riziku nedostatku vody.
Sociálne problémy.
Ekonomické škody spôsobené zmenou klímy môžu byť vážne a existuje pravdepodobnosť katastrofických rizikových udalostí. Zmena klímy už pravdepodobne zvýšila globálnu ekonomickú nerovnosť a tento trend bude podľa prognóz pokračovať. Najväčšie vážne dôsledky sa očakávajú v subsaharskej Afrike a juhovýchodnej Ázii, kde sa už teraz prehlbuje súčasná chudoba. Svetová banka odhaduje, že zmena klímy by mohla do roku 2030 uvrhnúť do chudoby viac ako 120 miliónov ľudí. Zistilo sa, že súčasné nerovnosti medzi mužmi a ženami, medzi bohatými a chudobnými a medzi rôznymi etnikami sa v dôsledku premenlivosti klímy a klimatických zmien prehĺbia. Z prieskumu medzi odborníkmi vyplynulo, že úloha klimatických zmien v ozbrojených konfliktoch je v porovnaní s faktormi, ako sú socioekonomické nerovnosti a možnosti štátu, malá, ale že budúce otepľovanie prinesie rastúce riziká. 
Nízko položené ostrovy a pobrežné komunity sú ohrozené nebezpečenstvami spôsobenými zvyšovaním hladiny morí, ako sú záplavy a trvalé zatopenie, čo by mohlo viesť k tomu, že obyvatelia ostrovných štátov, ako sú Maledivy a Tuvalu, prídu o miesto k životu. V niektorých regiónoch môže byť nárast teploty a vlhkosti príliš silný na to, aby sa mu ľudia mohli prispôsobiť. Pri najhoršom priebehu klimatickej zmeny by podľa modelov mohla takmer tretina ľudstva žiť v extrémne horúcom a neobývateľnom podnebí, podobne ako je tomu v súčasnej dobe na Sahare. Tieto faktory a extrémne výkyvy počasia môžu byť príčinou environmentálnej migrácie, a to tak v rámci jednotlivých krajín, ako aj medzi nimi. Očakáva sa, že v dôsledku častejších extrémnych výkyvov počasia, zvyšovania hladiny morí a konfliktov vyplývajúcich zo zvýšeného súperenia o prírodné zdroje dôjde k nárastu vysídľovania ľudí. Zmena klímy môže tiež zvýšiť zraniteľnosť, čo povedie k vzniku „uväznených populácií“, ktoré sa kvôli nedostatku zdrojov nemôžu presťahovať.
Reakcia.
Zmierňovanie následkov (mitigácia).
Zmenu klímy možno zmierniť znížením emisií skleníkových plynov a posilnením prepadov, ktoré pohlcujú skleníkové plyny z atmosféry. Aby bolo možné s vysokou pravdepodobnosťou obmedziť globálne otepľovanie na menej ako 1,5 °C, musí byť do roku 2050 čisté emisie skleníkových plynov nulové, ak chceme dosiahnuť oteplenie do 2 °C, musíme dosiahnuť uhlíkovú neutralitu do roku 2070. To bude vyžadovať ďalekosiahle systémové zmeny v bezprecedentnom meradle v energetike, pri obhospodarovaní pôdy, v mestách, v doprave, vo využívaní budov av priemysle. Program OSN pre životné prostredie odhaduje, že na obmedzenie globálneho otepľovania na 2 °C musí krajina počas budúceho desaťročia strojnásobiť svoje záväzky vyplývajúce z Parížskej dohody. Ešte väčšia miera zníženia je potrebná na splnenie cieľa 1,5 °C. So záväzkami prijatými v rámci Parížskej dohody k októbru 2021 by globálne otepľovanie malo stále 66 % šancu dosiahnuť do konca storočia približne 2,7 °C (rozmedzie: 2,2 – 3,2 °C).
Hoci neexistuje jediná cesta, ako obmedziť globálne otepľovanie na 1,5 alebo 2 °C, väčšina scenárov a stratégií predpokladá výrazné zvýšenie využívania obnoviteľných zdrojov energie v kombinácii so zvýšením opatrení v oblasti energetickej účinnosti, ktoré by prinieslo potrebné zníženie emisií skleníkových plynov. Na zníženie tlaku na ekosystémy a zvýšenie ich schopnosti pohlcovať uhlík by bolo potrebné vykonať zmeny aj v poľnohospodárstve a lesníctve, napríklad zabrániť odlesňovaniu a obnoviť prírodné ekosystémy zalesňovaním.
Iné prístupy na zmiernenie zmeny klímy majú vyššiu mieru rizika. Scenáre, ktoré obmedzujú globálne otepľovanie na 1,5 °C, zvyčajne počítajú s rozsiahlym využitím metód odstraňovania oxidu uhličitého v priebehu 21. storočia, existujú však obavy z prílišného spoliehania sa na tieto technológie az dopadov na životné prostredie. Možným doplnkom hlbokého zníženia emisií je aj riadenie slnečného žiarenia (SRM). Geoinžinierstvo však vyvoláva značné etické a právne problémy a riziká sú nedostatočne preskúmané.
Čistá energia.
Obnoviteľná energia je kľúčom k obmedzeniu zmien klímy. Fosílne palivá boli v roku 2018 zdrojom 80 % svetovej energie. Zostávajúci podiel bol rozdelený medzi jadrovú energiu a obnoviteľné zdroje (vrátane solárnej a veternej energie, bioenergie, geotermálnej energie a vodnej energie). Predpokladá sa, že tento mix sa v nasledujúcich 30 rokoch výrazne zmení. Solárna a veterná energia zaznamenali v posledných niekoľkých rokoch značný rast a pokrok. Solárne panely a veterné elektrárne na pevnine sú vo väčšine krajín najlacnejšími formami navýšenia nových kapacít výroby elektriny. Obnoviteľné zdroje predstavovali 75 % všetky novo inštalované výroby elektriny v roku 2019, takmer všetky boli solárne a veterné. Podiel jadrovej energie medzitým zostáva rovnaký, ale náklady rastú. Výroba jadrovej energie je teraz v prepočte na megawatthodinu niekoľkonásobne drahšia ako výroba energie z vetra a slnka. 
Na dosiahnutie uhlíkovej neutrality do roku 2050 by sa obnoviteľná energia mala stať dominantnou formou výroby elektriny av niektorých scenároch by mala do roku 2050 dosiahnuť 85 % alebo viac. Využitie elektriny na vykurovanie a dopravu by malo vzrásť do tej miery, že by sa elektrina stala prevažujúcou formou energie. Investície do uhlia by sa mali eliminovať a používanie uhlia by sa malo do roku 2050 takmer ukončiť.
V doprave scenára počíta s prudkým nárastom podielu elektrických vozidiel a verejnej dopravy as prechodom na nízkouhlíkové palivo u ďalších druhov dopravy, ako je lodná doprava. Vykurovanie by sa malo čoraz viac dekarbonizovať s využitím technológií, ako sú tepelné čerpadlá.
Pokračujúcemu rýchlemu rastu obnoviteľných zdrojov energie bránia niektoré prekážky. V prípade solárnej a veternej energie je kľúčovým problémom ich nestálosť a sezónna premenlivosť. Tradične sa na udržanie stability elektrickej siete používajú vodné priehrady s nádržami a konvenčné elektrárne. Intermitenciu sa ďalej čelí rozširovaním batériových úložísk a zlaďovaním dopytu po energii a jej ponuky. Diaľkový prenos môže vyrovnávať premenlivosť výroby z obnoviteľných zdrojov v širších zemepisných oblastiach. Pri veľkých solárnych a veterných projektoch sa môžu vyskytnúť problémy s ochranou životného prostredia a využívaním pôdy, zatiaľ čo bioenergia často nie je uhlíkovo neutrálna a môže mať negatívne dôsledky pre potravinovú bezpečnosť. Rast vodnej energie sa spomaľuje a bude ďalej klesať kvôli obavám zo sociálnych a environmentálnych vplyvov. 
Nízkouhlíková energia zlepšuje ľudské zdravie tým, že minimalizuje zmenu klímy, a má zároveň aj okamžitý prínos v podobe zníženia počtu úmrtí na znečistené ovzdušie, ktorý sa v roku 2016 odhadoval na 7 miliónov ročne. Splnenie cieľov Parížskej dohody, ktoré obmedzujú otepľovanie na zvýšenie o 2 °C, by mohlo do roku 2050 zachrániť asi milión týchto životov ročne, zatiaľ čo obmedzenie globálneho otepľovania na 1,5 °C by mohlo zachrániť milióny a zároveň zvýšiť energetickú bezpečnosť a znížiť chudobu.
Energetická účinnosť.
Zníženie dopytu po energii je ďalším dôležitým aspektom znižovania emisií. Pokiaľ je potreba menej energie, je väčšia flexibilita pre rozvoj čistej energie. Uľahčuje to aj riadenie elektrickej siete a minimalizuje rozvoj infraštruktúry náročnej na emisie uhlíka. Na dosiahnutie cieľov v oblasti klímy bude potrebné významne zvýšiť investície do energetickej účinnosti porovnateľné s úrovňou investícií do obnoviteľných zdrojov energie. Predpovede pre toto desaťročie sťažilo a zneistilo niekoľko zmien súvisiacich s COVID-19, pokiaľ ide o vzorce využívania energie, investície do energetickej účinnosti a financovania. 
Stratégia znižovania dopytu po energii sa v jednotlivých odvetviach líši. V doprave môžu cestujúci a nákladná doprava prejsť na účinnejšie spôsoby cestovania, ako sú autobusy a vlaky, alebo používať elektrické vozidlá. Priemyselné stratégie na zníženie dopytu po energii zahŕňajú zvýšenie energetickej účinnosti vykurovacích systémov a motorov, navrhovanie energeticky menej náročných výrobkov a predĺženie životnosti výrobkov. V stavebníctve sa kladie dôraz na lepšie navrhovanie nových budov a snahu o vyššiu úroveň energetickej účinnosti pri modernizácii. Energetickú účinnosť budov môže zvýšiť aj využívanie technológií, ako sú tepelné čerpadlá.
Poľnohospodárstvo a priemysel.
Poľnohospodárstvo a lesníctvo čelia trojitej úlohe: obmedziť emisie skleníkových plynov, zabrániť ďalšej premene lesov na poľnohospodársku pôdu a uspokojiť rastúci svetový dopyt po potravinách. Súbor opatrení by mohol znížiť emisie z poľnohospodárstva a lesníctva o dve tretiny oproti úrovni z roku 2010. Patrí medzi ne zníženie rastu dopytu po potravinách a ďalších poľnohospodárskych produktoch, zvýšenie produktivity pôdy, ochrana a obnova lesov a zníženie emisií skleníkových plynov z poľnohospodárskej výroby.
Zvláštne výzvy predstavuje výroba ocele a cementu, ktorá je zodpovedná za približne 13 % priemyselných emisií CO2. V týchto priemyselných odvetviach zohrávajú pri výrobe neoddeliteľnú úlohu uhlíkovo náročné materiály, ako sú koks a vápno, takže zníženie emisií CO2 vyžaduje výskum alternatívnych chemických látok.
Zachytávanie uhlíka.
Prírodné úložiská uhlíka môžu byť posilnené, aby zachytili podstatne väčšie množstvo CO2 ako prirodzene sa vyskytujúce množstvo. Obnova lesov a výsadba stromov na nelesnej pôde patrí k najrozvinutejším technikám sekvestrácie, aj keď druhá z nich vyvoláva obavy o potravinovú bezpečnosť. Zachytávanie uhlíka v pôde a zachytávanie uhlíka v pobrežných oblastiach sú menej známe možnosti. Uskutočniteľnosť metód negatívnych emisií na pôde na zmiernenie emisií je neistá; IPCC označil stratégie zmiernenia emisií založené na nich za rizikové. 
Tam, kde výroba energie alebo ťažký priemysel náročný na produkciu CO2 naďalej produkujú odpadové CO2, možno tento plyn namiesto vypúšťania do atmosféry zachytávať a ukladať. Hoci súčasné možnosti technológie sú obmedzené čo do rozsahu a sú aj nákladné, zachytávanie a ukladanie uhlíka (CCS) môže zohrávať významnú úlohu pri obmedzovaní emisií CO2 do polovice storočia. Táto technika v kombinácii s bioenergetikou (BECCS) môže viesť k čistým záporným emisiám; zostáva veľmi neisté, či techniky odstraňovania oxidu uhličitého, ako je BECCS, budú schopné zohrať významnú úlohu pri obmedzovaní otepľovania na 1,5 °C. V súčasnej dobe je však stále veľmi neisté, či budú techniky odstraňovania oxidu uhličitého schopné zohrať významnú úlohu pri obmedzovaní otepľovania na 1,5 °C. Politické rozhodnutia, ktoré sa spoliehajú na odstraňovanie oxidu uhličitého, zvyšujú riziko, že globálne otepľovanie prekročí medzinárodné ciele.
Prispôsobenie (adaptácia).
Adaptácia je „proces prispôsobenia sa súčasným alebo očakávaným zmenám klímy a jeho účinkom“. Bez ďalšieho zmierňovania nemôže adaptácia odvrátiť riziko „závažných, rozsiahlych a nevratných“ vplyvov. Závažnejšia zmena klímy si vyžaduje väčšiu transformačnú adaptáciu, ktorá môže byť neúmerne nákladná. Schopnosť a potenciál ľudí prispôsobiť sa je v rôznych regiónoch a populáciách nerovnomerne rozložená a rozvojové krajiny majú vo všeobecnosti menšiu schopnosť adaptácie. V prvých dvoch desaťročiach 21. storočia došlo k nárastu adaptačnej kapacity vo väčšine krajín s nízkymi a strednými príjmami, kde sa zlepšil prístup k základnej hygiene a elektrine, ale pokrok je pomalý. Mnoho krajín zaviedlo adaptačné politiky. Medzi potrebnými a dostupnými finančnými prostriedkami je však značný rozdiel.
Adaptácia na zvyšovanie hladiny morí spočíva v tom, že sa vyhýbame ohrozeným oblastiam, učíme sa žiť so zvýšenými záplavami a chránime sa. Ak sa to nepodarí, môže byť potrebný riadený ústup. Bariérou pre riešenie nebezpečných dopadov tepla sa ukazujú ekonomické prekážky. Vyhnúť sa namáhavej práci alebo mať klimatizáciu nie je možné pre každého. V poľnohospodárstve možnosti adaptácie zahŕňajú prechod na udržateľnejšiu stravu, diverzifikáciu, kontrolu erózie a genetické vylepšenia pre zvýšenie odolnosti voči meniacej sa klíme. Poistenie umožňuje zdieľanie rizík, ale pre ľudí s nižšími príjmami je často ťažké ho získať. Vzdelávanie, migrácia a systémy včasného varovania môžu znížiť zraniteľnosť voči klíme.
Ekosystémy sa prispôsobujú zmene klímy, čo je proces, ktorý možno podporiť ľudskými zásahmi. Zvýšením prepojenosti medzi ekosystémami môžu druhy migrovať do priaznivejších klimatických podmienok. Druhy je možné taktiež priamo presúvať. Ochrana a obnova prírodných a poloprírodných oblastí pomáha budovať odolnosť, čo uľahčuje adaptáciu ekosystémov. Mnohé opatrenia, ktoré podporujú adaptáciu ekosystémov, pomáhajú tiež ľuďom prispôsobiť sa prostredníctvom adaptácie založenej na ekosystémoch. Napríklad obnova prirodzených režimov požiarov znižuje pravdepodobnosť katastrofických požiarov a obmedzuje vystavenie človeka ich následkom. Poskytnutie väčšieho priestoru riekam umožňuje väčšie zásoby vody v prírodnom systéme, čo znižuje riziko povodní. Obnovené lesy fungujú ako úložisko uhlíka, ale vysádzanie stromov v nevhodných oblastiach môže zhoršiť dopady na klímu. 
Medzi adaptáciou a mitigáciou existujú synergie a kompromisy. Adaptácia často prináša krátkodobé výhody, zatiaľ čo zmierňovanie má dlhodobejšie prínosy. Väčšie využívanie klimatizácie umožňuje ľuďom lepšie sa vyrovnať s horúčavou, ale zvyšuje dopyt po energii. Kompaktný rozvoj miest môže viesť k zníženiu emisií z dopravy a výstavby. Súčasne môže zvýšiť efekt mestského tepelného ostrova, čo vedie k vyšším teplotám a zvýšenej expozícii. Zvýšenie produktivity potravín má veľké prínosy tak pre adaptáciu, ako aj na zmiernenie dopadov.
Politika.
Štáty, ktoré sú voči zmene klímy najzraniteľnejšie, sú obvykle zodpovedné za malý podiel celosvetových emisií. To vyvoláva otázky ohľadom spravodlivosti a férovosti. Zmena klímy je silne spojená s udržateľným rozvojom. Obmedzenie globálneho otepľovania uľahčuje dosiahnutie cieľov udržateľného rozvoja, ako je odstránenie chudoby a zníženie nerovností. Táto súvislosť je uznaná v cieli udržateľného rozvoja č. 13, ktorý znie: „prijať naliehavé opatrenia na boj proti zmene klímy a jej vplyvom. Ciele týkajúce sa potravín, čistej vody a ochrany ekosystémov majú synergiu so zmierňovaním zmeny klímy.
Geopolitika zmeny klímy je zložitá. Často je formulovaná ako problém „čierneho pasažiera“, keď všetky krajiny majú prospech zo zmierňovania dopadov vykonávaného ostatnými krajinami, ale jednotlivé krajiny by samy prechodom na nízkouhlíkové hospodárstvo stratili. Tento prístup bol spochybnený. Napríklad prínosy ukončenia ťažby uhlia pre verejné zdravie a miestne životné prostredie takmer vo všetkých regiónoch prevyšujú náklady. Okrem toho čistí dovozcovia fosílnych palív z prechodu na čistú energiu ekonomicky zarábajú, čo spôsobuje, že čistí vývozcovia čelia uviaznutým aktívam: fosílnym palivám, ktoré nemôžu predať.
Možnosti politiky.
Na znižovanie emisií sa používa celý rad politík, predpisov a zákonov. Od roku 2019 pokrývajú uhlíkové kvóty približne 20 % celosvetových emisií skleníkových plynov. Uhlík je možné oceniť pomocou uhlíkových daní a systémov obchodovania s emisiami. Priame globálne dotácie na fosílne palivá dosiahli v roku 2017 hodnotu 319 miliárd dolárov a po započítaní nepriamych nákladov, ako je znečistenie ovzdušia, 5,2 bilióna dolárov. Ich ukončenie môže viesť k 28 % zníženiu celosvetových emisií uhlíka a 46 % zníženiu počtu úmrtí v dôsledku znečistenia ovzdušia. Namiesto toho by sa dotácie mohli využiť na podporu prechodu na čistú energiu. Medzi direktívne metódy znižovania emisií skleníkových plynov patria normy účinnosti vozidiel, normy pre obnoviteľné zdroje palív a regulácia znečistenia ovzdušia ťažkým priemyslom. Niektoré krajiny vyžadujú, aby energetické spoločnosti zvýšili podiel obnoviteľných zdrojov energie na výrobe elektriny. 
Politika navrhnutá optikou klimatickej spravodlivosti sa snaží riešiť otázky ľudských práv a sociálnej nerovnosti. Bohaté krajiny, ktoré sú zodpovedné za najväčšiu časť emisií, by napríklad museli prispievať chudobnejším krajinám na adaptácie. S obmedzovaním využívania fosílnych palív dochádza k strate pracovných miest v tomto odvetví. Aby sa dosiahol spravodlivý prechod, museli by byť títo ľudia rekvalifikovaní na iné pracovné miesta. Obce s mnohými zamestnancami pracujúcimi v odvetví fosílnych palív by potrebovali ďalšie investície. 
Medzinárodné klimatické dohody.
Takmer všetky krajiny sveta sú zmluvnými stranami Rámcového dohovoru OSN o zmene klímy z roku 1994 (UNFCCC). Cieľom tejto dohody je zabrániť nebezpečným zásahom človeka do klimatického systému. Ako je uvedené v dohovore, na to je potrebné, aby sa koncentrácie skleníkových plynov v atmosfére stabilizovali na takej úrovni, aby sa ekosystémy mohli prirodzene prispôsobiť zmenám klímy, aby nebola ohrozená produkcia potravín a aby bol zachovaný hospodársky rozvoj. UNFCCC sama o sebe emisie neobmedzuje, ale skôr poskytuje rámec pre protokoly, ktoré ich obmedzujú. Od podpisu UNFCCC celosvetové emisie vzrástli. Každoročné konferencie UNFCCC sú dejiskom globálnych rokovaní o klíme. 
Kjótsky protokol z roku 1997 rozšíril UNFCCC a zahrnul právne záväzné záväzky pre väčšinu rozvinutých krajín obmedziť svoje emisie. Počas rokovaní presadzovala skupina G77 (zastupujúce rozvojové krajiny) mandát, ktorý by vyžadoval, aby rozvinuté krajiny „prevzali vedúcu úlohu“ pri znižovaní svojich emisií, pretože najviac prispeli k hromadeniu skleníkových plynov v atmosfére. Emisie na obyvateľa boli v rozvojových krajinách tiež stále relatívne nízke a rozvojové krajiny by mohli vypúšťať viac emisií, aby uspokojili svoje rozvojové potreby. 
Kodanská dohoda z roku 2009 bola všeobecne označovaná ako sklamanie kvôli svojim nízkym cieľom a bola odmietnutá chudobnejšími krajinami vrátane skupiny G77. Strany dohody si kládli za cieľ obmedziť nárast globálnej teploty pod 2 °C. Dohoda stanovila cieľ posielať do roku 2020 rozvojovým krajinám 100 miliárd dolárov ročne na zmierňovanie a prispôsobovanie sa zmene klímy a navrhla založenie Zeleného klimatického fondu. Do roku 2020 sa fondu nepodarilo dosiahnuť očakávaný cieľ. 
V roku 2015 vyjednali všetky krajiny OSN Parížsku dohodu, ktorej cieľom je udržať globálne otepľovanie výrazne pod 2,0 °C a ktorá obsahuje aspiračný cieľ udržať otepľovanie pod 1,5 °C. Dohoda nahradila Kjótsky protokol. Na rozdiel od Kjótskeho protokolu neboli v Parížskej dohode stanovené žiadne záväzné emisné ciele. Namiesto toho bol stanovený súbor záväzných postupov. Štáty si musia pravidelne stanovovať čoraz ambicióznejšie ciele a každých päť rokov tieto ciele prehodnocovať. Parížska dohoda znovu stanovila, že rozvojové krajiny musia byť finančne podporované. K októbru 2021 zmluvu podpísalo 194 štátov a Európska únia a 191 štátov a EÚ dohodu ratifikovalo alebo k nej pristúpilo. 
Montrealský protokol z roku 1987, medzinárodná dohoda o zastavení emisií plynov poškodzujúcich ozónovú vrstvu, bol možno účinnejší pri obmedzovaní emisií skleníkových plynov ako Kjótsky protokol, ktorý bol na tento účel špeciálne navrhnutý, a Kigalský dodatok k Montrealskému protokolu z roku 2016 cieľ znížiť emisie fluórovaných uhľovodíkov, skupiny silných skleníkových plynov, ktoré slúžili ako náhrada za zakázané plyny poškodzujúce ozónovú vrstvu. Montrealský protokol sa tak stal silnejšou dohodou proti zmene klímy. 
Medzivládny panel pre zmenu klímy.
Na štúdium otázok zmeny klímy založil Program OSN pre životné prostredie v spolupráci so Svetovou meteorologickou organizáciou v roku 1988 Medzivládny panel pre zmeny klímy (IPCC) ako vedecký orgán pod záštitou Organizácie Spojených národov. Tento panel v období od konca roku 2013 do novembra 2014 vydal svoju už Piatu hodnotiacu správu, v ktorej zhŕňa súčasné vedecké poznatky, v auguste 2021 potom vyšla prvá časť Šieste hodnotiacej správy.
Vedecký konsenzus a spoločnosť.
Vedecká zhoda.
Existuje takmer úplná vedecká zhoda, že sa klíma otepľuje a že je to spôsobené ľudskou činnosťou. Zhoda v nedávnej literatúre dosiahla viac ako 99 %. Podľa starších prieskumov sa na tom, že ľudstvo spôsobuje zmenu klímy, zhodlo 90 % až 100 % klimatológov, a to v závislosti od presnej otázky a od toho, kto na ňu odpovedal. Žiadny vedecký orgán na národnej alebo medzinárodnej úrovni tento názor nerozporoval. Ďalej sa vyvinul konsenzus, že je potrebné prijať určitú formu opatrení na ochranu ľudí pred dopadmi zmeny klímy. Národná akadémia vied vyzvala svetových lídrov k zníženiu globálnych emisií.
Vedecká diskusia prebieha v odborných recenzovaných časopisoch. Vedci ich každých niekoľko rokov vyhodnocujú situáciu v správach Medzivládneho panelu pre zmenu klímy. V hodnotiacej správe IPCC AR6 z roku 2021 sa uvádza, že je „jednoznačné“, že zmenu klímy spôsobuje človek.
Popieranie a dezinformácia.
Verejná debata o zmene klímy je silne ovplyvnená popieraním zmeny klímy a dezinformáciami, ktoré vznikli v Spojených štátoch a následne sa rozšírili do ďalších krajín, najmä do Kanady a Austrálie. Aktéri, ktorí stoja za popieraním zmeny klímy, tvoria dobre financovanú a pomerne koordinovanú koalíciu spoločností vyrábajúcich fosílne palivá, priemyselných skupín, konzervatívnych think-tankov a vedcov s opačným názorom. Podobne ako predtým v prípade tabakového priemyslu, je hlavnou stratégiou týchto skupín vyrábať pochybnosti o vedeckých údajoch a výsledkoch. Mnohí z tých, ktorí popierajú, odmietajú alebo majú neopodstatnené pochybnosti o vedeckom konsenze ohľadom antropogénnej zmeny klímy, sú označovaní ako „skeptici ohľadom zmeny klímy“, čo je podľa iných vedcov nesprávne označenie.
Existujú rôzne varianty popierania zmeny klímy: niektorí popierajú, že k otepľovaniu vôbec dochádza, niektorí otepľovanie pripúšťajú, ale prisudzujú ho prírodným vplyvom, a niektorí minimalizujú negatívne dopady zmeny klímy. Vyrábanie neistoty ohľadom vedeckých poznatkov sa neskôr vyvinulo vo vykonštruovanej kontroverzii: vytváranie presvedčenia, že vo vedeckej komunite panuje značná neistota ohľadom zmeny klímy, aby sa oddialili politické zmeny. Stratégie na podporu týchto myšlienok zahŕňajú kritiku vedeckých inštitúcií a spochybňovanie motívov jednotlivých vedcov.
Informovanosť verejnosti a verejná mienka.
Zmena klímy sa dostala do povedomia medzinárodnej verejnosti koncom 80. rokov 20. storočia. Kvôli mätúcemu mediálnemu pokrytiu na začiatku 90. rokov ľudia často zamieňali zmenu klímy s inými environmentálnymi problémami, ako je napríklad úbytok ozónovej vrstvy. V populárnej kultúre sa k masovému publiku ako prvý dostal film Deň po zajtrajšku z roku 2004 ao niekoľko rokov neskôr dokumentárny film Ala Gora Nepríjemná pravda. Knihy, príbehy a filmy o klimatických zmenách spadajú do žánru klimatickej fikcie. 
V záujme verejnosti o zmenu klímy aj v jej chápaní existujú značné regionálne, rodové, vekové a politické rozdiely. Ľudia s vyšším vzdelaním av niektorých krajinách aj ženy a mladší ľudia častejšie považujú zmenu klímy za vážnu hrozbu. V mnohých krajinách existujú aj stranícke rozdiely a krajiny s vysokými emisiami CO2 majú tendenciu sa znepokojovať menej. Názory na príčiny zmeny klímy sa v jednotlivých krajinách značne líšia. Obavy sa v priebehu času zvyšujú, až do tej miery, že väčšina občanov v mnohých krajinách teraz vyjadruje vysokú mieru obáv zo zmeny klímy alebo ju považuje za celosvetovo naliehavú situáciu. Vyššia miera obáv je spojená so silnejšou verejnou podporou politík, ktoré sa zaoberajú zmenou klímy. 
Protesty a súdne prípady.
Protesty proti klíme sa stali populárnejšími v roku 2010. Protestujúci požadujú, aby politickí predstavitelia prijali opatrenia na zabránenie zmeny klímy. Môžu mať podobu verejných demonštrácií, požiadaviek na odchod od fosílnych palív, žalôb a ďalších aktivít. K významným demonštráciám patrí Školský štrajk pre klímu. V rámci tejto iniciatívy mladí ľudia po celom svete od roku 2018 protestujú tým, že v piatok vynechávajú školu, k čomu ich inšpirovala švédska teenagerka Greta Thunbergová. Masové akcie občianskej neposlušnosti skupín, ako je Extinction Rebellion, protestujú narušovaním premávky na cestách a vo verejnej doprave. Súdne spory sa čoraz častejšie využívajú ako nástroj na posilnenie opatrení verejných inštitúcií a spoločností v oblasti klímy. Aktivisti tiež iniciujú žaloby, ktoré sa zameriavajú na vlády a požadujú, aby prijali ambiciózne opatrenia alebo presadili existujúce zákony týkajúce sa zmeny klímy. Žaloby proti fosílnym spoločnostiam zvyčajne požadujú náhradu strát a škôd.
História.
V 20. rokoch 19. storočia navrhol Joseph Fourier pojem skleníkový efekt, aby vysvetlil, prečo je teplota na Zemi vyššia, než by mohla vysvetliť samotná slnečná energia. Zemská atmosféra je pre slnečné svetlo priehľadná, takže slnečné svetlo sa dostáva na povrch, kde sa mení na teplo. Atmosféra však nie je priehľadná pre teplo vyžarované z povrchu a časť tohto tepla zachytáva, čím sa planéta ohrieva. V roku 1856 Eunice Newton Foote preukázala, že otepľujúci účinok slnečného žiarenia je väčší pri vzduchu s vodnou parou ako pri suchom vzduchu a pri oxide uhličitom je tento účinok ešte väčší. Došla k záveru, že „atmosféra tohto plynu by našej Zemi poskytla vyššiu teplotu... “ Po roku 1859 zistil John Tyndall, že dusík a kyslík – dohromady tvoriaci 99 % suchého vzduchu – sú pre vyžarované teplo voľne priechodné. Vodná para a niektoré plyny (najmä metán a oxid uhličitý) však pohlcujú vyžiarené teplo a vyžarujú ho späť k zemskému povrchu. Tyndall navrhol, že zmeny koncentrácií týchto plynov mohli v minulosti spôsobiť klimatické zmeny, vrátane dôb ľadových. 
Svante Arrhenius si všimol, že vodná para vo vzduchu sa neustále mení, ale koncentrácia CO2 vo vzduchu je ovplyvňovaná dlhodobými geologickými procesmi. Na konci doby ľadovej by oteplenie spôsobené zvýšenou koncentráciou CO2 zvýšilo množstvo vodnej pary, čo by v spätnej väzbe zosilnilo otepľovanie. V roku 1896 publikoval prvý klimatický model svojho druhu, ktorý ukázal, že zníženie hladiny CO2 na polovicu mohlo spôsobiť pokles teploty, ktorý inicioval dobu ľadovú. Arrhenius vypočítal očakávaný nárast teploty v dôsledku zdvojnásobenia CO2 na približne 5-6 °C. Ostatní vedci boli spočiatku skeptickí a domnievali sa, že skleníkový efekt je nasýtený, takže pridanie väčšieho množstva CO2 by nič nezmenilo. Domnievali sa, že klíma sa bude regulovať samo. Roku 1938 Guy Stewart Callendar publikoval dôkazy, že sa klíma otepľuje a hladina CO2 stúpa, ale jeho výpočty sa stretli s rovnakými námietkami. 
V 50. rokoch 20. storočia vytvoril Gilbert Plass podrobný počítačový model, ktorý zahŕňal rôzne vrstvy atmosféry a infračervené spektrum. Tento model predpovedal, že zvyšujúca sa hladina CO2 spôsobí otepľovanie. Približne v rovnakom čase Hans Suess našiel dôkazy, že hladina CO2 stúpa a Roger Revelle ukázal, že oceány tento nárast neabsorbujú. Obaja vedci následne pomohli Charlesovi Keelingovi začať zaznamenávať pokračujúci nárast, ktorý bol označený ako „Keelingova krivka“. Vedci upozornili verejnosť a na nebezpečenstvo upozornil James Hansen pri svojom vystúpení v Americkom kongrese v roku 1988. V roku 1988 bol založený Medzivládny panel pre zmenu klímy, aby poskytoval oficiálne poradenstvo svetovým vládam a aby podnietil medziodborový výskum.
Postoj Slovenska.
Slovensko sa pripojilo k výskumu zmien klímy v rámci Národného klimatického programu ČSFR v roku 1991 a Slovenského národného klimatického programu od roku 1993 za účasti asi 20 inštitúcií. Ministerstvo životného prostredia Slovenskej republiky vydalo v rokoch 1995, 1997, 2001, 2005 a 2009 päť Národných správ SR o zmene klímy ako súhrn aktivít v oblasti inventarizácie emisií skleníkových plynov do atmosféry, výskumu zmien a premenlivosti klímy, výskumu možných dôsledkov zmien klímy na socio-ekonomické sektory na Slovensku, opatrení na znižovanie emisie skleníkových plynov a na adaptáciu na zmenené klimatické podmienky. Všetky uvedené správy predstavujú príspevok SR k implementácii odporúčaní Rámcového dohovoru OSN o klimatickej zmene (UN FCCC) na Slovensku.
Vedecké inštitúcie.
Národné.
Medzi významné národné inštitúcie zaoberajúce sa problematikou globálneho otepľovania a klimatických zmien patria Národné klimatické programy (NKP). Zastrešuje ich Svetový klimatický program (World Climate Program – WCP) zriadený v roku 1979 Svetovou meteorologickou organizáciou na podnet OSN. Národný klimatický program ČSFR bol zriadený k 1. januáru 1991 podpisom vtedajšieho ministra životného prostredia ČSFR Josefa Vavrouška. NKP SR so sídlom v Slovenskom hydrometeorologickom ústave a podporovaný Ministerstvom životného prostredia SR v období 1993–2001 vydal 11 vedeckých zborníkov a zorganizoval niekoľko vedeckých seminárov a konferencií. Na činnosti NKP SR sa podieľalo asi 20 inštitúcií zo Slovenska. Na aktivity NKP SR nadväzovalo riešenie viacerých vedeckých projektov najmenej v 12 inštitúciách na Slovensku.

</doc>
<doc id="28595" url="https://sk.wikipedia.org/wiki?curid=28595" title="Hostinec Jamajka">
Hostinec Jamajka

Hostinec Jamajka () je román britskej autorky Daphne du Maurier. Základnou črtou románu je dobrodružnosť a napätie, ktoré sa autorke podarilo udržať od prvého do posledného riadka. Dielo je ladené romanticky, príbeh však napriek tomu vyznieva dôveryhodne. Napínavý dej a umelecké kvality si našli veľa priaznivcov.
Dej.
Dej románu zasadila autorka do Cornwallu a situovala ho na začiatok 19. storočia. Hlavnou hrdinkou príbehu je dvadsaťtriročná Mary Yellanová. Príbeh sa začína smrťou Maryinej matky. Mary plní jej poslednú vôľu a odchádza k tete Patience do Bodminu. Tá sa medzičasom vydala za Jossa Merlyna a z niekdajšej krásavice sa stala zničená starena. Už po ceste sa Mary dozvedá o nepriaznivej povesti hostinca Jamajka. V prvých dňoch strávených v hostinci hlavná hrdinka zisťuje, že v hostinci sa dejú nekalé veci a že jej strýko je vodcom zločineckej bandy. V hostinci sa Mary zoznamuje s Jossovým mladším bratom Jemom, o ktorom teta tvrdí, že je ešte väčší zločinec ako Joss. Počiatočná nenávisť k Jemovi sa postupne mení na lásku, i keď Mary trápia pochybnosti, lebo nevie, či nie je aj Jem členom bandy. Mary sa chce za každú cenu dopátrať pravdy a po tragickej udalosti, ktorej sa stáva svedkom, sa dozvie pravdu o zločinoch Jossa Merlyna a jeho bandy. Zostane už len záhada, kto to všetko organizuje. Rozuzlenie je prekvapujúce a pôvodca všetkého zla nečakaný.
Film.
Román sfilmoval v roku 1939 Alfred Hitchcock. Zahrali si v ňom Charles Laughton a Maureen O'Hara.
Speváčka Tori Amos spieva o hostinci pieseň „Jamaica Inn“, ktorá sa nachádza na jej albume z roku 2005 "The Beekeeper".

</doc>
<doc id="28609" url="https://sk.wikipedia.org/wiki?curid=28609" title="Horná Lehota">
Horná Lehota

Horná Lehota môže byť:

</doc>
<doc id="28610" url="https://sk.wikipedia.org/wiki?curid=28610" title="Horná Lehota (okres Dolný Kubín)">
Horná Lehota (okres Dolný Kubín)

Horná Lehota je obec na Slovensku v okrese Dolný Kubín. 
Názov.
Vývin názvu obce
Symboly obce.
Erb.
Erb obce tvorí: "V modrom poli štítu na zelenej pažiti strieborný vták so zlatými nohami a zobákom, držiaci v zobáku zlatú jaštericu so strieborným jazykom."

</doc>
<doc id="28611" url="https://sk.wikipedia.org/wiki?curid=28611" title="Bajč">
Bajč

Bajč () je obec na Slovensku v okrese Komárno. 
Polohopis.
Obec leží 22 kilometrov severovýchodne od Komárna a 8 kilometrov južne od Nových Zámkov.
Časti obce.
K Bajču patria tieto majere: 
Dejiny.
Chotár obce Bajč je mimoriadne bohatý na archeologické pamiatky. Na mieste dnešnej obce sa našli osídlenia z doby neolitu, ľudu s lineárnou keramikou a želiezovskou skupinou, takmer 100 hrobov kostrového pohrebiska zo staršej doby bronzovej, sídlisko z badenskej kultúry a neskorolengyelské sídlisko s keramikou, zdobenou brázdeným vpichom a mnohé ďalšie pamiatky. V časti chotára obce Bajč - Medzi kanálmi sa nachádzala slovanská osada so slovanským pohrebiskom zo 6. storočia, čo potvrdzuje, že na toto územie prišli Slovania už počas jednej z prvých kolonizačných vĺn. Ďalej sa našli sídliská z doby halštatskej a rímskej, a slovenské sídlisko z 10.–11. storočia. Významné je aj keltské pohrebisko a chaty, slovanské žiarové pohrebisko a staromaďarské pohrebisko. Z 11.–12. storočia pochádzajú zvyšky základov románskeho kostola a pohrebiska pri zaniknutej stredovekej osade.
Prvá písomná zmienka o obci pochádza z roku 1312. Bola jedným z najdôležitejších majetkov Ostrihomského arcibiskupstva. Od 16. storočia si obec od tunajších zemanov prenajímal arcibiskup. Po bitke pri Moháči sa do Bajča dostalo nové protestantské učenie. Až do roku 1652 reforovaní veriaci bojovali za ich uznanie aj proti stolici aj proti arcibiskupovi. V roku 1652 bola zriadená reformovaná farnosť, no v roku 1672 reforovaných z obce vyhnali, napriek tomu, že pravdepodobne tvorili väčšinu obyvateľstva. Po roku 1685 obec načas zanikla. V roku 1780 Jozef Baťán odvodnil rozsiahle močiare v okolí, a začal s vybudovaním nového majera a kaštieľa. Podľa archívnych dokumentov Bajč mal v roku 1813 len 90 obyvateľov, v roku 1890 už 1108. Kaštieľ vybudovaný v roku 1790 bol v roku 1831 prestavaný na kostol, zasvätený sv. Jánovi Krstiteľovi. Arcibiskup Ján Šimor dal postaviť nový letný kaštieľ. V roku 1865 sa Bajč osamostatnil ako obec. V roku 1910 bola vybudovaná železnica. V roku 1919 aj v obci prebiehali boje medzi česko-slovenskou armádou Červenou armádou Maďarskej republiky rád. 
Po roku 1918 prešli ostrihomské cirkevné majetky pod správu apoštolskej administratúry v Trnave, ktorá bola pod štátnou správou. 2. novembra 1938 bola aj obec Bajč pripojená k Maďarsku. Po skončení druhej svetovej vojny obyvatelia založili štátny majetok (1948), ktorý bol jeden z prvých svojho druhu na Slovensku. Obec sa začala rozvíjať, bol vybudovaný kultúrny dom, dom pracujúcich, vznikli rôzne spolky. V tomto období boli v Bajči viaceré významné návštevy. Po roku 1990 sa začala zvyšovať nezamestnanosť, ktorá trvá až dodnes.
Obyvateľstvo.
Národnostné zloženie obyvateľstva v roku 2021:
Národnostné zloženie obyvateľstva v roku 2011:
Kultúra a zaujímavosti.
Prírodné zaujímavosti.
V Bajči evidujú dva bocianie hniezda. V roku 2014 sčítali spolu iba 1 mláďa.

</doc>
<doc id="28612" url="https://sk.wikipedia.org/wiki?curid=28612" title="Bátorove Kosihy">
Bátorove Kosihy

Bátorove Kosihy () je obec na Slovensku v okrese Komárno.

</doc>
<doc id="28613" url="https://sk.wikipedia.org/wiki?curid=28613" title="Bodza">
Bodza

Bodza () je obec na Slovensku v okrese Komárno.

</doc>
<doc id="28614" url="https://sk.wikipedia.org/wiki?curid=28614" title="Bodzianske Lúky">
Bodzianske Lúky

Bodzianske Lúky () sú obec na Slovensku v okrese Komárno. Obec sa nachádza na Žitnom ostrove Podunajskej nížiny v nadmorskej výške 109-111m.
Dejiny.
Obec Bodzianske Lúky ako najmladšia obec komárňanského okresu vznikla v roku 1990 osamostatnením od obce Bodza. Prvýkrát sa spomína v listinách r. 1268 v majetku komárňanského hradu (Várbogya). Prví osadníci do obce prišli okolo r. 1780. Vznik a vývoj obce bol vo veľkej miere ovplyvnený vodným režimom Dolného Žitného ostrova.
Obyvatelia obce sú väčšinou katolíckeho vierovyznania. V roku 1889 Vince Vermes dal na vlastnom pozemku postaviť jednoduchý rímskokatolícky kostol zasvätený Ružencovej panne Márii, obnovený bol roku 1998.
Školské vyučovanie v obci sa začalo roku 1875 v dome Vince Vermesa, ktorý 40 rokov zadarmo učil deti. Uznanie jeho škole sa dostalo aj od školskej správy. Stará školská budova bola postavená v roku 1914-1915, ktorá roku 1965 bola povodňou poškodená. Nová budova školy bola postavená v roku 1970.
Významné osobnosti obce.
▪ Károly Klór (1937-1990)- obľube sa tešiaci učiteľ, roku 1971 prišiel do obce. Zapájal sa spolu s manželkou do kultúrneho života obce. Bol aj šikovným sochárom.
▪ Vilmos Vermes(1937-1977) farár. Pôsobil v Komárne a v Čakajove.
▪ Vince Vermes (10. decembra 1847-1939) dobrodinec usadlosti, ktorý od roku 1875 celých 40 rokov vyučoval tunajšie deti zadarmo. Na vlastnom pozemku roku 1889 dal postaviť kostol. Za dlhotrvajúcu kresťanskú a mimoriadne užitočnú prácu dostal 16.júla 1933 od pápeža Pia XI. pápežské vyznamenanie "Bene merenti"

</doc>
<doc id="28615" url="https://sk.wikipedia.org/wiki?curid=28615" title="Brestovec (okres Komárno)">
Brestovec (okres Komárno)

Brestovec () je obec na Slovensku v okrese Komárno.

</doc>
<doc id="28616" url="https://sk.wikipedia.org/wiki?curid=28616" title="Búč">
Búč

Búč () je obec na Slovensku v okrese Komárno.

</doc>
<doc id="28617" url="https://sk.wikipedia.org/wiki?curid=28617" title="Čalovec">
Čalovec

Čalovec () je obec na Slovensku v okrese Komárno.
Dejiny.
Čalovec je významné archeologické nálezisko s nálezmi urnfieldskej kultúry, keltským pohrebiskom, osadami z doby rímskej a avarskej a slovanskou osadou z obdobia Veľkomoravskej ríše.
Dedina bola prvýkrát písomne spomenutá v roku 1268 ako "Megerch". Až do 17. storočia patril Megerch k panstvu hradu Komárno a bol pod správou zemepána. V roku 1549 tu bolo zaznamenaných osem pórt (slovom brána alebo porta sa rozumel iba celý poddanský grunt, na ktorom žila jedna (alebo viac) poddanská rodina (domácnosť), ktorá mala určitý hnuteľný majetok a ktorá dočasne (pre požiare, živelné pohromy) alebo trvale nebola taká chudobná, žeby štátnu daň nemohla platiť).
V roku 1699 dedina prešla do vlastníctva Zičiovcov, neskôr tiež rodov Demjén, Dancsy, Magyary a ďalších. Až do 19. storočia v dedine dominovali rozsiahle nivy, ktoré boli vhodné na rybolov, ale nie na poľnohospodárstvo. Až na základe úpravy riečnych tokov a vybudovaní prvých hrádzí v okolí, bolo v 19. storočí možné veľké časti pôdy vysušiť a premeniť na ornú pôdu.
Do roku 1918 patrila obec do Komárňanskej župy v Rakúsko-Uhorsku, potom patrila obec Česko-Slovensku. Výsledkom prvej arbitráže vo Viedni bola v rokoch 1938 až 1945 opäť súčasťou Maďarska.
Po druhej svetovej vojne došlo k výmene obyvateľstva, pri ktorej emigrovalo do Maďarska 71 rodín, ktoré nahradili maďarskí Slováci. V roku 1950 bol Čalovec elektrifikovaný. V roku 1965 bola celá komunita ťažko zasiahnutá katastrofickými povodňami Dunaja, povodňová voda siahala až do výšky 1,5 m. Domy boli zničené od základov. Ako dočasné ubytovanie boli poskytnuté poštovné vagóny. Za pomoci vtedajšej ČSSR sa dal Čalovec prestavať.
Kultúra a zaujímavosti.
Prírodné zaujímavosti.
V obci evidujú 2 bocianie hniezda, na hlavnej ceste aj dhlšie hniezdia bociany. V roku 2015 mali 5 mláďat.

</doc>
<doc id="28618" url="https://sk.wikipedia.org/wiki?curid=28618" title="Číčov">
Číčov

Číčov () je obec na Slovensku v okrese Komárno.
Kultúra a zaujímavosti.
Prírodné zaujímavosti.
Bociany hniezdia v obci dlhšie pri škole. V roku 2015 mali 4 mláďatá.

</doc>
<doc id="28619" url="https://sk.wikipedia.org/wiki?curid=28619" title="Dedina Mládeže">
Dedina Mládeže

Dedina Mládeže () je obec na Slovensku v okrese Komárno na sútoku Malého Dunaja a Váhu. 
Časti obce.
K obci patrí aj osada Malý Ostrov.
Ulice.
Fučíkova, Jilemnického, Kpt. Nálepku, Makarenkova, Mičurínova, Brigádnická a Nová.
Dejiny.
Bola založená brigádnikmi 4. apríla 1949 ako úplne nová dedina v močaristej pustatine Dögös, 5 km severne od Kolárova a pôvodne bola jeho miestnou časťou, v roku 1954 sa osamostatnila. Je tak najmladšou samostatnou obcou na Slovensku. V mysliach viacerých brigádnikov na Trati mládeže skrsla myšlienka postaviť na juhu Slovenska taký poľnohospodársky dvor, ktorý by nielenže slúžil ako „vzor organizácie práce, ale aj pri výchove mladých poľnohospodárskych odborníkov“.  Dobrovoľní brigádnici najprv močiar odvodnili, pričom bývali v provizórnej ubytovni, a od roku 1951 sa začali stavať súkromné domy. Obec bola koncipovaná ako príklad nového vidieka, domy sú typizované, ulice tvoria pravé uhly. 16. novembra 1949 bolo založené poľnohospodárske družstvo, dnes AGROREAL, a. s.. Venovalo sa okrem iného experimentálnemu pestovaniu ryže.
Kultúra a zaujímavosti.
Prírodné zaujímavosti.
Bociany hniezdia v obci pri bývalom JRD. V roku 2015 mali 3 mláďatá.
Občianska vybavenosť.
Dominantné budovy sú škola s materskou školou, ktoré sú momentálne nepoužívané, obecný úrad a kultúrny dom. V budúcnosti sa plánuje prebudovať budovu školy a materskej školy na domov dôchodcov. V obci sa nachádza aj detský domov. Pestujú sa tu vodné športy.

</doc>
<doc id="28620" url="https://sk.wikipedia.org/wiki?curid=28620" title="Dulovce">
Dulovce

Dulovce (v minulosti "Nová Ďala", , ) je obec na Slovensku v okrese Komárno v Podunajskej nížine.
Dejiny.
Archeologické nálezy pochádzajú už z praveku. Stredoveké dejiny sú spočiatku spoločné s dejinami Hurbanova, pretože Dulovce boli osadou Starej Ďaly (Hurbanovo). Osamostatnili sa asi v 14. storočí, a preto materské mesto neskôr dostalo meno Stará Ďala (Ógyalla) a odtrhnutú osadu odlíšili menom Nová Ďala (Újgyalla). Prvá písomná zmienka o Hurbanove pochádza z roku 1329.
Ďala sa roku 1365 spomína ako kráľovský majetok, neskôr obec patrila komárňanskému hradnému panstvu. Prvým svetským zemepánom obce a osady bol roku 1412 Žigmund z Bučian. V období tureckých vojen v druhej polovici 16. storočia bola Nová Ďala riedko osídlená a po roku 1608 bola pod nadvládou Turkov. Roku 1669 Turci celkom vyplienili aj Novú Ďalu a obec zanikla. Až roku 1690 začali osadu dosídľovať Čúziovci Slovákmi z Považia a moravsko-slovenského pohraničia.
V rokoch 1991–1996 bol postavený miestny vodovod a v rokoch 1980–1993 bola obec plynofikovaná.
Obyvateľstvo.
Etnické zloženie obyvateľstva.
V obci prevláda obyvateľstvo slovenskej národnosti, čím sa obec odlišuje od susedných obcí s prevahou obyvateľstva maďarskej národnosti.
Slováci – 75,36 %Maďari – 2,89 %Česi – 0,48 %Rómovia – 21,22 %a iní
Náboženské zloženie obyvateľstva.
rímski katolíci – 88,22 %bez vyznania – 9,31 %evanjelici – 0,86 %grécki katolíci – 0,32 %a iní

</doc>
<doc id="28621" url="https://sk.wikipedia.org/wiki?curid=28621" title="Holiare">
Holiare

Holiare (, do roku 1948 "Gelér") sú obec na Slovensku v okrese Komárno.
Dejiny.
Významné sú sídliskové nálezy z neolitu, staršej bronzovej doby a rímskej doby, depot bronzov z mladšej bronzovej doby, pohrebisko z laténskej doby (zbrane, ozdoby, žiarové hroby), rozsiahle pohrebisko z avarskej doby so 627 preskúmanými hrobmi a početnými šperkami, a poveľkomoravské pohrebisko. Najstarší doklad o obci je z roku 1258. V súčasnej podobe dedina vznikla v roku 1940 zlúčením obcí Dolný Gelér a Horný Gelér, do roku 1948 sa volala Gelér. V rokoch 1971-1994 bola súčasťou obce Bodza.
Občianska vybavenosť.
V obci sa nachádzajú dva obchody, dve krčmy a nový kultúrny dom otvorený 5. novembra 2005, ktorý bol stavaný asi osem rokov.

</doc>
<doc id="28622" url="https://sk.wikipedia.org/wiki?curid=28622" title="Chotín">
Chotín

Chotín () je obec na Slovensku v okrese Komárno.
Polohopis.
Obec sa nachádza vo východnej časti Podunajskej roviny, približne severovýchodne od Komárna a južne od Hurbanova. Je prístupná z cesty II/589, vedúcej z križovatky s cestou I/64 od Komárna severným okrajom obce do Kolty. Približne západne od obce vedie železničná trať Nové Zámky – Komárom, na ktorej je zastávka. 
Na severozápadnom okraji obce sa nachádza prírodná rezervácia Chotínske piesky.
Dejiny.
Okolie obce je známe archeologické nálezisko viacerých kultúr od staršej bronzovej doby až po stredovek. Archeologický výskum popolnicového pohrebiska ľudu severopanónskej kultúry sa tu konal už od roku 1905 (Gyula Alapy). Následné výskumy potvrdili rozsiahle pohrebisko chotínskej kultúry v polohe Sasüllö a Simítós, trácke pohrebisko zo staršej doby železnej bolo nájdené v lokalite Disznólegelö a o niečo mladšie keltské hroby boli identifikované v polohe Sunnyogó a významné pohrebisko tohto etnika so súborom 47. hrobov bolo objavené na polohe Felsö - Kenderföld. Tunajšie hroby poskytli vzácne nálezy zbraní, šperkov, predmetov osobnej potreby a pod. Osada z rímskej doby bola lokalizovaná v časti Delihegy, Alsó - Kenderföld a Sunnyogó. Jedinečnými sú nálezy dvoch náhrobných kameňov s nápismi a úlomkov tehál, potvrdzujúcich existenciu rímskej stavby v blízkosti obce. 
V stredoveku sa tunajšia lokalita spomína v listine z roku 1258, kedy sa ako majiteľ územia spomína kanonik Sixtus. Po roku 1305 je obec majetkom ostrihomského arcibiskupstva. Nájazdy osmanských vojsk postihli aj južnú časť Slovenska a zdecimovali populáciu v obci na minimum; v roku 1552 zostali v "Hethyne", ktorý patril do sandžaku Ostrihom, obývané iba štyri domy. O 20 rokov bolo obývaných už 28 domov, no nadvláda Osmanov pretrvávala až do oslobodenia pevnosti Nové Zámky v roku 1685. Po dosídlení oblasti obyvateľmi z Nitrianskej a Tekovskej župy nastala postupná obnova obce, ktorú však brzdili povstania a s ňou súvisiaci pohyb vojakov, ako aj vznikajúce epidémie. V roku 1720 tu po morovej epidémii zostalo 14 domácností, no pri sčítaní obyvateľstva v rokoch 1784 - 1787 tu bolo už 93 domov a 919 obyvateľov. 
Veľkou pohromou pre vtedajšie obydlia so slamenými strechami boli požiare a dva zničujúce zachvátili obec v rokoch 1856 a 1882. Miestni sa zaoberali poľnohospodárstvom (vrátane vinárstva), remeslami, domácou výrobou a podomovým predajom. Veľkým prínosom bolo 5. mája 1910 sprevádzkovanie železničnej trate Nové Zámky – Komárom so zastávkou, čím sa zjednodušila doprava ľudí i tovaru. V I. svetovej vojne padlo 45 tunajších obyvateľov. Po roku 1918 sa „Hetín“ s väčšinovým maďarským obyvateľstvom stala súčasťou ČSR, po Viedenskej arbitráži bola pričlenená k Maďarsku. Hospodársky rozvoj opäť zastavila vojna, v ktorej padlo 49 obyvateľov. Druhá svetová vojna tu skončila oslobodením 28. marca 1945, nasledoval však násilný odsun maďarského obyvateľstva, počas ktorého bolo vysťahovaných 48 rodín. JRD bolo založené v roku 1950, o niečo neskôr aj Agrochemický podnik. Pribudol obecný vodovod, dom smútku, kultúrny dom, chodníky a spevnené cesty. Bola otvorená reštaurácia Gólyacsárda, v roku 1973 dokončená budova základnej školy a obchodného domu Jednota, rok nato sa začala plynofikácia a v roku 1981 sa rozbehla výstavba materskej školy.
Po zmene režimu bol vybudovaný nový obecný úrad a budova bývalého notariátu bola prestavaná na Galériu Lilla. Z krčmy vznikla likérka, bolo postavených niekoľko pamätníkov a zaniklo JRD. V lokalite Belsölándorpuszta sa zachovala parná čerpacia stanica s technickým zariadením. 
Príroda.
V Chotíne evidujú 1 bocianie hniezdo.

</doc>
<doc id="28623" url="https://sk.wikipedia.org/wiki?curid=28623" title="Imeľ">
Imeľ

Imeľ () je obec na Slovensku v okrese Komárno.
Kultúra a zaujímavosti.
Prírodné zaujímavosti.
Európska sústava chránených území (Natura 2000):

</doc>
<doc id="28624" url="https://sk.wikipedia.org/wiki?curid=28624" title="Iža">
Iža

Iža () je obec na Slovensku v okrese Komárno. Obec leží pri Dunaji, 7 km od Komárna. V obci sa nachádza rímsky vojenský tábor vojenský tábor, ktorý je od roku 2021 zapísaný v Zozname svetového kultúrneho a prírodného dedičstvaBrajen Gál ako súčasť pamiatky Hranice Rímskej ríše – Dunajský Limes (západná časť).
Polohopis.
Obec leží v blízkosti Dunaja, v najjužnejšej časti Slovenska a najvýchodnejšom výbežku Podunajskej roviny. Ižou prechádza cesta I/63, smerujúca ľavým nábrežím veľtoku z Komárna do Štúrova. Komárno je vzdialené západne, Nové Zámky severne a Štúrovo východne. 
Dejiny.
Oblasť je významným archeologickým náleziskom s dokladmi osídlenia už od doby kamennej. Bolo tu potvrdené sídlisko z neolitu i eneolitu, kedy sa ľudia začali usadzovať a viac venovať poľnohospodárstvu. Vyspelosť tunajších obyvateľov z doby bronzovej dokladá hromadný nález bronzov a popolnicové hroby so svojou výbavou. Hlavným etnikom laténskej doby boli Kelti, ktorých na prelome letopočtu vystriedali remeselne zruční Dákovia, pričom obe kultúry tu zanechali rozsiahle stopy v podobe pohrebiska. Významné centrum oboch etník sa nachádzalo v neďalekom Chotíne, vzdialenom len asi severne. Samostatnou kapitolou pre Ižu je rímske obdobie, kedy rieka Dunaj tvorila severnú hranicu Rímskej ríše. Na jej obranu bol vybudovaný hraničný pevnostný systém - Limes Romanus, ktorý pozostával zo siete pevností. Jediným vojenským táborom, vybudovaných na severnom brehu rieky, bola predsunutá vojenská pevnosť v Iži. Na opačnom (dnes maďarskom) brehu sa na území rímskej provincie Panónia nachádzal légiový tábor Brigetio (dnešné Szöny, ktorý bol zázemím pre tábor v "Kelemantii". Tábor, z ktorého sa zachovali iba zvyšky základových múrov, slúžil na ochranu provincií proti útokom Germánov zo severu. V 1. – 4. storočí sídlili na území Slovenska kmene Markomanov a Kvádov a práve počas markomanských vojen v 2. storočí bola značná časť pevností silno poškodená alebo úplne zničená. Počas vlády cisára Commoda započala výstavba kamenného kastela priamo na mieste vyplieneného drevozemného tábora v predmostí Brigetia. Opevnenie malo pôdorys v tvare štvorca s vnútornými rozmermi 172 x s hrúbkou múrov až . Kamenné hradby siahali do výšky najmenej 4 až a boli ukončené cimburím a v strede všetkých štyroch strán kastela boli umiestnené vstupné brány chránené dvojicami veží. Súčasťou hradieb bolo 20 veží. Hlavná južná brána (porta decumana), smerujúca k brehu Dunaja, zabezpečovala životne dôležité spojenie s materským legionárskym táborom v Brigetiu. Stavba zanikla pravdepodobne požiarom po tom, ako v roku 374 vtrhli Kvádi s Markomanmi a Sarmatmi za Dunaj a plienili rímske územie. Oslabená vojenská ochrana hraníc viac nedokázala odolávať ďalším útokom a tak zanikol aj rímsky kastel v Iži.
Po rozpade Rímskej ríše sa na územie dnešného Slovenska začali dostávať Slovania, no už v roku 568 obsadzujú južné oblasti krajiny Avari. Okrem rozsiahlych cintorínov v Komárne boli avarské pohrebiská objavené aj v obciach Radvaň nad Dunajom a Virt. Neskôr bola oblasť súčasťou Nitrianskeho kniežatstva a začiatkom 10. storočia sa do oblasti dostávajú prvé maďarské kmene.
Prvá písomná zmienka o osade "Isa" pochádza z roku 1268. Veľkým utrpením si obyvatelia prešli počas osmanskej okupácie, kedy museli okrem práce dodávať potraviny a drevo do novozámockej pevnosti. Po odchode Turkov bolo v obci obývaných len 20 domov a dodnes existujúcou pamiatkou na ich prítomnosť je kamenný most. Kostol zo 16. storočia spustošili vojaci Štefana Bočkaja v roku 1599, k jeho obnove došlo až v roku 1721. V roku 1763 (zemetrasenie v Komárne v roku 1763), 1773 a 1822 široké okolie postihli zemetrasenia, ktoré opäť poškodili budovy i kostol. Kalvínsky kostol bol postavený v roku 1871, kedy v obci žilo už okolo 1 500 obyvateľov. Blízkosť Dunaja prinášala ohrozenie veľkou vodou a tie najväčšie povodne sa vyskytli v roku 1895 a 1965. Katastrofický bol rok 1899, kedy 11. augusta veľkú časť obce zničil požiar a o niekoľko dní neskôr dokonala skazu povodeň. V roku 1900 žilo v Iži už 2 055 obyvateľov, ktorí sa zaoberali najmä poľnohospodárstvom, rybolovom, prácou na okolitých veľkostatkoch a v priemyselných podnikoch.
Po I. svetovej vojne sa Iža stala súčasťou Prvej česko-slovenskej republiky, no v roku 1938 ju s pásom územia anektovalo Maďarsko. Koniec vojny do oblasti prišiel až v januári 1945, kedy sa obec opäť pričlenila k Česko-Slovensku. V decembri 1946 a januári 1947 prišlo k násilnému vysídleniu časti obyvateľov do Česka, v rámci výmeny obyvateľov bolo 148 rodín presídlených do Maďarska.

</doc>
<doc id="28625" url="https://sk.wikipedia.org/wiki?curid=28625" title="Kameničná (okres Komárno)">
Kameničná (okres Komárno)

Kameničná () je obec na Slovensku v okrese Komárno.
Dejiny.
Prvá písomná zmienka o obci je z roku 1482. Kameničná počas tureckých nájazdov v 17. storočí spustla, no neskkôr bola opätovne osídlená. 
Kultúra a zaujímavosti.
Prírodné zaujímavosti.
V obci bolo jedno bocianie hniezdo v roku 1934, avšak až 4 boli v roku 1954, a až 7 v roku 1984. Dnes evidujú iba 1 hniezdo. V roku 2015 boli 2 mláďatá.

</doc>
<doc id="28626" url="https://sk.wikipedia.org/wiki?curid=28626" title="Klížska Nemá">
Klížska Nemá

Klížska Nemá () je obec na Slovensku v okrese Komárno.

</doc>
<doc id="28627" url="https://sk.wikipedia.org/wiki?curid=28627" title="Kravany nad Dunajom">
Kravany nad Dunajom

Kravany nad Dunajom () sú obec na Slovensku v okrese Komárno. Obec nosí prívlastok "dedina kaštieľov".
Polohopis.
Nachádza sa na ľavom brehu Dunaja, v geomorfologickej časti Čenkovská niva, patriacej do Podunajskej pahorkatiny. Severným okrajom obce vedie cesta I/63 z Komárna do Štúrova, s maďarským mestom Lábatlan je spojenie kompou. Najbližším slovenským mestom je východne ležiace Štúrovo, okresné mesto je vzdialené necelých západne. Krajská metropola Nitra leží severozápadným smerom.
Dejiny.
Chotár obce bol osídlený už v praveku, z doby neolitu sa tu našlo sídlisko s kanelovanou keramikou. Archeológovia tu objavili aj sídlisko z doby rímskej. 
Stredovek.
Obec bola starým majetkom rodu Tardošovcov. Prvýkrát sa spomína r. 1245, keď Péter Köbölkúti predáva tunajší majetok majstrovi Miklulášovi, kráľovskému poslovi. Jeho vnukovia, synovia Mikuláša Karvaiho Zovár a Čák spolu so súrodencami Mikulášom a Petrom pri delení majetkov r. 1283 získali jedno poplužie zeme. R. 1300 Čákovci obec spustošili a tak niet divu, že sa objavuje pod menom Kyseukorva (Malé Kravany). Kravany r. 1303 vlastnil Mikluláš Karvai, ale jeho synovia Mikluláš a Peter upadli do podozrenia z falšovania peňazí a boli odsúdení na stratu majetkov. Obec r. 1312 sa spomína pod menom Korava a r. 1352 ako Keroua. R. 1352 Domonkos z rodu Zovárdovcov preukázal, že sa nezúčastnil zločinu svojich príbuzných a na základe tohto dôkazu ho krajinská vrchnosť zbavila viny. Neskôr sa rod Zovárdovcov rozdelil na viacero línií Attyai, Karvay, Izsány a Belényesy. Od r. 1352 tu mal majetky rod Lábatlanovcov, ktoré dostali od kráľa. V 15. storočí získal obec rod. Kapyovcov, pochádzajúci zo Šarišskej župy. Roku 1409 tu získal majetkové diely Žigmund Gyuked, roku 1414 Tomáš Čech bol uvedený do majetku darovaného kráľom. V tom istom roku časť obce vlastnil kláštor sv. Martina v Dömösi. R. 1438 tunajším zemepánom je aj Peter a Ján Kaplathovci. R. 1453 Malé Kravany kráľ daroval Ladislavovi Farkasovi. R. 1505 Melichar Kapy predal časť tunajšieho majetku Miklulášovi Attyaimu, ostrihomskému čítajúcemu kanonikovi a jeho sestrám. Roku 1519 Mikuláš Attyai s potomkami Jána Kapyho spísali dohodu, kde stálo, že štvrtina obce patrí Karolovi Pathymu (zo Sárkánya), manželovi Kataríny Kapyiovej. 
Novovek.
Po bitke pri Moháči proti Turkom obec zanikla medzi rokmi 1529-1531, ale asi medzi rokmi 1550-1553 bola dosídlená. Dokazuje to daňový súpis z roku 1644, kde sa spomínajú 2 3/4 poddanských pozemkov. R. 1551 po úmrtí grófa Františka Ňáriho dedila jeho majetky dcéra Anna Korláthkeői, rod. Ňári, ktorá bola v príbuzenskom vzťahu s rodmi Husárovcov a Nedeckých, neskoršími kravianskymi zemepánmi. R. 1558 rod Lábatlanovcov vymrel, ich majetky získal Mikluláš Istvánffy a Pavol Ratkovič. Istvánffy, ktorý bol v rokoch 1581-1608 vicepalatínom a stál na strane cisára, majetok kvôli Turkom obsadil až r. 1594. R. 1580 opustený majetok Andreja Muthyho dostal Ambruš Csuly. R. 1629 tu boli zemepánmi Ján Czetényi, rod Thuryovcov, Csúzyovcov, Cseryovcov, Ormayovcov a Boglárovcov, r. 1635 v Kravanoch nad Dunajom nachádzame rody Telegdyovcov, Csepyovcov, Kapyovcov, Pathyovcov, Attyaiovcov (či Acsa) a Missicsovcov. R. 1644 obec nebola poplatná Turkom. V rokoch 1644-1645 obyvateľstvo obce neprešlo na stranu protestantskej cirkvi, ale ostali katolíkmi, tunajším farárom bol Joannes Józsa (či Isó alebo Izó), zeman pochádzajúci z Nemecka. Vystriedal ho Benediktus Egri, Moča bola vtedy fíliou Kravian nad Dunajom. Istvánffyho tunajšie majetkové diely získala rodina Huszárovcov. R. 1664 v súpise tureckých vyberačov daní je tu zapísaných 20 domácností platiacich dane s 34 poplatníkmi. Inak tu bolo 50 domácností. Desiatky sa tu platili za pšenicu, úle, ľan, konope, hájnika, pasenie, ovce, mladuchu, sudy, súdy, používanie pôdy, rybolov na Dunaji a ošípané. Obec patrila tímáru Szijárusa ben Abdullaha a tímáru Mehmeda ben Mahmúda, teda časť daní obyvateľstvo odvádzalo práve im.Kravany v poslednej štvrtine 17. stor. úplne spustli a na začiatku 18. stor. ich dosídlil a obnovil zemepán Sándor Nedeczky, ktorý ich vlastnil r. 1690 spolu s bratom Mihályom Nedeczkym. Obidvaja si vzali za manželky oveľa mladšie sestry Huszárové. Kuruci pri obci vybudovali r. 1705 šianec na zastavenie postupu cisárskeho vojska do Ostrihomu, ale r. 1707 ich odtiaľ rozprášili a obec podpálili cisárski vojaci. R. 1711 tu vypukol mor, r. 1711 Kravany sú spomínané ako osada s 11 domácnosťami. Po smrti Sándora Nedeczkého sa jeho manželka vydala za grófa Ferenca Gyulayho, r. 1733 tu vlastní majetkové diely János Magócsy, r. 1743 tu býva vdova po grófovi Ferencovi Gyulaym. Z cirkevnej vizitácie z r. 1755 vyplýva, že v obci žilo 255 obyvateľov, ale r. 1752 sa spomína ako samota. V tom čase tu boli zemepánmi gróf Gyulay, rodiny Csereyovcov, Missicsovcov a Kvassovszkych. R. 1787 tu bolo 39 domov a 281 obyvateľov, r. 1828 49 domov a 417 obyvateľov, ktorí sa zaoberali hlavne poľnohospodárstvom a vinohradníctvom. Obec často postihovali prírodné katastrofy, napríklad pravidelné povodne, občas požiare a aj zemetrasenia. R. 1753 bol zemetrasením vážne poškodený tunajší rímskokatolícky kostol, slabšie zemetrasenia boli v rokoch 1759, 1763, 1764, 1765 a 1768. Zemetrasenie r. 1783 spôsobilo v obci mimoriadne vážne škody. Slabé zemetrasenie bolo aj r. 1828. V polovici 19. stor. tu vlastnili majetkové diely rodiny Somogyiovcov, Kollerovcov, Nedeczkych, Lippayovcov, Huszárovcov, Csúzyovcov, Reviczkych, Bíróovcov, Bakayovcov, Hajósovcov, Palkovicsovcov, Kruplaniczovcov a Kerekesovcov. Obec vlastne stále vlastnilo množstvo zemepánov, bol tu najlepší brod cez Dunaj na úseku Komárno-Štúrovo. Zaujímavá je aj správa, keď z ovčína grófa Huňadyho v Kravanoch vojaci maďarského domobraneckého vojska r. 1849 odohnali časť stáda oviec a zobrali aj časť úrody. Elek Fényes r. 1851 opisuje obec takto: „Karva. V Ostrihomskej, teraz v Komárňanskej župe, kúriálna maďarská dedina, na ľavom brehu Dunaja, od Ostrihomu na 2 1/2 míle: 385 katolíckych a 15 židovských obyvateľov. Zdobia ju pekné obydlia zemepánov s krásnymi ovocnými záhradami. Má piesočné pôdy, ale vhodné na chov oviec. Má víno a mlyny“. V 90. rokoch 19. storočia sú tu zemepánmi Imrich Bakay (224 katastrálnych jutár), manželka Alexandra Brauna, Jozefa Hazai (181 k. j.), komposesorát z Lábatlanu a Piszke (268 k. j.), František Farkas (454 k. j.), Koloman Nérey (189 k. j.), Karol Palkovics (149 k. j.), Jozef Pruckberger (655 k. j.), Koloman Szabó (148 k. j.), Štefan Szlukovínyi (116 k. j.) a Vojtech Wimmer (161 k. j.). Roku 1876 tu bola založená protipovodňová spoločnosť, roku 1895 Protipovodňové družstvo na reguláciu vnútorných vôd na stupni Obid. Na začiatku 20. storočia sa v typicky zemianskej obci tunajší zemepáni opäť menia Labud Kostič, manželka Alexandra Szarvassyho, Koloman Fodor, Karol Kommers a vdova Szlamková. V chotári obce vznikli viaceré majere tunajších veľkostatkov Láng majer, Mária majer a Szarvassy majer. 
Moderné dejiny.
Pokojný život v obci prerušilo vypuknutie I. svetovej vojny (1914 – 1918), ktorá si z radov tunajšieho obyvateľstva vyžiadala 38 životov. Po r. 1918 sa Kravany nad Dunajom stali súčasťou I. ČSR a jeho obyvateľstvo sa naďalej zaoberalo poľnohospodárstvom, rybárstvom a mlynárstvom. Parcelizácia tunajších veľkostatkov sa uskutočnila r. 1928, ale veľkostatok Lángovcov a Szarvassyho bol čiastočne parcelizovaný r. 1926 resp. 1927. Od novembra 1938 sa obec stala súčasťou Maďarska až do mája 1945. V tomto období zanikli tunajšie tradičné lodné mlyny. Od 6. januára 1945 sa pri Kravanoch odohrali prudké bitky, totiž Nemci sem za účelom posilnenia obrany sústredili tri motorové jednotky. Odtiaľ bombardovali a chceli zlikvidovať Budapešť. Na línii Kravany nad Dunajom – Čata boli prudké boje, ale vojakov v Budapešti sa im vyslobodiť nepodarilo. Obe bojujúce strany tu utrpeli mnoho strát na ľudských životoch i na vojenskej technike. Aj z radov obyvateľstva si II. svetová vojna vyžiadala obete, padlo 23 Kravančanov a temer celá rodina Kotányiovcov. Nemecké vojsko sa do obce vrátilo 13. februára 1945, sovietski vojaci sem vpochodovali 29. marca 1945. Roku 1945 boli skonfiškované tunajšie veľkostatky, ktoré boli roku 1946 čiastočne rozparcelované a následne bol založený tunajší ŠM. Po februári 1948 nastala nová doba rozvoja obce. Roku 1949 bolo založené tunajšie JRD. V tomto období bola postavená budova kultúrneho domu, roku 1953 bolo v miestnom kaštieli zriadené POU s maďarským vyučovacím jazykom. Roku 1954 postihla obec pôvodeň, podobne ako roku 1965, v obci príliš veľké škody nespôsobila. Poškodené boli hlavne staré hlinené ľudové domy. Preto bola zanedlho v obci vybudovaná kanalizácia a zavedený vodovod. Neskôr boli upravené a spevnené cesty a chodníky, v rámci individuálnej bytovej výstavby bolo postavených mnoho nových rodinných domov. Roku 1974 bolo vybudované moderné futbalové a atletické ihrisko, boli vyasfaltované cesty, upravené verejné osvetlenie a verejný rozhlas. V akcii Z bola postavená nová predajňa potravín, dom smútku, r. 1984 bola verejnosti odovzdaná nová budova MŠ. Bola zmodernizovaná budova kultúrneho domu, roku 1974 postavená budova kuchyne a jedálne ZŠ. V tomto období sa zlepšili aj služby obyvateľstvu otvorením kaderníctva, čistiarne šiat a pohrebnej služby. Bol otvorený aj klub dôchodcov. ŠM postavil bytovku pre 18 rodín jeho zamestnancov a mohutnú novú administratívnu budovu, JRD postavilo dvanásťbytovku pre svojich zamestnancov. V obci pôsobila miestna kapela a folklórny súbor. Obyvateľstvo obce pracovalo prevažne v poľnohospodárstve, časť bola zamestnaná v priemyselných podnikoch v Komárne a Štúrove. V chotári obce kedysi stála malá obec Sartiván či Sartaván, lokalizovaná medzi Kravanmi nad Dunajom a samotou Čenkov, ale niektorí bádatelia ju lokalizujú do tesnej blízkosti Kravian nad Dunajom. Sartiván existoval už v 13. stor. a bol kolískou rodu Sartiván Vecse. R. 1303 tu získal majetky Zóvárd z rodu Zóvárdovcov. Časom táto malá obec bez stopy zanikla.Zaujímavý je vývoj počtu obyvateľstva v obci. R. 1869 tu žilo 514 obyvateľov, do r. 1890 ich počet stúpol na 681 a pozitívny trend nárastu bol dlhodobý, r. 1910 tu žilo 954 obyvateľov a r. 1930 dokonca 1043 občanov. Do r. 1948 počet obyvateľov v obci klesol na 845, spôsobili to vojnové udalosti a nasledujúce nepokojné roky. Potom sa situácia stabilizovala, do r. 1961 počet obyvateľstva stúpol na 1037, ale neskôr mal len negatívny trend, do r. 1970 ich počet klesol na 938 a do r. 1991 dokonca len na 789.
Občianska vybavenosť.
V obci funguje aj základná a materská škola. Občanom slúži kultúrny dom, pošta a niekoľko predajní rozličného tovaru. Lákadlom nielen pre miestnych obyvateľov je romantické pobrežie Dunaja s čistými plážami. Obyvatelia obce dochádzajú za prácou do Komárna a Štúrova, ale aj do Maďarska. 

</doc>
<doc id="28628" url="https://sk.wikipedia.org/wiki?curid=28628" title="Lipové">
Lipové

Lipové (v minulosti "Hodžovo", ) je obec na Slovensku v okrese Komárno.
Polohopis.
Obec má 147 obyvateľov.
Leží na žitnom ostrove, v blízkostí obcí Zemianska Olča, Sokolce, Bodza a Tôň.
Vodné toky.
Oblasť je pretkaná zavlažovacími kanálmi napájanými z Dunaja.
Dejiny.
Obec vznikla na základoch majera Zsemlékes, ktorý založil gróf János Waldstein a v roku 1920 bol majetkom rodiny Kálnokyovcov. K majeru boli pripojené územia z chotárov Bodze a Zemianskej Olče. Samostatná obec vznikla po 1. svetovej vojne, keď nová československá vláda v rámci prvej pozemkovej reformy (1920) vykúpila tri (Zsemlékes, Terem a Rakotás) z osemdesiatich majerov grófa Kálnokyho za štátom stanovenú cenu. Začalo sa budovanie kanálov a vysúšanie močiarov, ktoré odkryli úrodnú pôdu. Pozemky od štátu na dlh kúpili a domy na hypotéky postavili prisťahovalci z celého Slovenska i Moravy (pôvodne asi 72 rodín s počtom cca 450 osôb) . Prvá písomná zmienka o obci je z roku 1921, keď bola pomenovaná "Hodžovo" po prvom slovenskom ministrovi Milanovi Hodžovi. Súčasťou obce je osada Rákytie, ktorú domáci nazývajú tiež „Rakotáš“. V roku 1926 bola postavená zvonica. V roku 1928 bola v osade Rakotáš vybudovaná škola.
Obyvatelia boli v roku 1938 v dôsledku Prvej viedenskej arbitráže donútení sa vysťahovať. Vrátili sa v roku 1945. V roku 1950 sa názov obce zmenil na Lipové. 
Pohnuté časy prežila obec v júni roku 1965, kedy postihla najjužnejšie oblasti Slovenska obrovská povodeň, ktorú zapríčinilo pretrhnutie hrádze Dunaja pri Patinciach dňa 16. júna a následne aj pri Čičove, spôsobené rýchlym roztápaním snehu v rakúskych Alpách. Tri týždne prúdila voda z koryta rozvodnenej rieky do vnútrozemia a zaplavila pritom strednú i západnú časť okresu Komárno, ako aj časť dunajskostredského okresu. Počas minulého režimu bola obec postihnutá stagnáciou vzhľadom na stavebnú uzáveru a súvisiaci zákaz výstavby nových domov.
Po roku 1989 nastala obnova obce. Bol zrekonštruovaný rímskokatolícky kostol Panny Márie Nanebovzatej z roku 1938, evanjelická zvonica, dom smútku i kultúrny dom. Postavil sa nový most a opravili sa 3 kilometre miestnej komunikácie. V roku 1992 sa uskutočnila plynofikácia celej obce.
Politika.
Obyvateľstvo.
Podľa údajov z roku 2001 žilo v obci cca 82 % obyvateľov slovenskej a 15 % maďarskej národnosti.
Šport.
Hokejový tím Ľadové orly a multifunkčné ihrisko vo výstavbe. Výborné podmienky pre rybolov, okolie vhodné na rekreačnú cyklistiku a vidiecku turistiku. Kúpanie v štrkoviskách na okolí.

</doc>
<doc id="28629" url="https://sk.wikipedia.org/wiki?curid=28629" title="Marcelová">
Marcelová

Marcelová (historicky , ) je obec na Slovensku v okrese Komárno. Vznikla v roku 1942 spojením obcí Marcelová a Krátke Kosihy.
Polohopis.
Obec leží na východnom okraji Podunajskej roviny, v jej geomorfologickej časti Martovská mokraď. Východne od obce sa krajina vlní v Hronskú pahorkatinu. Územím obce preteká Sedmerovský a Konopný kanál. Obec susedí s katastrom obcí Svätý Peter, Iža, Patince, Radvaň nad Dunajom, Virt a Šrobárová.
Z južného smeru vedie do obce cesta III/1465 (Radvaň nad Dunajom – Marcelová), ktorá odbočuje z cesty Komárno – Štúrovo. Zo severozápadu vedie cesta III/1464, napojená pri Chotíne na cestu II/589 a pokračujúca východným smerom na Bátorove Kosihy. Komárno je vzdialené západne, Štúrovo východne, Nové Zámky severne a do krajského mesta je to rovnako severným smerom .
Časti obce.
Marcelová sa skladá z dvoch katastrálnych území:
Dejiny.
Chotár Marcelovej leží v oblasti bohatej na archeologické nálezy, potvrdzujúce osídlenie v dávnych dobách. Aj tu sa potvrdil pobyt ľudí doby bronzovej a železnej, po ktorých sa zachovali i žiarové hroby. Mladšie nálezy dokumentujú dobu sťahovania národov, no i obdobie príchodu staromaďarských kmeňov. 
Miestna časť Kutrakeszi sa v listinách prvýkrát spomína v roku 1256, kedy kráľ Belo IV. daroval osadu Kezu (tak ako aj susedný Virt) Sigfriedovi. V roku 1349 patrila Lörincovi a od roku 1377 až do skončenia II. svetovej vojny rodu Baranyaiovcov. V roku 1576 sa táto osada spomína pod názvom Zsitvakeszi. V roku 1787 v nej žilo 659 a v roku 1828 už 724 obyvateľov.
Osada „Nagkezeu“ sa spomína v roku 1353, od roku 1482 bola za verné služby kráľovi v majetku rodiny Pozsárovcov. Tak ako celé okolie, aj táto obec bola po tureckých nájazdoch v roku 1552 takmer vyľudnená. Po ich odchode toto územie prešlo do majetku rodu Pálffyovcov a obec začala prosperovať. V roku 1787 ju obývalo 712, v roku 1828 to bolo 822 a v roku 1880 už 1949 obyvateľov. O ďalších viac ako 100 obyvateľov narástla populácia po 1. svetovej vojne, no do roku 1930 sa počet obyvateľov znížil na 1676. Ničivé zemetrasenie zasiahlo obec v roku 1770, povodne spôsobili veľké škody najmä v rokoch 1896 a 1920.
Novodobá obec vznikla v roku 1942, kedy sa zlúčili obce Marcelová a Krátke Kosihy.

</doc>
<doc id="28630" url="https://sk.wikipedia.org/wiki?curid=28630" title="Martovce">
Martovce

Martovce () sú obec na Slovensku v okrese Komárno.

</doc>
<doc id="28631" url="https://sk.wikipedia.org/wiki?curid=28631" title="Moča">
Moča

Moča () je obec na Slovensku v okrese Komárno.
Polohopis.
Obec leží na 47°45´ severnej šírky a 18°24´ východnej dĺžky, jej nadmorská výška je 110 metrov a rozloha 17,991 km². Žije tu 1 170 obyvateľov.
Obyvateľstvo.
V obci je 92% maďarskej národnosti, 6% slovenskej a 1,5 % rómskej, 0.5 % ostatné.
Občianska vybavenosť.
V obci je verejná knižnica, telocvičňa a futbalové ihrisko. V obci sa nachádza aj čerpacia stanica F-Petrol.

</doc>
<doc id="28632" url="https://sk.wikipedia.org/wiki?curid=28632" title="Modrany">
Modrany

Modrany () je obec na Slovensku v okrese Komárno.

</doc>
<doc id="28633" url="https://sk.wikipedia.org/wiki?curid=28633" title="Mudroňovo">
Mudroňovo

Mudroňovo () je obec na Slovensku, nachádzajúca sa v okrese Komárno.
Obyvateľstvo.
Podľa sčítania v roku 2011 mala obec 122 obyvateľov. Z toho 85 slovenskej (70%), 34 maďarskej (27%) a 4 (3%) inej a nezistenej národnosti.

</doc>
<doc id="28634" url="https://sk.wikipedia.org/wiki?curid=28634" title="Nesvady">
Nesvady

Nesvady () sú mesto na Slovensku v okrese Komárno. Nesvady sú 141. mestom na Slovensku, v poradí podla počtu obyvateľov sú 117.
Podľa sčítania v roku 2021 malo v meste slovenskú národnosť 41,1%, maďarskú 49,1%, rómsku 8,3%, českú 0,4% a nezistenú 0,7% obyvateľov. 
Polohopis.
Mesto leží v centrálnej časti Podunajskej nížiny, na severe okresu Komárno. Nachádza sa na východe geomorfologického celku Podunajská rovina, v časti Novozámocké pláňavy. Západným okrajom preteká Stará Nitra. Prístup do mesta zabezpečujú cesty III. triedy z Nových Zámkov ( SV smerom), Kolárova ( Z smerom) a Hurbanova ( JV smerom). Okresné mesto leží južne a krajské mesto Nitra je vzdialené severným smerom.
Dejiny.
Archeologické nálezy potvrdzujú osídlenie lokality už v neolite, kedy sa tu nachádzalo sídlisko ľudu želiezovskej skupiny, patriacej do kultúry s lineárnou keramikou (cca 4700 pred Kr.). Ďalšie nálezy pochádzajú z bronzovej doby, kedy tu bola rozšírená únětická kultúra (kostrové pohrebisko), nasledoval ľud halštatskej, laténskej a rímsko-barbarskej kultúry. V 8. storočí sem prišli Slovania, po ktorých sú výraznejšie stopy v podobe sídliska a pohrebiska z doby veľkomoravskej (10. - 12. storočie). Z 10. storočia pochádzajú tiež nálezy staromaďarských hrobov.
Najstaršia zachovaná písomná zmienka o osade „Nasvod - Novum Naswod“ pochádza z roku 1269, o dekádu neskôr sa sídlo nazývalo Nauzuad, z roku 1312 sa zachoval názov Naywad, z roku 1927 Nasvad a od roku 1948 sa používa názov Nesvady. Maďarský názov mesta je Naszvad. Osada „Aňala“, ktorá je dnes miestnou časťou, sa spomína už v roku 1239.
Územie i obec patrila do majetku ostrihomského arcibiskupstva, vyplienili ju v roku 1311 prívrženci Matúša Čáka. V 15. storočí musela obec odvádzať daň husitskej posádke, sídliacej v Trnave, ktorá toto územie ovládala. V tomto období sa tu konali krajinské trhy na sv. Bartolomeja (24. augusta) a sv. Imricha (5. novembra). Rozvoj trhového mestečka zastavili v roku 1554 osmanské vojská, ktoré plienili územie južného Slovenska a zničili aj Nesvady a Aňalu. Už v roku 1572 však Nesvady boli opäť životaschopným mestečkom s jarmočným právom, ktoré malo 68 osídlených, no tiež 38 opustených usadlostí. Začiatkom 18. storočia bola svojím zemepánom, ostrihomským arcibiskupom, osada Aňala obnovená ako majer a následne okolo roku 1871 pripojená k obci Nesvady. Obyvateľstvo sa živilo poľnohospodárstvom, rybárstvom, tkaním a zhotovovaním nástrojov. 
Po viedenskej arbitráži boli Nesvady so širokým okolím anektované Maďarskom a v roku 1947 bola vysídlená časť obyvateľov maďarskej národnosti, ktorých nahradili repatrianti z Maďarska a Rumunska.
Nesvady získali k 1. januáru 2020 štatút mesta, sú tak najnovším slovenským mestom.

</doc>
<doc id="28635" url="https://sk.wikipedia.org/wiki?curid=28635" title="Okoličná na Ostrove">
Okoličná na Ostrove

Okoličná na Ostrove () je obec na Slovensku v okrese Komárno.

</doc>
<doc id="28636" url="https://sk.wikipedia.org/wiki?curid=28636" title="Patince">
Patince

Patince (, "Path") sú obec na Slovensku v okrese Komárno.
Polohopis.
Obec leží v juhozápadnom výbežku Podunajskej roviny a v jej katastri sa nachádza najjužnejší bod Slovenska. Južne od obce tečie Dunaj, východný okraj chotára lemuje Patinský kanál. V jeho blízkosti sa nachádza aj rekreačné stredisko s termálnym kúpaliskom. 
Stredom obce prechádza cesta Komárno – Štúrovo, z ktorej vychádzajú viaceré miestne komunikácie. Komárno je vzdialené západne, Štúrovo východne, Nové Zámky severne a do krajského mesta je to rovnako severným smerom .
Dejiny.
Archeologické nálezy pravekých kultúr v susedných obciach Chotín, Marcelová a Virt napovedajú pohyb ľudí kamennej doby aj v chotári Patiniec. Potvrdil to nález žiarového pohrebiska, ktoré však narušila činnosť ľudí strednej doby bronzovej. Kamenné nástroje nahradil bronz, šperky boli predovšetkým zo zlata. Práve predmety z týchto troch materiálov boli objavené aj v lokalite Patiniec; boli nájdené kamenné sekery, hroty a háčiky, zlaté rímske mince i šperky, mnohé práve v okolí termálnych prameňov. Keramika bola zväčša zničená v domnienke, že ukrýva poklad.
Menili sa i tu žijúce etniká, medzi ktoré patrili Skýti, Kelti a Ilýri. Keltov tu v 1. storočí pred Kr. vystriedali Dákovia, pričom tieto etniká splynuli. Významný brod upútal pozornosť aj Rimanov, ktorí mali na opačnom brehu Dunaja sústavu opevnení. Strážne veže (základy jednej boli objavené v areáli školy) sa práve pri významných brodoch budovali aj na opačnom brehu rieky a objavené pozostatky potvrdzujú aj existenciu vojenskej pevnosti pri susednej obci Iža. Po ústupe Rimanov tu pobývali Gepidi a neskôr Avari. V tomto období poskytol príchod Slovanov základný predpoklad vzniku Samovej a neskôr Veľkomoravskej ríše. Koncom 9. storočia sa toto územie dostalo pod vplyv Starých Maďarov a následne súčasťou Uhorska. 
Najstaršia písomná zmienka o majeri „terra Poth“ pochádza z roku 1268, kedy tunajšie územie patrilo do majetku komárňanského hradného panstva. Názov obce sa odvodzuje od priezviska „Páth“, ktoré vzniklo skrátením mena rodiny Pathovcov. Zakladateľom rodu bol Konrád z Aldenburgu, ktorý sem prišiel počas panovania kráľa Šalamúna (1063 – 1074). Meno Both dostal preto, že bol poverovaný funkciou vyslanca (nemecky "Bothe"), z čoho vznikla skomolenina v podobe „Poth“, neskoršie Path. Neskôr boli členovia rodu povýšení do šľachtického stavu. Celá oblasť výrazne utrpela osmanskými nájazdmi, kedy bola po vypálení v roku 1532 dočasne vyľudnená. V roku 1549 tu stálo iba 5 domov, o 7 rokov neskôr ich bolo stále iba 8. Noví zemepáni tu prišli po roku 1559, pričom majitelia sa viackrát menili. Patince boli už v roku 1576 opäť osídlené a koncom 17. storočia tu žilo 20 gazdov a stálo 34 domov. Po vyhnaní Turkov (podľa povesti bola mierová zmluva v roku 1606 podpísaná pod mohutným dubom pri ústí starej Žitavy) do obce prišli kalvíni, ktorí tu pôsobili do roku 1745. Odchodom kalvínov odišla veľká časť obyvateľov a v roku 1714, kedy obec patrila komárňanskému hradnému kapitánovi Jakabovi Heiblovi, v nej žilo iba 30 obyvateľov. Miestny kostol bol opustený v roku 1731 a o dve desaťročia neskôr sa už prepadával strop, čo urýchlilo jeho deštrukciu. Obyvatelia začali rozoberať múry a hrozilo zrútenie celej stavby. V polovici 18. storočia prišlo s Pálffyovcami 21 nových rodín, ktorí vybudovali novú dedinu, asi východne od tej pôvodnej. V roku 1776 začala prestavba kostola, ktorý bol už o 4 roky neskôr opätovne vysvetený. 
V roku 1840 mala obec 237 obyvateľov v 38. domoch, ktorí sa venovali najmä poľnohospodárstvu, predovšetkým pestovaniu tabaku. Známa bola veľká bažantnica kniežaťa Antala Pálffyho a v okolí sa lovili vyzy. Už v tomto období bol známy potok s liečivou vodou, ktorá vyvierala na viacerých miestach a tiekla do jazierka. Boli známe liečivé účinky výparov, čo využil miestny zemepán a dal tu postaviť kúpeľnú budovu. Vodu zohrievali a využívali na blahodarný kúpeľ. 
Počas revolučných rokov v polovici 19. storočia viedla obcou hlavná komunikácia, spájajúca Viedeň, Bratislavu a Budapešť (železnica sa v tom čase iba budovala). Oblasť obsadili cárske ruské vojská pod velením generála Grabbeho, pričom štáb sídlil v susednej Marcelovej (vtedy Krátke Kesy). Kozáci pustošili okolité dediny, ktorých obyvatelia veľmi trpeli. Obec ohrozovali aj povodne, keď napríklad v roku 1876 veľká voda zvalila mnohé obydlia a poničila statky. Krátko po tejto katastrofe dal barón Ditfurt vybudovať okolo obce ochrannú hrádzu. Povodne sa však v rovinatom kraji opakovali aj v rokoch 1888, 1897, 1899, 1926 a ľadová povodeň bola aj v roku 1942. Situácia mnohých rodín sa zlepšila v roku 1887, kedy im Antal Pálffy odpredal pozemky, kde si mohli postaviť vlastné obydlia a hospodárstvo. Postavená bola i škola, učiteľský byt, opravený bol kostol. 
Ani Patinciam sa nevyhli povojnové deportácie obyvateľov maďarskej národnosti a v škole bola maďarčina nahradená slovenčinou. Neskôr sa vyučovanie maďarčiny obnovilo a pokračovalo až do uzatvorenia školy v roku 1977. Samostatné dejiny Patiniec sa však píšu až od roku 1956, kedy sa obec osamostatnila od Marcelovej. Najväčšou pohromou v novodobej histórii je katastrofálna povodeň, ktorá vznikla 15. júna 1965 po pretrhnutí dunajskej hrádze pod Patincami. Hladina vody presahovala 1 meter a evakuované boli rozsiahle oblasti povodia. Na následky podmočenia sa zrútilo 99 patinských domov a zničené boli aj kúpele.
Občianska vybavenosť.
Rekreačný areál v obci má rozlohu a vznikol na mieste starého rímskeho kúpeľa. V minulosti boli využívané liečivé účinky minerálnej vody a boli tu vybudované kúpele. Nový vrt z roku 1958 odštartoval novodobý rozvoj lokality a jej premenu na rekreačné stredisko. Nachádzajú sa v ňom tri bazény, umelé jazero, športové ihriská, ubytovacie kapacity poskytuje hotel a chatová osada. Termálne kúpalisko prešlo v roku 2006 rekonštrukciou.
Wellness Hotel Patince**** – Dnes sú Patince cieľom všetkých, ktorí hľadajú útočisko od uponáhľaného sveta. Vo Wellness Hoteli Patince vytvorili miesto, kde si odpočiniete od denných starostí a dokonale zrelaxujete. 

</doc>
<doc id="28637" url="https://sk.wikipedia.org/wiki?curid=28637" title="Pribeta">
Pribeta

Pribeta (historicky , ) je obec na Slovensku v okrese Komárno.
Podľa sčítania v roku 2021 malo slovenskú národnosť 26,8%, maďarskú 67,6%, rómsku 0,6% a nezistenú 4,6% obyvateľov.
Polohopis.
Stred obce leží v nadmorskej výške v Podunajskej nížine. Severná rovinná časť chotára je na širokých terasách pokrytých piesčitými sprašami a viatymi pieskami. Preteká ňou Pribetský potok. Južná pahorkatinná časť leží na juhozápadnom výbežku Pohronskej pahorkatiny. Chotár je odlesnený, agátové lesíky sú len v pahorkatine. Na terasách má černozemné pôdy, v pahorkatine hnedozemné a mačinové. Klíma je teplá (priemerné teploty v januári nad 2°C, ročné zrážky pod 600 mm).
Občianska vybavenosť.
Okrem reformovaného a rímskokatolíckeho kostola v obci stojí aj evanjelický kostol, moderná stavba z roku 1972 vybudovaná komunitou repatriovaných Slovákov. 
Školstvo.
Prvá škola v obci bola založená v 15. storočí. Podrobné údaje sa nezachovali.
Vie sa len toľko, že rímskokatolícka cirkevná škola bola v roku 1775 len jednotriedna, v roku 1848 dvojtriedna a v roku 1878 trojtriedna. Škola v roku 1912 zhorela. Na miesto nej bola v roku 1906 na inom mieste postavená jednoposchodová školská budova. V roku 1927 pozostávala už zo 6 učební.
Reformovaná cirkevná škola sa spomína od roku 1640. Bola umiestnená v súkromnom dome. V roku 1860 postavili samostatnú školu, neskôr slúžila ako kantorský byt.
Zvyšovanie počtu tried si vynútilo postaviť novú školskú budovu v roku 1923. Táto mala 3 učebne. V roku 1914 bola v obci postavená i materská škola a na tej istej stavebnej parcele pri Hlavnej ulici v roku 1960 i dnešná základná škola. Na Kvetnej ulici dokončili stavbu v roku 1979.
Dnes sú v obci dve školy. Jedna s vyučovacím jazykom slovenským a druhá s vyučovacím jazykom maďarským. Rovnako pod správu obce spadajú i dve materské škôlky rovnakého členenia.

</doc>
<doc id="28638" url="https://sk.wikipedia.org/wiki?curid=28638" title="Radvaň nad Dunajom">
Radvaň nad Dunajom

Radvaň nad Dunajom () je obec na Slovensku v okrese Komárno. 
Polohopis.
Obec leží na Podunajskej nížine, východne od Komárna. Ulice a domy obce ležia na brehu Dunaja s výhľadom cez Dunaj na kopcovitú maďarskú stranu rieky. Obec v roku 2001 mala 738 obyvateľov, z toho 675 maďarskej a 59 slovenskej národnosti. Pod obec Radvaň nad Dunajom patria aj osady Žitava a Bystrička, ktoré sú od obce vzdialené cca .
Dejiny.
Starobylosť obce dokazujú nálezy z doby bronzovej a nálezy z obdobia Ríma. Prvá zmienka o obci je z roku 1260 pod názvom Radoan.V roku 1267 Belo IV. daroval obec Radowan ostrihomskému kanonikovi menom Sixtus. Významným archeologickým náleziskom je miestna časť Žitavská Tôň, osídlená už od neolitu. Našli sa tu archeologické nálezy zo staršej doby bronzovej, halštatskej, rímskej a z obdobia Avarského kaganátu. Prvá písomná zmienka je z roku 1075 pod menom Sitoutui, keď opátstvo v Hronskom sv. Beňadiku tu dostalo 11 rybárov aj s domami, v ktorých bývali. Tradičným zamestnaním bolo rybárstvo a široko ďaleko boli známi miestni mlynári, ktorí mali aj svoj cech. V súčasnosti sa obyvatelia obce zaoberajú zväčša poľnohospodárstvom. Významnou udalosťou bolo uzatvorenie takzvaného Žitavského mieru medzi Rudolfom II. a Tureckým sultánom Ahmedom I., ktorý sa vykonal 11. novembra 1606 v strede Dunaja.

</doc>
<doc id="28640" url="https://sk.wikipedia.org/wiki?curid=28640" title="Svätý Peter (okres Komárno)">
Svätý Peter (okres Komárno)

Svätý Peter (historicky , , , , ) je obec na Slovensku v okrese Komárno.
Dejiny.
Prvá písomná zmienka o obci pochádza z roku 1332. Obec dostala názov pravdepodobne podľa mena kostola a fary, zasvätenému svätému Petrovi. Obec bola známa aj pestovaním viniča.
Kultúra a zaujímavosti.
Prírodné zaujímavosti.
Od roku 2012 je evidované jedno bocianie hniezdo, ktoré v roku 2014 dali na podložku. V tom roku vyleteli 2 mláďatá, v roku 2015 nemali malé.

</doc>
<doc id="28641" url="https://sk.wikipedia.org/wiki?curid=28641" title="Šrobárová">
Šrobárová

Šrobárová je obec na Slovensku v okrese Komárno. 
Dejiny.
Vznikla v roku 1926 oddelení od obce Marcelová. 
Obyvateľstvo.
Podľa sčítania obyvateľov z roku 2001 žilo v Šrobárovej 514 obyvateľov, z toho bolo 492 (95,7%) slovenskej a 18 (3,5%) maďarskej národnosti.

</doc>
<doc id="28642" url="https://sk.wikipedia.org/wiki?curid=28642" title="Tôň">
Tôň

Tôň () je obec na Slovensku v okrese Komárno.

</doc>
<doc id="28643" url="https://sk.wikipedia.org/wiki?curid=28643" title="Trávnik (obec)">
Trávnik (obec)

Trávnik () je obec na Slovensku v okrese Komárno.

</doc>
<doc id="28644" url="https://sk.wikipedia.org/wiki?curid=28644" title="Veľké Kosihy">
Veľké Kosihy

Veľké Kosihy () sú obec na Slovensku v okrese Komárno.
Kultúra a zaujímavosti.
Prírodné zaujímavosti.
V obci sú evidované tri bocianie hniezda, ale iba v dvoch hniezdia. V roku 2015 boli v jednom dve, v druhom štyri mláďatá.

</doc>
<doc id="28645" url="https://sk.wikipedia.org/wiki?curid=28645" title="Virt">
Virt

Virt () je obec na Slovensku v okrese Komárno.
Polohopis.
Obec leží na pomedzí Podunajskej roviny a pahorkatiny, v južnej časti Hurbanovských terás, geomorfologickej časti Hronskej pahorkatiny. Južne od obce (už mimo chotára obce) tečie Dunaj, západný okraj chotára lemuje Patinský kanál.
Stredom obce prechádza cesta III/1465 (Radvaň nad Dunajom – Marcelová), ktorá južne od obce ústí do cesty Komárno – Štúrovo. Komárno je vzdialené západne, Štúrovo východne, Nové Zámky severne a do krajského mesta je to rovnako severným smerom .
Dejiny.
Okolie obce nesie známky osídlenia už v neolite, čo doložili archeologické nálezy. 
Najstaršia zachovaná písomná zmienka pochádza z roku 1256, kedy sa tunajšie územie spomína ako majetok hradu Baňa, čiastočne však aj Sigfriedov a archidiakonov z Komárna. Hrad vlastnil územie len do roku 1264, šľachtický rod Vértyovcov vlastnil časť obce do roku 1598 a po ich vymretí majetok prevzali Bélyovci. Už po štvrťstoročí sa novým majiteľom stáva Juraj Csajághy, po ňom Husárovci a v 18. storočí Virt vlastnili až 4 rodiny. V roku 1720 sa spomína nový kaštieľ, ktorý si Pyberovci a Farkašovci v 19. storočí rozšírili. 
V roku 1828 v obci stálo 29 domov a žilo tu 158 obyvateľov. V polovici 19. storočia Virt splynul so susednou Radvaňou nad Dunajom a k osamostatneniu došlo až v roku 1990. Po Viedenskej arbitráži patrila obec Maďarsku.

</doc>
<doc id="28646" url="https://sk.wikipedia.org/wiki?curid=28646" title="Zemianska Olča">
Zemianska Olča

Zemianska Olča () je obec na Slovensku v okrese Komárno.
Dejiny.
Prvýkrát sa spomína v roku 1264 v listine Bela IV. ako "Oucha". 
Kultúra a zaujímavosti.
Prírodné zaujímavosti.
Blízko oce je prírodná rezervácia Dropie. 
Hospodárstvo.
Obec má rozvinuté poľnohospodárstvo, spracovateľský priemysel a infraštruktúru. 
Je rodiskom, resp. pôsobiskom významných osobností, ktoré sú pochované na miestnych cintorínoch.

</doc>
<doc id="28647" url="https://sk.wikipedia.org/wiki?curid=28647" title="Zlatná na Ostrove">
Zlatná na Ostrove

Zlatná na Ostrove () je obec na Slovensku v okrese Komárno.
Kultúra a zaujímavosti.
Pamiatky.
V katastri sa nachádza Veľkolélsky ostrov, ktorý j e súčasťou územia: Chránená krajinná oblasť Dunajské luhy 

</doc>
<doc id="28648" url="https://sk.wikipedia.org/wiki?curid=28648" title="Bajka">
Bajka

Bajka je obec na Slovensku v okrese Levice.

</doc>
<doc id="28650" url="https://sk.wikipedia.org/wiki?curid=28650" title="Bátovce">
Bátovce

Bátovce sú obec na Slovensku v okrese Levice. V rokoch 17801922 boli Bátovce sídlom Bátovského okresu v Hontianskej župe. Obci sa hovorí aj „mesto kráľovien“.
Dejiny.
Prvé písomné zmienky o Bátovciach pochádzajú zo stredovekých falzifikátov z rokov 1037 a 1086, kde sa uvádzajú ako tribuna de Foro Regine, resp. de Mercatu Regine, teda ako miesto trhu kráľovnej. Prvá hodnoverná zmienka o obci je však až z roku 1267, keď sa spomína pod názvom Bat. V tomto období pravdepodobne slovanskú obec osídľujú nemeckí kolonisti. V rokoch 1543 až 1848 patrili Bátovce levickému hradnému panstvu. Od roku 1611 je v Bátovciach doložená existencia cechov. V roku 1715 mali Bátovce mlyn a 97 domácností. Pošta bola v prevádzke od roku 1828. V roku 1852 navštívila Bátovce česká spisovateľka Božena Němcová. Počas Bachovho absolutizmu sa stali sídlom berného úradu a okresného súdu s pozemkovou knihou až do roku 1878. V novembri 1938 po pričlenení Levíc k Maďarsku, bol do Bátoviec evakuovaný berný úrad, ktorý tu sídlil až do roku 1940. V roku 1943 bola k Bátovciam pričlenená obec Jalakšová, ktorá sa prvý raz spomína v roku 1381. Známa vodná nádrž Lipovina bola vybudovaná v roku 1968.

</doc>
<doc id="28651" url="https://sk.wikipedia.org/wiki?curid=28651" title="Beša (okres Levice)">
Beša (okres Levice)

Beša je obec na Slovensku v okrese Levice.
Polohopis.
Obec Beša nachádzajúca sa na rozhraní okresov Levice a Nové Zámky leží v severovýchodnej časti Pohronskej pahorkatiny v doline Bešianskeho potoka. Je treťou najzápadnejšou obcou levického okresu a je začlenená do regiónu Tekov.
Kataster obce.
Celková výmera katastra obce Beša je , z toho je ornej pôdy , pasienkov , lesnej plochy , záhrad , viníc a zastavanej plochy je .
Susedné obce.
Susednými obcami sú na západe obec Trávnica, na juhu sú to obce Pozba a Bardoňovo, na východe je to Horný Pial a Dolný Pial a na severe sú to Jesenské, Tehla a Lula. Beša je spojená s obcami Horný Pial a Pozba cestou II. triedy, s obcami Tehla a Jesenské cestou III. triedy, navyše s obcami Horný Pial a Pozba je obec spojená železničnou traťou (trať č. 150 Nové Zámky – Zvolen tzv. Južný ťah).
Prírodné pomery.
Obec má pahorkatinný charakter, ktorý je tvorený Pohronskou pahorkatinou, presnejšie jej časťou Bešianska pahorkatina. Nadmorská výška v strede obce je 161 metrov nad morom, v chotári obce sa pohybuje v rozpätí 155 až Chotár obce Beša je odlesnený, len v jeho severnej časti sa nachádzajú zvyšky dubového lesa. Z geologického hľadiska pahorkatinný chotár obce Beša tvoria mladé treťohorné pestré íly so štrkmi a pieskami, na povrchu väčšinou spraš.
Časti obce.
Beša, Malá Baračka, Kulantov (neoficiálna časť)
Symboly obce.
Erb obce Beša.
V červenom štíte zlaté odvrátené radlice – lemeš a čerieslo – sprevádzané vľavo drobným obráteným striebroodetým ramenom držiacim zlatý bezostný klas, to všetko obkolesené dvomi striebornými privrátenými klami.
Vlajka obce Beša.
Vlajka obce Beša pozostáva zo šiestich pozdĺžnych pruhov vo farbách bielej (1/8), červenej (2/8), žltej (1/8), bielej (1/8), červenej (2/8), žltej (1/8). Vlajka má pomer strán 2:3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Pečať obce Beša.
Pečať obce Beša je okrúhla, uprostred s obecným symbolom a kruhopisom OBEC BEŠA. Pečať má priemer , čo je v súlade s domácimi zvyklosťami a predpismi o používaní pečiatok s obecnými symbolmi.
Obyvateľstvo.
Počet obyvateľov.
Obec má k 31.12.2007 celkom 644 obyvateľov, z toho je 546 dospelých a 98 detí. Priemerný vek obyvateľov obce Beša je 39,65 rokov.
Národnostné zloženie.
V roku 2021 sa k slovenskej národnosti hlásilo 62,7 % občanov, k maďarskej národnosti 29,6 %, rómskej národnosti 2,2 % obyvateľov a nezistenú malo 4,1%.
Vierovyznanie.
Z celkového počtu obyvateľov je 53,4 % rímskokatolíckeho vyznania, reformovanú kresťanskú cirkev vyznáva 23,2 % a evanjelickú cirkev augsburského vyznania 5,4 % obyvateľov. Bez vyznania je 15 % obyvateľov obce.
Dejiny.
Kataster obce Beša je bohatý na mimoriadne archeologické nálezy. Okrem šperkov z mladšej doby kamennej tu boli objavené aj rímsko – barbarské sídliskové nálezy. Nachádza sa tu aj slovanské kostrové pohrebisko.
Staršie dejiny.
Kataster obce Beša je bohatý na mimoriadne archeologické nálezy. Okrem hromadného nálezu bronzov z mladšej doby bronzovej tu boli objavené aj rímsko – barbarské sídliskové nálezy. 
Prvá písomná zmienka obce Beša pochádza z 5. júla 1292 a je vlastne svedectvom ostrihomskej kapituly o určitej majetkovej zámene medzi synmi komesa Andreja a viacerými členmi kresťanských Kumánov z Moraviec. Obec Beša sa v tomto dokumente objavuje ako "Bese", čo je aj v súčasnosti používaný maďarský názov obce. V listinách neskôr Beša vystupuje pod názvami Besse (rok 1298) a Besey (rok 1321). Obec Beša už od svojho počiatku bola administratívne začlenená do Tekova – Tekovská stolica neskôr Tekovská župa.
Vzhľadom na dobré klimatické podmienky tohto územia, obyvatelia Beše sa oddávna živili prevažne poľnohospodárstvom a vinohradníctvom. V roku 1470 sa jej vlastníkmi stali Besseovci, neskôr patrila Farkašovcom, Dillesovcom, Hunyadiovcom a Klačianskym. Ani obec Beša sa nevyhla ničivým tureckým nájazdom, keď ju v roku 1573 spustošili Turci. V roku 1634 bola obec poplatná Turkom a obyvatelia slúžili ostrihomskému išpajovi Mustafovi, ktorý nechal vypáliť jednu časť obce.
Najčastejšie spomínanými priezviskami v obci podľa súpisu z roku 1664 boli: Gábor, Nagy, Gál, Varga, Bajkai, Vince, Pap, Tót, Koca, Bese, Memes, Kis.
V rokoch 1600 až 1800, majetok mali v Beši, kde patrila aj Malá Beša a Ördög-kút (Čertova studňa) nasledovní občania: Taynay, More, Demeter, Lüley, Zavadsky, Custos, Pompos, Kálnay, Ágh, Szunyogh, Póka, Berchényi, Hunyadi, Kelecsényi, Csányi, Varga a Dilles. Podľa dokladu z roku 1744 medzi poddaných patrili: Michael Sólya, Gregorius Kreko, Andrej Šárovecky. Pred rokom 1848 patril tunajší majetok Žigmundovi Kelecsényimu a začiatkom tohto storočia Rafaelovi Kelecsényimu.
Prvá katolícka škola bola postavená v roku 1775, prvá kalvínska škola bola postavená v roku 1792. Cesta z Vrábiel do Nových Zámkov cez Bešu bola vystavaná provizorne v roku 1775, slúžila pre poštovú a osobnú dopravu. Do normálneho stavu t. j. vyštetovaná a vyštrkovaná bola v roku 1860.
20. storočie.
V roku 1902 boli pri hĺbení pivnice rodinného domu v strede obce objavené pozostatky kostry mamuta, ktoré pred zničením zachránil zakladateľ Slovenského národného múzea Andrej Kmeť, vtedajší prenčovský katolícky kňaz. Na dome je dnes pamätná tabuľa.
Prvé železničné spojenie v tomto okolí sa začalo vymeriavať začiatkom roku 1912, konečné práce traťového úseku Levice – Fegýmes nad Žitavou (dnešné Úľany nad Žitavou) boli dokončené a pre verejnú dopravu trať bola daná do prevádzky v roku 1914. Železničná stanica Beša bola veľmi krátka, mala iba a všetky tri koľaje pojali len po 30 vozňov. Prestavba koľajišťa, doplnenie ďalšej koľaje a predĺženie všetkých koľají na bolo dokončené v roku 1936. 7. mája 1937 bola dokončená a daná do prevádzky vodáreň.
V roku 1914 vypukla I. svetová vojna, počas ktorej zahynulo 9 občanov obce Beša: Ján Magyar, Jozef Kreko, Jozef Pišta, Ján Hambalík, Alexander Szabó, Ondrej Kálnay, Ladislav Bahík, Ladislav Kálnay a Ján Federics.
V roku 1920 obec dostala názov Beša, ktorý sa používa dodnes. V tom čase už bol v obci notariát. Patrili sem obce: Pozba, Tehla, Lula a Jesenské.
V roku 1921 prišli do obce noví obyvatelia – Slováci od Banskej Bystrice, a to z obcí Strelníky, Poniky a Povrazník a usadili sa na bývalom majeri zvanom Kulantov, kde si postavili svoje rodinné domy. K majetku sa dostali na základe I. pozemkovej reformy, ako aj hodne občanov z obce.
V roku 1934 Ondrej Sztreda nad kopcami pri orbe našiel okolo 200 kusov rôznych predmetov, medzi ktorými bol aj malý čakan, ihla na pletenie, dve polovice náramku a jedna prevŕtaná guľa.
V septembri 1938 bola v Československej republike vyhlásená všeobecná mobilizácia a v mesiaci novembri na základe Viedenskej arbitráže južná časť Slovenska bola odčlenená pre Horthyovské Maďarsko, ku ktorému patrila aj Beša. Toto obdobie trvalo 6 rokov a za ten čas sa v obci vybudoval terajší pomník padlých a objekt obvodného notárskeho úradu aj s bytovou jednotkou (dnes obecný úrad).
V roku 1939 vypukla druhá svetová vojna, do ktorej v roku 1941 bolo zapojené aj Maďarsko. Aj z obce Beša narukovalo hodne mužov, z ktorých žiaľ 11-ti sa nevrátili. Boli to Bahík András, Bahík József, Csajági János, Hladicsek Ferenc, Magyar József, Szabó Ernö, Varga József, Predajniansky Ondrej, Potančok Matúš, Húber Elemér a Kósa Sándor. V auguste roku 1944 Američania zhodili bomby, ale tie našťastie dopadli mimo obce, do poľa. V jeseni 1944 prišli do obce maďarskí vojaci, ale týchto po krátkom čase vystriedali nemeckí vojaci, ktorí tu mali aj poľnú nemocnicu. Nemci tu boli do 27. marca 1945, kedy bola Beša oslobodená Červenou armádou. Tu treba spomenúť, že zimná frontová línia bola pri Hrone a 3 mesiace neboli žiadne boje. Zahájením útoku Sovietskej armády boje sa dostali aj do našej obce, pri ktorom 4 domy vyhoreli, v uličných bojoch viac sovietskych tankov bolo vyradených, ale pritom front našou obcou rýchle prešiel a nastal tak očakávaný a vytúžený mier. Je vhodné spomenúť, že v našej obci mal svoj hlavný stan preslávený Maršal Malinovskij.
Po druhej svetovej vojne mimoriadne významnou udalosťou bolo zavedenie elektrickej energie, pričom prvýkrát v obci zasvietilo elektrické svetlo 9. júna 1949. Ďalším významným míľnikom pre obec bolo to, že Beša dostala obvodného a zubného lekára, čím sa návštevnosť obce v značnej miere zvýšila. V roku 1950 sa začala nová éra v poľnohospodárstve, keď bolo založené jednotné roľnícke družstvo. Bola to menšia časť roľníkov, najmä z osady Kulantov, ktorí začali spoločne hospodáriť. Až v roku 1957 na nátlak vtedajších orgánov okresu Šurany, zapojením širokého počtu organizačných pracovníkov sa v obci vytvorilo celoobecné JRD. Toto už bolo životaschopné družstvo a dosahovali sa priaznivejšie výsledky. Vybudovali sa nové hospodárske objekty, kancelárie, sklady obilia a iné. Neskoršie k bešianskemu družstvu pričlenili Jesenské, Tehlu, Lulu a Iňu. Možno povedať, že toto mohutné družstvo dosahovalo v rámci okresu dobré výsledky. Čo sa týka obchodu, obec mala jednu družstevnú zmiešanú predajňu, hostinec a súkromné mäsiarstvo. Počas existencie dedinského spotrebného družstva bola zriadená predajňa textilu a staničný bufet. K dedinskému spotrebnému družstvu patrili ešte obce Horný Pial, Pozba, Beleg i Jesenské. Dedinské spotrebné družstvo bolo v činnosti 3 roky a potom fúziou bolo začlenené do Jednoty ĽSD Šurany. V roku 1960 bolo vybudované nákupné stredisko, kde je umiestnená potravinárska a priemyselná predajňa. Bývalá zmiešaná predajňa bola pričlenená k hostincu a vykonala sa prestavba budovy. V roku 1962 občania svojpomocne vybudovali predajňu textilu a mäsa. Na základe požiadavky občanov v časti Kulantov bol zriadený bufet.
V rozvoji obce a budovaní potrebných zariadení sa pokračovalo naďalej. Bola vybudovaná jednoposchodová škola a štvorbytová učiteľská budova. Sem bola umiestnená slovenská a maďarská škola. Maďarská škola z dôvodu nedostatku detí bola zrušená. Namiesto nej bola do budovy presťahovaná materská škola, ktorá bola zriadená začiatkom 50-ich rokov. Ďalšou stavbou bol športový areál, kde je futbalový štadión, športový objekt s krytým hľadiskom. Koncom sedemdesiatich rokov 20. storočia bolo dané do užívania moderné zdravotné stredisko s ambulanciou obvodného, zubného a detského lekára, ku ktorému bola vybudovaná aj dvojbytovka pre lekárov. Začiatkom osemdesiatych rokov sa vybudoval moderný dom smútku vybavený mraziacim boxom. Poslednými veľkými projektami v obci boli stavba kultúrneho domu, zavedenie pitnej vody a plynofikácia obce.
Kultúra a zaujímavosti.
Bešiansky mamut.
Jednou z najvýznamnejších udalostí v histórii obce Beša je nález pozostatkov kostry mamuta začiatkom roku 1902, ktoré objavili robotníci pracujúci pri kopaní pivnice v dome Árona Kréna v strede obce (č.d. 115). Pozostatky kostry mamuta boli uložené v hĺbke 3,404,55 metra a merali približne 7 metrov. Okolo objavu vznikol obrovský rozruch, na základe ktorého bol do Beše vyslaný kustód Budapeštianskeho národného múzea Dr. August Frangenan, ktorý ale o nález neprejavil záujem. O pozostatky kostry mamuta nakoniec prejavil eminentný záujem Andrej Kmeť – katolícky kňaz, známy zberateľ a prispievateľ do Muzeálnej Slovenskej Spoločnosti – ktorý ich odkúpil od majiteľa domu a teda aj majiteľa pozostatkov mamuta Árona Kréna za 600 korún.
V 20. storočí boli objavené drobné pozostatky mamutov aj v okolitých obciach (Trávnica, Podhájska), ale zďaleka nie takého významu ako nález z roku 1902 v Beši, ktorý bol do roku 1960 najlepšie zachovalým pozostatkom kostry mamuta na Slovensku.
Na dome, v objekte ktorého boli objavené pozostatky kostry mamuta bola za účasti Matice Slovenskej v roku 1993 slávnostne odhalená pamätná tabuľa s textom: „Pri výstavbe tohoto domu bola vykopaná kostra mamuta, ktorú v roku 1902 zachránil Andrej Kmeť pre Slovenské národné múzeum v Martine.“ Tento významný nález zohľadnila aj heraldická komisia pri tvorbe obecných symbolov obce Beša – Beša je jedinou obcou na Slovensku, ktorá má v erbe mamutie kly.
Všetky udalosti a fakty ohľadom bešianskeho mamuta sú najkomplexnejšie spracované v článku Mamut z Beše – legenda a skutočnosť, ktorého autorkou je RNDr. Anna Ďurišová.
Občianska vybavenosť.
V obci sa nachádza obecný úrad, poštový úrad, železničná stanica, kultúrny dom, zdravotné stredisko (detský, praktický a zubný lekár), lekáreň a základná škola (1. až 4. ročník) s materskou školou. Od roku 1950 pomerne úspešne funguje Poľnohospodárske družstvo, ku ktorému sú pridružené Tehla, Iňa a Lula. V obci sa ďalej nachádzajú dve predajne s potravinami, dve pohostinstvá, pohrebná služba, stolárska dielňa, výkup autobatérií, ako aj mnoho živnostníkov, ktorí podnikajú v rôznych oblastiach. Obec má vybudovanú pitnú vodu, zemný plyn a do budúcna sa plánuje vybudovanie obecnej kanalizácie. V obci sa nachádza aj pomník padlým v II. svetovej vojne.
Okrem rímskokatolíckeho kostola sa v dedine nachádza aj moderný reformovaný kostol z roku 1963.

</doc>
<doc id="28652" url="https://sk.wikipedia.org/wiki?curid=28652" title="Bielovce">
Bielovce

Bielovce sú obec na Slovensku v okrese Levice.

</doc>
<doc id="28653" url="https://sk.wikipedia.org/wiki?curid=28653" title="Bohunice (okres Levice)">
Bohunice (okres Levice)

Bohunice (predtým "Hontianske Bohunice") sú obec na Slovensku v okrese Levice.

</doc>
<doc id="28654" url="https://sk.wikipedia.org/wiki?curid=28654" title="Bory (okres Levice)">
Bory (okres Levice)

Bory sú obec na Slovensku v okrese Levice. Dedina patrila voľakedy známemu šľachtickému rodu Bory de Bori és Borföe.

</doc>
<doc id="28655" url="https://sk.wikipedia.org/wiki?curid=28655" title="Čajkov">
Čajkov

Čajkov je obec na Slovensku v okrese Levice.
Polohopis.
Obec Čajkov leží v severnej časti Levického okresu, neďaleko rieky Hron. Je súčasťou Nitrianskeho kraja. Čajkovský chotár má rozlohu 2394 ha. Prevažnú časť tvoria hrebene a svahy Štiavnických vrchov. Obec patrí do Tekovského regiónu.
Kultúra a zaujímavosti.
Kultúra.
Dodnes je možné vidieť v uliciach Čajkova tradičný tekovský kroj a počuť mäkký typ stredoslovenského nárečia — tzv. čilejkárske nárečie. Aj v dnešnej dobe v obci prežíva remeslo zhotovovania náročných a bohato zdobených krojov. Krojované bábiky z Čajkova sú obľúbeným suvenírom pre domácich, ale aj zahraničných hostí.
Každoročne sa v obci konajú dožinkové slávnosti „Čajkovské vinobranie“, ktorých súčasťou je prehliadka folklórnych súborov spojená s prezentáciou ľudových remesiel a ochutnávkou tradičných jedál Tekovského regiónu. 
Vinohradníctvo.
Obec Čajkov je známa svojimi vinohradmi a produkciou vína. Vinohradníctvu a pestovaniu hrozna sa venuje väčšina obyvateľov, aj keď pre mnohých z nich už nemá táto činnosť existenčný význam. Čajkovské vinohrady sú súčasťou "Nitrianskej kráľovskej vínnej cesty".
Každý rok v jarných mesiacoch sa v Čajkove koná "Oblastná degustácia vín", ktorú organizuje miestny vinohradnícky spolok v spolupráci s obecným úradom.
Turistika.
Štiavnické vrchy boli v roku 1979 vyhlásené za Chránenú krajinnú oblasť (CHKO). Do tejto oblasti bola zahrnutá aj severná časť katastrálneho územia Čajkova. Krásy prírody sprístupňuje turistom náučný chodník „Čajkovské bralie“.
Občianska vybavenosť.
V obci sa nachádza obecný úrad, kultúrny dom, poštový úrad, rímskokatolícky kostol sv. Mikuláša, fara, základná škola pre ročníky 1-9, materská škola a školská jedáleň, tenisové kurty, futbalové ihrisko, telocvičňa, zubná ambulancia, cintorín a dom smútku, Vinohradnícke múzeum a Dom ľudových remesiel.

</doc>
<doc id="28656" url="https://sk.wikipedia.org/wiki?curid=28656" title="Čaka (okres Levice)">
Čaka (okres Levice)

Čaka je obec na Slovensku v okrese Levice. V obci sa nachádza významné archeologické nálezisko čakanskej kultúry z mladšej doby bronzovej (názov kultúry je odvodený od názvu tejto obce).
Dejiny.
V minulosti administratívne patrila do Tekovskej župy, okresu Vráble. Po oslobodení bola začlenená do okresu Želiezovce v Nitrianskom kraji a od roku 1960 do okresu Levice, kraj Západoslovenský.
Obec Čaka patrí medzi významné archeologické lokality na Slovensku. Najstaršie osídlenie tohto územia datovali archeologické nálezy do obdobia neolitu. Rovnako tu boli zistené aj nálezy z eneolitu, doby bronzovej, ako aj sídliska z obdobia Veľkej Moravy.
Prvá písomná zmienka o obci „"Cheke"“ je z roku 1287. 
V rokoch 1874 - 1894 tu pôsobil Martin Čulen, jeden zo zakladateľov Matice slovenskej, ktorý má v obci pamätnú izbu a bustu. Je tu aj pochovaný. Medzi ďalšie významné osobnosti obce patria Jozefína Sablaková, Július Mesároš, Ľudovít Petrík, Matilda Schroifová-Mesárošová.
V rokoch 1950-1951 bola Archeologickým ústavom SAV preskúmaná mohyla v lokalite „Kopec“. Bojovnícky hrob z mladšej doby bronzovej bol zaradený do obdobia kultúry popolnicových polí a podľa charakteristických nálezov (hranená keramika napodobňujúca kovový lesk, bohatý výstroj a bohatá výzbroj bojovníka) sa stal základom k vyčleneniu samostatnej kultúry – čakanskej (čačianskej) kultúry. 
V minulosti patrila administratíva do Tekovskej župy, okres Vráble. Po vojne bola začlenená do okresu Želiezovce a od roku 1960 do okresu Levice, Západoslovenský kraj.
Názov.
Vývin názvu obce

</doc>
<doc id="28657" url="https://sk.wikipedia.org/wiki?curid=28657" title="Čata">
Čata

Čata môže byť:

</doc>
<doc id="28658" url="https://sk.wikipedia.org/wiki?curid=28658" title="Čata (okres Levice)">
Čata (okres Levice)

Čata je obec na Slovensku v okrese Levice.
Polohopis.
Obec leží vo východnej časti Podunajskej nížiny a v južnej časti Ipeľskej pahorkatiny na nízkej pravobrežnej nive a terasách rieky Hron. 
Dejiny.
Staršie osídlenie v chotári obce potvrdzujú archeologické nálezy sídlisk z neolitnej volútovej kultúry, eneolitnej s kanelovanou keramikou, maďarovskej kultúry zo staršej doby bronzovej, žiarových hrobov z halštatskej doby, sídlisk z laténskej, rímsko-barbarskej a slovanskej po dobu veľkomoravskú. Prvá písomná zmienka o obci (Chatka) je z roku 1386. Patrila kláštoru pavlínov v "Máriačaláde", časť obce benediktínskemu opátstvu v Čajakove. Po zrušení pavlínskej rehole pripadla správe verejných základín. Obyvatelia sa zoberali hlavne poľnohospodárstvom a vinohradníctvom, za prvej ČSR pracovali ako robotníci na veľkostatkoch a zaoberali sa aj košikárstvom a tkáčstvom. V rokoch 1938-45 obec pripojili k Maďarsku. V roku 1947 presídlili časť maďarského obyvateľstva do Maďarska. Miestna časť "Gen" (Guen, Gen) sa písomne uvádza v roku 1247, osada patrila prepoštstvu v Šahách, rodine "Hunt-Poznanovcov", neskôr kláštoru v Máriačaláde. 

</doc>
<doc id="28659" url="https://sk.wikipedia.org/wiki?curid=28659" title="Demandice">
Demandice

Demandice sú obec na Slovensku v okrese Levice.
Polohopis.
Obec leží v Ipeľskej pahorkatine v doline potoka Búr. 
Názov.
Názov pochádza z osobného mena Damian, ktoré sa v slovenčine vyskytuje aj v podobe Demen alebo Demän.
Dejiny.
Staršie osídlenie v chotári obce potvrdzujú archeologické nálezy eneolitného sídliska s kanelovanou keramikou, sídlisk z neolitnej volútovej kultúry, sídliska čačianskej kultúry z mladšej doby bronzovej a slovanského pohrebiska z 10. – 12. storočia. Prvá písomná zmienka o obci (Damian) je z roku 1270. Patrila rodine "Demandickovcov", v 18. storočí rodine "Grassalkovichovcov" a "Agátsovcov", v 19. storočí rodine Simonyiovcov, Benyovszkyovcov, Polugyayovcov a iným rodinám. Po roku 1918 sa do obce prisťahovalo viacero rodín zo stredného Slovenska. Obyvatelia sa zaoberali hlavne poľnohospodárstvom a vinohradníctvom, neskôr aj košikárstvom, tkáčstvom a výrobou metiel. V rokoch 1938 – 1944 bola obec pripojená k Maďarsku. Miestna časť "Hybec" (Hebech) sa písomne uvádza v roku 1276, obec patrila tunajším zemanom.

</doc>
<doc id="28660" url="https://sk.wikipedia.org/wiki?curid=28660" title="Devičany">
Devičany

Devičany sú obec na Slovensku v okrese Levice.

</doc>
<doc id="28661" url="https://sk.wikipedia.org/wiki?curid=28661" title="Dolná Seč">
Dolná Seč

Dolná Seč je obec na Slovensku v okrese Levice.
Obyvateľstvo.
Jazykové zloženie.
Jazyk v domácnosti.
spolu: 417 obyv.

</doc>
<doc id="28662" url="https://sk.wikipedia.org/wiki?curid=28662" title="Dolné Semerovce">
Dolné Semerovce

Dolné Semerovce je obec na Slovensku v okrese Levice.
Dejiny.
Obec Dolné Semerovce vznikla v roku 1260 v časoch vlády kráľa Bela IV. Obyvatelia sa venovali hlavne poľnohospodárstvu. Darilo sa a stále sa výborne darí obilninám, viniču a ovocným stromom. Vpádom Turkov bolo pôvodné územie Dolných Semeroviec zničené. Občania našli záchranu v kamenných pivniciach za kopcom Dobok, kde v roku 1715 založili novú obec. Na pôvodnom mieste ostala len osada Pustá Ves. O silnom duchovnom založení miestneho obyvateľstva svedčí fakt, že bola do konca druhej svetovej vojny sídlom Rádu milosrdných sestier. Zachoval sa kláštor milosrdných sestier zo 17. storočia, ktorý slúžil ako nemocnica. V rámci Akcie R sem boli presťahované rehoľné sestry z mnohých častí Slovenska. V súčasnosti v tejto budove sídli obecný úrad. Rímskokatolícky kostol sv. Jána Krstiteľa z konca 18. storočia je bohato zdobený sakrálnymi pamiatkami. V roku 1860 na ňom prebehla rekonštrukcia. Svojou krásou zaujme pomník Károlya Viszolajszkého v miestnom cintoríne, no aj pamätník v strede obce. V poslednom období sa darí rozvoju agroturistiky, najmä chovu jazdeckých koní. 

</doc>
<doc id="28663" url="https://sk.wikipedia.org/wiki?curid=28663" title="Dolný Pial">
Dolný Pial

Dolný Pial je obec na Slovensku v okrese Levice.

</doc>
<doc id="28664" url="https://sk.wikipedia.org/wiki?curid=28664" title="Domadice">
Domadice

Domadice sú obec na Slovensku v okrese Levice.
Dejiny.
Podľa Urbarium z roku 1767 sídlili v Domadiciach šľachtické rody ako Bottlik, Bodonyi, Dalmady, Pomothy, Lehoczky, Sembery, Szabadhegyi, Sántha a Halácsy.

</doc>
<doc id="28665" url="https://sk.wikipedia.org/wiki?curid=28665" title="Drženice">
Drženice

Drženice sú obec na Slovensku v okrese Levice. Súčasťou obce je aj miestna časť Kmeťovce, ktoré pod obec patria od roku 1973.

</doc>
<doc id="28666" url="https://sk.wikipedia.org/wiki?curid=28666" title="Farná">
Farná

Farná je obec na Slovensku v okrese Levice.
Polohopis.
Obec leží na pravom brehu rieky Hron v dolnohronskej nížine, na križovatke štátnych ciest Želiezovce-Nové Zámky a Levice-Štúrovo. Severovýchodne od vrchu Sporné sa nachádza samota Pereš, prístupná po spevnenej ceste z obce.
Dejiny.
Prvá písomná zmienka o obci je z roku 1156, kde sa uvádza ako Fornod a patrila do Tekovskej župy. V listine z roku 1283 sa obec uvádza pod menom Furnod a do roku 1848 bola súčasťou Ostrihomského arcibiskupského panstva. V súčasnosti patrí obec do okresu Levice, kraj Nitra.

</doc>
<doc id="28667" url="https://sk.wikipedia.org/wiki?curid=28667" title="Hokovce">
Hokovce

Hokovce () sú obec na Slovensku v okrese Levice. 
Polohopis.
Obec leží v juhovýchodnej časti Ipeľskej pahorkatiny na sútoku potoka Veporec () a Štiavnica. Najbližšími obcami sú Dudince ležiace 2 kilometre severovýchodne od Hokoviec a Horné Semerovce, ktoré sa nachádzajú 3 kilometre južnejšie. Obec je od okresného mesta vzdialená približne 30 kilometrov.
Vodné toky.
Chotárom obce pretekajú potoky Veporec a Štiavnica a nachádza sa tu i Okrúhle jazero a niekoľko minerálnych prameňov.
Dejiny.
Najstaršie doložené nálezy, dokumentujúce osídlenie tejto oblasti, pochádzajú z neolitu a zo strednej doby bronzovej.
Hokovce patria medzi najstaršie sídla Hontianskej župy. Roku 1095 spomína Hokovce vo svojom cestopise byzantský historik Constantinos a uvádza, že patrila rodu Ogeg. Ďalšia zmienka o obci Villa Egueg pochádza z roku 1245. Toto svoje meno (Egeg) si dedina udržala v maďarskom jazyku až do súčasnosti. V tomto období bol pánom Hokoviec bán Martin z rodu Hont-Poznan. Niekedy v rozmedzí rokov 1230 – 1260 bol v obci postavený ranogotický kostol, zasvätený svätému Petrovi a Pavlovi.
&lt;br&gt;Počas tatárskeho vpádu roku 1242 mongolskí nájazdníci obec zničili. Vypálili aj susednú Kráľovičovú. Viaceré okolité dediny (Zádor a Dopoputh) úplne zanikli. Pôvodné slovanské obyvateľstvo Hokoviec nahradili noví prisťahovalci. Roku 1270 daroval bán Martin usadlosť spolu so 4 nevoľníckymi rodinami premonštrátom v Šahách. Roku 1275 ju kráľ oslobodil od platenia daní a naturálnych dávok a šahský prepošt udelil roku 1279 hosťom, ktorí by sa tu usadili, slobodnú voľbu richtára a ďalšie značné privilégiá. Zachoval sa údaj o tom, že roku 1318 protestoval nitriansky biskup u Matúša Csáka proti konfiškácii časti výnosov z hokovského mýta. Zdá sa, že dedina bola v tomto období pomerne dôležitým sídlom, pretože pápežskí vyberači desiatku uvádzali v rozmedzí rokov 1332 až 1337 miestneho farára medzi významnými poplatníkmi. Hokovce, ležiace na „Via Magna“ boli dôležitou križovatkou ciest a získali štatút mestečka s mýtnym právom. Roku 1465 obci panovník udelil aj jarmočné právo. V 15. storočí bol čiastočne prestavaný miestny kostol.
&lt;br&gt;V tom čase viedlo cez obec viacero dôležitých ciest. Prvá viedla z hradu Tekov cez Levice do „mýtnych Hokoviec, druhá („Via Magna“) z Ostrihomu cez Šahy, Hrkovce (Damasa), popri Slatine cez rieku Štiavnica a cez Hokovce do Žemberoviec, Bátoviec a Banskej Štiavnice. Táto druhá cesta sa severne od Hokoviec rozvetvovala a jej druhá vetva viedla cez Dudince, Hontianske Tesáre, Hontianske Nemce a Prenčov do Banskej Štiavnice.
9. júla 1552 padol najdôležitejší hrad Poiplia Drégely do tureckých rúk. Cisársky veliteľ Erasmus Teuffel v snahe zastaviť osmanský nápor, zhromaždil v Hokovciach 9100 pešiakov a delostrelcov a 1750 jazdcov. V dvojdňovej bitke pri neďalekých Plášťovciach, ktorá sa odohrala v dňoch 9. a 10. júla, bola cisárska armáda porazená a obyvateľstvo okolitých dedín (medzi nimi aj Hokoviec) opustilo v strachu o život svoje domovy. 
&lt;br&gt;Hokovce sa znovu viac-menej vyľudnili. Pod osmanskou správou ostali až do roku 1685.
Po vytlačení Turkov z Uhorska bola usadlosť znovu dosídlená zmiešaným slovenským a maďarským obyvateľstvom, ale v priebehu 18. a 19. storočia získala jednoznačnú prevahu maďarská národnosť. Už dva roky po oslobodení Budína od Turkov (roku 1688) pripadla časť obce jezuitom v Šahách. Po zrušení rádu roku 1776 prešiel tento majetok do vlastníctva rožňavskej kapituly, v ktorej držbe ostal až do roku 1949. Kapitulský majetok sa členil na 3 majere. V roku 1734 bola loď kostola prestavaná v barokovom slohu, ale už roku 1743 kostol vyhorel.
Obyvateľstvo obce žilo tradične prevažne z poľnohospodárstva. Pestovalo sa hlavne obilie, kukurica, cukrová repa a vinič. Choval sa aj rožný statok, ošípané, ovce a hydina. Už roku 1715 bol v obci pri riečke Štiavnica pod vinicami na kopci Gestenec postavený mlyn. Dedina mala v tom čase 27 domácností. Do roku 1779 bol obecný cintorín okolo kostola. Z roku 1797 sa na námestí zachovala socha Svätého Jána Nepomuckého. Neskôr pribudli ďalšie sakrálne objekty: niekoľko krížov z 18. a 19. storočia, vo viniciach na kopci Gestenec kaplnka svätého Urbana (asi zo začiatku 19. storočia), mariánsky stĺp (1882 – 1969) na západnom konci obce, socha svätého Vendelína (zničená v šesťdesiatych rokoch 20. storočia), na námestí socha svätého Floriána (1903), na dolnom konci dediny kríž.
V roku 1828 bolo v Hokovciach 67 domov so 407 obyvateľmi. O 12 rokov neskôr, roku 1840 bol počet obyvateľov 377, prevažne rímskokatolíckeho vierovyznania. Do roku 1852 stúpol počet obyvateľov na 438. V obci stálo 48 panských domov, 20 želiarskych domov, 3 ďalšie domy na spoločnom majetku, dom pre učiteľa a fara. Roku 1854 postavila obec dnešnú vežu kostola (po požiari roku 1743 mal kostol len drevenú zvonicu). Od roku 1880 bola patrónom kostola banskobystrická kapitula. Podľa záznamov z roku 1881 mala obec 413 obyvateľov, z toho 406 rímskokatolíckeho a 7 evanjelického vierovyznania, pričom 390 obyvateľov bolo maďarskej a 23 slovenskej národnosti.
7. apríla 1899 bola slávnostne otvorená železničná trať Šahy-Krupina, ktorá významne prispela k rozvoju obce. Roku 1910 ma obec 597 obyvateľov, z toho 569 rímskych katolíkov, 1 obyvateľ gréckokatolíckeho obradu, 17 evanjelikov, 1 reformovaný, 9 židov.
Po rozpade Rakúsko-Uhorska pripadla obec Českoskovensku ale už 31. mája 1919 ju obsadili vojaci 1. brigády 3. armádneho zboru maďarskej Červenej armády pod velením Jenő Landlera. V tom čase boli Hokovce významnou obcou. Bývali tu výročné jarmoky, okrem dôležitej železničnej stanice tu bol aj poštový úrad, v obci pôsobili dve ľudové školy (maďarská a slovenská), bola tu kováčska dielňa, obchod, dve krčmy, mäsiarsky výsek, pekáreň, trafika, oprava obuvi, holič, fotograf, predajňa s konfekciou a obuvou, požiarna zbrojnica a benzínová pumpa. V obci sídlila aj správa polesia, ordinoval tu lekár a bola tu aj lekáreň. Miestna rímskokatolícka farnosť bola dôležitým centrom cirkevnej správy. Spravovala aj filiálky v Slatine, Dudinciach, Merovciach a Kráľovičovej. Napriek čulému náboženskému životu sa nevyhla aj istým excesom, v dôsledku ktorých bol na ňu roku 1927 uvalený interdikt.
Do roku 1940 stúpol počet obyvateľov dediny na 677, z toho bolo 651 rímskych katolíkov, 1 grékokatolík, 7 evanjelikov, 11 reformovaných, 7 židov.
V rokoch 1938 až 1945 pripadli Hokovce po Viedenskej arbitráži k Maďarsku. 9. novembra 1938 obsadila obec časť 15. pešieho regimentu maďarskej kráľovskej armády. Dedina sa stala pohraničnou obcou a bol v nej zriadený colný úrad. 
&lt;br&gt;15. októbra 1944 uskutočnili povstalecké sily z Krupiny pod velením kapitána francúzskych partizánov de Lannuriena neúspešný pokus zmocniť sa kasární maďarskej armády. 14. decembra 1944 obsadili vojská 18. gardovej mechanizovanej brigády 2. Ukrajinského frontu Šahy. Nemecký front, roztrhnutý na styku 6. a 8. armády neodolal ďalšiemu tlaku útočiacich vojsk Červenej armády, ktorá 20. decembra dosiahla Levice a prekročila Hron. Okolie Hokoviec bránila bojová skupina Kempfgruppe Rintelen, ktorej jadro tvorila 357. pešia divízia (vyznamenala sa v bojoch o Dukliansky priesmyk). Bojovej skupine velil generálmajor Josef Rintelen. Pozostávala z trosiek 357. pešej divízie, niekoľkých skupín brigády SS-Dirlewanger, trosiek 2. maďarskej tankovej divízie a niekoľkých nemeckých a maďarských oddielov protilietadlového delostrelectva. Sovietske vojská obsadili Hokovce 19. decembra vo večerných hodinách. V týchto bojoch padlo 7 nemeckých a niekoľko desiatok sovietskych vojakov a bolo zničených 15 sovietskych tankov.
Po vojne došlo k „reslovakizácii“ značnej časti obyvateľstva a mnohí obyvatelia obce boli násilne vysídlení do Maďarska alebo do Sudiet. Roku 1950 vzniklo v obci Jednotné roľnícke družstvo. 
V roku 1961 žilo v obci 761 ľudí, ale už v roku 1970 zaznamenala prvý úbytok obyvateľstva, ktorého celkový počet klesol na 727 a do roku 1991 na 612. V roku 2001 malo v dedine trvalý pobyt už len 595 obyvateľov, z čoho sa k slovenskej národnosti hlásilo 318 ľudí. 2. februára 2003 došlo k zrušeniu osobnej dopravy na železničnej trati Šahy – Zvolen, čím značne utrpel celý región Hontu, ktorý ostal bez železničného spojenia.
14. februára 2008 boli v rámci reorganizácie slovenských diecéz Hokovce pričlenené k banskobystrickej diecéze. Nasledujúceho roku bola v Hokovciach opäť zriadená farnosť s filiálkami Slatina, Horné Semerovce a Dolné Semerovce. V súčasnosti patria k hokovskej farnosti filiálky Horné Semerovce a Chorvatice.
Časti obce.
Kráľovičová.
Dnes patrí k Hokovciam aj kedysi samostatná obec Kráľovičová (maď. Királyfia), ktorá je z obdobia rokov 1435 a 1446 doložená ako majetok rodov Királyfia a Vešenec. Roku 1466 bola spustošená, neskôr pripadla Földváryovcom, ktorí tu postavili kaštieľ, okolo ktorého vysadili dendrologicky hodnotný anglický park. Začas bola osada v majetku Coburgovcov, neskôr ju získali Zmeškalovci a Fülopovci a naostatok Migazziovci. V 19. storočí patrila k Horným Semerovciam. Koncom 19. storočia prešiel majetok manželstvom na grófa Huga Oberndorfa, ktorý ho po smrti svojej manželky predal slávnej herečke Fedák Sári. Tá ho ešte v deň zakúpenia predala barónovi Kohnerovi. Začas býval v budove hospodár holandského pôvodu Jozef Grőne, ktorý sa v tridsiatych rokoch 20. storočia odsťahoval do Kamenných Kosíh. Posledným vlastníkom kaštieľa a veľkostatku bol Izidor Horn, ten však budovu neobýval. V kaštieli mal vo vojnovom období ordináciu jeho zať Dr. Eugen Weinberger. V rokoch 2009 a 2010 bol kaštieľ renovovaný miestnym podnikateľom Štefanom Pírim.
V období druhej svetovej vojny bolo v obci vybudovaných niekoľko domov a obec bola dosídlená maďarským obyvateľstvom. Toto koncom vojny čiastočne dobrovoľne emigrovalo a čiastočne bolo po roku 1945 násilne vysídlené. Nahradilo ho obyvateľstvo z okolia Detvy, Krupiny a Hriňovej.
Z Kráľovičovej pochádza Illés Nándor (* 1836), zakladateľ uhorského lesníctva.

</doc>
<doc id="28668" url="https://sk.wikipedia.org/wiki?curid=28668" title="Hontianska Vrbica">
Hontianska Vrbica

Hontianska Vrbica (v minulosti "Hontianske Ďarmoty", ) je obec na Slovensku v okrese Levice.

</doc>
<doc id="28669" url="https://sk.wikipedia.org/wiki?curid=28669" title="Hontianske Trsťany">
Hontianske Trsťany

Hontianske Trsťany (, v minulosti len "Nádas") sú obec na Slovensku v okrese Levice.
Dejiny.
Hontianske Trsťany boli majetkom Hontianskeho hradu, v roku 1267 kráľ Belo IV. daroval tunajšie majetky hontianskym hradným jobagiónom. Od roku 1245 tu malo majetky i šahanské prepošstvo. V roku 1318 povolil arcibiskup Tomáš tunajšiemu zemepánovi, aby mohol postaviť kaplnku. Podľa tureckého daňového súpisu z roku 1664 sa obec volala Nádazs a mala 30 poplatníkov, medzi rozšírené priezviská patrili: Petrík, Matus a Kuna. Čo sa týka školy, najstaršia vizitácia je zaznamenaná z 30. júna 1692. Škola mala dve miestnosti, pričom v prvej sa vyučoval prvý stupeň a v druhej zvyšok. Po ústupe Turkov kráľ Leopold I. daroval Trsťany jezuitskej reholi. Neskôr, v roku 1776 ich kráľovná Mária Terézia darovala vtedy zriadenému banskobystrickému biskupstvu. Obec mala mlyn a kostol sv. Bartolomeja z roku 1759. Jej obyvatelia sa zaoberali najmä poľnohospodárstvom. K obci patria samoty Hlina a Rovne. V roku 1995 oslávila obec 750. výročie prvej písomnej zmienky.

</doc>
<doc id="28670" url="https://sk.wikipedia.org/wiki?curid=28670" title="Horná Seč">
Horná Seč

Horná Seč () je obec na Slovensku v okrese Levice.

</doc>
<doc id="28671" url="https://sk.wikipedia.org/wiki?curid=28671" title="Horné Semerovce">
Horné Semerovce

Horné Semerovce sú obec na Slovensku v okrese Levice.
Polohopis.
Obec leží na juhovýchodnom okraji Ipeľskej pahorkatiny v doline potoka Štiavnica. 
Dejiny.
Staršie osídlenie v lokalite obce potvrdzujú archeolgické nálezy pohrebiska z doby bronzovej. Prvá písomná zmienka o obci je z roku 1276 (pribi viri de Zemered). Bola zemianskym majetkom, v 14. storočí patrila rodine "Konyovcov" z rodu "Kacsics", od 18. storočia rodine "Hellenbachovcov", v 19. storočí rodine "Földváryovcov" a "Ivánkovcov". Obyvatelia sa zoberali hlavne poľnohospodárstvom. V rokoch 1938-44 obec pripojili k Maďarsku.

</doc>
<doc id="28672" url="https://sk.wikipedia.org/wiki?curid=28672" title="Horné Turovce">
Horné Turovce

Horné Turovce ("po maďarsky Felsőtúr)" sú obec na Slovensku v okrese Levice.

</doc>
<doc id="28673" url="https://sk.wikipedia.org/wiki?curid=28673" title="Horný Pial">
Horný Pial

Horný Pial je obec na Slovensku v okrese Levice
Polohopis.
Obec Horný Pial sa nachádza 15 km juhozápadne od okresného mesta Levice vzdušnou čiarou. Susedí s katastrami obcí Lok, Bajka, Dolný Pial, Beša, Iňa a Jesenské Údolie. Najvvyšším bodom obce je na južnej strane historická kaplnka (208 m n. m.) a najnižšie miesto sa nachádza v blízkosti chotára obce Bajka (166 m n. m.). Obec Horný Pial leží na východných svahoch Pohronskej pahorkatiny na terasách rieky Hron. Povrch katastra je len v malej miere kopcovitý a spádovitý smerom na východ. Povrch odlesneného chotára tvoria treťohorné uloženiny s pokrovom spraše. Má černozemné a hnedozemné pôdy.
Prírodné podmienky.
Vodstvo.
Cez obec preteká nízkokapacitný recipient smerom od Dolného Pialu na sever, prameniaci na parcele „Močariská“. Tok z tohoto prameňa ústi do neďaleko tečúceho Hrona.
Klíma.
Kataster obce sa nachádza v mierne suchom pásme s priemernou ročnou teplotou vzduchu 9 °C. V letných mesiacoch pripadá cca 25 °C na 60 dní a v zimných mesiacoch cca 0 – 1 °C na 40 dní počas daného obdobia. Priemerné ročné zrážky sa pohybujú okolo 660 – 680 mm, a to v zime cca 300 mm a počas vegetačného obdobia spadne 360 – 380 mm.
Dejiny.
Najstarší dokument, v ktorom je doložený názov tejto obce, pochádza z roku 1209 a spomína ju pod názvom PELLY. Pánom usadlosti sa stal od roku 1251 Albert, syn zemianskj rodiny BOLYÁRA-PÉLYIHO, a dostala názov Bolyár Pélyi. Neskôr ju prevzali pod svoju správu rodiny Hunyadiovcov z Kálnej a z časti aj Majthényiovci.
Meno obce sa ďalej spomína v písomnostiach z roku 1484 (Egyhazaspel) z čias tureckej nadvlády (v rokoch 1543 – 1583), keď aj samotní usadlíci boli daňovými platiteľmi.
Okolo roku 1550, keď vznikol urbársky zákon, sa objavili spisy po rodine PÉLYI.
Posledné dokumenty z obdobia feudalizmu (po rodine Hunyadiovcov) boli objavené v nitrianskom archíve – tzv. súpis poddaných z čias Márie Terézie (cca rok 1770), ktorý podával konkrétny prehľad o obyvateľoch a konkrétnych obhospodarovaných plochách pôdy. Koncom 18. storočia sa stretávame aj s posledným názvom obcie Pial, resp. Horný Pial, ktorý sa zachoval až do súčasnosti.

</doc>
<doc id="28674" url="https://sk.wikipedia.org/wiki?curid=28674" title="Hrkovce">
Hrkovce

Hrkovce sú obec na Slovensku v okrese Levice.
Polohopis.
Obec leží v Ipeľskej pahorkatine na mokrej zaplavovanej nive rieky Ipeľ a potoka Štiavnička. 
Dejiny.
Staršie osídlenie v lokalite obce potvrdzujú archeolgické nálezy z obdobia paleolitu, eneolitného sídliska s kanelovanou keramikou, sídliska laténskeho a slovanského z doby veľkomoravskej. Prvá písomná zmienka o obci je z roku 1156 ("Gyrki"), keď tunajší desiatok pripadol Ostrihomskej kapitule, ktorá v roku 1279 získala takmer celú obec. Od roku 1512 obec uvádzajú pod názvom "Gyerk". V roku 1552 Turci obsadili celé okolie a obec veľmi poškodili. Hoci s veľkými stratami, Hrkovce vyše 130-ročné panovanie Turkov prežili. V roku 1664 už mohli Turci zdaniť len 88 osôb obce (mužov nad 15 rokov). V strede obce stál už v 12. storočí kostol, ktorý v roku 1808 padol za obeť požiaru. Spolu s ním zhorela aj väčšina domov so slamenou strechou. Obyvatelia sa zoberali poľnohospodárstvom, vinohradníctvom a rybolovom. Neskôr sa tu rozšírilo košikárstvo. V rokoch 1938-44 bola obec pripojená k Maďarsku. Od 1. januára v roku 1980 ju pričlenili k Šahám, ale od 1. apríla v roku 1998 sa opäť stala samostatnou obcou.

</doc>
<doc id="28675" url="https://sk.wikipedia.org/wiki?curid=28675" title="Hronovce">
Hronovce

Hronovce sú obec na Slovensku v okrese Levice. Obec vznikla v roku 1968 zlúčením obcí Čajakovo (starší názov Lekér), Domaša a Vozokany nad Hronom.

</doc>
<doc id="28676" url="https://sk.wikipedia.org/wiki?curid=28676" title="Hronské Kľačany">
Hronské Kľačany

Hronské Kľačany sú obec na Slovensku v okrese Levice.

</doc>
<doc id="28677" url="https://sk.wikipedia.org/wiki?curid=28677" title="Hronské Kosihy">
Hronské Kosihy

Hronské Kosihy () sú obec na Slovensku v okrese Levice, v Tekovskom regióne.
Dejiny.
Obec Hronské Kosihy je doložená v roku 1294 ako Kezw, neskôr Koszihy (1773), Hronské Kosihy (1920), maď. Garamkeszi. Patrila zemanom z Kalnej, v rokoch 1388-1848 panstvu Levice. V roku 1618 ju ovládli Turci. V roku 1601 mala 45 domov, v roku 1720 mala 15 daňovníkov (krčmu), v roku 1828 mala 74 domov a 499 obyvateľov. Obyvatelia sa zaoberali poľnohospodárstvom. V roku 1939 založili vodné družstvo. Po oslobodení nastal rozvoj obce. 

</doc>
<doc id="28678" url="https://sk.wikipedia.org/wiki?curid=28678" title="Iňa">
Iňa

Iňa je obec na Slovensku v okrese Levice.

</doc>
<doc id="28679" url="https://sk.wikipedia.org/wiki?curid=28679" title="Ipeľské Úľany">
Ipeľské Úľany

Ipeľské Úľany (v minulosti "Fedýmeš", ) sú obec na Slovensku v okrese Levice.

</doc>
<doc id="28680" url="https://sk.wikipedia.org/wiki?curid=28680" title="Ipeľský Sokolec">
Ipeľský Sokolec

Ipeľský Sokolec (v minulosti "Sakáloš", ) je obec na Slovensku v okrese Levice.

</doc>
<doc id="28681" url="https://sk.wikipedia.org/wiki?curid=28681" title="Jabloňovce">
Jabloňovce

Jabloňovce sú obec na Slovensku v okrese Levice. 
Polohopis.
Jabloňovce sa skladajú z dvoch častí, Horných a Dolných Jabloňoviec. Cez obec preteká potok Jabloňovka, ľavostranný prítok Sikenice. 
Dejiny.
Obec vznikla v roku 1943 zlúčením Dolného a Horného Almáša. Obec Dolný Almáš sa spomína v roku 1245. Patrila kláštoru v Šahách, od roku 1338 panstvu Levice. V 17. storočí boli majiteľmi Čákiovci, v 19. storočí Esterháziovci a Schoellerovci. Horný Almáš je doložený v roku 1428. Patril prepoštstvu v Šahách, v 17. storočí získali majetky jezuiti a neskôr biskupstvo v Banskej Bystrici. Obyvatelia sa zaoberali poľnohospodárstvom a vinohradníctvom. Začiatkom 18. storočia je doložené hrnčiarstvo a pivovarníctvo.

</doc>
<doc id="28682" url="https://sk.wikipedia.org/wiki?curid=28682" title="Jesenské (okres Levice)">
Jesenské (okres Levice)

Jesenské ("1945-1992 Jesenské Údolie", ) je obec na Slovensku v okrese Levice.

</doc>
<doc id="28683" url="https://sk.wikipedia.org/wiki?curid=28683" title="Jur nad Hronom">
Jur nad Hronom

Jur nad Hronom je obec na Slovensku v okrese Levice. 

</doc>
<doc id="28684" url="https://sk.wikipedia.org/wiki?curid=28684" title="Kalná nad Hronom">
Kalná nad Hronom

Kalná nad Hronom je obec na Slovensku v okrese Levice.
Polohopis.
Obec Kalná nad Hronom leží 8 km západne od okresného mesta Levice, na pravom brehu rieky Hron a má rozlohu 3 413 ha. 
Dejiny.
Prvá písomná zmienka pochádza z roku 1209. V tomto čase obec patrila do opátstva v Hronskom Beňadiku. V roku 1613 sa dostala pod správu Turkov.
Obyvateľstvo bolo zamerané na poľnohospodárstvo a chov dobytka. Nachádzal sa tu mlyn a liehovar. V súčasnosti sa obec modernizuje.
V roku 1990 obec splynula s obcou Mochovce.
Obyvateľstvo.
Obec mala podľa sčítania v roku 2021 spolu 2 073 obyvateľov. Z toho tvoria 76 % Slováci, 10 % Maďari a 13% malo nezistenú národnosť.
Kultúra a zaujímavosti.
Pomníky.
Pomník obetiam I. a II. svetovej vojny.
História.
V historických záznamoch sa obec prvýkrát spomenula v roku 1209.

</doc>
<doc id="28685" url="https://sk.wikipedia.org/wiki?curid=28685" title="Keť">
Keť

Keť je obec na Slovensku v okrese Levice. V minulosti sa volala Kvetná.

</doc>
<doc id="28686" url="https://sk.wikipedia.org/wiki?curid=28686" title="Kozárovce">
Kozárovce

Kozárovce sú obec na Slovensku v okrese Levice. 
Polohopis.
Obec Kozárovce sa nachádza v regióne Tekov, v tesnej blízkosti Slovenskej brány. Nachádza sa v najsevernejšej časti okresu Levice a od okresného mesta je vzdialená asi 14 km. Na jej území sa stretávajú hranice okresov Levice, Zlaté Moravce a Žarnovica a hranice Nitrianskeho a Banskobystrického kraja. Obec leží na pravom brehu rieky Hron. Z východnej strany je ohraničená okrajom Štiavnických vrchov a zo západnej Podunajskou pahorkatinou. Katastrálne územie obce je pahorkatinového rázu. 
Časti obce.
Brôdok, Heliská, Grunty, Nová Ulica, Močiar,
Vlčí Jarok.
Ulice.
Hlavná, Brôdok, Močiar, Školská, Cintorínska, Mlynská
Vodné toky.
Cez obec pretekajú tri potoky: Čaradický potok, Svätý potok a Mládežnícky potok, z ktorých Čaradický napája vodnú nádrž pod Pustou horou. Táto slúži na zavlažovanie a športový rybolov.
Vodné plochy.
Umelo vytvorená vodná nádrž na Čaradickom potoku, nazývaná "Priehrada" sa nachádza na severozápadnom okraji obce.
Symboly obce.
Na vytvorení symbolov obce majú zásluhu:
Erb obce.
V modrom poli neskorogotického štítu na čiernej pôde medzi strieborným lemešom a vinohradníckym nožom pri striebornej tyči zlatý ker viniča s dvoma striebornými strapcami hrozna.
Vlajka obce.
Vlajku tvoria pozdĺžne rovnomerné farebné pásy: (zhora) zelený – modrý – žltý – biely – zelený – modrý – žltý – biely. Vlajka je ukončená troma cípmi, čiže dvoma zástrihmi, ktoré siahajú do 1/3. 
Dejiny.
Prvá písomná zmienka o obci Kozárovce pochádza z roku 1075, v zakladajúcej listine benediktínskeho opátstva vo Svätom Beňadiku.
V roku 1934 kronikár Imrich Závadský objavil významný rukopis knihy z roku 1731. Jej názov je LIBER PAGY KOVÁCSI / KNIHA OBCE KOZÁROVCE/ a má asi 1100 strán. Sú v nej zmluvy o kúpe a predaji a iné záznamy. Písaná je po slovensky švabachom. Na požiadanie Matice slovenskej bola uložená v Slovenskej národnej knižnici v Martine.
Obec bola na začiatku roka 1945 čiastočne vypálená počas oslobodzovacích bojov. Vážne poškodených bolo mnoho domov a budov.
Názov.
Vývin názvu obce
Kultúra a zaujímavosti.
Pomníky.
Na križovatke v centre obce sa nachádza "Trojičná socha". V hornej časti centra obce sa nachádza trojičné námestie, ktorého dominantou je veľké súsošie v životnej veľkosti "Najsvätejšej trojice a Sv. Archanjelov Urjela, Simiela, Orifiela a Zachariela" osadené v kaskádovitých vodopádoch. V dolnej časti centra obce sa nachádza "Namestie padlých", ktorého dominantou je trojmetrová bronzová "Slovenská brána"(jeden zo symbolov Kozároviec) na ktorej je plasticky zobrazená historia obce a mená padlých. V časti obce "Močiar" je malá oddychová zóna, ktorej dominantou je socha "Sv.Michala archanjela" v životnej veľkosti. V časti obce "Brôdok" je veľká oddychová zóna, ktorej dominantou je súsošie "Zvestovania Panne Márii" so sochami Panny Márie a Sv.archanjela Gabriela v životnej veľkosti. Dominantou miestneho cintorína je socha "Sv.archanjela Rafaela" v životnej veľkosti.
Divadlo.
V obci pôsobí Ochotnícke divadlo. Divadlo má v obci dlhú históriu. Začiatky divadla v obci sú dokumentované v Kronike obce už koncom 19. storočia.
Školstvo.
V obci sa nachádza materská škola a štátna základná škola.
Doprava.
Kozárovce ležia pri železničnej križovatke. Železničná trať Nové Zámky – Zvolen spájajúca Bratislavu a Košice južnou trasou sa tu spája so Železničnou traťou Leopoldov – Kozárovce. Obec Kozárovce má priame vlakové spojenie s dvoma najväčšími a najvýznamnejšími mestami Slovenska a ďalšími významnými mestami, ako Banská Bystrica, Zvolen, Žiar nad Hronom, Levice, Martin, Prešov a na české mestá ako Praha a Brno.
Šport.
V obci sa nachádza futbalový štadión a pôsobí tu TJ Lokomotíva. 

</doc>
<doc id="28687" url="https://sk.wikipedia.org/wiki?curid=28687" title="Krškany (okres Levice)">
Krškany (okres Levice)

Krškany ("do roku 1960 oddelene: Malé a Veľké Krškany," ) sú obec na juhozápadnom Slovensku v okrese Levice. Podľa Urbarium s roku 1767 sídlili v Krškanoch šľachtické rody ako Disznóssy, Agardy, Horváthy, Pomothy, Zmeskál, Paulik a Krsák.

</doc>
<doc id="28688" url="https://sk.wikipedia.org/wiki?curid=28688" title="Kubáňovo">
Kubáňovo

Kubáňovo (do roku 1948 slovensky "Setich"; maďarsky "Szete") je obec na Slovensku v okrese Levice.

</doc>
<doc id="28689" url="https://sk.wikipedia.org/wiki?curid=28689" title="Kukučínov">
Kukučínov

Kukučínov je obec na Slovensku v okrese Levice. V katastrálnom území obce je prírodná rezervácia Hlohyňa.

</doc>
<doc id="28690" url="https://sk.wikipedia.org/wiki?curid=28690" title="Kuraľany">
Kuraľany

Kuraľany sú obec na Slovensku v okrese Levice. 
Polohopis.
Nachádza sa vo východnej časti Podunajskej pahorkatiny, asi juhojuhozápadne od Želiezoviec.
Geografická poloha obce je 48° 58´ 46´´ severnej šírky, 18° 32´ 26´´ východnej dĺžky.
Obec mala v decembri 2008 530 obyvateľov.
Dejiny.
Archeologické nálezy nasvedčujú, že dejiny osady spadajú až do obdobia mladšej doby bronzovej (500 - 700 pred Kr.). V obci je nález halštatského kostrového, laténskeho a veľkomoravského pohrebiska. Príchod slovanského obyvateľstva sa datuje od 5. storočia. Boli to roľníci, pestovali všetky druhy obilnín, strukoviny, olejniny, ovocie a zeleninu. Takisto chovali ošípané, hovädzí dobytok, ovce a hydinu. Doplnkovým zamestnaním bol rybolov a včelárstvo. K tradičným remeslám patrilo kováčstvo, tesárstvo a hrnčiarstvo.
Obec sa vyvinula ako hromadná cestná dedina. Prvá zmienka je z roku 1223. Do 14. storočia patrila zemanom Kuraliovcom, v rokoch 1330 - 1349 ju vlastnilo ostrihomské arcibiskupstvo. Po tureckom nájazde v 16. storočí spustla. V roku 1612 sem správca majetku Juraj Paluška presídlil obyvateľov slovenskej národnosti z okolia Topoľčian a Chynorian. Svedčia o tom súčasné priezviská Bielikovci, Michlovci, Neviďanskovci, Nestenickí a pod. Obyvatelia boli želiarmi na panskom. Za 200 zlatých ročnej úhrady sa v rokoch 1700 - 1725 vykúpili z roboty. Vtedajšie obyvateľstvo sa zaoberalo poľnohospodárstvom, noví usadlíci sa rýchle aklimatizovali, úrodnosť pôdy zaručovala trvalú obživu. Pôda bohatá na humus i ostatné živiny, priaznivé klimatické podmienky umožňujú pestovať takmer všetky poľnohospodárske plodiny, čo usadlíci dôsledne využívali. Podmienky zaručovali sústavný rozvoj obce. 
V rokoch 1938 - 1945 bola obec pripojená k horthyovskému Maďarsku. Začiatkom roka 1945 sa front priblížil až k rieke Hron. V blízkosti Kuralian stál tri mesiace. Oslobodenie prišlo 27. marca 1945. Presne o 14-tej hodine prišli smerom od Želiezoviec vojská II. ukrajinského frontu. Velil im maršal Sovietskeho zväzu Rodion Jakovlevič Malinovskij.
Názov.
Vývin názvu obce
Symboly obce.
Erb.
Erb obce preberá motív ratolestí z historickej pečate, hlavný erbový motív - tri šípy korení v erbe rodu z Kuralian, presnejšie z jeho klenotu. Vychádzajúc z historickej predlohy má podobu: v modrom štíte zdola dvomi zlatými ratolesťami ovenčené tri zlaté striebrohroté a striebroperé šípy, bočné odklonené. Erb, spolu s pečaťou a vlajkou, tvoria trojicu základných symbolov obce

</doc>
<doc id="28691" url="https://sk.wikipedia.org/wiki?curid=28691" title="Lok">
Lok

Lok je obec na Slovensku v okrese Levice.
Polohopis.
Obec leží na východných svahoch Pohronskej pahorkatiny a na terasách Hrona. Nadmorská výška stredu obce je , chotár je vo výške od 160 do . Rovinný až pahorkatinný povrch odlesneného chotára tvoria treťohorné uloženiny s pokrovom spraše a sprašových hlín. Má hnedozemné a černozemné pôdy. 
Dejiny.
Obec sa spomína v roku 1286. Od 1388 patrila hradnému panstvu Levice. V roku 1601 mala 41 domov, roku 1828 už 89 domov a 589 obyvateľov. Zaoberali sa poľnohospodárstvom. Pri požiari v roku 1904 zhorelo 104 domov. 
Za I. ČSR pracovali obyvatelia väčšinou ako poľnohospodárski robotníci na veľkostatku Scholler. V rokoch 1938 – 1945 bola obec pripojená k Maďarsku. V roku 1947 sa uskutočnilo presídľovanie občanov maďarskej a slovenskej národnosti. 1948 bol v obci založený ŠM a 1950 JRD. 
Obyvateľstvo 
Podľa sčítania v roku 2021 malo v obci národnosť slovenskú 79%, maďarskú 8% a nezistenú 12%. 
Občianska vybavenosť.
V Loku je novopostavená základná škola s materskou škôlkou. Obec má aj veľký kultúrny dom a vlastné zdravotné stredisko. Účelom športu slúži obecné futbalové ihrisko. 
V súčasnosti sa v Loku postavili tri štvorbytové nájomné byty a uskutočnila sa generálna oprava verejných komunikácií.

</doc>
<doc id="28692" url="https://sk.wikipedia.org/wiki?curid=28692" title="Lontov">
Lontov

Lontov je obec na Slovensku v okrese Levice.

</doc>
<doc id="28693" url="https://sk.wikipedia.org/wiki?curid=28693" title="Lula (okres Levice)">
Lula (okres Levice)

Lula je obec na Slovensku v okrese Levice.

</doc>
<doc id="28694" url="https://sk.wikipedia.org/wiki?curid=28694" title="Málaš">
Málaš

Málaš je obec na Slovensku v okrese Levice.

</doc>
<doc id="28695" url="https://sk.wikipedia.org/wiki?curid=28695" title="Malé Kozmálovce">
Malé Kozmálovce

Malé Kozmálovce sú obec na Slovensku v okrese Levice.
Polohopis.
Obec sa nachádza v Nitrianskom kraji a Levickom okrese. Najbližšie obce sú na severe Tlmače-Lipník (4 km), na východe Veľké Kozmálovce (2 km), na juhu Nový Tekov (3 km) a na severozápade Nemčiňany (5 km).
Prírodné podmienky.
Povrch.
Hlavné povrchové celky v oblasti sú Panónska panva (Podunajská pahorkatina) a Vnútorné Západné Karpaty (sopečné pohoria Pohronský Inovec a Štiavnické vrchy; Slovenská brána - 5 km na severovýchod, oddeľuje Panónsku panvu od Karpát). K najvyšším vrchom patrí Pipíška () na severovýchode a Plešovica () na severe; na vrchu je umiestnený vysielač. Na juhozápade leží Veľká Vápenná (). Prevažné horninové zloženie tvoria andezity, pyroklastiká, vápenaté piesky a íly
Podnebie.
Obec leží v teplej klimatickej oblasti s priemernou ročnou teplotou 10ºC a zrážkami 540 mm (zdroj:Meteorologická Stanica, Malé Kozmálovce).
Vodstvo.
Obec leží v povodí Hrona, ktorý preteká 1 km od obce. Na rieke je vybudovaná vodná nádrž Veľké Kozmálovce (hať). Obcou preteká Malokozmálovský potok, ktorý má 2 zdrojnice, jedna pramení približne 3 km severozápadne od obce a druhá 2 km severne, oba potoky sa zlievajú približne 1 km severne od obce, neďaleko kameňolomu. V obci je rybník nazývaný Isapáš, ktorý slúži hlavne na chov rýb.
Dejiny.
Lokalita bola osídlená už v neolite (mladšia doba kamenná). V chotári bolo zistené avarské sídlisko, hradisko a pohrebisko.
V roku 1938 sa po rigolovaní vinohradu (prevrstvovanie pôdy do hĺbky najmenej 40 cm na výsadbu viacročných kultúr, v danom prípade viniča) severne od obce našiel hrob slovanského bojovníka. Hrob sa datuje na koniec 8. a začiatok 9. storočia (roky 780 až 820). V hrobe bol pri kostre nájdený meč (karolínskeho typu X), železné strmene a hrncovitá nádoba zdobená vlnovkou.
Na východnej časti vrchu Plešovica (Grác) pokrytého agátovým lesom a z južnej časti vinohradom (Kis Hegy) sú zvyšky zemného opevnenia-hradiska zo strednej hradiskovej doby (9. storočie a prvá polovica 10. storočia). Umelé opevnenie, ktoré sa skladalo z valu a priekopy na vonkajšej strane, ohradzovalo osídlenú plochu v tvare nepravidelného štvoruholníka. Na štvrtej východnej strane využili budovatelia hradiska aj prudký skalnatý zráz, ktorý spadá takmer kolmo do inundačného (pravidelne zaplavovaného) územia Hrona. Hradisko o ploche cca 250 árov je rozdelené nízkym valom v smere z juhu na sever na dva dvory - západný a východný.
V roku 1947 pri kopaní piesku na terénnej vyvýšenine severne od obce, medzi cestou vedúcou do Tlmáč a vinicou, boli nájdené nádoby a železné kopije (z nálezov sa zachovala iba jedna súdkovitá nádoba). Okolnosti nálezu neboli patrične zdokumentované.
V katastrálnom území Malých Kozmáloviec, severovýchodne od obce, sa nachádzala stredoveká osada Villa Braina.
Z roku 1075 je prvá písomná zmienka o Brajanoch pri hronskom brode, obývanej tekovskými hradnými vojakmi.
Z roku 1332 je prvá písomná zmienka o Malých Kozmálovciach v spojitosti s Ondrejom z Kozmáloviec (Andreas de Kozmal).
V roku 1372 obec patrila zemanom de Saró zo Šaroviec.
Od roku 1489 boli Malé Kozmálovce súčasťou panstva Jelenec.
Roku 1618 obec vyplienili Turci.
Začiatkom 17. storočia získala Malé Kozmálovce rodina Paluska de Aranyosmáróth. Po vymretí rodu Paluska sa vlastníkom obce stáva gróf Migazzi a koncom 19. storočia grófka Erdódyová - Irma Migazzi.
V roku 1601 mala obec 35 domov, v roku 1828 89 domov a 583 obyvateľov. 
Po roku 1918 došlo k parcelácii grófskeho veľkostatku; obyvatelia sa stali poľnohospodárski robotníci. Zaoberali sa poľnohospodárstvom a vinohradníctvom
27. júna 2006 bola obec zasiahnutá povodňou po tom ako sa vylial miestny potok pri prietrži mračien, v niektorých miestach siahala voda až do výšky 80 cm a nebol možný prejazd smerom na Nemčiňany. Povodeň spôsobila veľké materiálne škody.
Symboly obce.
Pečať obce.
Odtlačky prvej známej pečate obce Malé Kozmálovce sa našli na urbárskych písomnostiach z rokov 1774-84 (vo fonde Tekovská župa, v Štátnom oblastnom archíve Nitra, pracovisko Šaľa). Pečať bola oválneho tvaru a mala výšku 31 mm a šírku 28 mm, s textom: „KIS ∙ KOSZMALY ∙ PECSETNYOMO“ teda „Pečatidlo obce Malé Kozmálovce“. V záhlaví rukopisu je ruža a medzi slovami vo výške stredu bodky. V pečatnom poli v strednej tretine pri ľavom okraji klas, čerieslo zasahujúce spodkom a hrotom, v hornej strednej tretine opäť klas a v pravej polovici poľa lemeš.
Kultúra a zaujímavosti.
Zaujímavosti.
Meteorologická stanica.
Základný kameň bol postavený dňa 14. septembra 2016. Dôvodom postavenia meteorologickej stanice bol častý vznik povodní v obci, pri ktorých vznikli škody na majetkoch. Stanica za pomoci webovej stránky obce informuje občanov o atmosférických podmienkach. Funguje za podpory obce a SHMÚ , Amatérskej Meteorológie Slovenska. Jej prevádzkovateľom je miestny obyvateľ Jerguš Vinarčík.

</doc>
<doc id="28696" url="https://sk.wikipedia.org/wiki?curid=28696" title="Malé Ludince">
Malé Ludince

Malé Ludince sú obec na Slovensku v okrese Levice.

</doc>
<doc id="28697" url="https://sk.wikipedia.org/wiki?curid=28697" title="Mýtne Ludany">
Mýtne Ludany

Mýtne Ludany je obec na Slovensku v okrese Levice. 

</doc>
<doc id="28698" url="https://sk.wikipedia.org/wiki?curid=28698" title="Nová Dedina">
Nová Dedina

Nová Dedina je obec na Slovensku v okrese Levice. 
Dejiny.
Obec vznikla zlúčením obcí Opatová (v minulosti "Hronské Opatovce", ), Tekovská Nová Ves (v minulosti "Hronská Nová Ves", , ) a Gondovo (v minulosti "Šalmoš, Balvany", ) v roku 1960. Do obce Tekovská Nová Ves bola ešte v 19. storočí začlenená dovtedy samostatná obec Svätý Kríž (, ).
Občianska vybavenosť.
V časti Gondovo sa nachádza moderný Kostol povýšenia sv. kríža z roku 2000. 

</doc>
<doc id="28699" url="https://sk.wikipedia.org/wiki?curid=28699" title="Nový Tekov">
Nový Tekov

Nový Tekov je obec na Slovensku v okrese Levice. 

</doc>
<doc id="28700" url="https://sk.wikipedia.org/wiki?curid=28700" title="Nýrovce">
Nýrovce

Nýrovce sú obec na Slovensku v okrese Levice.

</doc>
<doc id="28701" url="https://sk.wikipedia.org/wiki?curid=28701" title="Ondrejovce">
Ondrejovce

Ondrejovce sú obec na Slovensku v okrese Levice. Susedia s obcou Bajka (cca ) a Tekovské Lužany (cca ). 
Občianska vybavenosť.
Obstarávanie potravín sa orientuje na dva obchody – COOP a súkromný obchod. Každoročne sa usporadúvajú „hody“ s mnohými kolotočmi pre deti. V obci je jedna materská škola.

</doc>
<doc id="28702" url="https://sk.wikipedia.org/wiki?curid=28702" title="Pastovce">
Pastovce

Pastovce sú obec na Slovensku v okrese Levice a Nitrianskom kraji. 

</doc>
<doc id="28703" url="https://sk.wikipedia.org/wiki?curid=28703" title="Pečenice">
Pečenice

Pečenice sú obec na Slovensku v okrese Levice.

</doc>
<doc id="28704" url="https://sk.wikipedia.org/wiki?curid=28704" title="Plášťovce">
Plášťovce

Plášťovce sú obec na Slovensku v okrese Levice.
Dejiny.
10. augusta 1552 sa pri obci odohrala bitka medzi tureckým a cisárskym vojskom pod vedením Teuffela Erazmusa. Bitka sa skončila na druhý deň porážkou cisárskych vojsk, padlo niekoľko tisíc vojakov, medzi nimi aj vacovský biskup Augustin Sbardelatti (Dudith).

</doc>
<doc id="28705" url="https://sk.wikipedia.org/wiki?curid=28705" title="Plavé Vozokany">
Plavé Vozokany

Plavé Vozokany sú obec na Slovensku v okrese Levice.
Demografia.
Náboženské zloženie.
2011
1910

</doc>
<doc id="28706" url="https://sk.wikipedia.org/wiki?curid=28706" title="Podlužany (okres Levice)">
Podlužany (okres Levice)

Podlužany (v minulosti Podlusan, Podluszány, maď, Berekalja, Dobóberekalja) sú obec na Slovensku v okrese Levice.

</doc>
<doc id="28707" url="https://sk.wikipedia.org/wiki?curid=28707" title="Pohronský Ruskov">
Pohronský Ruskov

Pohronský Ruskov je obec na Slovensku v okrese Levice.
Podľa sčítania v roku 2021 malo v obci 41,8% slovenskú, 45,5% maďarskú, 2,7% rómsku, 0,3% českú a 9,4% nezistenú národnosť.
Občianska vybavenosť.
V obci je rímskokatolícky kostol Ružencovej Panny Márie z roku 1956.

</doc>
<doc id="28708" url="https://sk.wikipedia.org/wiki?curid=28708" title="Pukanec">
Pukanec

Pukanec je bývalé slobodné kráľovské banské mesto, dnes obec na Slovensku v okrese Levice.
Polohopis.
Pukanec leží v Honte na južných svahoch Štiavnických vrchov, ktoré vznikli v sopečnou činnosťou v neogéne. Rudné žily v okolí s obsahom drahých kovov (striebro a zlato) boli od staroveku impulzom k banskej činnosti a následne založeniu mesta. Pukanec má popri geologických pokladoch aj nádhernú krajinársku panorámu a priaznivú klímu s teplými letami a relatívne miernymi zimami. Od stredoveku sú tu priaznivé podmienky pre vinohradníctvo, ovocinárstvo a záhradníctvo. V Pukanci končí Panónska nížina s teplou klímou, ktorá na jeho hornom konci prechádza do karpatskej krajiny.
Dejiny.
Pred udelením mestských práv.
Najstaršiu zmienku o Pukanci (Villa Baka) nájdeme v zakladajúcej listine opátstva v Hronskom Beňadiku z roku 1075. Villa Baka sa nachádzala v katastroch Devičian a Pukanca. Po objavení strieborných žíl a začiatkoch banskej činnosti sa postupne v 13. storočí rozdelila na Tóth Baka a Nemeth Baka. Názov Nemeth Baka je dokladom nemeckého pôvodu nových osadníkov, ktorí prišli do Uhorska po tatárskom vpáde. Z nej sa vyvinulo mesto Pvkancz, Puckano, Bocano, Buganz, Bacabanya, Pukanec. Tak sa postupne vyvíjal názov mesta s nie celkom jasným etymologickým pôvodom. Prvá hodnoverná zmienka o nemeckých ťažiaroch pochádza z roku 1270, kedy si štyria štiavnickí mešťania Wernel, Wyllam, Thamar a Albert prenajali od kráľa Bela IV. za 250 hrivien striebra obce Pukanec, Bohunice a Dekýš. Priama zmienka o baniach na striebro v Pukanci (fodina argenti Bacabana) je v listine z roku 1321. 
Na existenciu sakrálnej stavby v Pukanci už v období pred udelením mestských práv poukazuje náhrobný kameň s menom pochovaného Alberta z roku 1320, ktorý sa našiel pri prestavbe farského kostola sv. Mikuláša biskupa v roku 1940.
Zlatý strieborný vek.
K udeleniu základných mestských výsad mestu Pukanec došlo pravdepodobne už v období 1311 až 1321, podľa najstaršej zachovanej listiny v pukanskom archíve však 4. júla 1321 kráľ Karol Róbert opätovne daroval mesto šľachticom Ondrejovi a Julovi, synom Haslowa z Topoľčianok. Mesto kráľ šľachte odňal niekedy v období 1325 až 1329 a vtedy sa Pukanec definitívne stal slobodným kráľovským mestom. V tridsiatych rokoch 14. storočia bola v Pukanci, podobne ako v iných banských mestách, podľa nariadenia kráľa zriadená banská komora. Doložení komorskí grófi v Pukanci sú Kadold (1345) a Michal (okolo 1433). 
Na ekonomickú silu pukanských mešťanov v 14. storočí poukazuje fakt, že Pukanský richtár a Kadold vlastnili banské mlyny aj v Kremnici (1331). Banskí podnikatelia z Pukanca si tiež prenajímali miesta na banské mlyny od hronskobeňadického opátstva. V prvej písomnej zmienke o Novej Bani z roku 1337 sú spomenutí pukanskí mešťania Mikuláš, Ladislav a Peter. Podľa dohody z roku 1345 mali ťažiari z Pukanca prednostné právo na prenájom miest na postavenie banských mlynov na potoku vo vznikajúcej Novej Bani.
V roku 1442 bol v spore o nasledovníctvo trónu v Uhorsku Pukanec vypálený vojskami jágerského biskupa Šimon Rozgoňa a Petra Čecha z Levíc pričom boli pravdepodobne zničené pôvodné mestské privilégiá. Na ich obsah je možné usudzovať len z neskorších potvrdení z rokov 1513 a 1547.
V spolku stredoslovenských banských miest.
7.4.1388 je Pukanec zastúpený na prvom spoločnom zasadaní šiestich banských miest v Banskej Štiavnici (Banská Štiavnica, Kremnica, Banská Bystrica, Pukanec, Nová Baňa a Ľubietová) Ekonomickú silu Pukanca v tomto období naznačuje podiel na spoločných výdavkoch banských miest. Podľa Štefánika (2010) sa v období 1505 – 1519 pohyboval okolo 6%. Napríklad príspevok na udržiavanie zvolenského hradu bol v roku 1505 rozdelený nasledovne: Kremnica 699, Štiavnica 550, Banská Bystrica 500, Pukanec 75, Nová Baňa 40, Banská Belá 40 a Ľubietová 36. 
Špitálsky kostol.
Okolo roku 1433 sa v závete novobanského mešťana spomína špitál sv. Alžbety v Pukanci. Kostol zakreslený na dvoch nákresoch Pukanca od Natale Angieliniho z rokov 1572 – 74 mimo palisádového opevnenia mesta je preto zrejme špitálsky kostol sv. Alžbety. Túto domnienku potvrdzuje aj fakt, že nákresy tento kostol situujú do oblasti, kde až do päťdesiatych rokov dvadsiateho storočia vyvieral minerálny prameň nazývaný „Špitáľka“.
V banských mestách vznikali od 15. storočia podporné spolky, bratské pokladnice, ktoré vyplácali nemocenské a rôzne podpory. Vzhľadom k náročnej práci a častým úrazom si mestá budovali aj banícke nemocnice, „špitály“. V Pukanci pracovali niekoľko storočí stovky ľudí v ťažkých banských podmienkach pri spracovávaní rudy, takže potrebovali aj lekársku starostlivosť a „špitál“ s príslušným špitálskym kostolom.
Na hranici Osmanskej ríše.
Za prvé priblíženie Turkov k Pukancu možno považovať 16. august 1544, keď Turci napadli a vypálili Levice. 28.4.1564 posiela Pukanec správu Kremnici o incidentoch v posledných ôsmich dňoch, keď sa Turci priblížili k mestu – objavili sa v poli a nad mestom a vyvolali potýčku so strážou pri mestskej bráne . V roku 1569 dožilo drevené oplotenie Pukanca a cisár Maximilián prikázal oplotenie opraviť a zároveň poslal do Pukanca posádku 50 tich vojakov pod vedením Chorváta Juraja Barbariča, ktorý bol veliteľom pukanskej posádky do júna 1576. Vzhľadom na rastúce nebezpečenstvo rozhodol Uhorský snem 13.4.1578 o opevnení Pukanca kamenným opevnením. Toto opevnenie sa stavalo v rokoch 1579 až 1595, nebolo však nikdy dokončené.
Turci v ranných hodinách 1.10.1640 Pukanec napadli a s výnimkou niekoľkých domov a mestského hradu, vypálil. Udalosť beletristicky opísal Pavol Križko v Slovenských pohľadoch z roku 1895 pod názvom Hrozná noc Pukanská. V tom čase bol veliteľom pukanskej posádky Gašpar Bartakovič. Po páde Nových Zámkov v roku 1663 vypálili Turci 14.5.1664 Pukanec po druhýkrát. 
V júli 1703 prišlo do Pukanca Rákoczyho vojsko, a koncom roku 1709 sa tu vyskytol mor. 
Mesto baníctva, remesiel a ovocinárstva.
Po úpadku baníctva v sedemnástom storočí rastie význam remesiel, z roku 1636 pochádzajú artikuly debnárského cechu, z roku 1640 artikuly veľkého cechu zlatníkov, kováčov, zámočníkov, mäsiarov, čižmárov a kolárov. Začiatok dôležitého hrnčiarskeho cechu sa datuje do roku 1663, kedy si tento cech požičal artikuly od novobanských hrnčiarov. V rámci investícií do baníctva Hlavným komorgrófskym úradom v Banskej Štiavnici bol v rokoch 1768 – 1770 postavený Tajch Štampoch. Táto umelá vodná nádrž existuje dodnes. Baníctvo aj napriek tejto investícii postupne stráca na význame. V priebehu 19. storočia sa v Pukanci postupne zatvárajú posledné bane.
Aj slávny polyhistor Matej Bel vo svojich Notitia Hungariae novae IV vydaných v roku 1742 konštatuje, že po úpadku baní banské kráľovské mesto a remeselnícke centrum Pukanec stratilo svoj niekdajší význam a lesk.
Strata štatútu mesta.
Úpadok baníctva, mimoriadne výdavky i legislatívne zmeny spôsobili, že v roku 1876 prestáva byť Pukanec slobodným kráľovským mestom a od roku 1891 sa stáva obcou. V tomto roku bola zatvorená aj Biela baňa, posledná baňa v Pukanci. V roku 1899 bola zbúraná dolná mestská brána.
V roku 1950 bol v Pukanci zriadený komunálny podnik Drevoremeslá obce Pukanec, dnes Hammerbacher a.s., ktorý je dodnes najväčším zamestnávateľom v Pukanci.
Od roku 1993 obec začiatkom letných prázdnin organizuje Pukanské remeselnícke trhy. V roku 2005 bol otvorený náučný chodník Po stopách starého rudného baníctva v Pukanci.
V klasifikácii vinohradníckych oblastí Slovenska zastrešuje Pukanský vinohradnícky rajón okolité obce Bátovce, Bohunice, Brhlovce až po Demandice a Santovku.
Kultúra a zaujímavosti.
Urbanistický vývoj.
Na pôdoryse Pukanca je doteraz čitateľný urbanistický koncept založeného mesta na mieste banskej osady. Nemeckí kolonizátori priniesli nielen nové banské metódy, techniku, správu mesta a remeslá, ale aj nové, vtedy už u nich známe, princípy stavby miest. Mesto malo uzatvorený tvar s jasne situovaným kostolom ako mestským hradom, dvomi hlavnými osami, štyrmi bránami a radnicou. Bolo osadené v logickej polohe na terénnom ostrohu medzi dolinou Grunt a Chorvát dolinou odkiaľ mali baníci najbližšie do baní . Kontinuitu zástavby námestia je možné doložiť najstaršími pôdorysmi mesta z rokov 1572 – 73 od N. Angieliniho. Domy baníkov boli roztrúsené po svahoch ťažobných dolín v Grunte a na Ľajtni. Boli to jednoduché stavby s dvomi priestormi nazývané krámce. V Liešnej doline stáli takéto banské domy priamo pri baniach. Na hornom konci mesta pri hornej bráne stála klopačka, ktorá zvolávala baníkov do práce. Na námestí bývali do roku 1519 iba nemeckí podnikatelia. Mesto obtekali potoky z dvoch strán a malo na námestí prameň.
Z pôvodnej zástavby námestia ešte z čias nemeckých Waldbürgerov sa nezachovalo nič. Turecké nájazdy prežil nedobytý kostol sv. Mikuláša a kamenné časti mestských hradieb. Všetky významné občianske objekty, väčšinou už nezachované, pochádzali z 18. a hlavne 19. storočia. Pri dolnej bráne stála tzv. „ strážnica“. Na mieste zájazdného hostinca postavili sídlo lesného riaditeľstva tzv. Fešterát, dnešné zdravotné stredisko. Klasicistická budova lekárne zo začiatku 19. storočia bola zbúraná v roku 1934 pred stavbou nového evanjelického kostola. V dezolátnom stave je Čižmársky dom, ktorý dlhé desaťročia suploval kultúrny dom, divadlo a kino. Necitlivou prestavbou bol zničený meštiansky barokový Schwarzovský dom z roku 1782, s ktorým sa spájali dejiny pukanského panslavizmu. Po požiari v osemdesiatych rokoch bola asanovaná bývalá evanjelická škola.
Moruše čierne – Viničné jahody.
Raritou európskeho významu je výskyt tzv. viničnej jahody - Moruše čiernej (Morus nigra), zriedkavého druhu ovocného stromu, ktorej rastie v katastri Pukanca 470 exemplárov, čo predstavuje najväčšiu zdokumentovanú koncentráciu tohto výnimočného stromu v Strednej a Západnej Európe. Vek viacerých stromov je odhadovaný na 300 - 400 rokov. Rozmnožovanie týchto stromov je relatívne náročné, je záhadou kto sa zaslúžil o hromadnú výsadbu pred storočiami práve v Pukanci a v jeho okolí. Existujú tri hypotézy o tom ako sa moruše dostali do pukanského okolia. Prvá hypotéza predpokladá, že ich priniesli Turci a ich sprievodné oddiely. Druhá, že to boli Rimania, ktorí poznali morušové víno a liečivé účinky kôry a šťavy už od Grékov a Hypokrata. Tretia, že to boli mnísi, ktorí poznali liečebné vlastnosti moruší a preto ich pestovali v kláštoroch a okolí. 
Z celkového odhadovaného výskytu 1500 stromov na Slovensku rastie až okolo 900 stromov moruše čiernej na južných svahoch Štiavnických hôr v obciach v okolí Pukanca.
Obyvateľstvo.
Najstarší údaj o počte obyvateľov Pukanca je zoznam daňovníkov z roku 1542. Tento zoznam uvádza v Pukanci 177 daňovníkov a 80 od nich závislých osôb (rodinní príslušníci, sluhovia, nájomníci). Na základe tohto súpisu sa odhaduje počet obyvateľov mesta na 1180 osôb. Na základe rovnakého zdroja sa odhaduje počet obyvateľov Novej Bane na 805, Ľubietovej na 663 a Banskej Belej na 522.
Tabuľka zobrazuje počet obyvateľov a konfesionálne zloženie Pukanca od roku 1828 do súčasnosti. Až do roku 1953 bola administratívnou súčasťou Pukanca aj obec Uhliská, pre porovnateľnosť je jej populácia pripočítaná k obyvateľstvu v Pukanci aj po jej osamostatnení.
V zložení obyvateľov prevládali Slováci už od stredoveku. V zozname daňovníkov z roku 1542 prevládajú slovenské mená. Podľa sčítania z roku 1842 z 2350 obyvateľov mesta (bez obce Uhliská) bolo 1850 Slovákov, 50 obyvateľov sa hlásilo k Maďarom (tzv. "Ungarisierend", nikto neuviedol maďarčinu ako materinskú reč) a 450 obyvateľov boli Nemci. Údaj o 450 nemeckých obyvateľoch Pukanca v roku 1842 je prekvapujúci vzhľadom na fakt, že v sčítaní 1880 bolo v Pukanci len 15 osôb s nemeckou národnosťou / materinským jazykom. 
Na rozdiel od súčasnosti, v 19. storočí tvorili väčšinu obyvateľov Pukanca evanjelici a.v.. Evanjelická väčšina bola výraznejšia bez započítania obce Uhliská. V roku 1828 bolo medzi 2296 obyvateľmi 1457 evanjelikov a v roku 1869 bolo medzi 2578 obyvateľmi mesta 1700 evanjelikov.
Pozn. V roku 1991 vrátane obce Bohunice.

</doc>
<doc id="28709" url="https://sk.wikipedia.org/wiki?curid=28709" title="Rybník (okres Levice)">
Rybník (okres Levice)

Rybník je obec na Slovensku v okrese Levice.
Polohopis.
Leží na prelome juhozápadného okraja Štiavnických vrchov a nivy Hrona, v blízkosti výrazného útvaru nazývaného Slovenská Brána.
Dejiny.
Prvá písomná zmienka spomína obec pod názvom Scelleus v roku 1075. Z roku 1720 pochádza pečať s vinohradníckym motívom. V roku 1781 získala obec výsadu zemepánského mestečka - jarmočné právo.
Kultúra a zaujímavosti.
Turistika.
Zaujímavosťou v obci je vyvierajúci termálny prameň Teplica, ktorý potom pokračuje ako v zime nezamŕzajúci vodný tok Teplička.
V katastrálnom území obce sa nachádzajú dve významné lokality. Jednou z nich je Kusá Hora, ktorá je súčasťou jedinečného geomorfologického útvaru Slovenskej brány zjazvenej kameňolomom, ktorý sa lokálne nazýva Galiba. Druhou lokalitou je andezitový masív Krivín, ktorý bol v r. 1999 vyhlásený za štátnu prírodnú rezerváciu. Staršie osídlenie lokality dokladá hradisko a popolnicové pole z doby halštatskej, ďalej sídlisko z doby veľkomoravskej.
Kultúra.
Z etnografického hľadiska je obec zaujímavá typickým odevom - tekovský kroj a typickými zvykmi, ktoré patria do tekovského regiónu. Používaním mäkkého typu stredoslovenského nárečia patrí tiež medzi tzv. čilejkárske obce. Výraz "čilej"' znamená "teraz".
V časti Prieložky sa v 60-tych i 70-tych rokoch minulého storočia konali každoročne významné terénne motocyklové preteky. Tieto preteky mali významný celoštátny kredit, nakoľko sa na nich zúčastňovali významní jazdci z Česka i Slovenska, taktiež i zo zahraničia. V súčasnosti opäť funguje aj Automotoklub Rybník, ktorí obnovil svoju činnosť po takmer dvoch desaťročiach. Hlavným cieľom činnosti AMK Rybník je opätovné usporiadanie pretekov na trati na Prieložkách. V súčasnosti prebieha tvorba motokrosovej trate aj s obnovenými pasážami legendárnej trate, na ktorej sa pôvodne jazdievalo. Trať bude mať dĺžku vyše 1 800 m a bude splnať najprísnejšie kritériá motocyklovej federácie.
Literatúra.
Viktor Kiš: Rybník, 2005, Vydavateľstvo KT s.r.o., Komárno, ISBN 80-8056-500-7

</doc>
<doc id="28710" url="https://sk.wikipedia.org/wiki?curid=28710" title="Santovka">
Santovka

Santovka je obec na Slovensku v okrese Levice.
Polohopis.
Obec leží v severovýchodnej časti Podunajskej pahorkatiny, konkrétne v centrálnej oblasti Santovskej pahorkatiny geomorfologickej časti Ipeľskej pahorkatiny. Preteká ňou potok Búr, ktorý tu priberá menšie prítoky.
Prístup do obce zabezpečuje cesta II/564 (Levice – Demandice), ako aj cesty III/1572 z Hontianskej Vrbice (napojenie na I/75) a III/1595 z Domadíc (napojenie na I/51 v Žemberovciach). Levice ležia severozápadne, Šahy juhovýchodne, Štúrovo južne a Nitra je vzdialená západne.
Dejiny.
Najstaršia písomná zmienka je z roku 1158. Šľachtic Štefan, syn Adriána vtedy v testamente poručil kláštoru benediktínov v Hronskom Sv. Beňadiku aj dedinu Santovku (... Item aliam possessiones Zanto...), v ktorej bolo 72 usadlostí a domov novousadlíkov (... cum LXXII mansionibus hospitum...), čo je v 12. storočí najväčší počet zistených domov v jednej dedine na území Slovenska. 
Dejiny Santovky sú úzko späté s minerálnymi prameňmi a tie spomína už listina z roku 1276. Najstaršia písomná zmienka pochádzala z listiny kráľa Bela IV. z roku 1269, ktorá sa však medzičasom stratila. V súčasnosti obec tvoria dve časti; samotná Santovka a miestna časť Malinovec, pôvodne nazývaná Maďarovce. Hoci prvé písomné zmienky o osade Maďarovce pochádzajú až z roku 1245, archeologické nálezy zo staršej doby kamennej zaradili Santovku na mapu významných lokalít. Podľa početných a jedinečných nálezov zo staršej doby bronzovej (2000 – 1450 pred Kr.) bola pomenovaná Maďarovská kultúra. Nálezy z neskorších období potvrdzujú kontinuitu osídlenia atraktívnej lokality od doby kamennej, nakoľko sa tu našli tak štiepané kamenné nástroje, ako aj nálezy po pobyte najstarších roľníkov (Kultúra so západnou lineárnou keramikou a Lengyelsko – badenská kultúra). Vlastnou kultúrou je doložená doba bronzová, potvrdená nálezmi keramiky s lesklým povrchom, hrkálky, lyžice a iných úžitkových predmetov, nástrojov z pazúrika, kremenca a obsidiánu. Poľnohospodárska osada tu bola v stredoveku. 
Obe časti sa spojili v roku 1964 a používajú spoločný názov Santovka. Je známa tak kvôli histórii, ako aj, a to v modernej dobe najmä, zásluhou uhličitých a termálnych prameňov. Tie podnietili vznik kúpeľov i rekreačnej oblasti. V blízkosti potoka Búr sa nachádzajú chránené prírodné výtvory – travertíny, Tufová kopa a travertínové jazierka. Minerálnu vodu ľudia spočiatku len pili a získala mnoho ocenení po celej Európe, neskôr však prišli na jej liečivé účinky.
Kultúra a zaujímavosti.
Zaujímavosti.
V katastrálnom území obce sa vyskytujú zdroje minerálnych a liečivých termálnych vôd rôzneho zloženia. Voda z vrtu B-3A má zloženie podobné morskej vode so znásobeným výskytom Ca2+ a sírovodíka. Pôsobí pozitívne na pohybové ústrojenstvo, kožné choroby (psoriáza), cukrovku a nechutenstvo. Vrt má výdatnosť 22 l/s a tlak 3,5 atm. Teplota vody na povrchu je 27 °C. Hĺbka vrtu je . 

</doc>
<doc id="28711" url="https://sk.wikipedia.org/wiki?curid=28711" title="Sazdice">
Sazdice

Sazdice sú obec na Slovensku v okrese Levice. Najvýznamnejšou pamiatkou obce je gotický kostol sv. Mikuláša s freskovou výmaľbou.
Polohopis.
Obec leží 13 km západne od Šiah, v údolí rieky Búr.
Dejiny.
Meno obce sa objavilo v dokumentoch najprv v roku 1261 v tvare Terra Zazd; obec dostali synovia Mártonho, István a Myke, ako dar za hrdinské činy. Ich brat Chepanus zahynul v bitke.
Kultúra a zaujímavosti.
Kultúra.
Obec má bohatú kultúrnu minulosť a súčasnosť. V minulosti tu sídlil aj ženský a mužský spevácky zbor, v súčasnosti sú aktívni Sazdickí citaristi, známi aj v zahraničí. Dobrovoľný hasičský zbor už dlhé roky úspešne reprezentuje obec na okresných športových podujatiach.

</doc>
<doc id="28712" url="https://sk.wikipedia.org/wiki?curid=28712" title="Sikenica (okres Levice)">
Sikenica (okres Levice)

Sikenica je obec na Slovensku v okrese Levice.

</doc>
<doc id="28713" url="https://sk.wikipedia.org/wiki?curid=28713" title="Slatina (okres Levice)">
Slatina (okres Levice)

Slatina je obec na Slovensku v okrese Levice.
Polohopis.
Obec sa nachádza na rozhraní Štiavnických vrchov, Krupinskej planiny a Podunajskej nížiny. Cez obec preteká potok Slatina, ktorý sa následne vlieva do Štiavnice. 
Cez Slatinu prechádza dopravná tepna juhoslovenského regiónu, cesta I/75, ktorá asi 3 km západne križuje severo-južný koridor E77, prebiehajúci po I/66. Západne od obce vedie aj železničná trať Zvolen – Čata. 
Južne od obce sa nachádza zdroj minerálnej vody Slatina.

</doc>
<doc id="28714" url="https://sk.wikipedia.org/wiki?curid=28714" title="Starý Hrádok">
Starý Hrádok

Starý Hrádok je obec na Slovensku v okrese Levice. Žije tu 191 obyvateľov, 87 % Slovákov a 13 % Maďarov. 
Polohopis.
Obec leží 10 km južne od Levíc, na ľavom brehu Hrona. 
Dejiny.
Obec sa spomína v roku 1239 ako "Oluvar". Archeologické vykopávky dokazujú stopy osídlenia z mladšej doby kamennej. V roku 1910 tu žilo 311 ľudí, vtedy prevažne Maďari.
Občianska vybavenosť.
V obci je futbalové ihrisko, tenisový kurt, detské ihrisko a verejná knižnica. 

</doc>
<doc id="28715" url="https://sk.wikipedia.org/wiki?curid=28715" title="Starý Tekov">
Starý Tekov

Starý Tekov (; ) je obec na Slovensku v okrese Levice. Na mieste súčasného cintorína, ktorý sa nachádza v centre obce, bol Tekovský hrad, o ktorom je prvá písomná zmienka z roku 1075. Do roku 1321 bol sídlom uhorskej Tekovskej župy.
Dejiny.
Výhodná poloha spôsobila, že obec bola osídlená už v neolite. V obci bolo objavené sídlisko a pohrebisko z veľkomoravskej doby. Významná obec s mýtom sa prvýkrát spomína v r. 1075. Vďaka ideálnej polohe (medzi dvoma riekami) sa stal pôvodný zemný hrad čoskoro župným sídlom. 
V súlade so Zlatou bulou Ondreja II už v rokoch 1228 - 1232 začali jobagióni Tekovského hradu rozpredávať kráľovský majetok (pozemky, mýtne poplatky a pod.) cirkvi (opát Kláštora svätého Benedikta pri Hrone) a svojím príbuzným.
Za vlády Dionýza táboril pri hrade Tekov uhorský kráľ (1270-1272) Štefan V. Tekovský hrad sa dostal do súkromných rúk 1272. Koncom 13. stor. bol pánom hradu Matúš Čák Trenčiansky. Kráľ Karol Róbert pripojil v r. 1321 hrad Tekov k Leviciam (levický hrad).
Obec bola na Vianoce roku 1944 čiastočne vypálená nemeckými vojakmi. Zhorelo 8 domov.
Doprava.
Medzi obcami Starý Tekov a Nový Tekov je cez rieku Hron od roku 2015 otvorený nový most, ktorý nadobro nahradil pôvodný drevený most, strhnutý veľkou vodou ešte začiatkom 19. storočia. V medziobdobí bolo možné prepraviť sa medzi obcami prievozom, často využívaním miestnym obyvateľstvom.

</doc>
<doc id="28716" url="https://sk.wikipedia.org/wiki?curid=28716" title="Šalov">
Šalov

Šalov je obec na Slovensku v okrese Levice.

</doc>
<doc id="28717" url="https://sk.wikipedia.org/wiki?curid=28717" title="Šarovce">
Šarovce

Šarovce je obec na Slovensku v okrese Levice.

</doc>
<doc id="28718" url="https://sk.wikipedia.org/wiki?curid=28718" title="Tehla (okres Levice)">
Tehla (okres Levice)

Tehla je obec na Slovensku v okrese Levice.

</doc>
<doc id="28719" url="https://sk.wikipedia.org/wiki?curid=28719" title="Tekovské Lužany">
Tekovské Lužany

Tekovské Lužany (v minulosti "Veľké-/Tekovské Šarluhy", ) sú obec na Slovensku v okrese Levice.
Polohopis.
Obec sa nachádza vo východnej časti Podunajskej nížiny, v širokej doline dolného Hrona. Zo severu na juh preteká potok Lužianka a cca 1 km východne vedie železničná trať Štúrovo – Levice. Južnou časťou obce prechádza cesta I/75 z Nových Zámkov na Šarovce, ktorú v obci križuje cesta III. triedy z Kalnej nad Hronom. Vzdušnou čiarou je vzdialená 12 km juhozápadne od Levíc, 40 km juhovýchodne od Nitry, 30 km východne od Nových Zámkov a 35 km severne od Štúrova.
Územie obce tvoria tri katastre: Tekovské Lužany (3 216 ha), Tekovské Lužianky (394 ha), Hulvinky (786 ha). Chotár obce susedí s katastrami obcí Farná, Jur nad Hronom, Málaš, Ondrejovce, Plavé Vozokany, Šarovce, Turá a Želiezovce. Priemerná nadmorská výška územia obce je , pričom kolíše od 145 do 
Dejiny.
Archeologické nálezy z okolia obce dokladajú osídlenie už v mladšej dobe kamennej, dôkazy však zanechali aj ľudia, žijúci tu v dobe bronzovej, halštatskej, laténskej i rímskej. Najstarší písomne doložený záznam o existencií osady „Surlou“ s farou pochádza z roku 1156, v roku 1293 je už tunajšia farnosť v súpise majetku ostrihomského arcibiskupstva. V roku 1311 veľkú časť arcibiskupských panstiev vyplienil Matúš Čák Trenčiansky. Začiatkom 16. storočia boli Tekovské Lužany zemepánskym mestečkom (oppidum), no ich rozmach spomalili nájazdy tureckých vojsk. Mestečko aj s okolím bolo vyplienené v roku 1561, no už v rokoch 15711573 tu bolo 196 poddanských usadlostí. V roku 1601 tu fungovala škola, jarmoky sú doložené od roku 1662. Charakter Lužian bol poľnohospodársky a pre 80 daňovníkov s rodinami tu už v roku 1720 fungovala mäsiareň i krčma. O štvrťstoročie neskôr tu bolo 15 remeselníkov, 6 obchodníkov so soľou a štyria s iným tovarom, v roku 1839 bolo v miestnom cechu už 26 remeselníkov. V druhej polovici polovici 18. storočia tu bolo ročne až osem jarmokov, z toho až 7 bolo spoločných a ponúkalo tak tovar i dobytok, vrátane koní. 
Súpisov obyvateľov z roku 1770 uvádza, že mestečko Tekovské Lužany obýva 1017 obyvateľov, v roku 1786 to bolo už 1241 obyvateľov, žijúcich v 252 rodinách v 232 domoch. Takmer presná polovica z nich boli muži (621) a štatistiky uvádzajú aj 2 kňazov, 7 šľachticov, 13 mešťanov, 147 sedliakov, 120 želiarov, či 180 detí. Trhové právo na poľnohospodárske plodiny získalo mestečko až 10. apríla 1845 od cisára Ferdinanda I. Už o 4 roky neskôr, 19. apríla 1849 sa v blízkosti dnešných Lužian odohralo krvavé bojové stretnutie maďarských a cisárskych vojakov, v ktorom cisárski vojaci utrpeli porážku a v ktorom padlo a bolo zranených 1400 vojakov. Na oslavu víťazstva a úcty k padlým bol v obci v roku 1876 postavený pamätník, ktorý je dnes chránenou kultúrnou pamiatkou. Význam mestečka v tomto období dokazuje fakt, že bolo medzi rokmi 18491884 sídlom okresu. Strategický význam mala aj v roku 1887 ukončená výstavba trate z Levíc do Štúrova, ktorá napojila Lužany na celouhorskú železničnú sieť. 
Tekovské Lužany so širokým okolím sa po skončení prvej svetovej vojny stalo súčasťou Československej republiky, no už v júni 1919 sa sem dostala armáda Maďarskej republiky rád. V apríli 1921, počas vlny štrajkov poľnohospodárskych robotníkov, bolo v Tekovských Lužanoch 314 štrajkujúcich, ktorí napadli četnícku stanicu. V roku 1929 bola realizovaná elektrifikácia obce, ktorá vtedy využívala ešte naftový generátor. Po pripojení regiónu k horthyovskému Maďarsku v roku 1938 bolo deportované židovské obyvateľstvo. K oslobodeniu obce došlo 25. marca 1945, v roku 1948 bol dokončený nový obecný úrad a začalo sa postupné zoštátňovanie veľkostatkov, vrátane mliekárne a mlyna. Priebežne začalo vysťahovanie maďarského obyvateľstva, kedy od roku 1947 obec opustilo až 315 rodín, ktoré nahradilo 130 rodín z Kondroša, Sarvaša, Békešskej Čaby a z Čabačúdu. Ďalších 141 rodín bolo presídlených do Česka. V rokoch 1949 až 1961 bola obec súčasťou želiezovského okresu. 
Kolektivizáciu zavŕšilo založenie Jednotného roľníckeho družstva v roku 1949, po ktorom vznikli aj družstvá v Hulvinkách a Tekovských Lužiankach. Zaujímavosťou bola existencia dvoch družstiev v obci: JRD Pokrok združovalo aj dvory v obci Málaš a Čaka, a JRD XII. zjazdu KSČ – Družba, pod ktoré patrili dvory v obciach Ondrejovce, Plavé Vozokany, Tekovských Lužiankach a Hulvinkách. Na území osady Zálagoš hospodáril Štátny majetok Želiezovce. Z rozvojových investícií možno spomenúť zavedenie obecného rozhlasu v roku 1952, premenu cirkevnej školy na internátne Poľnohospodárske učilište v roku 1958 (pôsobilo od 1. septembra 1961 do konca roku 1966), asfaltovanie miestnych ulíc a vybudovanie chodníkov v rokoch 1958 až 1964 a rekonštrukciu pošty. Nasledovali melioračné práce na potoku Lužianka, na ktorom bola vybudovaná menšia vodná nádrž a vo vysokom tempe prebiehala výstavba rodinných domov. Dokončený bol kultúrny dom, základná a materská škola, detské jasle, zdravotné stredisko, pekáreň, kúpalisko so saunou, benzínové čerpadlo, športový štadión, dom smútku a zrekonštruované bolo miestne kino. Medzi poslednými významnými dielami bola dokončená plynofikácia a obecný vodovod.
Tekovské Lužianky.
Miestna časť Tekovské Lužianky /pôvodne "Malé Šarluhy"/ sú písomne doložené v roku 1339. Ako poddanská obec bola majetkom želiezovských zemanov a v roku 1601 mali 45 domov. Počas sčítania v roku 1786 tu stálo už 60 domov, v ktorých bývalo 306 obyvateľov, v roku 1826 obývalo 371 ľudí 56 domov. Populačné maximum Lužianky dosiahli okolo roku 1890, keď tu žilo 705 obyvateľov, odvtedy ich počet postupne klesal až na 513 osôb v roku 1961. Obec patrila pod notársky úrad v Tekovských Lužanoch, kde bola aj príslušná základná škola. Nachádzala sa tu synagóga pre okolité židovské obce a v medzivojnovom období tu boli 4 obchody so zmiešaným tovarom, 2 krčmy, holič a tiež mlyn. Od roku 1965 sú Tekovské Lužianky administratívnou súčasťou obce Tekovské Lužany.
Hulvinky.
Miestna časť Hulvinky sú ako osada "Heulen" prvýkrát písomne doložené v roku 1354. Patrili ostrihomskému arcibiskupstvu a podľa evidencie mali v roku 1601 36 domov, v roku 1786 31 domov a 181 obyvateľov, no v roku 1961 už 411 obyvateľov. V 18. storočí (zmienka z r. 1715) tu fungoval vodný mlyn, ktorý však často trpel nedostatkom vody. Nachádzala sa tu reformovaná základná škola s učiteľským bytom, v roku 1920 bol založený „Hulvinský reformovaný spevokol“ a v roku 1930 pribudla zvonica. V minulosti tu bola silná tradícia pestovania viniča hroznorodého, ktorá je doložená už v roku 1600. K Lužanom bola obec pričlenená v roku 1965.
Obyvateľstvo.
Národnostné zloženie (2021) 68,4% Slováci, 23,1% Maďari, 0,7% Česi a 7,1% malo nezistenú národnosť.
Národnostné zložnie (2011) 66% Slováci, 29% Maďari a 3% Rómovia. Nábožensky sú tu zastúpení katolíci (najpočetnejší), evanjelici, kalvíni, baptisti, jehovisti a zastúpení sú ateisti.

</doc>
<doc id="28720" url="https://sk.wikipedia.org/wiki?curid=28720" title="Tekovský Hrádok">
Tekovský Hrádok

Tekovský Hrádok (, ) je obec na Slovensku v okrese Levice.
Občianska vybavenosť.
V obci sa nachádza moderný Reformovaný kostol z roku 1999. Pôvodne tu stáli rímskokatolícky a reformovaný kostol z roku 1780, ktoré boli v roku 1945 zničené nemeckou armádou. 

</doc>
<doc id="28721" url="https://sk.wikipedia.org/wiki?curid=28721" title="Tupá">
Tupá

Tupá je obec na Slovensku v okrese Levice. Jej miestnou časťou sú Chorvatice.

</doc>
<doc id="28722" url="https://sk.wikipedia.org/wiki?curid=28722" title="Turá">
Turá

Turá je obec na Slovensku v okrese Levice.

</doc>
<doc id="28723" url="https://sk.wikipedia.org/wiki?curid=28723" title="Uhliská (okres Levice)">
Uhliská (okres Levice)

Uhliská sú obec na Slovensku v okrese Levice. 
Obec leží na juhozápadnom výbežku Štiavnických vrchov. V roku 1980 bolo v obci 147 domov, z toho trvale obývaných 120, v ktorých žilo 404 obyvateľov (196 žien a 208 mužov).
Dejiny.
Obec vznikla z osady uhliarov, ktorí patrili k mestu Pukanec. Začiatky obce sa datujú do prvej polovice 17. storočia. Uhliari si spomedzi seba volili richtára, prvá zmienka o ňom je v pukaneckých mestských knihách z 9. júla 1682.
Literatúra.
MARUNIAK, Ján: "Uhliská voľakedy a dnes." Uhliská : Miestny národný výbor, 1985, 174 s.

</doc>
<doc id="28724" url="https://sk.wikipedia.org/wiki?curid=28724" title="Veľké Kozmálovce">
Veľké Kozmálovce

Veľké Kozmálovce sú obec na Slovensku v okrese Levice v regióne Tekov.
Polohopis.
Obec leží na ľavej strane rieky Hron, asi južne vzdušnou čiarou od Slovenskej brány. Obce v okolí sú na severe Tlmače (), na východe Rybník () a Hronské Kosihy (), na juhu Starý Tekov () a Hronské Kľačany () a na západe Malé Kozmálovce (). Okresné mesto Levice je vzdialené asi južne.
Dejiny.
Prvá nepriama písomná zmienka pochádza z roku 1322, ktorá spomína Andreja z Kozmáloviec. Prvá priama písomná zmienka pochádza z roku 1337, kedy sa obec spomína ako Kozmal, neskôr sa spomína ešte v roku 1372, ale už pod názvom "Nagykozmal". Majiteľom obce bol od roku 1362 rod Forgachovcov, ktorý prispel k rozvoju obce, neskôr panstvo Zlaté Moravce a potom obec prešla pod majetok Levického hradu. Od 18. storočia sa majiteľmi stali Migazziovci.
Z roku 1209 pochádza zmienka o osade Scevlen, ktorá sa nachádzala v katastrálnom území obce a z r. 1075 kde sa spomína osada Braian, ktorá ale pravdepodobne ležala na území Malých Kozmáloviec. Presne sa to nedá určiť, keďže pred úpravou toku Hrona v minulosti tvorili Malé Kozmálovce a Veľké Kozmálovce pravdepodobne jednu obec, rozkladajúcu sa na ostrovčekoch medzi ramenami rieky. Tá sa vylievala z koryta na rovinu, ktorá sa pred ňou otvorila po opustení Slovenskej brány.
Obyvateľstvo.
Z etnografického hľadiska je obec zaujímavá typickým odevom – tekovský kroj, ktorý sa používa ešte aj dnes a typickými zvykmi, ktoré patria do tekovského regiónu.
Používaním mäkkého typu stredoslovenského nárečia patrí tiež medzi tzv. čilejkárske obce. Výraz „čilej“ znamená „teraz“.
Počet obyvateľov.
K 31. decembru 2009 mala obec 730 obyvateľov .
Kultúra a zaujímavosti.
Parky.
V strede obce sa nachádzajú obecné parky. Lesoparky boli vysadené v roku 2015.

</doc>
<doc id="28725" url="https://sk.wikipedia.org/wiki?curid=28725" title="Veľké Ludince">
Veľké Ludince

Veľké Ludince sú obec na Slovensku v okrese Levice.
Obyvateľstvo.
Národnostné zloženie je 83 % Maďarov, 16 % Slovákov a 1 % Rómovia.

</doc>
<doc id="28726" url="https://sk.wikipedia.org/wiki?curid=28726" title="Veľké Turovce">
Veľké Turovce

Veľké Turovce sú obec na Slovensku v okrese Levice. Vznikli zlúčením obcí Stredné Turovce a Dolné Turovce do jedného celku. 

</doc>
<doc id="28727" url="https://sk.wikipedia.org/wiki?curid=28727" title="Veľký Ďur">
Veľký Ďur

Veľký Ďur je obec na Slovensku v okrese Levice. Obec vznikla v roku 1960 zlúčením Horného a Dolného Ďura a Rohožnice.
Polohopis.
Obec sa nachádza v Levickom okrese. Leží vo východnej časti Hronskej pahorkatiny v doline Ďurského potoka. V chotári je štátna prírodná rezervácia Patianska cerina.
Vodné toky.
Obcou preteká Ďurský potok a nachádza sa v nej Ďurský rybník. Ďurský potok (dĺžka ) pramení severne od obce Horný Ďur, ústi do Hrona južne od Kalnej nad Hronom. 
Časti obce.
Obec sa delí na tri časti, ktoré v minulosti existovali samostatne:
Dejiny.
Spoločné dejiny častí obce.
Prvé písomné stopy o obci sú z roku 1230, kde bol pri mene držiteľa spomenutý názov "Geurud Mochuna". V roku 1298 je rovnaký zápis v testamente nachádzajúcom sa v Ostrihome, v roku 1329 na výsadnej listine možno nájsť zmienky týkajúce sa rodiny "Győrödi", v roku 1370 bola jedenkrát nájdená poznámka o troch "Győrödről"-"Ďúradoch", aj keď dnes vieme len z dvoch obciach s názvom "Győröd" -"Alsó" a "Felső" (Horný a Dolný), predtým označované "Kis" a "Nagy Győröd". Držba týchto obcí je spojená s majiteľmi panstva Levice.
Roku 1321 Július z Topoľčianok vydal Levický hrad po smrti Matúša Čáka kráľovi Karolovi Róbertovi. V roku 1330 po atentáte na Karola Róberta ho dostal jeho syn Peter. V roku 1388 kráľ Žigmund Luxemburský daroval Levický hrad a hradné panstvo Ladislavovi zo Šaroviec (Ladislaus de Saro), predkovi rodiny Levických. Roku 1396 syn Ladislava zo Šaroviec sa od tohto roku uvádza v listinách ako Peter z Levíc (de Leva).
V roku 1412 dal kráľ Žigmund listinou "nova donátio ad reá" Istvánovi a Jánosovi Imreovcom obce nazývané "Győrödi" do budúcej držby; ale už v roku 1419 bol ako držiteľ obce s názvom "Nagygyőrödi" uvedený Pobor István – zeman z Ďúra (Győr).
V roku 1434 sa krajom prehnali husiti, vypálili Levický hrad, pričom boli zničené archívne materiály a výsadné listiny zemanov, a spustošili okolité obce.
Listina z roku 1506 uvádza Lévaia a Harasztiaka ako hospodárov v obci, pričom názvy obcí boli uvedené ako "Gyevrevd".
V roku 1573 Turci zničili dedinu, v roku 1615 boli ako majitelia obce spomínaní aj Forgáčovci, v roku 1663 obec znova prepadli Turci. 
29. októbra 1663 tu táboril Mihail Apaffy I., princ z Transylvánie (16321690). V rokoch 17091710 v meste Levice a v okolítých obciach vypukla morová epidémia, ktorá si vyžiadala veľa ľudských obetí.
Po Rákoczyho povstaní panstvo vlastnili Esterházyovci a Schoellerovci, ale Malý Ďúrad patril rodinám Zichyovcov a Péli Nagyovcov. V tej dobe, Velky-Gyurad, mal 330 obyvateľov. V roku 1886 celá dedina vyhorela.
Hranicou obce je "Patyi puszta", ktorá bola kedysi samostatnou obcou a tiež patrila k panstvu Levice. Už v roku 1321 nájdeme písomné záznamy, keď ju kráľ Karol daroval Michalovi, v roku 1423 patrila ďúradskej rodine Pobor, neskorším zemanom z Ďúra (Győr). V roku 1527 bola uvedená medzi zničenými dedinami. K Győrödu patrila osada Bárcz, ktorá bola potom samostatnou obcou.
Horný Ďur.
Obec sa vyvinula v chotári obce Ďúr, doloženej v rokoch 12051235 ako "Geurud Superior", neskôr "Geurud eccelesiastica", "Geurud Superior" (1278), "Maly Gyurad" (1773), "Maly Jurad" (1808), "Horný Ďúrad" (1920) a "Horný Ďur" (1948), maď. "Felsőgyőröd".
Podľa záznamov z listín z roku 1298 v maďarskom meste Esztergom patrila sem ešte aj tretia obec "Geurud Mochuna", všetky 3 mali spoločného majiteľa. Zmienky o tretej obci sú aj z rokov 1329 a 1370 i keď dnes vieme iba o dvoch "Győrödöt" Horný a Dolný, sú signály aj pre tretí, lebo sa ukázalo, že z hľadiska držby je ich história do značnej miery rovnaká.
Obec bola v rokoch 19381945 pripojená k Maďarsku.
K obci patrili osady Chladnov a Galiba, nachádzajúce sa v blízkosti Mochoviec, doložené v II. a III. vojenskom mapovaní Uhorska v rokoch 18191869 ako panstvo Kegleviča. Obývané boli približne do roku 1980, dnes sú už opustené.
Na juhovýchodnej strane za obcou vedľa cintorína je Pamätník padlým z roku 1919. Pred budovou bývalej jednotriednej základnej školy stojí drevená zvonica. Za obcou smerom na Rohožnicu je kaplnka Panny Márie Lurdskej.
V obci môžeme vidieť zvyšky tradičnej ľudovej architektúry, a to napríklad studne kryté strieškou vo dvoroch (hlavne pri hlavnej ceste z Vrábeľ do Levíc).
Dolný Ďur.
Obec sa vyvinula v chotári obce Ďúr. Je doložená od roku 1274 ako "Geurud", neskôr "Welky Gyurad" (1773), "Welký Jurad" (1808), "Dolný Ďúrad" (1920), "Dolný Ďur" (1948), maď. Alsógyőröd.
Patrila zemanom z Ďúra a od roku 1506 panstvu Levice. V roku 1574 zničili obec Turci. Obec mala poľnohospodársky ráz. V rokoch 19381945 bola obec pripojená k Maďarsku.
Rohožnica.
Existencia obce je doložená od roku 1290 ako "Gekenus", neskôr "Gekynes" (1322), "Gekemus" (1340), "Ďekýneš" (1808), "Dekeneš" (1920), "Rohožnica" (1948), maď. Kisgyékénes.
Patrila zemanom z Kálnej, v roku 1496 zemanom z Trávnice, od r. 1512 paulínom z Veľkých Loviec, koncom 18. storočia verejným základinám. V r. 1663 ju vyplienili Turci. V rokoch 19381945 bola obec pripojená k Maďarsku
Zaujímavosťou v obci je ložisko drevného opálu z mladších treťohôr nachádzajúce sa na pravom brehu Ďurského potoka, neďaleko vodnej nádrže.
Osada Barc.
Písomná zmienka pochádza z roku 1273. Patrila rodine Hunt-Poznanovcov a ostrihomskej kapitule. 

</doc>
<doc id="28728" url="https://sk.wikipedia.org/wiki?curid=28728" title="Vyšné nad Hronom">
Vyšné nad Hronom

Vyšné nad Hronom je obec na Slovensku v okrese Levice.

</doc>
<doc id="28729" url="https://sk.wikipedia.org/wiki?curid=28729" title="Zalaba">
Zalaba

Zalaba je obec na Slovensku v okrese Levice.

</doc>
<doc id="28730" url="https://sk.wikipedia.org/wiki?curid=28730" title="Zbrojníky">
Zbrojníky

Zbrojníky (v minulosti "Fegyvernek", ) sú obec na Slovensku v okrese Levice.
Súčasťou obce je aj miestna časť – osada Pežerňa. V súčasnosti majú Zbrojníky 510 obyvateľov väčšinou slovenskej národnosti. Je to moderná, pokojná dedina ležiaca v blízkosti dôležitých dopravných ťahov. Jej meno sa v minulosti spájala s vinohradníctvom a výrobou mäsových výrobkov. Obyvatelia obidvoch obcí sa odpradávna zaoberali poľnohospodárstvom a vinohradníctvom, tento ráz obcí sa nezmenil ani do období svetových vojen. V povojnových obdobiach aj v novovzniknutých Zbrojníkoch prebehla kolektivizácia a sceľovanie pozemkov, v roku 1948 vznikol Štátny majetok, v r. 1951 sa založilo poľnohospodárske družstvo. V povojnovom období vzniklo mnoho nových stavieb: postavil sa kultúrny dom, dom smútku, budova základnej školy a pamätník padlým v druhej svetovej vojne.
V rokoch 2007 – 2014 sa uskutočnilo viacero významných investícií v obci, napr. vybudovanie multifunkčného ihriska, rekonštrukcia miestneho rozhlasu, rekonštrukcia lávok, verejných priestranstiev. 
V roku 2003 uzatvorili obce Zbrojníky a maďarský Fegyvernek družobnú zmluvu na znak vzájomnej spolupráce v oblasti samosprávy, školstva a kultúry. Zbrojníky sú členom troch združení samospráv: Dolnohronského regionálneho združenia (od roku 1994), združenia obcí Hont.
Medzi najvýznamnejších rodákov obce patria: Ferenc Fegyverneki (šahanský prepošt, vizitátor premontrejskej rehole, vysokovzdelaný veľkňaz, autor mnohých kódexov v 16. storočí), Lajos Evva (spisovateľ, prekladateľ, riaditeľ divadla, nar. sa v roku 1851), Róbert Farkas (odborný spisovateľ, knihovník, prekladateľ, nar. sa v roku 1856).
História obce.
Územie obce Zbrojníky (po maďarsky "Fegyvernek", alebo "Kétfegyvernek") bola osídlená už v neolite, dokladujú to archeologické náleziská sídlisk z tohto obdobia (sídlisko volútovej a želiezovskej kultúry), ale našli sa dôkazy na území obce o prítomnosti ľudí iných kultúr (obdobie eneolitu s kanelovanou keramikou, kultúra Magyarad zo staršej doby bronzovej, velatická kultúra z mladšej doby bronzovej a osada z doby rímskej). Najstaršia písomná zmienka o obci sa nachádza v chybne datovanej listine arcibiskupa Lodomeria z roku 1303, kedy sa obec spomína ako majetok zemanov, medzi nimi aj rodiny Fegyvernekyovcov, ktorej príslušník Ferenc Fegyverneky bol posledným prepoštom kláštora v Šahách a autorom mnohých kódexov. Názov obce poukazuje na to, že jej prví obyvatelia obce mohli byť zbrojnoši. Pôvodne existoval len Feďvernek, ktorý sa na Dolný a Horný Feďvernek pravdepodobne rozdelil v 15. storočí.
Dolný Fegyvernek vznikol v chotári obce Horný Feďvernek, písomne sa spomína v roku 1446 a v rokoch 1461 a 1503. V roku 1715 mala mlyn a 13 domácností, v roku 1720 už 22 domácností, v roku 1828 je spomínaných 74 domov a 446 obyvateľov. V 19. st. bola obec majetkom rodiny Eszterházyovcov, jeho obyvatelia boli prevažne reformovaní. Reformovaný kostol bol postavený v roku 1716, obnovený v roku 1806; kostolná veža bola pristavaná v roku 1840. V 19. storočí kvitlo v tejto obci pestovanie tabaku. Do roku 1920, roku uzatvorenia mierovej zmluvy v Trianone, patril Horný Feďvernek do okresu Vámosmikola v župe Hont. Historické názvy obce: rok 1303 – Fegyuernek, rok 1461 – Felwfeguernek, rok 1503 – Fegwernek Maior, 19. st. Felsőfegyvernek, rok 1920 Horný Feďvernek.
Obec Horný Feďvernek je písomne doložená v roku 1303, kedy patrila zemianskym rodinám a tunajším zemanom Fegyvernekyovcom. Najstarší písomný dokument o obci však pochádza až z roku 1461, avšak ak sa obec Dolný Feďvernek spomína v roku 1446, v tom istom čase musel už jestvovať aj Horný Feďvernek. V roku 1554 patrila obec panstvu Levice a mala 31 usadlostí. V roku 1650 nadobudol Horný Feďvernek predok rodiny Szulyovszkého Theodosius Sirmiensis ako kráľovskú donáciu (od Rudolfa II.). Jeho ďalšími majiteľmi boli rodiny Majthényi, Nyári, Plachy a Tersztyánszky. V roku 1715 mala obec jednu kúriu a 4 domácnosti, r.1828 mala 54 domov a 325 obyvateľov. V roku 1910 mala obec už 407 obyvateľov, ktorí boli väčšinou maďarskej národnosti. Do roku 1920 patril Horný Feďvernek do okresu Vámosmikola v župe Hont. 

</doc>
<doc id="28731" url="https://sk.wikipedia.org/wiki?curid=28731" title="Žemberovce">
Žemberovce

Žemberovce sú obec na Slovensku v okrese Levice. V roku 1946 vznikla zlúčením Dolných a Horných Žemberoviec.

</doc>
<doc id="28732" url="https://sk.wikipedia.org/wiki?curid=28732" title="Žemliare">
Žemliare

Žemliare sú obec na Slovensku v okrese Levice.

</doc>
<doc id="28733" url="https://sk.wikipedia.org/wiki?curid=28733" title="Cigeľ">
Cigeľ

Cigeľ je banícka obec na Slovensku v okrese Prievidza. 
Poloha.
Leží v Hornonitrianskej kotline, v doline potoka Ciglianka, na úpätí pohoria Vtáčnik. 
Dejiny.
Prvá písomná zmienka o obci pochádza z roku 1362. Vznikla na území hradného panstva Prievidza, neskôr patrila Sivému Kameňu a panstvu Bojnice. Na mieste starej drevenej sakrálnej stavby stojí rímskokatolícky kostol z roku 1762. 
Vďaka zachovaným listinám z obdobia kraľovania Anjouovcov a cisára Žigmunda Luxemburského (syna Karola IV.) zo 14. a 15. storočia je zaznamenaný aj postupný prechod z pôvodného názvu obce Lúčna (1362) alebo Lúčka (1389) na Cigeľ (Cigli, Cygly - 1415). 
Územie Cigľa bolo obývané pravdepodobne už v staršej dobe bronzovej, teda asi pred 4 000 rokmi. Pôvodné obyvateľstvo sa živilo lovom zveri, chovom dobytka a najmä kôz, z čoho mal vzniknúť v roku 1461 aj názov obce - Cyglen. Napriek rôznym pokusom o ponemčenie alebo pomaďarčenie Cigeľ ostal čisto slovenský, o čom svedčí aj názvoslovie chotára. Až v roku 1927 dostáva terajšie pomenovanie Cigeľ. 
Názov obce Cigeľ pochádza zo slovenského slova "siheľ" (sihoť) a má rovnaký praslovanský pôvod ako slová sihla a sihlina s pôvodným významom „mokré miesto, močaristá lúka". Význam „porast na lúke, lúčny les" je druhotný, podobne ako v slove luh(y) „lúčne lesy".
Názvy obce:
Obdobie SNP.
Do histórie obce sa zapísalo najmä obdobie SNP. V hore nad obcou vznikol partizánsky oddiel „Major“, ktorého jadro tvorili občania Cigľa. Za svoju odbojovú činnosť bol Cigeľ kruto potrestaný. 
Dňa 13. januára 1945 obsadil obec špeciálny oddiel SS. Nemecké gestapo zatklo a vypočúvalo 130 občanov. Sedem z nich umučili a zastrelili. Každoročne sa v januári organizuje Pochod vďaky SNP, ako úcta týmto obetiam.
Súčasnosť.
Značná časť územia obce je poddolovaná baňami Handlová a Cigeľ, čo spôsobilo veľkú devastáciu v regióne. Cez obec prechádza cykloturistická trasa smerom na Handlovú a Podhradie. V zime je vyhľadávaný osvetlený lyžiarky vlek, ktorého dĺžka je 800 metrov. V obci pôsobí občianske združenie Vrchvoda.
Obec má malé miestne múzeum, kde je vo fotodokumentácii zvýraznený vývoj obce od jej vzniku, cez SNP až po dnešok. Je možné ho navštíviť kedykoľvek po dohode s Obecným úradom v Cigli. 
Významné budovy: Rímskokatolícky kostol svätého Matúša, pomník padlým v I. a II. svetovej vojne s tabuľami obetí, kultúrny dom, športový štadión.

</doc>
<doc id="28734" url="https://sk.wikipedia.org/wiki?curid=28734" title="Čavoj">
Čavoj

Čavoj () je obec na Slovensku v okrese Prievidza.
Dejiny.
Obec sa spomína už v roku 1364 ako Chawoy. 
Písomne je doložená až z roku 1397 pod názvom Chawayo, v roku 1786 sa spomína ako Cschawai, v roku 1808 ako Cžawoj, v 1920 ako Čávoj a napokon v roku 1927 ako Čavoj. Najskôr obec patrila Bossányiovcom. V rokoch 14311434 bola vyplienená keď ju prepadli stúpenci husitov Peter z Lieskovca a Jakub z Motešíc, taktiež Tomáš z Lipníka. V roku 1578 Košeckí si privlastnili bane na zlato a striebro, v rokoch 1541 a 1598 Petriskovci, páni hradu Košeca obec vyrabovali a bane zaplavili. Zlato sa tu ťažilo do 17. storočia. V roku 1626 obyvatelia dostali úľavu poddanských povinností za bezpečnostnú službu proti vojenským zbehom a zločincom. V roku 1553 mala obec 5 rodín, v roku 1787 už mala 82 domov a 650 obyvateľov, v roku 1828 mala 110 domov a 772 obyvateľov. Obyvatelia sa zaoberali košikárstvom, tkáčstvom, vyrábali kolovraty, časť sa živila podomovým sklárstvom a sklenárstvom. Za I. ČSR sa obyvatelia živili ako maloroľníci a sezónni poľnohospodárski robotníci. V roku 1933 sa uskutočnila komasácia pôdy.
V obci je rímskokatolícky kostol sv. Doroty z roku 1611.
Narodil sa tu Anton Horváth - slovenský pedagóg, osvetový pracovník a spisovateľ. Z Čavoja pochádza aj ekonóm a pedagóg Jozef Vaško.

</doc>
<doc id="28735" url="https://sk.wikipedia.org/wiki?curid=28735" title="Diviacka Nová Ves (okres Prievidza)">
Diviacka Nová Ves (okres Prievidza)

Diviacka Nová Ves () je obec na Slovensku v okrese Prievidza.
Katastrálne územie obce Diviacka Nová Ves sa nachádza v okrese Prievidza v Trenčianskom kraji. Obec leží v nadmorskej výške Rozloha obce je 1 336 ha. Zemepisné súradnice stredu obce sú 48° 54´ východnej šírky a 18°29´severnej dĺžky. Katastrálne územie Diviackej Novej Vsi sa nachádza z geografického hľadiska v pohorí Strážovské vrchy (celá západná časť územia) a stredná a východná časť leží v Hornonitrianskej kotilne. Katastrálne územie tvoria dve časti: Diviacka Nová Ves a Vrbany. Na území Diviackej Novej Vsi sa nachádza vodný tok Nitrica známa aj ako Belianka s dĺžkou 51,4 km a ústi do rieky Nitry. Vodný tok Trebianka prechádza tiež obcou a tvorí jej východnú hranicu. 
V obci je rímskokatolícky Kostol Najsvätejšej Trojice z roku 1578, kaštieľ a židovský cintorín.

</doc>
<doc id="28736" url="https://sk.wikipedia.org/wiki?curid=28736" title="Dlžín">
Dlžín

Dlžín je obec na Slovensku v okrese okrese Prievidza.
Obec sa spomína od roku 1272 ako Dolsyn, v roku 1786 ako Dlžen, v roku 1920 ako Dlžín, maďarsky Dlzsin. Patrila Diviackovcom. V roku 1553 mala 4 porty, v roku 1715 mala 5 domácnosti, v roku 1778 mala mlyn, 19 domov a 169 obyvateľov, v roku 1828 mala 24 domov a 169 obyvateľov. Zaoberali sa poľnohospodárstvom, ovocinárstvom, pracovali v lesoch a odchádzali na sezónne práce na južné Slovensko. Sezónni poľnohospodárski a lesní robotníci tvorili väčšinu obyvateľstva až do roku 1945.

</doc>
<doc id="28737" url="https://sk.wikipedia.org/wiki?curid=28737" title="Horná Ves (okres Prievidza)">
Horná Ves (okres Prievidza)

Horná Ves je obec na Slovensku v okrese Prievidza.
V obci je rímskokatolícky kostol Obrátenia sv. Pavla apoštola z roku 1837.

</doc>
<doc id="28738" url="https://sk.wikipedia.org/wiki?curid=28738" title="Chrenovec-Brusno">
Chrenovec-Brusno

Chrenovec-Brusno je obec na Slovensku v okrese Prievidza.
V obci je rímskokatolícky kostol svätého Michala archanjela z roku 1339 a kaplnka Panny Márie z roku 1902.
Poloha.
Obec je situovaná vo východnej časti okresu, v centrálnej časti Handlovskej kotliny. Stredom obce prechádza cesta I/9, vedúca z Prievidze cez Handlovú do Zvolena, ako aj železničná trať Prievidza – Horná Štubňa. Na západe susedí s obcou Lipník, na východe s Jalovcom.
Južná časť obce, časť Brusno, sa rozkladá na výbežkoch pohoria Vtáčnik, severná časť, Chrenovec, vystupuje na úbočia Žiaru. Obcou preteká rieka Handlovka, ľavostranný prítok Nitry, do ktorej ústi ľavostranný, cez Brusno tečúci Jalovský potok a pravostranná Kolárová, do ktorých sa vlieva niekoľko menších miestnych tokov.

</doc>
<doc id="28739" url="https://sk.wikipedia.org/wiki?curid=28739" title="Chvojnica (okres Prievidza)">
Chvojnica (okres Prievidza)

Chvojnica je obec na Slovensku v okrese Prievidza.

</doc>
<doc id="28740" url="https://sk.wikipedia.org/wiki?curid=28740" title="Jalovec (okres Prievidza)">
Jalovec (okres Prievidza)

Jalovec () je obec na Slovensku v okrese Prievidza.
Geografia.
Jalovec leží uprostred Handlovskej kotliny. Cez obec preteká Handlovka a Jalovský potok. K obci pripadá aj časť lesov. Vo výške vyše sa nachádzajú Jalovské Lazy s menšou lúkou.
Dejiny.
Stručný prehľad.
Jalovec asi vznikol v 12. storočí. Prvá písomná zmienka o obci vtedy zvanej "Alloc" sa nachádza v donačnej listine kráľa Žigmunda bratom Noffryovcom z roku 1430. V roku 1553 je osada zložená z 69 sedliackych rodín a jednej rodiny želiarov. V druhej polovici 16. storočia sa pod vplyvom Turzovcov Jalovec stalo evanjelickou dedinou. V priebehu 17. storočia sa však obec rekatolizovala. Pod Pálfiovcami bolo v Jalovci 11 usadlostí, hlavným zamestnaním bolo poľnohospodárstvo a chov dobytka. 
V auguste a septembri 1831 zúrila v obci cholerová epidémia na ktorú zomrelo 18 ľudí. Epidémia spôsobila aj značné hospodárske škody. Revolúcia roku 1848 nevyvolala medzi Jalovčanmi žiadnu aktivitu. V roku 1870 sa zopakovala ďalšia cholerová epidémia. Koncom storočia maďarizačná politika premenovala obec na Parlag.
Dôsledkom prvej svetovej vojny bol nedostatok potravín. Po vzniku ČSR sa v obci postavil mlyn a píla. Elektrifikácia, schválená 3. januára 1931, bola značným prínosom pre obyvateľov. Cez SNP patrila obec pod operačné pásmo 4. vojenskej taktickej skupiny. Obyvatelia sa aktívne podieľali na príprave obranného zákopu medzi Jalovcom a Ráztočnom. Sovietska armáda prešla cez Jalovec 3. apríla 1945. V období od 1. februára do 4. apríla 1945 sa obec nachádzala v bojovom pásme pričom bola vypálená a takmer úplne zničená.
Po oslobodení sa v obci začali stavať nové domy. Roku 1965 ich bolo už 47. 1. mája 1950 sa v Jalovci zriadila železničná zastávka a v rokoch 19541955 sa pri rozširovaní cesty zbúrali sypárne. V roku 1958 bol zavedený miestny rozhlas. V rokoch 1975 – 1990 bol Jalovec súčasťou obce Ráztočno.
Pamiatky.
V roku 1927 bola postavená kaplnka panny Márie, historická budova inšpirovaná neskoroklasicistickými a neorománskymi prvkami.
Sklárska huta v Huňove.
V roku 1749 dal Pálfi vybudovať sklársku hutu. Bola drevená, pokrytá šindľom a bolo v nej 5 taviacich pecí. V prvej peci sa tavil materiál na výrobu rôznych druhov skla. V druhej sa predmety nechávali tuhnúť. V tretej peci sa vyrábalo tabuľové sklo, štvrtá pec slúžila na vypaľovanie sklárskeho kremeňa a v piatej sa vysúšalo palivové drevo. Hutu tvorila ešte obytná budova, maštaľ a mlyn. Dnes už sklárska huta nestojí, môžeme však na mieste nájsť stopy po základoch i črepiny zo skla.
Mlyn a píla Jozefa Sočániho.
Mlyn a píla Jozefa Sočániho bola postavená po vzniku ČSR. Neskôr slúžil ako materská škola, až kým časť nebola zbúraná.

</doc>
<doc id="28741" url="https://sk.wikipedia.org/wiki?curid=28741" title="Sad Janka Kráľa">
Sad Janka Kráľa

Sad Janka Kráľa (zač. 18. stor. – pol. 19. stor. , "Bruck(en)-Au(g)e(r)l" – „(medzi)mostový lužný les(ík)“; pol. 19. stor. nem. "in der Au" – „v lužnom lese“; cca 1867 – cca 1921 – „lužný/nivský park“, ; cca 1921 – 1932 "Petržalské sady"; 1932 – 1945 "Tyršove sady") v Bratislave je najstarší verejný park v strednej Európe a jeden z najstarších stredoeurópskych parkov vôbec. Nachádza sa v Bratislavskej Petržalke medzi Starým mostom a Novým mostom. Má rozlohu .
Dejiny.
Sad Janka Kráľa bol založený v rokoch 1774-76 s myšlienkou vytvoriť prvý park pre širokú verejnosť. Park vznikol na pravom brehu Dunaja na ploche lužného lesa. Vplyvom barokového klasicizmu sa vytvorila osemramenná hviezdica priesekov, pozdĺž ktorých sa neskôr vysadili stromoradia. Podľa usporiadania chodníkov park pomenovali Sternallee (Hviezdicová aleja). Jednotlivé aleje dostali pomenovanie podľa druhu stromov – jelšová, topoľová, javorová, vŕbová, jaseňová, brestová.
Park bol upravovaný postupne, jeho dnešná podoba je až z roku 1839. V 70. rokoch 20. storočia prešiel park veľkou rekonštrukciou. Odstránili sa divorastúce kroviny, čím sa vizuálne park otvoril a vynikli mohutné stromy tvoriace kostru parku. Pre súčasný obraz parku sú charakteristické „veľkopriestorové prírodné interiéry“.
Mohutné vzácne stromy a etážové kroviny dopĺňa drobná architektúra. Typickým prvkom sú oddelené malé priestory kruhovitého tvaru ozdobené prvkami zverokruhu. Tento prvok vytvára dôverné prostredie ponúkajúce sa k oddychu a k rozhovorom. Kruhy sú doplnené aj výsadbou letničiek.
V roku 2006 prebehla výrazná revitalizácia parku, pričom bolo ostránených vyše 200 chorých drevín, ktoré ohrozovali zdravie návštevníkov parku a rovnaký počet drevín bol vysadený. Pribudli aj druhy, ktoré dovtedy neboli zastúpené.
Charakter.
Najvýraznejším architektonickým prvkom v Sade Janka Kráľa je jedinečný záhradný altánok, ktorý bol pôvodne vežou františkánskeho kostola. Veža je obľúbeným miestom stretávania, obchodným centrom a zároveň aj špecifickým orientačným bodom. V srdci sadu sa nachádza socha Janka Kráľa od akademického sochára Františka Gibalu. Socha je stredobodom križovatky cestičiek, ktoré pretínajú celý park. Celkovú atmosféru dopĺňajú rozsiahle záhony letničiek.
Park púta aj svojou druhovou diverzitou. O výsadbu cudzokrajných drevín sa pravdepodobne zaslúžil bratislavský lekár a botanik dr. Štefan Lumnitzer. V súčasnej dobe tu rastú exotické druhy ako ginko dvojlaločné, maklura oranžová, metasekvoja čínska a pod. Najväčšími unikátmi sú platany javorolisté, ktoré svojím vekom cca 200 rokov a rozmermi obvodov kmeňa vyše 500 – dotvárajú typickú kulisu veľkým trávnatým priestranstvám. Biologickú kostru parku tvoria aj pôvodné druhy ako javor a rôzne druhy topoľov. Tieto dreviny tu dosahujú rozmery, ktoré sú pre ich biologický druh veľmi zriedkavé. Stromovú etáž dopĺňajú kroviny. Najväčšie zastúpenie má stálozelený tis (taxus baccata) a vavrínovec lekársky. Sad Janka Kráľa sa svojím druhovým zastúpením stal cenným objektom z dendrologicko-vedeckého hľadiska.
Sad sa nachádza v centre stavebného ruchu v Petržalke. Prítomnosťou Nového a Starého mostu, Auparku, futbalového štadióna sa ostro vytýčili jeho hranice a stratila možnosť jeho rozšírenia. Sad nemá vyznačené ochranné pásmo. Zároveň tesná blízkosť obchodného centra, reštauračného zariadenia Au Café a Lebenfinger a divadla Aréna zvýšila nielen atraktivitu parku, ale aj jeho náštevnosť. V súčasnosti má park kultúrno-spoločenskú funkciu, slúži ako oddychové a stretávacie miesto. Vytvára oázu pokoja a zároveň slúži na športové aktivity pre školskú mládež aj pre dospelých organizované rôznymi občianskymi združeniami. Park je využívaný aj na fotografovanie a nakrúcanie reklám a spotov.
Ochrana.
Sad Janka Kráľa ako 1. verejný park v strednej Európe je chránený v zmysle zákona č. 27/1987 Zb. o štátnej pamiatkovej starostlivosti v kategórii historická zeleň.
Priestor sadu Janka Kráľa a Tyršovho nábrežia je zapísaný v Ústrednom zozname pamiatkového fondu SR pod názvom NKP Park mestský s areálom a evidenčným číslom 321 a je chránený podľa zákona č. 49/2002 Z. z. o ochrane pamiatkového fondu.

</doc>
<doc id="28742" url="https://sk.wikipedia.org/wiki?curid=28742" title="Kamenec pod Vtáčnikom">
Kamenec pod Vtáčnikom

Kamenec pod Vtáčnikom je obec na Slovensku v okrese Prievidza.
Poloha.
Obec sa nachádza na úpätí pohoria Vtáčnik. Západným okrajom nadväzuje na Zemianske Kostoľany, približne 5 km severne sú Nováky a 9 km juhozápadne mesto Partizánske. Cez Kamenec pretekajú Lazný a Vidlicový potok, ktoré sa vlievajú do rieky Nitra.
Dejiny.
Hoci súčasná obec vznikla až v roku 1955 zlúčením Dolného a Horného Kamenca, história osídlenia tohto územia siaha až do Halštatskej doby (800 – 400 pred Kr.). Z tejto doby sa našli prvé stopy človeka, ktorý podľa nálezov zostal prítomný v tejto lokalite až do stredoveku. 
Prvá písomná zmienka o osade siaha do roku 1355, kedy sa spomína "Horný Kamenec", v chotári ktorého neskôr vznikol i "Dolný Kamenec", spomínaný v roku 1518. Obe obce, hoci boli majetkom rovnakého panstva, sa až do spojenia v polovici 20. storočia vyvíjali takmer nezávisle. 
Súčasnosť.
V obci sa nachádza goticko-renesančný kostol v Hornom Kamenci, pochádzajúci z polovice 16. storočia. 
Pôsobí tu futbalový klub TJ Tatran Kamenec.

</doc>
<doc id="28743" url="https://sk.wikipedia.org/wiki?curid=28743" title="Kanianka">
Kanianka

Kanianka je obec na Slovensku v okrese Prievidza.
Poloha.
Obec leží na západnom okraji Prievidzskej kotliny, ktorá je súčasťou Hornonitrianskej kotliny, západne sa prudko dvíha Malá Magura, patriaca pod Strážovské vrchy. Južnou časťou obce preteká potok Kanianka, na ktorom je za obcou vybudovaná rovnomenná vodná nádrž.
Obec je prístupná cestami III. triedy cez Bojnice, resp. Nedožery-Brezany. Prievidza je vzdialená južne, rovnakým smerom sú ležiace Nováky, krajské mesto je západným smerom vzdialené .
Kultúra.
V obci pôsobí dychová hudba Maguranka, ktorá bola založená v roku 1950. 

</doc>
<doc id="28744" url="https://sk.wikipedia.org/wiki?curid=28744" title="Kľačno">
Kľačno

Kľačno je obec na Slovensku v okrese Prievidza.
Poloha.
Podhorská obec sa nachádza v mieste styku pohorí Malá Fatra, Strážovské vrchy a Žiar, v najsevernejšej časti okresu Prievidza i regiónu Hornej Nitry. Takmer výhradne potočná zástavba je situovaná v úzkej doline Nitry a jej prítoku Tmavej.
Dejiny.
Osídľovanie podhorských oblastí Hornej Nitry podnietilo bohatstvo miestnych lesov a nálezy zlata, ktoré priťahovali ťažiarov z Uhorska i z nemeckých krajín. Kolonizácia prebiehala klčovaním lesov a vznikom osád ktoré rozširovali ornú pôdu a pasienky. Prvá písomná zmienka o osade Gajdel, ktorá patrila Bojnickému panstvu, pochádza z roku 1413. Pôvodní obyvatelia sa zaoberali baníctvom, ťažbou dreva, chovom dobytka a poľnohospodárstvom, ku ktorým postupne pribudli remeslá. Najväčší rozkvet Gajdla prebiehal v 16. storočí, kedy mal charakter mestečka, no nasledujúce nepokojné obdobia s povstaniami a vojnami zastavil sľubný rozvoj. 
Ján Pálffi dal v snahe zlepšiť situáciu v panstve postaviť panský majer, pílu, dva mlyny, krčmu a salaš. Začiatkom 19. storočia v obci pribudla škola a kaplnka a nádej väčšieho rozvoja sľubovali plány výstavby železnice z Prievidze, ktorá mala pokračovať do Kláštora pod Znievom, resp. Rajca. K výstavbe došlo v rokoch 1908 – 1909, no tá napokon z dôvodu vypuknutia 1. svetovej vojny skončila v susednom Nitrianskom Pravne. Vojnou zbedačené obyvateľstvo odchádzalo za prácou, najčastejšie na Dolnú zem, do Nemecka, Ameriky a Argentíny, zásluhou čoho sa v obci vybudovalo množstvo murovaných domov, ktoré nahradili dovtedajšie drevenice. V roku 1940 mal Gajdel 2 297 obyvateľov a patril medzi najväčšie sídla Hornej Nitry.
Koniec 2. svetovej vojny znamenal pre obec veľké straty tak na ľudských životoch, ako aj majetku. Počas SNP prebiehali v okolitých lesoch silné boje, počas ktorých zahynulo 18 zajatých partizánov a do konca vojny padlo ďalších 20 mužov. Najhoršia situácia nastala na jar 1945, kedy Nemci obec evakuovali, podpálili a obyvateľov transportovali do táborov v Nemecku. K oslobodeniu takmer vyľudnenej obce došlo 6. apríla 1945, po čom nastal postupný návrat obyvateľov. Už onedlho však boli obyvatelia nemeckej národnosti vysídlení, čím výrazne poklesol ich počet, ktorý bol kompenzovaný presídľovaním Slovákov z Oravy, Turca, Maďarska a Podkarpatskej Rusi. V roku 1948 bol zmenený aj názov obce na Kľačno.
Od roku 1950 prevzala Jednota miestne krčmy, obchody aj mäsiarstvo a bol zrušený mlyn. V roku 1952 bolo zavedené autobusové spojenie a o dva roky pribudla 5 triedna škola. Prácu miestnym poskytovala aj plantáž Karpatia, kde sa pestovali najmä jahody, čierne ríbezle, egreše a maliny, doplnené o ruže a jarabinu. Do roku 1955 bola ukončená elektrifikácia a o rok neskôr bola otvorená nová predajňa potravín na hlavnej križovatke. V roku 1957 otvorila v obci svoju pobočku pošta a pribudlo telefonické spojenie, v tom istom roku bola zriadená aj materská škola. Medzi dôležité stavby patril vodovod, ktorého výstavba začala v roku 1961 a bezprašná cesta, ktorá zlepšila dopravu už o rok neskôr. V tom čase už v Kľačne fungovalo kino, ktoré premietalo filmy 3 krát týždenne, pouličné osvetlenie a voľnočasové aktivity podporovali lyžiarsky a futbalový oddiel, ženský spevokol a miestna knižnica.
V roku 1974 začala výstavba nového obchodu na dolnom konci, o rok neskôr zasa budova školy (otvorená v roku 1978), bola zriadená nová obradná sieň MNV a pribudli bytové domy pri kostole. Významným pre obyvateľom obce bolo zrušenie stavebnej uzávery v roku 1986, čím sa umožnil väčší rozvoj a obnova bytového fondu. O rok neskôr bola zahájená výstavba školy v prírode a bol vybudovaný nový lyžiarsky vlek. Zmena politického systému priniesla okrem iného oživenie činnosti Spolku karpatských Nemcov a obec po 45. rokoch života v Nemecku navštívili bývalí vysťahovaní obyvatelia. Erb obce bol obnovený v roku 1994 a v roku 1997 bol otvorený klub dôchodcov. O rok neskôr bola rekonštruovaná kaplnka pri prameni rieky Nitra, kde pribudli pamätné tabule. V roku 2010 bolo do nových priestorov, uvoľnených zánikom prvého stupňa ZŠ, presunuté pracovisko obecného úradu.
Kultúra.
V obci sa každoročne koná niekoľko kultúrnych podujatí a svoju činnosť vyvíja Detský folklórny súbor Gajdlanček, Karpatskonemecký spolok a k dispozícii je miestna knižnica.
Doprava.
Cez Kľačno prechádza cesta I/64, vedúca z Prievidze cez Fačkovské sedlo do Žiliny. V obci sa na túto cestu napája komunikácia III. triedy z Kláštora pod Znievom a Vríckeho sedla. Spojenie s okresným mestom Prievidza zabezpečuje SAD Prievidza, no v obci zastavujú aj niektoré diaľkové spoje, vedúce zo a do Žiliny.

</doc>
<doc id="28745" url="https://sk.wikipedia.org/wiki?curid=28745" title="Kostolná Ves">
Kostolná Ves

Kostolná Ves je obec na Slovensku v okrese Prievidza.
Poloha.
Obec leží na západnom Slovensku v Rudnianskej kotline, podcelku väčšej Hornonitrianskej kotliny. Susednými obcami sú Liešťany na severe, Seč a Dlžín na severovýchode, Šútovce na východe, Diviaky nad Nitricou na juhu a Nitrianske Rudno na západe. Zo západu obec zároveň obmýva vodná nádrž Nitrianske Rudno.
História.
Prvá písomná zmienka o obci pochádza z roku 1332 ("Divec Superior)", najstaršie jadro obce okolo kostola sa však datuje už do 12. storočia. Pôvodne patrila pod nitrianske hradné panstvo, neskôr rôznym šľachtickým rodinám. Obyvatelia sa živili prevažne poľnohospodárstvom.

</doc>
<doc id="28746" url="https://sk.wikipedia.org/wiki?curid=28746" title="Koš (obec na Slovensku)">
Koš (obec na Slovensku)

Koš (pôvodne "Andreasdorf") je obec na Slovensku v okrese Prievidza. 
V obci pri novom kostole stojí ako posledná pamiatka na tunajší zbúraný gotický chrám jeho polygonálne presbytérium s hodnotnou kamenosochárskou výzdobou a dosiaľ neodkrytými stredovekými freskami. Na terajšie miesto ho previezli v roku 2000, zvyšok kostola zbúrali kvôli nebezpečenstvu z ťažby uhlia poddolovaného terénu. 

</doc>
<doc id="28747" url="https://sk.wikipedia.org/wiki?curid=28747" title="Lehota pod Vtáčnikom">
Lehota pod Vtáčnikom

Lehota pod Vtáčnikom je obec na Slovensku v okrese Prievidza. Vznikla spojením dvoch samostatných obcí Malá a Veľká Lehota 1. apríla 1960.
Polohopis.
Obec Lehota pod Vtáčnikom leží na úpätí pohoria Vtáčnik, cca 5 km od hlavnej cesty medzi Novákmi a Prievidzou smerom na Podhradie. 
Časti obce.
Skladá sa z dvoch pôvodne samostatných obcí:
Vodné toky.
Hlavný potok Lehota a jeho prítoky:
Dejiny.
Prvá písomná zmienka o obciach na tomto území pochádza z roku 1388. Je ňou doklad o vlastníctve hradu Sivý Kameň Ladislavom Kakašom a Jánom Domongošom.
Pôvodne na tomto území boli 2 obce, Veľká a Malá Lehota, pričom Veľká Lehota sa nachádzala na juhovýchod od Malej. Vďaka výstavbe povrchovej bane bola veľká časť Veľkej Lehoty sanovaná a rozširovala sa smerom na severozápad. Výstavba pokračovala na území medzi obcami vďaka rozvoju baníctva, táto časť sa dnes nazýva aj "Kolónia", čím došlo k fyzickému spojeniu obcí. 1. apríla 1960 boli dohodou na zasadnutí pléna Okresného národného výboru v Prievidzi zlúčené do dnešnej jednej obce s názvom Lehota pod Vtáčnikom. 
Vývoj názvov obcí.
Okrem uvedených sa vyskytujú ešte názvy "Nagylehota" a "Istvanszabadi".
Vyskytuje sa ešte názov "Kis Lehota".
Politika.
Obecné zastupiteľstvo.
Starostom je Michal Ďureje. Obecné zastupiteľstvo tvorí 11 poslancov.
Obyvateľstvo.
k 31. 12. 2022 mala obec 3 762 obyvateľov.
Materské školy.
V súčasnom období sú v Lehote pod Vtáčnikom dve predškolské zariadenia.
dve triedy, počet detí 42, riaditeľka – K. Mitašová
dve triedy, riaditeľka – E. Mujkošová.
Základné školy.
Riaditeľkou základnej školy je Mgr. Miroslava Gajdošová. Škola disponuje 26 učebňami, dvoma telocvičňami, posilňovňou, plaveckým bazénom a počítačovou učebňou. Pri škole sú vybudované tenisové kurty, hádzanárske a futbalové ihrisko. V školskom roku 2004/05 zabezpečuje vyučovací proces 25 učiteľov, 2 vychovávateľky a 8 nepedagogických pracovníkov. Školu navštevuje 408 žiakov, z toho 147 je v ročníkoch 1.4. a 261 žiakov v ročníkoch 5.9. Pôsobí tu i školský klub s dvoma oddeleniami.

</doc>
<doc id="28748" url="https://sk.wikipedia.org/wiki?curid=28748" title="Lipník (okres Prievidza)">
Lipník (okres Prievidza)

Lipník je obec na Slovensku v okrese Prievidza. Obec leží v Handlovskej kotline pod výbežkami pohoria Žiar. Obec sa písomne spomína v roku 1355. Stred obce je v nadmorskej výške , chotár 306 – . Charakterom zástavby bol Lipník pôvodne potočnou radovou dedinou, dnes je prícestnou radovou obcou s bočnými ulicami. V rokoch 19761990 bol súčasťou susednej obce Chrenovec – Brusno. 
Dejiny.
Obec sa písomne spomína v roku 1355. V treťohorných ílových sedimentoch potoka Lipníček sa našli minulosti skamenelé zvyšky rôznych druhov rýb. Táto lokalita vznikla už v 12. storočí a ako stará slovanská osada patrila pôvodne pod panstvo so sídlom v Prievidzi. V archívnych materiáloch z roku 1432 sa udáva ako LYPNEK. Neskôr prešla pod správu hradu Sivý Kameň. Rodina Kerekovcov z Necpál, ktorá patrila k prívržencom husitov si ju privlastnila. V roku 1642 sa znovu stala majetkom sivokamenských Majteniovcov a od roku 1659 sa dostal pod správu rozsiahleho Bojníckeho panstva. Obyvatelia sa venovali poľnohospodárstvu a niektorý vykonávali lesné práce. V medzivojnovom období patril Lipník k maloroľníckym obciam. V rokoch 1976 – 1990 bol súčasťou susednej obce Chrenovec-Brusno.
Historické pamiatky.
Drevená zvonica so štvorcovým pôdorysom a vstavanou vežou, šalovaná, debnená, s nadstavcom, vysadenou izbicou a ihlancovou strechou. Bola postavená v polovici 19. stor. Vo výklenku bola v minulosti ľudová socha, kópia Piety z Tužiny z 1. polovice 19. stor. Vo veži je zvon z roku 1783.
Ďalšie pamiatky:
Ľudové remeslá a tradície.
V minulosti boli v obci rozšírené tradičné ľudové remeslá. Zručnosť majstrov rezbárov dokazuje stavba drevenej zvonice.
Demografia.
Počet obyvateľov k 31.12.2004 spolu 477 

</doc>
<doc id="28749" url="https://sk.wikipedia.org/wiki?curid=28749" title="Malinová (okres Prievidza)">
Malinová (okres Prievidza)

Malinová (do roku 1945 Cach; nem. Zeche, maď. Csék) je obec na Slovensku v okrese Prievidza.
Pôvodne známa ako Požeha. V prvej polovici 14. storočia sa už v existujúcej osade usídlili nemeckí kolonisti. Obec sa nazývala až do konca druhej svetovej vojny Cach. Počas druhej svetovej vojny v obci fungovala komunistická odbojová organizácia. Neskôr počas SNP antifašisti nemeckej národnosti z obce vytvorili oddiel Thälmann, ktorý bol súčasťou Hornonitrianskej partizánskej brigády.
Obec je pomenovaná na počesť sovietskeho maršala R.J. Malinovského.
Národnostné zloženie.
1991:
2001:
2011:

</doc>
<doc id="28750" url="https://sk.wikipedia.org/wiki?curid=28750" title="Malá Čausa">
Malá Čausa

Malá Čausa je obec na Slovensku v okrese Prievidza. Prvá písomná zmienka pochádza z roku 1430 (Kys Chewche). Má charakter potočnej radovej dediny a dominantou obce je kostol. Raritou obce je najväčší podiel obyvateľov nad 90 rokov v prepočte na počet obyvateľov v okrese Prievidza.
Poloha.
Leží v severnom okraji Handlovskej kotliny. Nadmorská výška v strede obce je , v chotári 317 - 832 m. 
Pamiatky.
Kaplnka Panny Márie Ružencovej - novodobá, neoklasicistická stavba z roku 1902. Jednoloďová stavba v strede obce na obdĺžnikovom pôdoryse má predstavanú vežu, vnútorné zariadenie je novodobé, z čias stavby. Posledná renovácia bola v roku 2002.
Na staršiu sakrálnu stavbu, zasvätenú tiež Panne Márii, poukazuje odtlačok pečate na dokumente z roku 1858 s vyobrazením Madony.

</doc>
<doc id="28751" url="https://sk.wikipedia.org/wiki?curid=28751" title="Nitrianske Pravno">
Nitrianske Pravno

Nitrianske Pravno  (do 28. X. 1946 slovensky "Nemecké Pravno", nemecky "Deutschproben", maďarsky "Németpróna")  je obec na Slovensku v okrese Prievidza. 
Poloha.
Leží na Hornej Nitre, 12 km severne od mesta Prievidza. Zo severu na juh preteká rieka Nitra, ktorá tu priberá Tužinu, Vyšehradný potok a západným okrajom tečúcu Kravskú. 
Nachádza sa na pravnianskom výbežku Hornonitrianskej kotliny na nive a náplavových kužeľoch Nitry. Chotár na pahorkatine a hornatine Malej Magury a pohoria Žiar tvoria kryštalické, druho a treťohorné horniny, čiastočne pokryté riečnymi uloženinami a spraškovými hlinami. 
Poloha na významnej ceste z Ponitria do Turca a Žiliny, no aj na križovatke ciest do okolitých obcí vytvára z Nitrianskeho Pravna strediskovú obec so znakmi mestského charakteru. Z cesty na Žilinu tu odbočuje komunikácia do Turca, no obec je tiež koncovou stanicou železničnej trate z Prievidze.
Vodstvo.
Vodné toky
Vodné plochy
Dejiny.
Poloha obce na severnom okraji Hornonitrianskej kotliny s mnohými nálezmi pravekého osídlenia a na starej ceste do Turca predstavovala vhodné miesto na život. Pahorkatinný ráz na rozhraní nížiny a hôr poskytoval dostatok príležitostí na obživu, čo nasvedčujú najstaršie nálezy osídlenia tejto lokality. Blízke strategicky významné hradisko na Vyšehrade má stopy osídlenia od bronzovej, cez veľkomoravskú dobu až po 15. storočie. 
Prvá písomná zmienka o obci je z roku 1393, no je isté, že dávno predtým boli v okolí osady baníkov. Rozvoj banského podnikania objavom zlata sem polovici 14. storočia prilákal nemeckých kolonistov, ktorí výrazným spôsobom ovplyvnili dejiny a charakter Nitrianskeho Pravna. Listina kráľa Žigmunda v roku 1430 už spomína mestečko, ktorého prosperita čoskoro posunula jeho význam na úroveň neďalekej Prievidze a Bojníc. Po vymretí rodu Noffryovcov sa Pravno s okolím a Bojnickým panstvom stal kráľovským majetkom. Od roku 1489 sa panstvo stalo výnosom kráľa Mateja majetkom jeho syna Jána Korvína. Význam banského mestečka poklesol koncom 16. storočia, kedy nastala kríza baníctva v Uhorsku.
V nepokojnom 17. storočí bolo mestečko opakovane vyrabované a vypálené. V ďalšom storočí sa začal postupný rozvoj remesiel a cechov, kde sa začali presadzovať obyvatelia slovenskej národnosti. Významným medzníkom bola zmluva z roku 1779, v ktorej Ján Pálffy pozbavil obyvateľov mestečka poddanských povinností a priznal im právo užívať zemepánske regálie. Veľký požiar 22. júla 1827 výrazne zmenil podobu mestečka, keďže úplne zničil väčšinu pôvodných domov. Od roku 1845 sa mestečko stalo dedičným majetkom Pálffyovcov a po upokojení protihabsburských povstaní začal rozvoj hospodárstva, predovšetkým remesiel. Rozvoj samosprávy na čele s magistrátom ovplyvňoval hospodársky rozvoj mestečka, no obecný zákon z roku 1886 zmenil jeho postavenie a Nitrianske Pravno sa stalo veľkou obcou. V posledný októbrový deň v roku 1909 bola spustená prevádzka na železničnej trati Prievidza – Nitrianske Pravno, preprava osôb na nej bola v roku 2012 zastavená.
Počas Slovenského národného povstania a bojov pri Prievidzi prevážne etnicky nemecké obyvateľstvo obce ochotne pomáhalo nemeckým okupačným silám a vítalo ich príchod. 
V obci je rímskokatolícky kostol umučenia svätého Jána Krstiteľa z roku 1907.
Obyvateľstvo.
zdroj: 
Šport.
V obci sídli futbalový klub MTJ Nitrianske Pravno, ktorý hrá v 8. lige (sezóna 2024/2025).

</doc>
<doc id="28752" url="https://sk.wikipedia.org/wiki?curid=28752" title="Nitrianske Rudno (obec)">
Nitrianske Rudno (obec)

Nitrianske Rudno () je obec na Slovensku v okrese Prievidza, ležiaca v Rudnianskej kotline v nadmorskej výške Obec je obklopená prírodnou panorámou, ktorú zo západu vytvára Strážovské pohorie Nitrických vrchov a od severovýchodu Strážovské pohorie Malej Magury.
Geografia.
Nachádza sa na súradniciach 48°47′58″ severnej šírky a 18°28′36″ východnej dĺžky a leží v západnej časti Hornonitrianskej kotliny, v geomorfologickom podcelku Rudnianska kotlina na pravostrannej nive rieky Nitrica. Katastrálne územie obce sa nachádza v nadmorskej výške v rozmedzí 
Vodstvo.
Popri obci preteká rieka Nitrica, na ktorej bola v rokoch 19511958 vybudovaná vodná nádrž s celkovým objemom 4,410 mil. m³ so zatopenou plochou 89,7 ha. Nádrž slúži prioritne pre tepelnú elektráreň v Novákoch a NCHZ.
Cez obec pretekajú tri potoky:
Geomorfologické celky.
Obec je obklopená pohorím Strážovské vrchy, špecificky jeho geomorfologickými podcelkami:
Geológia.
Obec leží na fluviálnych sedimentoch, ktoré vystupujú v podobe dolinných terás, rieky Nitrica a priľahlých potokov. Podstatná časť obce leží na proluviálnych sedimentoch nízkych náplavových kužeľov, ktoré sa nachádzajú hlavne na úpätiach hôr. Ďalšou významnou zložkou sú flyše s prevahou pieskovcov, ktoré tvoria 50 m hrubé a niekoľko 100 m dlhé šošovkovité polohy. Prevažným horninovým typom sú stredo až hrubozrnné pieskovce (často vápenité) hnedej až hrdzavo žltohnedej farby.
Dejiny.
Prvá písomná zmienka o obci pod názvom "Ruda" 1275. Z pôvodného názvu vyplýva, že obec sa vyvinula pôvodne z baníckej osady. V listine z roku 1348 už vystupuje pod menom Rudno. Pôvodne patrila obec zemianskemu rodu Diviackovcov, v 16. storočí Ujfalušiovcov a neskôr, žiaľ bez bližšie určeného časového obdobia, rodu Rudnayovcom. V roku 1788 v obci žilo 122 obyvateľov v 15 domov (z toho boli 4 zemianské domy a 11 poddanských domov). Miestni obyvatelia boli chudobní a zaoberali sa predovšetkým poľnohospodárstvom, čo sa čiastočne prenieslo aj do obecného erbu. Rudnayovci vlastnili aj obec Kršťanová Ves, ktorá je od roku 1924 súčasťou Nitrianskeho Rudna s jedným katastrálnym územím.
Pamiatky.
Dominantou obce je rímsko-katolícky kostol, ktorý bol v roku 18041816 postavený na mieste dreveného kostolíka zničeného požiarom. Kostol bol v roku 1991 zasvätený sv. Andrejovi-Svoradovi a Benediktovi.
Obyvateľstvo.
Vývoj počtu obyvateľov.
Do 20. storočia patrila obec Nitrianske Rudno (vrátane neskôr pričlenenej obce Kršťanová Ves v roku 1924) medzi malé obce. Výrazný rast miestnej populácie nastal v medzivojnovom období a v období po 2. svetovej vojne. Rast počtu obyvateľov sa nezastavil ani v 70. rokoch 20. storočia, kedy došlo k masovej bytovej výstavbe v Prievidzi. Dôvodom pokračovania rastu miestnej populácie bolo zaradenie obce Nitrianske Rudno medzi strediskové obce ako stredisko miestneho významu. Rast počtu obyvateľov sa nezastavil ani po roku 1991 a neskôr sa približovala k hranici 2000 obyvateľov. V poslednom období počet obyvateľov stagnuje v pomerne úzkom pásme okolo priemernej hodnoty 1950 obyvateľov.
Graf vývoja počtu obyvateľstva za roky 1869-2021.
&lt;graph&gt;{"version":2,"width":421,"height":217,"data":[{"name":"table","values":[{"x":1869,"y":436},{"x":1880,"y":503},{"x":1890,"y":489},{"x":1900,"y":517},{"x":1910,"y":612},{"x":1924,"y":733},{"x":1930,"y":679},{"x":1940,"y":802},{"x":1948,"y":706},{"x":1961,"y":1032},{"x":1970,"y":1220},{"x":1991,"y":1792},{"x":2001,"y":1900},{"x":2011,"y":1937},{"x":2021,"y":1925}]}],"scales":[{"name":"x","type":"ordinal","range":"width","zero":false,"domain":{"data":"table","field":"x"}},{"name":"y","type":"linear","range":"height","nice":true,"domain":{"data":"table","field":"y"}}],"axes":[{"type":"x","scale":"x"},{"type":"y","scale":"y"}],"marks":[{"type":"rect","from":{"data":"table"},"properties":{"enter":{"x":{"scale":"x","field":"x"},"y":{"scale":"y","field":"y"},"y2":{"scale":"y","value":0},"fill":{"value":"steelblue"},"width":{"scale":"x","band":"true","offset":-1}}}}]}&lt;/graph&gt;
Skladba obyvateľov podľa národnosti a vierovyznania.
Obyvateľstvo je z hľadiska národnosti homogénne. Slovenskú národnosť podľa údajov z roku 2001 malo 99,05% obyvateľov. Iné národnosti nie sú významnejšie zastúpené.
Z hľadiska vierovyznania je obyvateľstvo taktiež homogénne. K rímskokatolíckej cirkvi sa podľa údajov z roku 2001 hlásilo 90,05% obyvateľov.
Šport.
Športové areály.
V obci sa nachádzajú 2 multifunkčné ihriská. Jedno multifunkčné ihrisko stojí v areáli Základnej školy Nitrianske Rudno, ktoré je širokej verejnosti prístupne v akýkoľvek čas, okrem času školskej výuky. Druhé multifunkčné ihrisko stojí v areáli Campingu Nitrianske Rudno, kde je však nutné si za poplatok rezervovať termín. K dispozícii je aj ihrisko na plážový volejbal. Okrem iného sa tu nachádza aj motokrosový areál - Kaňová. V letnom období miesta priehrada premieňa na najväčšie športovisko v okolí. Okrem kúpania sa využíva aj na rôzne vodné športy, napríklad jachting, surfing či plavbu na vodných bicykloch a člnoch.
Doprava.
Cestné komunikácie.
Obec leží na cestnej komunikácii II/574 v smere na juh na Diviacku Novú Ves a Majer (Nitrianske Sučany), kde sa napája na cestu I/9 a v smere na sever na Valaskú Belú. V obci sa nachádza aj križovatka ciest II/574 a III/1774 smerom na Šútovce a Bojnice.
Verejná doprava.
V obci sa v súčasnosti nachádzajú 4 autobusové zastávky:
Autobusy prevádzkovateľa SAD Prievidza poskytuje pravidelné spoje do samotnej Prievidze, Novák, Sebedražia, Zemianských Kostolian, Valaskej Belej, Nevidzian, Čavoja, Temeša, Seče, Rudnianskej Lehoty a iných miest okresu Prievidza
Školstvo.
V súčasnosti v obci pôsobí materská škola aj základná škola.
Dejiny školstva.
História miestneho školstva však siaha oveľa ďalej. Ako sa spomína v prvej školskej kronike, prvá rímsko-katolícka škola bola založená asi v roku 1828 vo vtedajšom farskom dvore a pozostávala z jednej izby, ktorá bola súčasne učiteľským bytom, kuchyňou i triedou. Školský rok začínal, keď napadol prvý sneh a končil, keď začali jarné práce na poli. V roku 1883 vznikla v obci Štátna ovocinárska škôlka, ktorej zakladateľom bol Dr. Eugen Sporzon, poslanec uhorského snemu. V roku 1903 presťahovali škôlku do Prievidze a bola základom pre výskumný ovocinársky ústav v Bojniciach.
Osobnosti.
František (Fraňo) Madva.
Rímskokatolícky kňaz , ktorý tu pôsobil v rokoch 18221850. Bol kňazom (pôsobil tu od roku 1825), národným buditeľom, venoval sa botanike, zbieraniu a výskumu liečivých rastlín, a tým sa stal významným a vyhľadávaným ľudovým liečiteľom. V roku 1850 odišiel na odpočinok do Nitrianských Sučian, kde 20. augusta 1852 vo veku 65 rokov skonal. Za jeho aktivity mu pri príležitosti 100. výročia vymenovania za farára, vďační obyvatelia obce v spolupráci s Maticou slovenskou, odhalili pri miestnom rímskokatolíckom kostole pamätník. Nie je to však jeho jediná pamiatka. Jeho meno nesie aj chrámový zbor v Nitrianskom Rudne, ktorý svojou prítomnosťou obohacuje kultúrne podujatia po celom Slovensku.
Dušan Blaškovič.
Časť detstva tu prežil aj herec SND, ktorého otec v medzivojnovom období pôsobil v Nitrianskom Rudne ako notár.
Denis Myšák.
Najmladšou osobnosťou pochádzajúcou z tejto obce je mladý úspešný športovec a reprezentant Slovenska v rýchlostnej kanoistike. Hoci sa narodil len v roku 1995, v roku 2015 už stihol získať na MS v Miláne zlatú medailu v K4 na 1000 m v zložení Denis Myšák, Erik Vlček, Juraj Tarr, Tibor Linka. O rok neskôr na ME v Moskve štvorkajak v rovnakom zložení opäť triumfoval na 1000 m a bol druhý na neolympijskej 500 m trati. Popri titule majstra sveta dosiahol najvýraznejší úspech ziskom striebornej olympijskej medaily z Ria v roku 2016 a bronzovej olympijskej medaily z Tokia v roku 2021.

</doc>
<doc id="28753" url="https://sk.wikipedia.org/wiki?curid=28753" title="Nitrica (obec)">
Nitrica (obec)

Nitrica je obec na Slovensku v okrese Prievidza.
Obec Nitrica sa nachádza v strede Vestenickej doliny, juhozápadného výbežku Hornonitrianskej kotliny, na ľavom brehu rieky Nitrica, v nadmorskej výške 240 m.
Dejiny.
Prvá písomná zmienka o obci Račice je z roku 1113, ktorá tvorí hornú časť súčasnej obce Nitrica. Na Zoborskej listine sú v roku 1249 už uvedené aj Dvorníky. Zlúčením oboch obcí v roku 1960 vznikla súčasná obec Nitrica.
O vývine obce sa písomné správy nezachovali. Z rozprávania starších ľudí je známe, že obyvatelia sa v tomto období zaoberali poľnohospodárstvom, priekupníctvom a predajom ovocia a v najstarších dobách predajom hlinených hrncov, ktoré sami zhotovovali.
Hlavným zdrojom výživy tunajšieho obyvateľstva bolo pestovanie ovocia spojené s potrhovým obchodom. Po prvých obchodníkoch z Račíc a Dvorník zostala dodnes prezývka „korenári“ – podľa obchodníkov, ktorí kupčili s korením, hlavne so šafranom.
Pamiatky.
V obci je vystavaný nový kostol zasvätený sv. Michalovi, a nachádza sa tu kaplnka zasvätená Božskému Srdcu Ježišovmu, ktorú dali postaviť v roku 1919 Michal Šramka s manželkou Karolínou na pamiatku svojich dvoch synov padlých vo svetovej vojne na ruskom bojisku.

</doc>
<doc id="28754" url="https://sk.wikipedia.org/wiki?curid=28754" title="Podhradie (okres Prievidza)">
Podhradie (okres Prievidza)

Podhradie je obec na Slovensku v okrese Prievidza.
V obci je rímskokatolícky kostol sv. Margity z roku 1700. Na kopci nad obcou sa nachádzajú posledné zvyšky rozvalín stredovekého hradu Sivý Kameň.
Z hradného kopca sa otvára panoramatický výhľad na Hornonitriansku kotlinu a okolitú prírodu. Príroda v okolí, so svojimi početnými skalnými útvarmi a mimoriadne krásnymi zákutiami poskytuje mnoho príležitostí na pešiu i cyklistickú turistiku.
V 70. a 80. rokoch minulého storočia následkom banskej činnosti došlo k pohybu podložia pod obcou, čo spôsobilo, že sa vtedy zrútilo mnoho rodinných domov. Následne v dôsledku stavebného uzáveru sa rozvoj obce prakticky zastavil.
Základným spôsobom obživy Podhradčanov bolo v minulosti poľnohospodárstvo a sezónne práce, za ktorými odchádzali do okolitých štátov. Industrializáciou okresu najmä v období po skončení II. svetovej vojny sa charakter zamestnanosti obyvateľov obce výrazne zmenil. Svoje pracovné uplatnenie našli od roku 1936 v miestnych kameňolomoch. Úplná zmena zamestnanosti našich občanov nastala s budovaním priemyselných podnikov Novácke uhoľné bane, Elektráreň v Zemianskych Kostoľanoch, Novácke chemické závody, podniky na výrobu stavebných hmôt a ďalšie.
Počas SNP bolo okolie obce operačným priestorom Hornonitrianskej partizánskej brigády oddielu Vtáčnik a oddielu Ponomarenka z brigády J. Nálepku. Na počesť padlých v I. a II. svetovej vojne bol v roku 1953 postavený v strede obce pamätník a na miestnom cintoríne v roku 1969 pamätník sovietskym partizánom. V roku 1949 začal do obce premávať prvý autobus, telefónne spojenie bolo zavedené v roku 1954, v roku 1955 sa zavádza elektrický prúd a v roku 1963 sa dobudoval verejný vodovod. Postupne v ďalších rokoch boli vybudované objekty občianskej vybavenosti a bezprašné komunikácie.
Názov obce sa časom od jej vzniku menil. V historických prameňoch sa až po dnešok uvádza v týchto verziach: 1352 – Keseleukeu, 1388 – Waralya, 1786 – Podhragya, 1920 – Podhradie.
Podľa súpisu ľudu z roku 1733 bolo v obci 43 obyvateľov, v roku 1788 bolo 144 obyvateľov, 1828 – 355 obyvateľov, 1900 – 625 obyvateľov, 1921 – 580 obyvateľov, 1940 – 848 obyvateľov, 1961 – 917 obyvateľov, 1978 – 893 obyvateľov, 1990 – 370 obyvateľov, 2001 – 327 obyvateľov. Rozhodujúci vplyv na úbytok obyvateľstva od roku 1978 mala zosuvná činnosť pôdy v katastri obce, ktorá bola podmienená banskou činnosťou Bane Cígeľ. Z celkového počtu 231 obytných domov bolo 58 poškodených tak, že občania boli vysťahovaní a stavby asanované. Okrem toho bolo v rôznych rozsahoch poškodených 5 objektov verejných budov a deštrukcie na verejnom vodovode a miestnych komunikáciach.
Hrad: história hradu a panstva.
Hrad Sivý Kameň ("Kesseloko") bol postavený krátko pred rokom 1350 ako kráľovský hrad. Stavbu hradu si vyžiadali pomery, ktoré nastali po smrti Matúša Čáka (1321). Po rozpade oslianského a prievidzského domínia to vyvolali dôsledky čiastočného rozkladu kráľovských majetkov na Hornej Nitre. Keďže okrem Bojníc tu iný hrad nebol, vznikla potreba zriadiť nové administratívne centrum orientované v južnejšej oblasti. To bol dôvod vybudovať hrad Sivý Kameň. Názov dostal podľa sivej farby kameňa, z ktorého bol postavený (maďarsky kese – sivý, keselo – osobitný odtieň sivej farby). V niektorých listinných materiáloch z 18. storočia sa uvádza aj názov Orlí Kameň, ktorý vznikol pravdepodobne nesprávnym prekladom prípadne výmenou maďarského "keselyu sup" – orlí vták.
Z listiny z roku 1352 sa dozvedáme, že správou hradu bol poverený bán Gilet a jeho synovia, ktorí užívali titul „castellany de Bajmocz et Kesseloko“ a spravovali obidve hradné panstvá. Po Giletovcoch zveril kráľ Ľudovít I. starostlivosť o obidva hrady uhorskému palatínovi Ladislavovi Opolskému. Zápis z roku 1388 hovorí, že na základe rozkazu kráľa Žigmunda sa vlastníkom hradu Sivý Kameň stávajú Ladislav Kakaš a Ján Domongoš. Ale už v roku 1395 ho daroval spolu s Bojnicami palatínovi Leustachovi z Jelšavy. Po jeho smrti zdedili Bojnice a Sivý Kameň jeho synovia Juraj a Peter. Keď však z roku 1430 zomrel Juraj bez potomkov, pripadli hrady naspäť korune. V roku 1434 kráľ daroval hrad Sivý Kameň Gregorovi Majténimu a jeho dedičom. Od toho času zostal hrad i panstvo v trvalej držbe rodiny Majténiovcov. Patrili k nemu aj poddanské dediny Podhradie, Sebedražie, Nováky, Horná Ves, Veľká Lehota, Malá Lehota, Bystričany a Čereňany.
Kráľ Žigmund v snahe o urýchlenie hosposárskeho rozvoja krajiny udeľoval rôzne výsady mestám i šľachte, aby sa lepšie starali o svoje i kráľovské majetky. Podnietil tým aj väčší záujem o doosídľovanie dedín. Z listín z rokov 1458 a 1474 vydaných Gregorom a Žigmundom Majténim sa dozvedáme, že potvrdzujú staré šoltýske výsady udelené kráľom Žigmundom. Majténiovci mali záujem na tom, aby dediny ich panstva prosperovali. Čiastočne preto oslobodzovali novousadlíkov od daní a niektorých služieb. Horná Nitra musela zo začiatku 16. storočia čeliť častému tureckému plieneniu.
Požiar v roku 1524 značne poškodil hrad, čo spôsobilo finančne slabým Majténiovcom nemalé problémy. Bol to zároveň jeden z dôvodov, že sa členovia zemepánskej rodiny začali usadzovať v Novákoch a budovať si nové šľachtické sídlo. Začiatkom 40. rokov 16. storočia sivokamenské panstvo prepadli lúpežní rytieri Ján a Rafael Podmanický pod zámienkou, že obhajujú nároky Jána Zápoľského na uhorský trón. Dobyť hrad sa im však nepodarilo, a tak vydrancovali a vypálili poddanské dediny v okolí. Keďže strategický i obranný význam hradu v tomto období klesal, stávali sa Nováky postupne administratívnym centrom panstva. Koniec 16. a začiatok 17. storočia sa niesol v znamení biedy a ťažkostí spôsobených turecko-tatárskymi nájazdmi a vyčíňaním rôznych zbojníckych bánd. Majténiovci stojaci verne pri cisárovi si to odnášali v plnej miere. Povstalci vedení zemanmi Horvátom, Ilešházim, Rajčánim, Bošánim a Kostolánim napadli hrad aj ostatné majetky Majténiovcov a dôkladne ich vyplienili. Štyroch Majténiovcom odviedli do svojho tábora. Tento nápor už hrad nevydržal. Prvé desaťročie 18. storočia prinieslo hradu ďalšie útrapy v podobe Rákociho vojenských akcií, počas ktorých boli vyplienené aj zvyšky hradu. Tak sa z niekdajšieho hrdého centra panstva stávala postupne ruina, ktorá slúžila už iba ako väzenie pre previnilcov, prípadne ako sklad materiálov. Hrad, ktorý bol pre Majténiovcov už iba príťažou, postupne pustol. Väčšiu časť rozvalín v pomerne krátkom čase rozobrali obyvatelia Podhradia a blízkych obcí na stavebné účely.

</doc>
<doc id="28755" url="https://sk.wikipedia.org/wiki?curid=28755" title="Poluvsie (okres Prievidza)">
Poluvsie (okres Prievidza)

Poluvsie je obec na Slovensku v okrese Prievidza.
Poloha.
Nachádza sa 8 km severne od mesta Prievidza v Hornonitrianskej kotline, na sútoku rieky Nitra a potoka Kravská (zaužívaný názov Lubená). Na východnom okraji obec ohraničuje rieka Nitra, na západe sa dvíhajú výbežky pohoria Malá Magura. Chotár Poluvsia susedí s obcami Nedožery-Brezany, Pravenec, Nitrianske Pravno, Malinová a Lazany. 
Dejiny.
Prvá písomná zmienka o Poluvsí pochádza z roku 1358, kedy patrilo panstvu Prievidza. V 15. storočí už obec spadala pod bojnické panstvo a v roku 1675 v nej žilo 54 osôb. Obyvatelia sa živili poľnohospodárstvom, no pôsobil tu aj jeden mlynár a kováč. Na konci 19. storočia žilo v Poluvsí už viac ako 200 obyvateľov a rozvojom dopravy a zlepšením životných podmienok ich počet rýchlo rástol. Možnosť pracovať vo vznikajúcich priemyselných závodoch a v poľnohospodárstve prispela k jej rozvoju na modernú obec. 
Doprava.
Železničná trať Prievidza - Nitrianske Pravno, vedúca západne od obce má staničnú zastávku v Pravenci časť kolónia. Popri trati vedie, rovnako mimo obce, cesta I/64, spájajúca Hornú Nitru s Rajeckou kotlinou a Žilinou a Turcom.

</doc>
<doc id="28756" url="https://sk.wikipedia.org/wiki?curid=28756" title="Poruba (okres Prievidza)">
Poruba (okres Prievidza)

Poruba je obec na Slovensku v okrese Prievidza, ktorý patrí do Trenčianskeho kraja. Obec Poruba má 1 366 obyvateľov (stav k 31. 12. 2019).
Polohopis.
Obec Poruba leží v Hornonitrianskej kotline severozápadne od mesta Prievidza, na úpätí Malej Magury v nadmorskej výške 400 m n. m.
Pamiatky.
Najvýznamnejšou pamiatkou je gotický Kostol sv. Mikuláša zo 14. storočia, v ktorom sa zachovali výnimočné stredoveké fresky a neskororenesančný drevený maľovaný strop v lodi. 

</doc>
<doc id="28757" url="https://sk.wikipedia.org/wiki?curid=28757" title="Pravenec">
Pravenec

Pravenec (nem. "Kleinproben", maď. "Kispróna") je obec na Slovensku v okrese Prievidza, vzdialená asi 10 km severne od Prievidze. 
Polohopis.
Obec leží v severnej časti Hornonitrianskej kotliny, západne od svahov pohoria Žiar. Západným okrajom obce tečie rieka Nitra, ktorá tu priberá pravostranný prítok Tužina.
Západným okrajom vedie cesta I/64 (Prievidza – Žilina) a železničná trať Prievidza – Nitrianske Pravno. Prievidza je vzdialená južne, Turčianske Teplice východne a Žilina severne. Krajské mesto je vzdialené na západ.
Dejiny.
Prvý raz sa obec spomína v roku 1267. Obyvatelia sa zaoberali poľnohospodárstvom, ovocinárstvom a spracovaním dreva. Z drevárskeho závodu firmy Baťa sa neskôr vyvinul podnik na výrobu nábytku Tatra Nábytok Pravenec. V 90-tych rokoch minulého storočia podnik zanikol. V súčasnosti najväčšou spoločnosťou pôsobiacou na území obce je firma Slovaktual zaoberajúca sa výrobou plastových okien a doplnkov k nim. Na území obce sa nachádza renesančný kaštieľ zo začiatku 17. storočia s pôvodným opevnením s barokovou úpravou z polovice 18. storočia. Ďalšie dva kaštiele pochádzajú z asi roku 1780 (barokovo-klasicistický) a neskorobarokový z roku 1787 s prestavbou v 19. storočí. Sú tu aj dve kúrie - empírová z 1. polovice 19. storočia a baroková zo začiatku 18. storočia. 
Obec je rozdelená na dve časti, miestnymi obyvateľmi nazývanými "„dedina“" (stará, historická časť) a "„kolónia“" (ktorá sa vytvorila v 40. rokoch 20. storočia po založení továrne, neskôr známej ako Tatra Nábytok Pravenec). Obe časti sú od seba vzdialené asi 1,5 km.

</doc>
<doc id="28758" url="https://sk.wikipedia.org/wiki?curid=28758" title="Radobica">
Radobica

Radobica je obec na Slovensku v okrese Prievidza.
V Radobici žije 546 obyvateľov (stav k 31. 12. 2015) a takmer toľko isto chalupárov, ktorí vyhľadávajú túto lokalitu na príjemný odpočinok. V obci je futbalové ihrisko, tenisový kurt a dve krčmy.
Polohopis.
Obec leží v severovýchodnej časti pohoria Tribeč, na styku s pohorím Vtáčnik. Táto podhorská obec začala písať svoju históriu v 13. storočí, najstaršia písomná zmienka je z roku 1324. V listine, podľa ktorej sa o časť majetku delia synovia Michala de Somonyi s Lavkusom, sa spomína ako "possesio Radobicza in Bors".
V blízkosti (10 km) sú termálne kúpele Chalmová, lyžiarsky vlek (5 km) a veľa možností na turistiku, napr. výstup na Vtáčnik (). Radobica je východiskovým miestom cyklistických túr do prírody, načo slúži takmer 250 km značkovaných trás do Ponitria.
Obec bola v priebehu roka 2003 kompletne plynofikovaná.
V obci sa taktiež nachádza Kostol Božského srdca Ježišovho.
Ku kultúrnym pamiatkam patrí rímskokatolícky kostol pôvodne postavený v r.1950 a zrekonštruovaný v r. 2001.

</doc>
<doc id="28759" url="https://sk.wikipedia.org/wiki?curid=28759" title="Ráztočno">
Ráztočno

Ráztočno je obec na Slovensku v okrese Prievidza.
Poloha.
Obec je situovaná vo východnej časti okresu, v Handlovskej kotline, na ceste I/9, vedúcej z Prievidze cez Handlovú do Zvolena. Na západe susedí s obcou Jalovec, na východe s mestom Handlová.
Južná časť obce sa rozkladá na výbežkoch pohoria Vtáčnik, severná časť vystupuje na úbočia Žiaru. Obcou preteká rieka Handlovka, ľavostranný prítok Nitry, do ktorej ústi Hraničný a Morovniansky potok a niekoľko menších miestnych tokov.
Erb a vlajka obce Ráztočno.
Na erbe sú znázornené motívy v modrom štíte na zvýšenej striebornej pažiti zdola šikmo delenej zvlnenou vodnou hladinou, pod doľava prehnutým zlatým stromom s prirodzenou listnatou korunou, zlatý späť hľadiaci striebroparohý čiernokopitý jeleň, vľavo pred ním zlatá čiernokopitá laň, celkom vľavo strieborná zlatostrechá čiernookná budova so zlatou bránou v pravom múre.
Vlajka obce pozostáva z piatich pozdĺžnych pruhov vo farbách modrej (1/8), žltej (2/8), modrej (2/8), bielej (2/8) a modrej (1/8). Vlajka má pomer strán 2/3 a ukončená je tromi cípmi, t. j. dvomi zástrihmi, siahajúcimi do tretiny jej listu. 
Symboly obce Ráztočno sú zapísané v Heraldickom registri Slovenskej republiky pod signatúrou R-75/99.
Dejiny.
Stopy svojej prítomnosti na tomto území zanechal človek už v stredoveku. Z prelomu 10. – 11. storočia pochádzajú vykopané hroby, čo dokazuje, že Ráztočno sa vyvíjalo ako stará slovanská osada. Tá sa pod názvom ROZKOCHNA prvýkrát spomína v roku 1430 a patrila hradu Bojnice. Už v stredoveku bola mýtnou stanicou, keďže ležala na významnej obchodnej ceste, ktorá viedla z Kremnice cez Prievidzu. 
V 16. storočí bolo Ráztočno najväčšou osadou Handlovskej kotliny a v roku 1553 mala už 45 usadlostí. Základom živobytia obyvateľov bolo poľnohospodárstvo. Z obilnín sa tu pestovala raž, pšenica, jačmeň a ovos. Z remeselníkov pracovali v obci traja kováči, dvaja mlynári, piliar a obuvník. Bohatstvo okolitých lesov bolo príčinou, že tu rozvinuli svoju činnosť aj dve vodné píly. 
V obci sa nachádza významná kultúrna pamiatka – pôvodne ranogotický kostol z 13. storočia zasvätený Blahoslavenej Panne Márii. Zaujímavou stavbou okrem kostola bola aj mýtnica postavená z kameňa a pálenej tehly. Obec Ráztočno prekonala veľký požiar v r. 1614, ktorému padla za obeť veľká časť obce.
Po skončení 2. svetovej vojny sa zmenil charakter obce. Bol postavený kultúrny dom, obchodné stredisko, pošta, knižnica, dom smútku na miestnom cintoríne a budova na železničnej stanici. Pod vzhľad obce sa výrazne podpísala aj výstavba novej širokej cesty. Zrušením druhej koľaje význam železničnej stanice v Ráztočne výrazne poklesol. Spolu s Rematou a Jalovcom sú to jediné tri zastávky na trati Prievidza - Horná Štubňa, na ktorých sa nevydávajú cestovné lístky.
Šport.
V katastrálnom území obce, neďaleko mesta Handlová, sa nachádza lyžiarske stredisko a rekreačná oblasť Remata. Prístupná je cestou i vlakom, ktorý má na Remate zastávku.

</doc>
<doc id="28760" url="https://sk.wikipedia.org/wiki?curid=28760" title="Rudnianska Lehota">
Rudnianska Lehota

Rudnianska Lehota je obec na Slovensku v okrese Prievidza. Patrí k tým obciam, ktoré sa objavujú v našich dejinách oveľa skôr ako sú písomne dokumentované. 

</doc>
<doc id="28761" url="https://sk.wikipedia.org/wiki?curid=28761" title="Sebedražie">
Sebedražie

Sebedražie je obec na Slovensku v okrese Prievidza.
Polohopis.
Nachádza sa v centre hornej Nitry na severozápadnom úpätí pohoria Vtáčnik. Územie obce je súčasťou Prievidzkej kotliny, ktorá zaberá severnú a strednú časť hornonitrianskeho údolia. Hranica obce smerom od severu na východ prechádzajú popri hranici Prievidze, na juhovýchode hraničia s obcou Cigeľ, na južnej strane s Lehotou pod Vtáčnikom a napokon na západnej strane s územím obce Koš. Obcou preteká potok Ciglianka. Dominantou obce je rímskokatolícky kostol sv. Barbory z roku 1642.
V blízkosti sú mestá Prievidza, Bojnice, Nováky, Handlová.

</doc>
<doc id="28762" url="https://sk.wikipedia.org/wiki?curid=28762" title="Seč (okres Prievidza)">
Seč (okres Prievidza)

"SEČ je tiež skratka pre stredoeurópsky čas"
Seč je obec na Slovensku v okrese Prievidza.
Obec leží v juhovýchodnom výbežku Strážovských vrchov, v geomorfologickom podcelku Malá Magura, na južných svahoch Magury. Asi 1 km západne sa nachádza vodná nádrž Nitrianske Rudno. V obci sa nachádza kaplnka, ktorá je zasvätená sv. Jozefovi a majorita obyvateľstva je rímskokatolíckeho vierovyznania. 
Najbližšími mestami sú Bojnice (12 km), Prievidza (17 km) a Nováky (18 km).

</doc>
<doc id="28763" url="https://sk.wikipedia.org/wiki?curid=28763" title="Temeš">
Temeš

Temeš je obec na Slovensku v okrese Prievidza. Leží v južnej časti Strážovských vrchov, pod Magurou, v hlbokom krátkom ľavostrannom údolí potoka Belanka. Patrí do povodia Nitrice.
Dejiny.
Obec bola založená v roku 1332 na nemeckom zákupnom práve (Temeš) a to tak, že zámožný škultét sem priviedol novousadlíkov. Spravidla nimi boli poddaní s právom sťahovať sa, ktorí po určitom čase platili poplatky. 
Obec nazvaná LEHOTA TEMEŠ VOCATA vznikla s cieľom dobývania rúd striebra a zlata a patrila Bossányiovcom. Neobišli ju plienenia husitmi Jakubom z Motešíc a Petrom z Košece v rokoch 14321433, čo zastavilo jej rozmach. V roku 1715 mal Temeš 8 domácností.
Obyvatelia sa zaoberali poľnohospodárstvom, chovom dobytka a oviec, tkali koberce a od 18. storočia sa spomína aj drotárstvo a obchod so sklom z blízkej huty v Gápli. Od 19. storočia obyvatelia dochádzali za prácou na južné Slovensko a do Česka, keďže okolie patrilo k najchudobnejším oblastiam župy.

</doc>
<doc id="28764" url="https://sk.wikipedia.org/wiki?curid=28764" title="Tužina (okres Prievidza)">
Tužina (okres Prievidza)

Tužina (, ) je obec na Slovensku v okrese Prievidza.
V obci je rímskokatolícky kostol sv. Jakuba apoštola st. z roku 1797 a kaplnka Sedembolestnej Panny Márie z roku 1818.

</doc>
<doc id="28765" url="https://sk.wikipedia.org/wiki?curid=28765" title="Valaská Belá">
Valaská Belá

Valaská Belá (pred rokom 1927 "Valašská Belá", ) je obec na Slovensku v okrese Prievidza.
Polohopis.
Obec leží v južnej časti Strážovskej hornatiny na hornom toku potoka Belanka. 
Dejiny.
Prvá písomná zmienka o obci (Belafelde), založenej na valašskom práve, je z roku 1324. V roku 1364 bola uvádzaná pod názvom "Bella" a v roku 1808 ako Valaska "Bela". Patrila rodu "Újfalussyovcov", od roku 1427 prešla do majetku "Bossányiovcov", neskôr nitrianskemu biskupstvu, "Radnayovcom", "Splényiovcom". V 16. storočí ju napádali páni Košeckého hradu. Obyvateľstvo sa zaoberalo poľnohospodárstvom, chovom oviec, výrobou súkna, metiel, košíkov a poľnohospodárskeho náradia. Koncom 18. storočia v obci pracovali mlyny, súkennícka valcha a traja kováči. Muži boli tiež zamestnaní ako podomoví sklári a oknári. V roku 1852 ich živnosť zvýhodnil cisársky patent. V roku 1856 mala obec pálenicu, v roku 1899 úverové a v roku 1911 potravinové družstvo.
Sklársku osadu Gápel (súčasť Valaskej Belej) založili v roku 1747 pod názvom "Gapel". Patrila jezuitom z Trenčína, od roku 1773 náboženskej základine v Opatovej nad Váhom. V roku 1791 pracovali v tamojšej sklárni 3 pece a stupy na drvenie kameňa. Vyrábalo sa tu tabuľové a od roku 1857 aj fúkané sklo. V roku 1904 postavili v osade novú skláreň a brusiareň a výroba sa tak rozšírila o brúsené, ryté, zlátené a o maľované sklo. V roku 1911 sa pece začali vykurovať plynom. Pri sklárni bola píla a majer s mlynom. V roku 1960 patrila osada pod obec Zliechov. 
Kultúra a zaujímavosti.
Pamiatky.
V obci je rímskokatolícky kostol svätého Michala archanjela z roku 1794 a kaplnka svätého Jozefa z roku 1826.

</doc>
<doc id="28766" url="https://sk.wikipedia.org/wiki?curid=28766" title="Veľká Čausa">
Veľká Čausa

Veľká Čausa je obec na Slovensku v okrese Prievidza.
Prvá písomná zmienka o obci je z roku 1358. Obec leží v nadmorskej výške 285 až 361 m. Pôvodne mala charakter dediny pri hradskej, dnes je prícestnou radovou obcou.

</doc>
<doc id="28767" url="https://sk.wikipedia.org/wiki?curid=28767" title="Šútovce">
Šútovce

Šútovce (do roku 2001 "Šutovce") sú obec na Slovensku v okrese Prievidza, ktorá vznikla v roku 1922 spojením obcí Dolné Šútovce a Horné Šútovce.
Poloha.
Nachádzajú sa na styku Hornonitrianskej kotliny a Malej Magury, geomorfologického podcelku Strážovských vrchov, asi 5 km západne od Bojníc. Obcou preteká Trebianka, prameniaca na južných svahoch Boškovho lazu (), dominanty okolia. 
Cez Šútovce vedie cesta III. triedy z Bojníc do Nitrianskeho Rudna.
Dejiny.
Šútovce sú starou zemianskou osadou z 12. storočia. Súčasná obec vznikla až v roku 1922 spojením samostatných osád - Horných a Dolných Šútoviec. 
Horné Šútovce sú písomne doložené v roku 1310, kedy boli majetkom rodu Diviackovcov. Neskôr ich vlastnili Rudnayovci, Ujfalusiovci a napokon známy rod Pálfyovcov. V roku 1675 žilo v osade 96 obyvateľov v 14 poddanských a 2 želiarskych rodinách. O storočie neskôr, v roku 1778 už mali Horné Šútovce 220 obyvateľov, ktorí sa živili najmä poľnohospodárstvom, ovocinárstvom a nádenníctvom.
Písomné pramene dokladajú existenciu osady Dolné Šútovce až v 16. storočí, no jej vznik sa predpokladá o dve storočia skôr. Osada mala v roku 1675 spolu 77 obyvateľov v 9 poddanských a 1 želiarskej rodine. Rovnako ako obyvatelia susednej osady, aj dolnošútovčania sa živili najmä poľnohospodárstvom a nádenníctvom. 
Po spojení osád bol po II. svetovej vojne vybudovaný verejný vodovod a od roku 1954 bola zavedená pravidelná autobusová linka, ktorá zjednodušila dopravu obyvateľov za prácou. V roku 1960 bola dokončená elektrifikácia obce a bol otvorený miestny lom. 
Turistika.
Z obce sa dá cez "Šútovské sedlo" pripojiť na značený turistický chodník, vedúci z Bojníc na hlavný hrebeň Malej Magury:

</doc>
<doc id="28768" url="https://sk.wikipedia.org/wiki?curid=28768" title="Oslany">
Oslany

Oslany sú obec na Slovensku v okrese Prievidza.
Poloha.
Obec sa nachádza v južnej časti okresu Prievidza, v mieste styku Hornonitrianskej kotliny a pohorí Vtáčnik a Tribeč. Stredom prechádza cesta I/64 z Prievidze na Nitru, západne od obce aj železničná trať Nové Zámky – Prievidza. Z východne situovaných hôr tečie obcou Osliansky potok, ktorý sa vlieva do Nitry.
Ulice.
V obci Oslany sa nachádzajú tieto ulice: Antona Bernoláka, Družstevná, Hviezdoslavova, Jarmočná, Mierová, Mlynská, Námestie slobody, Obuvnícka, Pekárenská, Potočná, Slovenského národného povstania, Staničná, Školská, Športová, Ulička, Východná, Záhradná a Žarnovská.
Kostol sv. Štefana (kráľa).
Súčasný chrám z roku 1495 sa nachádza na Námestí slobody, na mieste, kde už v roku 1332 stál pôvodný kostol. Do súčasnej podoby bol ešte raz prestavaný v 2. polovici 18. storočia, v rokoch 1756 - 1768. Vnútorné rozmery sú: dĺžka 36 m, šírka 15 m a výška 15 m. 
Štýl, v ktorom je kostol postavený, sa podobá barokovému. Svätyňa je uzavretá elipsovitou apsidou a hlavný oltár má retabló na stene. Ozdobené je štyrmi stĺpmi a umeleckým obrazom sv. Štefana Kráľa. Oltáre aj kazateľnicu zhotovil rezbár Drozd z Novák. Pod kazateľnicou je umiestnená krstiteľnica z mramoru. 
Pri príležitosti 100. výročia narodenia arcibiskupa Dr. E. Nécseyho bola pod kazateľnicou v r. 1992 umiestnená a slávnostne odhalená pamätná tabuľa. Svätyňu od lode oddeľuje víťazný oblúk. Loď je priestranná s obdĺžnikovým pôdorysom. Vnútro kostola je mohutné, ale jednoduché, málo architektonicky členené. Klenba je tehlová, rozdelená do troch polí. Vzadu je murovaný chór s organom. Nový organ bol postavený v r. 1958 - 1961. 
Na priečelí stojí 35 m vysoká veža s plechovou strechou - tvaru pyramídy. Na veži sú tri zvony, jeden staršieho dáta a dva z r. 1924. Hmotnosť veľkého zvona je 780 kg a malého 280 kg. Novšie zvony ulial zvonár Alojz Kurbel v Trnave. Na veži sa nachádzajú vežové hodiny na elektrický pohon z r. 1969. Elektrické žiarovky sa v kostole prvýkrát rozsvietili 13. novembra 1931. Pred kostolom stoja dva stĺpy - mariánsky - immaculata a stĺp sv. Jozefa - oba baroko-klasicistické z druhej polovice 18. storočia. 

</doc>
<doc id="28769" url="https://sk.wikipedia.org/wiki?curid=28769" title="Opatovce nad Nitrou">
Opatovce nad Nitrou

Opatovce nad Nitrou je obec na Slovensku v okrese Prievidza.
Poloha.
Obec sa nachádza na rozhraní Hornonitrianskej kotliny a južných výbežkov Malej Magury. Na severnom okraji zástavba nadväzuje na mesto Bojnice, Prievidza sa nachádza asi 2 km severovýchodne a obec Kocurany asi 1 km západne. Centrom obce preteká rieka Nitra, ktorá tu preberá trojicu pravostranných prítokov. Za jej korytom sa východným smerom nachádza prievidzské letisko. 
Obcou prechádza cesta III. triedy z Bojníc do Novák.
Dejiny.
Nálezy pobytu človeka z obdobia doby kamennej v Bojniciach, no sporadicky v celej oblasti Hornonitrianskej kotliny dávajú predpoklad na včasné osídlenie aj opatovského chotára. Priamym dôkazom osídlenia sú žiarové hroby ľudu lužickej kultúry z doby bronzovej, ktoré sa našli v lokalitách Krásne diely, Seľovo, Končušiare a v areáli roľníckeho družstva. Pri presune koryta rieky Nitra bolo v lokalite Široké v roku 1972 objavených ďalších 26 mohýl a 84 hrobov z tohoto obdobia. Z prelomu 5. a 6. storočia sa v regióne zachovali prvé stopy Slovanov, ktorí osídľujú aj oblasť okolia Bojníc. 
Prvú, aj keď nepriamu písomnú zmienku o obci poskytuje Zoborská listina z roku 1113, ktorá opisuje okolité lokality. Pomenovanie obce vychádza z majetku opáta, ktoré tu už v 12. storočí evidovali aj tieto vzácne rukopisy. Názov "Apathy" sa v listinách prvýkrát objavuje až v roku 1424, kedy osada stále patrila benediktínom zo Zobora. O necelé polstoročie, v roku 1468 boli Opatovce už majetkom biskupského domínia v Skačanoch. Pri súpise majetku bolo v roku 1553 v obci 13 „port“ (usadlostí) a mlyn, o storočie neskôr to už bolo 47 poddanských a 12 želiarskych usadlostí, v ktorých žilo 214 obyvateľov. Prosperitu obce dokladá súpis z roku 1778, ktorý uvádza už 366 obyvateľov v 50 poddanských, 5 želiarskych a 2 zemianskych domácnostiach. Pri reorganizácii cirkevných majetkov v roku 1777 sa skačianske panstvo stalo kapitulským majetkom. Cirkevná správa dedín v oblasti sa dostala pod vplyv Nitrianskej diecézy.
Obyvatelia Opatoviec sa živili poľnohospodárstvom, chovom dobytka, pastierstvom, ovocinárstvom a furmančením. Neskôr sa rozšírilo olejárstvo - výroba oleja zo semien ľanu, konope, slnečnice, maku a iných plodín, ktorý sa používal na varenie, no aj svietenie a pri liečení chorôb a zranení. Postupnú zmenu spôsobu života znamenalo budovanie komunikácii a železnice do Prievidze, čo umožnilo jednoduchšie dochádzanie za prácou. Mnohí obyvatelia odchádzali na sezónne práce, nezriedka však celé rodiny putovali za lepším životom do zahraničia, predovšetkým Francúzska. V súčasnosti je väčšina Opatovčanov zamestnaná v podnikoch v Prievidzi a Novákoch, no oživuje sa sektor služieb v cestovnom ruchu, podporovaný blízkosťou bojnických kúpeľov.

</doc>
<doc id="28770" url="https://sk.wikipedia.org/wiki?curid=28770" title="Nitrianske Sučany">
Nitrianske Sučany

Nitrianske Sučany sú obec na Slovensku v okrese Prievidza.
V obci je rímskokatolícky kostol sv. Filipa a Jakuba apoštolov z roku 1737.
Príroda.
Nitrianske Sučany ležia v južnej časti Strážovskej hornatiny na styku s Nitrianskou sprašovou pahorkatinou v doline pravostranného prítoku Nitrice. Nadmorská výška v strede obce je , v chotári 250 –  Chotár obce je zalesnený dubovo-hrabovými lesmi a bučinami.
Dejiny.
Najstaršia písomná zmienka o obci pochádza z nezachovanej kráľovskej listiny z roku 1249, v ktorej prechádza obec z majetku nitrianskeho hradu do vlastníctva zoborského kláštora a jej meno je uvedené ako Zucsan. V roku 1270 boli Sučany (Zuchan) aj s Račicami a Dvorníkmi dané výmenou za majetky v Turci zoborskému kláštoru. V roku 1271 sa objavuje v listine pri ohraničovaní majetku názov obce v rôznych podobách: Zuchcham, Zuchchen, Zucham, Suchan. Začiatkom devätnásteho storočia sa spomína názov Sučany, začiatkom dvadsiateho storočia Nitrianske Sučany, maďarsky Nyitraszuscány, Nyitra Szucsán, Nagyszucsán.
Zaujímavosťou je zhodnosť názvu tejto obce a obce Sučany v okrese Martin. Táto zhoda nie je náhodná, jedna obec je pomenovaná podľa druhej, zrejme kvôli určeniu príslušnosti k panovníkovi na Vyšehrade, ktorému patril Turiec aj Horná Nitra. Takýchto zhôd bolo v spomenutých krajoch devätnásť, niektoré obce však už zanikli.
Podľa historických údajov boli obyvatelia Nitrianskych Sučian rímski katolíci. Najskôr si postavili malú drevenú modlitebnú kaplnku, ktorá zhorela a v roku 1737 postavili barokový kostol zasvätený sv. Filipovi a Jakubovi, ktorý bol viackrát renovovaný. Za kostolom je miestny cintorín, na ktorom je pochovaný aj významný slovenský botanik a liečiteľ, rímskokatolícky kňaz František Madva, ktorý posledné dva roky prežil v Nitrianskych Sučanoch. V obci sa nachádzajú tri kaplnky z 18. a 19. storočia a trojičný stĺp z 18. storočia.
V chotári obce sa ťažil mramor, z ktorého je vytesaná krstiteľnica v sučianskom kostole, stĺpy piaristického kostola v Prievidzi a cisársky palác vo Viedni.
Táto obec bola známa obchodom s konope či šafranom. Tradícia kupectva tu bola veľmi silná, ľudia chodili s tovarom aj do vzdialených miest. Nasvedčuje tomu aj obecný erb, na ktorom sú vyobrazené váhy ako dôležitý nástroj predavača. Obyvatelia sa venovali aj sedliactvu, mali vlastné lúky a role, čo tiež dokladá erb s lemešom a čerieslom. Temer každá rodina bola sedliacka, vlastnili dom, pastviny, polia a hospodárske zvieratá. Okrem toho tu bol mlyn, pivovar a vyrábalo sa víno. Obec bola jedna z najväčších v doline, zrejme aj vďaka výhodnému umiestneniu medzi kopcami, ktoré ju chránili pred nepriaznivými prírodnými, ale aj spoločenskými udalosťami. Navyše nebola zaťažená robotovaním na panskom, pretože svoje povinnosti hradili v peniazoch. Mali teda čas venovať sa remeslám, obchodu, furmanstvu.
Kultúrny dom bol postavený v roku 1940, bol však trikrát prestavaný. V roku 1946 bola obec elektrifikovaná. V roku 1972 bola postavená nová základná škola, ktorá je v súčasnosti spojená s materskou školou, v roku 1958 – 1960 vybudovali obecný vodovod a v roku 1992 sa začala plynofikácia obce. Obec ma bohaté kultúrne tradície v oblasti divadla, folklóru a zborového spevu.
Rímska minca.
Počas výkopových prác v záhrade, dňa 18. 05. 1960, v hĺbke asi , našiel pán A. Ševce, číslo domu 268, výnimočný nález. Išlo o kostrové pozostatky, pri ktorých bola rímska bronzová minca a pravdepodobne 5 – 6 menších rímskych mincí. Menšie mince a pravdepodobne ľudské pozostatky sa nezachovali.
Nie je možné odborne potvrdiť, či kostenné pozostatky a mince pochádzali z jedného hrobu a teda z rovnakého časového horizontu. Môže za to fakt, že archeológovia, nie z vlastnej viny, prišli k nálezu neskoro.
Väčšia zachovaná bronzová rímska minca, pochádza z roku 166 z čias vlády cisára Marka Aurélia, roky vlády 161 – 180. Je to ten cisár, ktorý je známy aj z veľkofilmu Gladiátor. Nález mince zaujal predovšetkým vedeckú pospolitosť, spracovával ju numizmatik profesor Hlinka, zmienil sa o nej bratislavský Večerník (1961, VI, č. 71, s. 4), univerzitný profesor Vojtech Ondrouch (Ondrouch, V.: Nálezy keltských, antických a byzantských mincí na Slovensku. Bratislava 1964, s.104 – 105). Momentálne je minca uložená v zbierkach Slovenského národného múzea v Bratislave (Minarovičová, E.: Rímske mince v zbierke SNM I. Bratislava 1990, s. 83).
Na prednej strane mince je zobrazená hlava cisára Marca Aurélia s vavrínom, na zadnej strane je pravdepodobne rímska bohyňa rozvahy Providentia. Nápis na obidvoch stranách vypisuje celé meno cisára aj s titulmi: M. AVREL. ANTONINVS AVG. ARMENIACVS P. M. TR. POT. XX. IMP. III. COS. III. S. C., cely nápis bez skráteného zápisu: Marcus Aurelius Antoninus Augustus Armeniacus (Markus Aurélius Vznešený Arménsky – po víťaztve v dnešnom Arménsku nad Partmi), pontifex maximus (najvyšší kňaz), tribunitia potestate XX. (tribún ľudu, po 20-tykrát), imperator III. (imperátor, po 3-tikrát), consul III. (konzul, po 3-tikrát), senatus consulto (z rozhodnutia senátu). Práve tieto nápisy umožnili datovanie razby mince do r. 166 nášho letopočtu. Pokial by minca skutočne pochádzala z hrobového celku, tak by ho datovala do r. 166 a neskôr – nie je možné povedať, ako dlho bola v obehu.
Kto mohol byť posledným vlastníkom opisovanej rímskej mince? V r. 166 – 180 rímsky cisár Markus Aurélius viedol vojnu s germánskymi kmeňmi (Markomanmi, Kvádmi). Boje sú označované ako markomanské vojny a odohrávali sa aj na území dnešného Slovenska. Počas tejto vojny vznikol aj rímsky nápis na hradnej trenčianskej skale v r. 179. Opisuje udalosť, podľa ktorej 855 rímskych vojakov, príslušníkov II. pomocnej légie z Aquinca (dnešná Budapešť), prezimovalo na nepriateľskom germánskom území na prelome r. 178 – 179. Trenčín a Nitrianske Sučany nie sú veľmi vzdialené lokality, nie je však možné doložiť prítomnosť rímskych vojakov na území dnešnej našej obce. Mince v 2. storočí boli hodnotné najmä pre obsah drahých kovov, preto kolovali dlho v obehu. Opisovaná minca je z bronzu, ale aj bronzové mince boli cenené u germánskych kmeňov. Vlastníkom mince mohol byť aj príslušník germánskeho kmeňa Kvádov. Tento kmeň obýval územie dnešného Slovenska v čase markomanských vojen. V r. 173 rímske vojsko pod vedením samotného cisára Marka Aurélia vyrazilo pravdepodobne z Brigetia (dnešný Komárom), prekročilo Dunaj a popri menších riekach postupovalo na územie Kvádov. Počas ťažkých bojov sa rímski legionári dostali do kvádskeho obkľúčenia a boli by údajne umreli od smädu, keby ich nebol zachránil privolaný „zázračný dážď“. Ešte počas existencie starovekej rímskej ríše vznikli rozdielne správy o tom, kto „zázračný dážď“ privolal, či egyptský mág alebo kresťania v rímskom vojsku. Markus Aurélius napísal filozofické dielo „Hovory k sebe samému“, na základe ktorého je táto udalosť lokalizovaná do Pohronia. Tento príbeh teda nepotvrdzuje prítomnosť rímskych vojakov v oblasti horného Ponitria.
Či bol posledným majiteľom mince rímsky občan alebo príslušník germánskeho kmeňa, prípadne niekto iný, nie je to možné potvrdiť, či vyvrátiť. S určitosťou sa však dá jej nález označiť ako ojedinelý po prvé, v zmysle výnimočný pre náš región a ojedinelý po druhé, v zmysle archeologických nálezových okolnosti, keď sa nájde len jediný artefakt. Druhý prípad je smutnejší o to viac, keď viaceré zdroje hovoria o tom, že minca pôvodne nebola jediným predmetom z nálezu.

</doc>
<doc id="28771" url="https://sk.wikipedia.org/wiki?curid=28771" title="Nevidzany (okres Prievidza)">
Nevidzany (okres Prievidza)

Nevidzany sú obec na Slovensku v okrese Prievidza.
Nevidzany ležia na výbežku Hornonitrianskej kotliny pri juhozápadnom úpätí Malej Magury na dolnom toku potoka Nevidzianka. 
Dejiny.
Obec bola založená začiatkom 14. storočia, prvá písomná zmienka je z roku 1332. Obec sa po smrti kráľa Matúša Čáka v r. 1332 dostala do rúk potomkov Kozmu I. Tí vymývali zlato z potokov v obci a potom ho dolovali povrchovo v lokalite Zlatnô. 
V 17. storočí bola poplatná Turkom. 
Obyvatelia sa zaoberali poľnohospodárstvom a chovom oviec. V r. 1924 obec vyhorela, zhorelo 42 zo 46 domov obce. V súčasnej dobe je v obci viacero nových domov, ktoré výrazne omladili jej vzhľad.

</doc>
<doc id="28772" url="https://sk.wikipedia.org/wiki?curid=28772" title="Nedožery-Brezany">
Nedožery-Brezany

Nedožery-Brezany sú obec na Slovensku v okrese Prievidza. Obec vznikla v roku 1964 spojením obcí Nedožery a Brezany.
Poloha.
Obec sa nachádza v Hornonitrianskej kotline, približne 5 km severne od Prievidze. Rozkladá sa takmer výhradne na ľavom brehu rieky Nitry, ktorá v južnej časti obce priberá ľavostranný Breziansky potok. Prevažne rovinatý terén chotára sa na východnom okraji obce dvíha na výbežky pohoria Žiar. 
Doprava.
Cez Nedožery-Brezany prechádza cesta I/64, vedúca z Prievidze cez Fačkovské sedlo do Žiliny. V obci sa na túto cestu napája komunikácia III. triedy z Lazian. Stredom tiež prechádza železničná trať Prievidza – Nitrianske Pravno, v súčasnosti však bez osobnej dopravy a len sporadickou nákladnou dopravou.
Pamiatky.
Dominantou obce je rímskokatolícky kostol z roku 1939, spojený so starším gotickým kostolom (1409). V časti obce Nedožery je kaplnka zo 1842. 
Turizmus.
Z obce vedú značkované chodníky na hrebeň pohoria Žiar, na ktoré sa napájajú aj chodníky z prievidzského lesoparku.

</doc>
<doc id="28773" url="https://sk.wikipedia.org/wiki?curid=28773" title="Liešťany">
Liešťany

Liešťany sú obec na Slovensku v okrese Prievidza.

</doc>
<doc id="28774" url="https://sk.wikipedia.org/wiki?curid=28774" title="Lazany">
Lazany

Lazany môžu byť:

</doc>
<doc id="28775" url="https://sk.wikipedia.org/wiki?curid=28775" title="Kocurany">
Kocurany

Kocurany sú obec na Slovensku v okrese Prievidza.

</doc>
<doc id="28776" url="https://sk.wikipedia.org/wiki?curid=28776" title="Horné Vestenice">
Horné Vestenice

Horné Vestenice sú obec na Slovensku v okrese Prievidza.
V obci je rímskokatolícky kostol svätých Petra a Pavla z roku 1564. Na kopci nad obcou, v polohe Hôrka, boli odkryté základy menšej kaplnky, ktorej počiatky nie sú jednoznačne určené. Vznik stavby sa kladie do 13. storočia ale aj 16. storočia. Základy sú pamiatkovo upravené a prezentované verejnosti. 

</doc>
<doc id="28777" url="https://sk.wikipedia.org/wiki?curid=28777" title="Dolné Vestenice">
Dolné Vestenice

Dolné Vestenice sú obec na Slovensku v okrese Prievidza.
V obci je rímskokatolícky kostol Panny Márie z roku 1893.

</doc>
<doc id="28778" url="https://sk.wikipedia.org/wiki?curid=28778" title="Diviaky nad Nitricou">
Diviaky nad Nitricou

Diviaky nad Nitricou () sú obec na Slovensku v okrese Prievidza. Obec tvorí päť samostatných celkov: Banky, Diviaky nad Nitricou, Ješkova Ves nad Nitricou, Mačov a Somorova Ves. 
Podľa viacerých historikov rok 1210 je rok prvej písomnej zmienky o obci (v roku 2010 obec oslávila okrúhle výročie 800 rokov). Táto oblasť však bola osídlená už v dávnej minulosti, čo dokazujú aj archeologické výskumné práce na žiarovom pohrebisku, kde bolo odkrytých viac ako sto hrobov. Ľud lužickej kultúry preukázateľne zotrval na tomto území v období 700400 rokov pred našim letopočtom. V nasledujúcom období bolo územie osídlené ľudom púchovskej kultúry, ktorú vystriedali Slovania. 
V obci je rímskokatolícky dvojvežový kostol Všetkých svätých z roku 1232 - jedna z najvýznamnejších sakrálnych stavieb na hornej Nitre, ktorá je zobrazená aj na erbe obce.

</doc>
<doc id="28779" url="https://sk.wikipedia.org/wiki?curid=28779" title="Čereňany">
Čereňany

Čereňany sú obec na Slovensku v okrese Prievidza. K obci patrí miestna časť Fančová.
Poloha.
Obec sa nachádza v južnej časti okresu Prievidza, v mieste styku Hornonitrianskej kotliny a pohoria Vtáčnik. Stredom prechádza cesta I/64 z Prievidze na Nitru, západne od obce aj železničná trať Nové Zámky – Prievidza. Z Vtáčnika vteká do obce niekoľko menších potokov, ktoré vtekajú do Čerenianskeho potoka, ústiaceho do Nitry.
Dejiny.
Osídlenie v okolí Čerenian je nálezmi doložené do 4. – 5. storočia pred naším letopočtom, no prvá písomná zmienka o obci, patriacej pánom z Bojníc, pochádza až z roku 1329. Neskôr prešla do majetku hradu Sivý Kameň, o čom sa uchovali pramene z roku 1388.
O polstoročie neskôr, okolo roku 1440 bol v obci postavený gotický kostol svätej Márie Magdalény. Kroniky popisujú jeho úpravy v rokoch 1651, 1710 a v roku 1876, kedy bola nutná jeho generálna oprava. Menšie opravy sa konali aj v rokoch 1974, 1983 a 1987, najnovšie bola vykonaná celková oprava fasády v roku 1996. Počas prác na začiatku 18. storočia bol kostol zbarokizovaný, zachovalý oltár je v empírovom slohu. Zvony pochádzajú z rokov 1818 a 1921. 
Zo 17. storočia pochádza kaštieľ s nárožnými vežami. V minulosti bol opevnený a chránila ho vodná priekopa, no vzhľad stavby zmenila klasicistická prestavba majiteľov Majthényiovcov, neskôr Hunyadiovcov. Po 2. svetovej vojne bol kaštieľ sídlom Štátneho majetku, neskôr, od roku 1955 Miestneho národného výboru. V reštitúcii bol v roku 1992 kaštieľ vrátený dedičovi pôvodného majiteľa - rodine Bellovcov, ktorá ho následne predala súkromnej spoločnosti. Tá vykonala rozsiahlu rekonštrukciu objektu a zriadila v ňom reštauráciu. 
Zo 17. storočia sa na Žiarskom potoku zachoval vodný mlyn, písomne doložený v roku 1659. Vlastníkmi boli mnísi z paulínskeho kláštora v Horných Lefantovciach, ktorý ho prenajímali miestnym.

</doc>
<doc id="28780" url="https://sk.wikipedia.org/wiki?curid=28780" title="Bystričany">
Bystričany

Bystričany je obec na Slovensku v okrese Prievidza.
Poloha.
Obec sa nachádza v centrálnej časti Hornonitrianskej kotliny na úpätí Drieňového vrchu v najjužnejšej časti Nitrických vrchov. Obcou preteká rieka Nitra a v severnej časti miestnej časti Chalmová sa nachádzajú kúpele. 
Dejiny.
Prvá písomná zmienka pochádza z roku 1388, no predpokladá sa staršie osídlenie lokality. V časti Chalmová sa zachoval pôvodne románsky kostol svätej Anny z 12. storočia, neskoršie rozšírený.

</doc>
<doc id="28781" url="https://sk.wikipedia.org/wiki?curid=28781" title="Zemianske Kostoľany">
Zemianske Kostoľany

Zemianske Kostoľany sú obec na Slovensku v okrese Prievidza.
Poloha.
Obec sa nachádza v Hornonitrianskej kotline, medzi Strážovskými vrchmi na západe a Vtáčnikom na východe, v tesnom susedstve veľkého priemyselného nováckeho centra. Zemianskymi Kostoľanmi preteká rieka Nitra, "Lazný" a "Vidlicový potok".
História.
Prvá písomná zmienka o obci "Coztulan" je z roku 1331, no miestna časť Dolné Lelovce (pričlenená v roku 1937) je písomne doložená už v roku 1232 (Leleuch). S obcou je spätý šľachtický rod Kostolániovcov, ktorí sa sem v 15. storočí prisťahovali z "Hrádku" a v roku 1600 vybudovali kaštieľ. Dolné Lelovce patrili šľachtickej rodine Tarnóciovcov. 
Podľa sčítania v roku 1601 bolo v obci 55 domov, z nich 27 šľachtických, všetko v majetku Kostolániovcov. Práve od mena ich rodu dostala obec svoje pomenovanie. Rod prijal Lutherovo učenie a dal postaviť v Zemianskych Kostoľanoch artikulárny evanjelický kostol, ktorý bol posvätený v roku 1736. 
Obyvatelia sa živili poľnohospodárstvom a remeslami, veľký rozvoj nastal až pred 2. svetovou vojnou, kedy sa za riekou Nitrou začalo s výstavbou vojenských objektov. Tunajšia posádka zohrala významnú úlohu počas Slovenského národného povstania, kedy obec patrila k centrám protifašistického odboja na Hornej Nitre.
Najväčší rozvoj obce nastal po roku 1945, kedy sa s výstavbou blízkej tepelnej elektrárne rozbehla výstavba bytov a rodinných domov, no pribudla i škola, obchody a služby. Počet obyvateľov narástol na takmer 2000, no v súčasnosti stagnuje. 
V obci je rímskokatolícky kostol sv. Jána Krstiteľa z roku 1701. V časti Dolné Lelovce už niekoľko desaťročí chátra renesančný kostol s románskym jadrom.

</doc>
<doc id="28782" url="https://sk.wikipedia.org/wiki?curid=28782" title="Zubák (obec)">
Zubák (obec)

Zubák je obec na Slovensku v okrese Púchov.
Polohopis.
Zubák sa nachádza na severozápadnom Slovensku. Jeho chotár sa rozprestiera v severnej časti Bielych Karpát, v hornej časti rovnomennej doliny, v údolí potoka Zubák. Obec leží 20 km severozápadne od Púchova. Chotár obce má rozlohu 2 567 ha. Nadmorská výška chotára je v rozpätí 400854 metrov, stred obce je vo výške 420 metrov.
Chotár obce má pretiahnutý tvar od západu na východ. Zubák hraničí s týmito obcami – na severe: Lysá pod Makytou, Lúky pod Makytou, Záriečie, Mestečko; na východe: Dohňany, Horná Breznica; na juhu: Lednica, Červený Kameň; na západe, kde sa rozprestierajú veľké lesy, prechádza štátna hranica medzi Slovenskom a Českom. Tu hraničí s územiami obcí Střelná, Študlov, Nedašova Lhota. 
Názov.
Etymológia názvu.
Slovo zubák je citovo zafarbené a značí veľký zub. Obyčajne sa používa v množnom čísle ako zubáky. Podla ústneho ľudového podania obec založil zbojník, ktorý mal nápadne veľké zuby a za trest bol sem poslaný za panského horára. Táto povesť sa opierala aj o to, že sa v Zubáku nachádzali rodiny, ktorých členovia mali veľkú čeľusť.
Vývin názvu obce
Symboly obce.
Pečať.
Obec používa pečať na ktorej je latinský kríž s dvoma hviezdičkami. Sú to symboly sv. Jána Nepomuckého, patróna farského kostola v Lednici. Odtlačok pečatidla z roku 1841 je na písomnosti lednického panstva z 21. júna 1858 v Štátnom archíve v Bytči.
Obyvateľstvo.
V súčasnosti (k 31. 12. 2015) žije v obci 843 obyvateľov.
Kultúra a zaujímavosti.
Sírny minerálny prameň.
Prieskum minerálnych prameňov na Slovensku v rokoch 1957-1969 zaregistroval v Zubáku jeden minerálny prameň. Uvádzal sa pod domácim názvom Sirková voda. Prameň je neďaleko lesnej škôlky, asi 1,5 km od horného konca obce. Prameň nie je upravený, ale voda odteká cez drevený žliabok. Iba zriedka sa využíva na pitie. Po odbornom zachytení a úprave okolia sa prameň môže využiť ako cieľový turistický bod.

</doc>
<doc id="28783" url="https://sk.wikipedia.org/wiki?curid=28783" title="Záriečie (okres Púchov)">
Záriečie (okres Púchov)

Záriečie je obec na Slovensku v okrese Púchov.

</doc>
<doc id="28784" url="https://sk.wikipedia.org/wiki?curid=28784" title="Vydrná">
Vydrná

Vydrná je obec na Slovensku v okrese Púchov.

</doc>
<doc id="28785" url="https://sk.wikipedia.org/wiki?curid=28785" title="Mojtín">
Mojtín

Mojtín je obec na Slovensku v okrese Púchov.
Polohopis.
Obec leží v malej kotline v Zliechovskej hornatine, podcelku Strážovských vrchov. Západne od obce pramení Slatinský potok, smerujúci cez Belušské Slatiny do Váhu, východný okraj chotára odvodňuje Mojtínsky potok, ktorý tečie severným smerom do Pružinky.
Jedinou prístupovou komunikáciou je cesta III/1946, ktorá vedie cez Belušské Slatiny a pri Beluši sa pripája na I/61. Okresné mesto je vzdialené severozápadne, Považská Bystrica severne a Ilava západne. Krajská metropola Trenčín je vzdialená juhozápadne.
Dejiny.
V blízkosti obce sa na okraji náhornej planiny zistilo osídlenie ľudu púchovskej kultúry z doby laténskej. Našla sa aj spona z mladšej doby rímskej a v okolí sú známe viaceré zaniknuté stredoveké osady. Obec sa prvýkrát spomína v roku 1364 ako Moite, z roku 1397 je známy názov Mahtyn, ďalej boli zaznamenané tiež názvy ako Moythin, Moyczin a v roku 1472 už aj teraz aktuálny Mojtin. Mojtín patril panstvu Košeca, zemanom Ladeckým. V 16.-17. storočí sa obec nespomína, pravdepodobne bola opustená a znovuosídlená až v 18. storočí. Roku 1828 mala 57 domov a 562 obyvateľov, zaoberajúcich sa najmä poľnohospodárstvom. Z Mojtína pochádza známy „cisársky večný vojak“ Ladislav Škultéty-Gabriš, ktorý celé desaťročia bojoval v armáde habsburských panovníkov.
Kultúra a zaujímavosti.
Turistika.
Nachádza sa tu lyžiarske stredisko Ski Mojtín. Poloha v jadre CHKO Strážovské vrchy vytvára vhodné podmienky na turistiku. V Mojtínskom krase sa nachádza niekoľko zaujímavých krasových útvarov. Najznámejšími jaskyňami sú Májová priepastná jaskyňa, Jaskyňa na Rúbani a Mojtínska jaskyňa.

</doc>
<doc id="28786" url="https://sk.wikipedia.org/wiki?curid=28786" title="Mestečko (okres Púchov)">
Mestečko (okres Púchov)

Mestečko je obec na Slovensku v okrese Púchov.

</doc>
<doc id="28787" url="https://sk.wikipedia.org/wiki?curid=28787" title="Lysá pod Makytou">
Lysá pod Makytou

Lysá pod Makytou je obec na Slovensku v okrese Púchov. 
Polohopis.
Nachádza sa v doline Biela voda medzi Bielymi Karpatmi a Javorníkmi v nadmorskej výške 350 - 400 metrov (stred obce ). Obec dostala svoj názov podľa vrchu Makyta (922 m), ktorý sa nad ňou týči. Cez obec vedie od konca 30. rokov železničná trať Púchov – Horní Lideč.
Občianska vybavenosť.
V obci sa nachádza športový areál s futbalovým, hádzanárskym a basketbalovým ihriskom. V prírodnom amfiteátri sa každoročne konajú folklórne slávnosti. V zimných mesiacoch je možnosť využitia lyžiarskych bežeckých tratí. V lete k dispozícii športové tenisové ihrisko s gumovým povrchom.

</doc>
<doc id="28788" url="https://sk.wikipedia.org/wiki?curid=28788" title="Lednica (obec)">
Lednica (obec)

Lednica () je obec na Slovensku v okrese Púchov.

</doc>
<doc id="28789" url="https://sk.wikipedia.org/wiki?curid=28789" title="Kvašov (obec)">
Kvašov (obec)

Kvašov je obec na Slovensku v Trenčianskom kraji v okrese Púchov.
Polohopis.
Obec Kvašov leží v severnej časti Bielych Karpát. V dolnej časti obce je kopec Ostrá Hora s nadmorskou výškou 492 m. n m. Najnižší bod územia je 290 m. n m., najvyšší bod je 635 m. n m., sú to svahy vrchu Závlačná v severozápadnom výbežku územia. Na západ od obce sa nachádzajú susedné Mikušovce, Červený Kameň a Tuchyňa ktoré patria do okresu Ilava. Na juhu sa nachádza obec Horovce, na východe obec Dolná Breznica a na severe Lednica, kde sa nachádza zrúcanina hradu. Obcou preteká potok Suchlica.
Dejiny.
Starovek.
V chotári obce sa nachádzalo veľké hradisko na Ostrej Hore, ktoré patrí k významným objektom osídleným už v neskorej bronzovej dobe a staršej železnej dobe. Na Ostrej Hore sa doteraz našlo niekoľko kamenných a bronzových predmetov- osličky, ihlica s dvojkonickou hlavicou, kostené šidlo, ale aj malá hlinená plastika v tvare postavičky.
Najstarší doklad o prítomnosti človeka na území Kvašova je, že tu ľudia žili už v neolite (34 tisíc rokov pred naším letopočtom). Bolo to v lokalite Starice a Hôrka. V mladšej dobe bronzovej (asi 1 000 rokov pred Kr.) sa zakladá opevnené hradisko na Ostrej Hore. Slovanské sídlisko z 8. až 9. storočia malo sídlo pod Ostrou Horou pri Majeri. Slovania toto územie neopustili ani po páde Veľkej Moravy.
Neskoršie dejiny.
Prvá nepriama správa o Kvašove sa nachádza v zakladajúcej listine Červeného Kameňa z roku 1354, kde sa pri popise chotárnych častí sa spomínajú kvašovské lazy, pravdepodobne ide o osadu Močiare. Prvá písomná zmienka o Kvašove sa nachádza v donačnej listine vystavenej v Budíne 13. marca 1471 uhorským kráľom Matejom Korvinom, kde dáva za sumu 3 600 pražských grošov hrad Lednica a okolité dediny Felixovi Hnyedemu zo Sebyrzova. Medzi dedinami je uvedený aj Quazzow – Kvašov (listina sa nachádza v Maďarskom Krajinskom archíve pod signatúrou DL-17185).
Infraštruktúra.
Elektrifikácia obce bola v roku 1949. Napojenie na autobusovú dopravu v roku 1954. Celá obec je plynofikovaná, obyvatelia sú zásobovaní vodou zo skupinových vodovodov alebo vlastných studní. Obec Kvašov nemá kanalizáciu.
Obcou prechádza cesta III.triedy do obce Lednica.

</doc>
<doc id="28790" url="https://sk.wikipedia.org/wiki?curid=28790" title="Horná Breznica">
Horná Breznica

Horná Breznica je obec na Slovensku v okrese Púchov.

</doc>
<doc id="28791" url="https://sk.wikipedia.org/wiki?curid=28791" title="Dolná Breznica">
Dolná Breznica

Dolná Breznica je obec na Slovensku v okrese Púchov.

</doc>
<doc id="28792" url="https://sk.wikipedia.org/wiki?curid=28792" title="Beluša">
Beluša

Beluša () јe obec na Slovensku v okrese Púchov. Patrí medzi najľudnatejšie obce bez štatútu mesta na Slovensku.
Polohopis.
Beluša sa nachádza na Strednom Považí, v severnej časti Ilavskej kotliny, v údolí rieky Váh. Z pohľadu geomorfologického členenia územie obce zasahuje do celkov Považské podolie, Strážovské vrchy a Javorníky. Sídlo je založené na sútoku rieky Pružinka a Konopného potoka. 
Cez kataster obec prechádza Považská železnica, Kočkovský kanál, ktorý je súčasťou Vážskej vodnej cesty, diaľnica D1, ktorá je súčasťou európskych ciest E50 a E75, a rýchlostná cesta R6. Priamo cez zastavané územie obce prechádzajú cesty I. triedy I/49 a I/61, z ktorej odbočuje cesta III/1946 na Mojtín. Samotná obec je teda dôležitou križovatkou na trase Trenčín – Žilina – Vsetín. 
Najbližšími mestami v okolí obce sú Púchov (8 km), Považská Bystrica (14 km), Ilava (11 km). 
Najbližším cestným hraničným prechodom je priechod Lysá pod Makytou – Střelná (25 km) na ceste I/49 a priechod Lúky pod Makytou – Horní Lideč (28 km) na železnici gen. M. R. Štefánika je najbližším železničným hraničným priechodom. Najbližším zahraničným mestom je Vsetín na Morave vzdialený 53 km.
Časti obce.
Je to najľudnatejšia obec na celom Považí. Jej súčasťou sú dve bývalé obce Hloža a Podhorie, tiež osady Čerencové, Belušské Slatiny, Rybníky, Podmalenica, Závažská a samota Pod Vŕškom.
Dejiny.
Najstaršie zdokumentované dôkazy o prítomnosti človeka v oblasti Beluše pochádzajú z mladšej doby kamennej (4. tisícročie pred Kr.), kedy bola osídlená poloha "Hradište". Ide o bralnatý masív, nazývaný ako Ostré vŕšky, ležiaci na pravom brehu Slatinského potoka. Z obdobia konca rímskej doby a obdobia sťahovania národov pochádza valové opevnenie a niekoľko vzácnych artefaktov (železný oštep), potvrdzujúcich osídlenie aj v tomto období. V tomto období boli osídlené aj výšinné lokality "Stárkova skala" a "Rašov". Mladšie nálezy dokladajú intenzívne osídlenie lokality v doložené z veľkomoravského obdobia (8.9. stor.), medzi ktorými je viac ako 70 mohýl s náleziskami kostí, železných predmetov a drevených základov opevnení.
Medzi vzácne lokality s archeologickými nálezmi zo staršej doby bronzovej (20001500 pred Kristom) patrí Hloža. Počas stavebných prác na derivačnom kanáli vodnej elektrárne boli v chotári tejto miestnej časti objavené 21. júna 1935 tri hroby, v ktorých sa nachádzali bronzová ihlica, náramok, špirálovité skrútené krúžky, tri náušnice a dve tenké zlaté náušnice. O niečo mladší je nález popolnicového hrobu zástupcu lužickej kultúry (13001200 pred Kristom) z lokality Podhorie, objavený v roku 1930, ako aj nález z lokality "Pechová", kde sa našiel džbán s páskovým uchom a malou prstencovitou nôžkou, zdobený ryhami. Z rovnakého obdobia pochádza aj pohrebisko s 26. žiarovými hrobmi z Pechovej, objavené počas výstavby cesty I/61 v roku 1964. Medzi nálezmi sa nachádzali amfory, misky a hrnce, no tiež bronzové náramky, závesky, prstene, ihlice a korálky. Popri jedinečných tvaroch nádob (napr. popolnica vo forme džbána) je vzácny objav keramiky a hrnčiarskej pece. Z obdobia lužickej kultúry pochádza aj 6 žiarových hrobov, ktoré objavil v roku 1964 Anton Petrovský-Šichman v lokalite "Kostelište". Z veľkomoravského obdobia pochádza 36 mohýl, pričom je predpoklad, že v tu stál aj kostol. Ďalších 25 mohýl sa nachádza v neďalekých lokalitách "Gárové" a "Háj", 13 mohýl bolo objavených aj v lokalite "Hrobice". 
Najstaršia zachovaná písomná zmienka o „terra Belos“ pochádza z roku 1330, pričom už z roku 1332 pochádza zmienka o miestnej fare v súpise pápežských desiatkov. V listine z 10. novembra 1369 sa pri vymedzení chotára uvádza už "villa Belos", čiže obec alebo dedina. Kráľovská listina Ľudovíta I. z 5. apríla 1375 obsahuje Belušu ako „civitas“, teda mesto.
Vo väčšine dokumentov sa Beluša uvádza ako „oppidum“, čo znamená opevnené mestečko. Pokým do roku 1439 bola súčasťou trenčianskeho panstva, od tohto roku bola majetkom panstva Ilava. Mestečko malo svoju samosprávu s právom voliť si richtára a mestskú radu, no tiež právo mlynu, jatky, variť pivo, čapovať víno, páliť pálenku, právo lovu a rybolovu, právo výroby tehál a tiež právo poriadať jarmoky a trhy. V roku 1534 tu bola filiálna colná stanica pre vyberanie tridsiatku. Trhové privilégium, oprávňujúce popri pravidelných týždenných trhoch poriadanie 4 jarmokov a trhov, vydal 14. októbra 1659 Leopold I. V 17. storočí tu pôsobil ševcovský, hrnčiarský a debnársky cech a mimo tieto remeslá sa spomínajú tiež kováči, kožušníci, tkáči, krajčíri, klobučníci a zámočníci. Ranu pre sľubný rozvoj mestečka zasadil požiar, ktorý v roku 1723 zničil alebo značne poškodil všetky staré budovy, vrátane kaštieľa. Zhorela tiež časť dokumentov z archívu mestečka. Významné nepokoje a nespokojnosť obyvateľov spôsobili povinnosti, ktoré im v roku 1751 nariadilo panstvo; išlo o povinnosť konať roboty pre pána, obmedzenia pri predaji pôdy a budov, či vyberanie mýta na trhoch, no tiež obmedzenie pohybu v lesoch a zákaz chytať ryby a raky. 
Veľké škody spôsobila katastrofálna povodeň na Váhu v roku 1813, ktorá zničila 57 gazdovstiev na dolnom konci obce. Už o desaťročie, 2. júna 1823, zaliala veľkú časť obce rozvodnená rieka Pružinka. Rozsiahly požiar pustošil v Beluši 15. septembra 1827, kedy ľahlo popolom približne 130 domov, vrátane kostola, fary a krčmy. Ani tieto katastrofy sa však nevyrovnali moru, ktorý si len v auguste 1831 (1881?) vyžiadal v Beluši 262 obetí.
Výrazným stimulom pre celý región bolo vybudovanie Považskej železnice, ktorá mala v obci zriadenú železničnú stanicu a byty pre železničiarov. Počas reorganizácie verejnej správy v roku 1888 sa štatút Beluše zmenil z mestečka na obec. Zhoršenie života priniesla aj prvá svetová vojna, ktorá si vyžiadala aj 77 obetí z tejto obce. Vojna nasledujúca bola osudnou pre 9 osôb. Pamiatke na obete a päticu najväčších pohrôm v histórii obce je venovaný „Monument piatich prstov“ z roku 1976. Keramické „prsty“ symbolicky znázorňujú choleru, hladomor, povodne, požiar a vojny, pričom obsahujú aj ich detailný popis.
Konsolidácia pomerov po vzniku Československej republiky bola pozvoľná; popri problémom so zásobovaním a obnovou vojnových škôd bolo treba vybudovať novú budovu školy, k čomu došlo v roku 1930. V danom roku bola obec elektrifikovaná, čo zásadne ovplyvnilo život väčšiny obyvateľov. Nová hasičská zbrojnica s motorovou striekačkou pribudla v roku 1931. Na telefónu sieť bola Beluša pripojená v roku 1934, o 4 roky neskôr začali budovať kultúrny dom a v roku 1939 začali s reguláciou riečky Pružinka. Na konci roku 1944 nemecké vojsko vypálilo niekoľko okolitých salašov a kolíb a 20. apríla 1945 obec bombardovali. K oslobodeniu došlo 1. mája 1945, pričom deň predtým Nemci zničili mosty a lávky v obci. Ich obnova bola prvoradou úlohou počas obnovy obce, kedy bolo treba opraviť aj poškodené komunikácie a budovy. Následne bola postavená nová budova Obecného úradu, dom služieb, hasičská zbrojnica, knižnica, školskú jedáleň materskej škôlky, zdravotné stredisko, či motel Slatina (zhorel v roku 2013). Medzi najnovšie stavby patrí Trhovisko, detské a multifunkčné ihrisko. 
Beluša, vybavená potrebnou infraštruktúrou, postupne nadobudla mestský charakter. Okrem služieb poskytujú okolité prevádzky pracovné príležitosti pre obyvateľov. Tí, ktorí dochádzajú za prácou mimo bydliska, využívajú jednoduchú dostupnosť cestných komunikácií aj železnice.

</doc>
<doc id="28793" url="https://sk.wikipedia.org/wiki?curid=28793" title="Plášťovce (taxón)">
Plášťovce (taxón)

Plášťovce ( alebo Urochordata) sú podkmeň kmeňa chordátov ("Chordata"). Sú to výlučne morské živočíchy. Ich telo je obalené plášťom, ktorého základnou zložkou je tunicín, chemicky podobný celulóze. Plášť je výlučkom pokožky. Chorda je vyvinutá v chvostovej časti a to buď iba v larválnom štádiu alebo po celý život.
Pláštovce majú niektoré starobylé znaky, ktoré pozorujeme aj u bezchordátov: jednovrstvovú pokožku (u stavovcov je viacvrstvová), otvorenú cievnu sústavu, hermafrodizmus a možnosť nepohlavného rozmnožovania, ktoré je inak u chordátov veľmi zriedkavé. S chordátmi ich naopak spája napríklad chorda, nervová trubica vedúca po chrbtovej (dorzálnej) strane a žiabrové štrbiny. Dospelé formy žijú prisadnuto alebo voľne plávajú.
Znaky.
Hlavné triedy majú tieto znaky:
Systematika.
Toto je úplná systematika plášťovcov po úroveň rodu (pri posledných troch triedach je pokračovanie kliknutím na jednotlivé triedy).
plášťovce (Urochordata, Tunicata):

</doc>
<doc id="28794" url="https://sk.wikipedia.org/wiki?curid=28794" title="Dohňany">
Dohňany

Dohňany () sú obec na Slovensku v okrese Púchov.
Časti obce.
Súčasťou obce sú miestne časti Mostište a Zbora.

</doc>
<doc id="28795" url="https://sk.wikipedia.org/wiki?curid=28795" title="Visolaje">
Visolaje

Visolaje sú obec na Slovensku v okrese Púchov.
Dejiny.
Prvýkrát sa obec Visolaje spomína v podobe Wizolay v roku 1327. V 18. storočí v obci fungoval pivovar, pálenica a papiereň. V obci sa nachádzala štátna rezervácia - ovocná záhrada grófa Csákyho. Pri ceste I/61 sa nachádza zrúcanina budovy hostinca z 18. storočia.

</doc>
<doc id="28796" url="https://sk.wikipedia.org/wiki?curid=28796" title="Lúky (okres Púchov)">
Lúky (okres Púchov)

Lúky sú obec na Slovensku v okrese Púchov.
Polohopis.
Obec Lúky sa nachádza v Trenčianskom kraji, na rozhraní Bielych Karpát a Javorníkov, v údolí rieky Biela voda, 12 km severozápadným smerom od okresného mesta Púchov a 8 km východným smerom od hraničného priechodu s Českom.
Dejiny.
Osada, z ktorej vznikla terajšia obec, bola založená niekedy v prvej polovici 13. storočia počas osídlovania zákupným právom. Starý kostol sa uvádza k roku 1228 – tento rok je napísaný na medenej zástavke vo veži kostola. V roku 1241 poznačil miestnu históriu vpád Mongolov, ktorí vypálili kostolík – na jeho mieste stojí v obkolesení starých líp pamätný kríž. Podľa povesti obyvatelia naložili zvyšky kostola na voz ťahaný volmi a tam, kde sa voz zastavil, postavili nový kostol. 
V 14. storočí sa osada Lúčky presunula ku kostolu na dolnom konci a nazvala sa Veľké Lúčky.
Prvá písomná zmienka o Lúkach pochádza z roku 1471 v listine kráľa Mateja Korvína, ktorou lednické panstvo daroval za vojenské zásluhy v bojoch proti Turkom Felixovi Šťastnému a Petrovi Hnedému. Ich názov bol vtedy Lúčky a Veľké Lúčky (LWCHKY, WELYKE LWCHKY). V novembri 1430 prešlo obcou husitské vojsko, pred ktorým obyvatelia podľa tradície zamurovali zlaté kalichy v sakristii kostola. Ďalšia zmienka o obci pochádza z roku 1475. Po smrti Mateja Korvína si robili nárok na lednické panstvo, kam patrili dediny ležiace v dolinách potokov Lednica a Biela voda, Podmanickovci, hradní páni Považského hradu, známi ako lúpežní rytieri.
V roku 1504 získali na lednické panstvo dokonca donáciu, Lúky sa uvádzajú pod názvom Lúčka (LUCHKA), ale panstvo napokon nezískali. Od druhej polovice 16. storočia obec osídľovali Valasi, valašské etnikum prevládlo nad pôvodným obyvateľstvom o čom svedčí aj fakt, že sa v roku 1598 spomínajú pod názvom Valašské Lúky (LUKY WALACHORUM). O rok neskôr do dediny vtrhli Turci, ktorí vtedajšiemu katolíckemu farárovi Matejovi Garnovi ukradli bibliu.
Obcou prešli Turci ešte raz v roku 1663. Z púchovskej doliny odvliekli do otroctva okolo tisíc obyvateľov, medzi nimi manželku evanjelického kňaza Jakuba Petroveského. O dva roky neskôr získal svedecký dôkaz zemianky Anny Urbanovskej, že jeho ženu Turci sťali. Na konci 18. storočia tu stálo 129 domov, v ktorých bývalo 842 obyvateľov v 148 rodinách. V jednom dome bývalo teda okolo šiestich ľudí.
Na začiatku 19. storočia žilo v obci 953 obyvateľov. Prvá známa pečať, ktorú používala obec pochádza z roku 1872. Táto pečať sa stala aj predlohou erbu obce z roku 1993. Počet obyvateľov sa v roku 1869 znížil na 858 a do roku 1890, najmä vďaka cholere z roku 1876 klesol na 666. V roku 1872 si v obci postavili synagógu v orientálnom slohu židovskí obyvatelia – budova bola na konci 2. svetovej vojny vypálená ustupujúcimi nemeckými vojakmi. V roku 1942 žilo v obci 61 obyvateľov židovského pôvodu, ktorí boli počas holokaustu vyvraždení. Neďaleko železničnej stanice pri ceste do miestnej časti Dubková je upravený židovský cintorín. Dobrovoľný hasičský zbor bol založený 24. apríla 1892. 
V prvej svetovej vojne zahynulo 12 obyvateľov. V roku 1937 bola daná do prevádzky železničná stanica Lúky pod Makytou na trati Púchov – Horní Lideč. Železnicu otvoril minister Rudolf Bechyně.
Kultúra a zaujímavosti.
Kultúra.
Každoročne sa tu koná Stretnutie heligonkárov Púchovskej doliny a okolia. V auguste sa konáva Bartolomejský jarmok. V obci sú dva obchody s potravinami, služby a reštaurácia „NIVA“ s možnosťou stravovania. V obci je zavedená kanalizácia s čističkou odpadových vôd a benzínová čerpacia stanica. Medzi zaujímavosti patrí výskyt hudobného nástroja trombity, ktorú vyrábajú miestni obyvatelia. V obci sa nachádza aj folklórna skupina Javorník - ktorá prezentuje folklór a valašskú kultúru. 
Občianska vybavenosť.
V obci je zdravotné stredisko s jedným zubným lekárom, hasičská zbrojnica, obecná knižnica, materská škola, dom smútku a viacúčelová budova, v ktorej sídli obecný úrad a miestne kultúrne stredisko.

</doc>
<doc id="28797" url="https://sk.wikipedia.org/wiki?curid=28797" title="Streženice">
Streženice

Streženice sú obec na Slovensku v okrese Púchov.
Polohopis.
Nachádzajú sa tu 2 minerálne pramene, jeden je na hornom konci obce a druhý, ktorý je bohatý hlavne obsahom železa, sa nachádza v časti Keblie, približne 2 km od centra obce. Obec má 1 084 obyvateľov (k 31. 12. 2023) a rozlohu 798 ha. Väčšina obyvateľov je v popruduktívnom veku. Streženice ponúkajú veľmi málo pracovných miest, preto ľudia v produktívnom veku cestujú za prácou do okolitých miest.
Kultúra a zaujímavosti.
Turistika.
Veľmi obľúbené miesto na výlet do prírody je Štepnická skala, ktorá sa týči nad obcou a je z nej krásny výhľad na mesto Púchov, obce Beluša, Ladce, Dolné Kočkovce, Horné Kočkovce, ktoré sú súčasťou mesta Púchov, ďalej môžeme vidieť Púchovskú skalu a obdivovať okolitú krásu prírody. 
Občianska vybavenosť.
V obci je jedna materská škola a prvý stupeň základnej školy, t. j. 1 - 4 ročník. Cez obec pretekajú 2 potoky - Streženický potok a Kebliansky potok, obidva sa vlievajú do Váhu. V roku 2008 Streženice oslávili 600 rokov od prvej písomnej zmienky. Cez obec vedie aj trať automobilových pretekov RALLY MATADOR-TATRY. V obci sa v roku 2007 postavil nový rímskokatolícky kostol a prebehla rekonštrukcia jedného miestneho pohostinstva. Taktiež sa vybudovali asfaltové cesty, čo zvýšilo kvalitu dopravy v obci.

</doc>
<doc id="28798" url="https://sk.wikipedia.org/wiki?curid=28798" title="Lazy pod Makytou">
Lazy pod Makytou

Lazy pod Makytou () je obec na Slovensku v okrese Púchov.
Prírodné podmienky.
Najvyšší vrch v okolí je Makyta - 923 m.n.m. Podložie tejto oblasti tvoria bridlicovité a ílovité horniny. Z minulosti sú zaznamenané viaceré zosuvy pôdy najmä po vydatných dažďoch spôsobené nestabilnosťou hornín ktoré tvoria túto oblasť. Obcou preteky malá rieka - Biela Voda. Fauna je tu rôznorodá, v prilahlých lesoch nájdeme jeleňa lesného, srnca lesného, diviaka lesného, vlka dravého, rysa ostrovida, líšku hrdzavú či medveďa hnedého, zákonom chránenú salamandru škvrnitú atď. V potoku a jeho okolí nájdeme užovku obyčajnú, pstruha riečneho, bociana čierneho, rybárika riečneho. Z operencov je to kaňa, myšiak lesný, sova, kukučka, drozd plavý či ďateľ.
Občianska vybavenosť.
V obci sa nachádza materská a základná škola. Škola má jednu telocvičňu a multifunkčné umelé ihrisko nachádzajúce sa v areáli školy.
Šport.
V blízkosti obce sa nachádzajú dve lyžiarské strediská - ski Čertov a ski Kohútka.

</doc>
<doc id="28799" url="https://sk.wikipedia.org/wiki?curid=28799" title="Lednické Rovne">
Lednické Rovne

Lednické Rovne () patria k väčším priemyselným obciam na Slovensku v Trenčianskom kraji v okrese Púchov.
Polohopis.
Lednické Rovne sa nachádzajú na pravom brehu rieky Váh v Ilavskej kotline. Najbližším pohorím sú Biele Karpaty a na druhej strane Váhu sa týčia Strážovské vrchy. Cez obec preteká Lednica, ktorá pramení v pohorí Biele Karpaty pod vrchom Kobylinec neďaleko obce Lednica. Je to pravostranný prítok rieky Váh. Obec susedí s obcami Dolná Breznica (na západe), na juhu s obcou Horovce, na severe s obcou Streženice a na východe s obcou Beluša.
Symboly obce.
Obecný erb bol schválený v roku 1994. Tvorí ho červený štít s dvoma zlatými vavrínovými ratolesťami a strieborným pohárom, nad ktorým sa nachádza zlatá listová koruna. Používanie erbu a iných obecných symbolov upravuje Štatút obce Lednické Rovne.Zástava obce je tvorená štyrmi pozdĺžnymi pruhmi (žltý, biely, žltý a červený). Pomer strán zástavy je 2:3. Používanie zástavy upravuje tiež Štatút obce Lednické Rovne.
Dejiny.
Prvá zmienka o obci pochádza z roku 1471. Údajov o najstaršej histórii obce je pomerne málo. Najstaršia história obce je úzko spojená s dejinami Lednického hradu, ktorý bol postavený pravdepodobne v polovici 13. storočia. Keď hrad v Lednici prestal plniť svoju funkciu, presťahovalo sa panstvo do kaštieľa na území dnešnej obce Lednické Rovne. Lednické Rovne sa skladali z dvoch obcí:Rovne (na pravom brehu rieky Lednica),Prečínska Lehota (na ľavom brehu Lednice). Dnešné Lednické Rovne (v uhorskom období sa používal maďarský názov Lednicróna) sa dlho vyvíjali ako poľnohospodárska obec. Skutočný rozvoj obce sa začal po roku 1892, keď tu rakúsky podnikateľ Jozef Schreiber založil sklárne, ktoré fungujú dodnes. V roku 1910 natočil Eduard Schreiber svoj jediný hraný film "Únos", čo je unikát na Slovensku. Jeho dej sa odohráva v prostredí miestneho parku. Hlavnú úlohu v ňom stvárnila jeho neter Fritzi (Frederika Schullerová). Ide o prvý hraný film, ktorý bol natočený na Slovensku.
Názov obce Lednické Rovne sa používa od roku 1925, keď sa na základe výnosu československej vlády č. 15 518/1925 zlúčili obce Rovne a Prečínska Lehota. Súčasťou obce sú aj miestne časti Horenická Hôrka a Medné. 
Po roku 1945 nastal stavebný rozmach obce. Vybudovali sa nové sídliská (Súhradka, Staré dvory, Majerská), ale aj sieť obchodov a služieb. Modernizovali sa aj miestne sklárne, ktoré sa stali významným exportérom úžitkového skla nielen do Európy, ale aj do celého sveta. Okrem sklárskeho podniku RONA sa v Lednických Rovniach nachádza aj kórejský podnik Yura Corp. (predtým Sewon ECS), ktorý je dodávateľom automobilky KIA Motors v Žiline. Obec má veľmi nízku nezamestnanosť. Už niekoľko rokov sa vedú polemiky o tom, či by Lednické Rovne nemali získať štatút mesta. V Lednických Rovniach sídli aj jediná sklárska škola na Slovensku – Stredná odborná škola sklárska, ktorá vychováva kvalitných odborníkov pre sklárstvo na Slovensku i v mnohých ďalších krajinách Európy. 
Lákadlom pre návštevníkov obce okrem veľmi cenného historického parku je aj obľúbené kúpalisko. V letných mesiacoch sú to najmä vystúpenia umelcov v rámci kultúrneho leta a v mesiaci august mierové slávnosti. Koncom júla sa tu koná tradičná svätoanenská púť ku Kaplnke svätej Anny. V posledných rokoch obec mení svoju tvár a modernizuje sa. Po stavbe nového moderného mosta cez rieku Lednica bolo komplexne zrekonštruované Námestie slobody. Bola vybudovaná nová kruhová križovatka, autobusové nástupište, chodníky, parkoviská a oddychová zóna.
Ulice.
Námestie slobody – centrum obce, dopravná križovatka, sídlo obecného úradu, autobusová zastávka, centrum obchodu a služieb 
Uhrovecká, Rovňanská, Jilemnického, Majerská, Schreiberova, Súhradka, Májová, Športová, Medová, Háj, Na Kopánke, Sokolská, Ulica svätej Anny, Sklárska, Staré dvory, Záhradná, U duba, Hlotka, Medňanská, Pod skalkou, Púchovská cesta, Horenická
Obyvateľstvo.
Prevažná väčšina obyvateľov sa hlási k slovenskej národnosti. Z ostatných národností tu žijú najmä príslušníci českej národnosti. Až do roku 1945 žili v obci aj obyvatelia nemeckej národnosti, ktorí po skončení druhej svetovej vojny utiekli do Rakúska. Väčšina obyvateľov sa hlási k rímskokatolíckemu náboženstvu. Okrem nich tu žije aj skupina obyvateľov bez náboženského vyznania a príslušníci iných cirkví, napr. evanjelici a. v. (potomkovia prisťahovalcov z obce Uhrovec, ktorí sem prišli po zrušení tamojšej sklárne). Obyvatelia sú zamestnaní najmä v sklárskom a elektrotechnickom priemysle.
Náboženské zloženie obyvateľstva.
rímski katolíci – 3 295, evanjelici augsburského vyznania – 84, pravoslávni – 2, grécki katolíci – 3, Svedkovia Jehovovi - 11, metodisti - 3, kresťanské zbory - 1, bez vyznania – ostatní
Politika.
Samosprávu obce Lednické Rovne tvoria:starosta obce (volený v priamych voľbách na štyri roky)obecné zastupiteľstvo (11 poslancov volených v priamych voľbách na štyri roky).Ďalšie orgány obce: obecná rada, komisie, prednosta, hlavný kontrolór.
Hospodárstvo.
Priemysel.
Obec Lednické Rovne patrí medzi priemyselné obce. Väčšina obyvateľov je zamestnaná v sklárskom a elektrotechnickom priemysle, ktorý sa nachádza priamo v obci. Malá časť obyvateľov dochádza aj do priemyselných podnikov v okolitých mestách (Ilava, Púchov, Dubnica nad Váhom...). Časť obyvateľov pracuje aj v obchode a službách.
Priemyselné podniky v obci:
Infraštruktúra.
Cez obec prechádza cesta 507, ktorá spája Trenčín a Žilinu po pravom brehu rieky Váh. Z obce sa odbočuje západným smerom na obec Lednica (so zrúcaninami stredovekého hradu, 7 km) a obec Zubák (12 km). Toho času je zastavená premávka na železničnej trati Nemšová – Lednické Rovne. Do obce sa dá dostať z Ilavy alebo výpadovkou z diaľnice pri Ilave (12 km) alebo od Púchova (7 km).
Približné vzdialenosti od najbližších miestIlava 12 kmPúchov 7 kmNemšová 18 kmPov. Bystrica 24 kmDubnica nad Váhom 18 kmTrenčín 30 km

</doc>
<doc id="28800" url="https://sk.wikipedia.org/wiki?curid=28800" title="Horovce (okres Púchov)">
Horovce (okres Púchov)

Horovce sú obec na Slovensku v okrese Púchov.
Dejiny.
Obec Horovce patrí k najstarším v širokom okolí. Spomína sa už v roku 1259 pod v podobe Villa Gourc. Je pravdepodobné, že vznik obce sa viaže k tzv. zemianskej kolonizácii v 13. storočí, do obdobia po vpáde Mongolov. Pomenovania pre obec boli v rôznych podobách: Villa Gourc, Villa Gown, Villa Gowor, Villa Goor, Horowcz, Horowecz, Horocz, Horowce. 
Obyvateľstvo.
Obec Horovce má 855 obyvateľov (k 31. 12. 2015). Hustota zaľudnenia je 159,81 obyv./km² (31. 12 2015). Populácia je výrazne homogénna - prevláda príslušnosť k slovenskej národnosti a k rímskokatolíckej cirkvi (podľa údajov z roku 2011)
Etnické zloženie obyvateľstva
Náboženské zloženie obyvateľstva

</doc>
<doc id="28801" url="https://sk.wikipedia.org/wiki?curid=28801" title="Dolné Kočkovce">
Dolné Kočkovce

Dolné Kočkovce sú obec na Slovensku v okrese Púchov. 
Polohopis.
Ležia na ceste spájajúcej Belušu s Púchovom. Nad obcou vyčnievajú kopce Kozinec a Ostrá. Pre obec je charakteristickým stromom Lipa malolistá, ktorá sa nachádza aj v erbe Dolných Kočkoviec.
Dejiny.
Vzhľadom na bohatosť predhistorického osídlenia možno predpokladať, že územie bolo nepretržite osídlené až do doby kedy sa objavuje prvá písomná zmienka. Obec je prvýkrát spomínaná roku 1332 a to v súvislosti so spomienkou na vtedajšiu faru pod názvom Hoczák. Samostatne sa Dolné Kočkovce uvádzajú už v roku 1407 vo formw Alsow Hochk, keď patrili zemianskej rodine Lieskovských. Názov Dolné Kočkovce sa ustálil od roku 1920. V minulosti sa v obci nachádzal kráľovský solný sklad. Obec bola v 14. storočí strediskom obchodovania so soľou, nachádzal sa tu soľný sklad, čoho dôkazom je až doteraz zachovaný názov chotára „"Pod Skladom"“. Bolo tu rozšírené hrnčiarstvo, košikárstvo a včelárstvo. 

</doc>
<doc id="28802" url="https://sk.wikipedia.org/wiki?curid=28802" title="Lúky (obec)">
Lúky (obec)



</doc>
<doc id="28806" url="https://sk.wikipedia.org/wiki?curid=28806" title="Plášťovec">
Plášťovec



</doc>
<doc id="28808" url="https://sk.wikipedia.org/wiki?curid=28808" title="Drahoslava">
Drahoslava

Drahoslava je ženské krstné meno. Meniny na Slovensku má 1. septembra.

</doc>
<doc id="28810" url="https://sk.wikipedia.org/wiki?curid=28810" title="Linda">
Linda

Linda je ženské krstné meno. Je odvodené hlavne zo španielčiny a nemčiny. V španielčine „Linda“ znamená "pekná, krásna". V anglicky hovoriacich krajinách sa toto meno používa už viac než storočie, kedy prišlo z nemčiny. Nemecké meno "Linde" bola pôvodne skrátená forma starších mien ako "Dietlinde" a "Sieglinde". Meniny na Slovensku má 2. septembra.

</doc>
<doc id="28811" url="https://sk.wikipedia.org/wiki?curid=28811" title="Belo (prvé meno)">
Belo (prvé meno)

Belo je mužské krstné meno. Meniny na Slovensku má 3. septembra.

</doc>
<doc id="28812" url="https://sk.wikipedia.org/wiki?curid=28812" title="Rozália">
Rozália

Rozália je ženské krstné meno. Meniny na Slovensku má 4. septembra.

</doc>
<doc id="28813" url="https://sk.wikipedia.org/wiki?curid=28813" title="Regína (prvé meno)">
Regína (prvé meno)

Regína (alebo Regina) je ženské krstné meno latinského pôvodu s významom „kráľovná“. Meniny na Slovensku má 5. septembra.

</doc>
<doc id="28814" url="https://sk.wikipedia.org/wiki?curid=28814" title="Alica">
Alica

Alica je ženské krstné meno. Ide o slovenskú podobu anglického mena "Alice", ktoré je domáckou podobou mena Elisabeth, Adelheid, prípadne Alexandra. Vzniknúť mohlo aj zo starofrancúzskeho mena "Aaliz", ktoré je odvodené z mena Adelheid. Na Slovensku má meniny 6. septembra.

</doc>
<doc id="28816" url="https://sk.wikipedia.org/wiki?curid=28816" title="Marianna">
Marianna

Marianna alebo Mariana je ženské krstné meno. Meniny na Slovensku má 7. septembra.

</doc>
<doc id="28817" url="https://sk.wikipedia.org/wiki?curid=28817" title="Miriama">
Miriama

Miriama alebo Miriam je ženské krstné meno odvodené od egyptského mena Mirjam alebo Myrjam. Meniny na Slovensku má 8. septembra.

</doc>
<doc id="28818" url="https://sk.wikipedia.org/wiki?curid=28818" title="Martina (prvé meno)">
Martina (prvé meno)

Martina je ženské krstné meno. Ženské meno Martina má latinský pôvod a v preklade znamená „zasvätená rímskemu bohu vojny Martovi“, „bojovná“. Na Slovensku patrí medzi bežne zaužívané. Meniny na Slovensku má 9. septembra.

</doc>
<doc id="28819" url="https://sk.wikipedia.org/wiki?curid=28819" title="Oleg">
Oleg

Oleg môže byť:

</doc>
<doc id="28820" url="https://sk.wikipedia.org/wiki?curid=28820" title="Bystrík (prvé meno)">
Bystrík (prvé meno)

Bystrík je mužské krstné meno. Meniny na Slovensku má 11. septembra.
Význam mena Bystrík je človek rýchlo vnímajúci, chápavý.
Prvý známy nositeľ mena Bystrík bol nitriansky biskup a mučeník – svätý Bystrík, ktorý žil v 11. storočí.
Na Slovensku pôsobí od roku 2000 občianske združenie Klub Bystríkov, ktorého hlavným cieľom je združovať občanov Slovenska s menom Bystrík, s cieľom propagovať, rozširovať a zviditeľňovať toto meno, ktoré má v súčasnosti (január 2007) len 356 žijúcich osôb. 

</doc>
<doc id="28821" url="https://sk.wikipedia.org/wiki?curid=28821" title="Mária (prvé meno)">
Mária (prvé meno)

Mária je ženské krstné meno. Meniny na Slovensku má 12. septembra.
Meno Mária má pôvod v hebrejskom Mirjam, ktoré znamená „milovaná bohom Jahvem“. Iné výklady spájajú meno s pôvodným významom „pani“, „orodovkyňa“, „krásna“ a podobne. V rôznych podobách je meno Mária rozšírené po celom svete a je to jedno z najbežnejších ženských mien. Patrí k tzv. biblickým menám, v Biblii sa vyskytuje viacero nositeliek tohto mena.
V niektorých krajinách sa toto meno vyskytuje ako stredné meno v menách mužov, napr. Joseph Mary Plunkett (Írsko), Carl Maria von Weber alebo Erich Maria Remarque (Nemecko).

</doc>
<doc id="28822" url="https://sk.wikipedia.org/wiki?curid=28822" title="Ctibor">
Ctibor

Ctibor je mužské krstné meno. Meniny na Slovensku má 13. septembra.

</doc>
<doc id="28824" url="https://sk.wikipedia.org/wiki?curid=28824" title="Ľudomil">
Ľudomil

Ľudomil je mužské krstné meno. Meniny na Slovensku má 14. septembra.

</doc>
<doc id="28825" url="https://sk.wikipedia.org/wiki?curid=28825" title="Jolana">
Jolana

Jolana je ženské krstné meno. Meniny na Slovensku má 15. septembra.

</doc>
<doc id="28826" url="https://sk.wikipedia.org/wiki?curid=28826" title="Ľudomila">
Ľudomila

Ľudomila je ženské krstné meno. Meniny na Slovensku má 14. septembra.

</doc>
<doc id="28827" url="https://sk.wikipedia.org/wiki?curid=28827" title="Ľudmila (prvé meno)">
Ľudmila (prvé meno)

Ľudmila je ženské krstné meno. Má slovanský pôvod s významom „ľúbiaca ľudí“ alebo „ľuďom milá“. Meniny na Slovensku má 16. septembra.

</doc>
<doc id="28828" url="https://sk.wikipedia.org/wiki?curid=28828" title="Olympia (prvé meno)">
Olympia (prvé meno)

Olympia je ženské krstné meno. Meniny na Slovensku má 17. septembra.

</doc>
<doc id="28829" url="https://sk.wikipedia.org/wiki?curid=28829" title="Eugénia">
Eugénia

Eugénia je ženské krstné meno. Meniny na Slovensku má 18. septembra.

</doc>
<doc id="28830" url="https://sk.wikipedia.org/wiki?curid=28830" title="Konštantín (prvé meno)">
Konštantín (prvé meno)

Konštantín je mužské krstné meno. Pôvod má v latinčine, v slove "constans" s významom „stály, pevný, vytrvalý“. Meniny na Slovensku má 19. septembra.

</doc>
<doc id="28831" url="https://sk.wikipedia.org/wiki?curid=28831" title="Ľuboslava">
Ľuboslava

Ľuboslava je ženské krstné meno. Meniny na Slovensku má 20. septembra.

</doc>
<doc id="28832" url="https://sk.wikipedia.org/wiki?curid=28832" title="Móric (prvé meno)">
Móric (prvé meno)

Móric je mužské krstné meno. Meniny na Slovensku má 22. septembra.

</doc>
<doc id="28833" url="https://sk.wikipedia.org/wiki?curid=28833" title="Zdenka">
Zdenka

Zdenka je ženské krstné meno. Je to slovenská podoba českého Zdeňka, ktoré vzniklo ako domácka podoba mien Zdeslava, Zdislava s významom „tu slávny“ alebo „oslavujúci prácu“. Meniny na Slovensku má 23. septembra.

</doc>
<doc id="28835" url="https://sk.wikipedia.org/wiki?curid=28835" title="Ľuboš">
Ľuboš

Ľuboš je mužské krstné meno. Vzniklo ako domácka podoba mien Ľubomír, Ľuboslav. Meniny na Slovensku má 24. septembra.

</doc>
<doc id="28836" url="https://sk.wikipedia.org/wiki?curid=28836" title="Vladislav (meno)">
Vladislav (meno)

Vladislav je mužské krstné meno. Meno je pôvodom slovanské a znamená preslávený vládou. Meniny na Slovensku má 25. septembra.

</doc>
<doc id="28837" url="https://sk.wikipedia.org/wiki?curid=28837" title="Edita">
Edita

Edita je ženské krstné meno. Pôvodne anglické meno "Edith" pochádza zo staroanglických slov "ead"+"guth", čo znamená „šťastný boj prinášajúci majetok“. Meniny na Slovensku má 26. septembra.

</doc>
<doc id="28839" url="https://sk.wikipedia.org/wiki?curid=28839" title="Cyprián">
Cyprián

Cyprián je mužské krstné meno latinského pôvodu. Meniny na Slovensku má 27. septembra.

</doc>
<doc id="28840" url="https://sk.wikipedia.org/wiki?curid=28840" title="Václav (prvé meno)">
Václav (prvé meno)

Václav je mužské krstné meno. Má slovanský pôvod s významom „viac slávny“, „veľmi slávny“. Meniny na Slovensku má 28. septembra.

</doc>
<doc id="28842" url="https://sk.wikipedia.org/wiki?curid=28842" title="Michal (prvé meno)">
Michal (prvé meno)

Michal je mužské krstné meno. Pôvodne hebrejské meno מיכאל ("Michael") znamená „kto je ako Boh?“, „Bohu podobný“.
Meniny.
Meniny na Slovensku má 29. septembra.

</doc>
<doc id="28843" url="https://sk.wikipedia.org/wiki?curid=28843" title="Jarolím">
Jarolím

Jarolím je mužské krstné meno. Je variantom mena Hieronym. Na Slovensku má meniny 30. septembra.

</doc>
<doc id="28848" url="https://sk.wikipedia.org/wiki?curid=28848" title="Horská chata">
Horská chata

Horská chata je budova určená pre potreby turistického ruchu, a to na poskytnutie odpočinku alebo ochrany proti nepriaznivému počasiu, v prípade väčších chát aj poskytnutie nocľahu a stravy, turistických informácií, výnimočne aj požičiavanie turistického a športového náradia. V niektorých, najmä väčších chatách je aj sídlo Horskej záchrannej služby. 
Dejiny.
S výstavbou turistických útulní a chát sa začalo v 19. storočí. Prvou chatou na slovenskej strane Tatier bola Rainerova chata (útulňa), ktorú roku 1863 postavil Ján Juraj Rainer na Starolesnianskej poľane. V Poľsku už od roku 1836 stála chata pri Morskom oku. Chaty vznikali najskôr živelne, neskôr ich stavali aj nadšenci z Uhorského karpatského spolku ("Magyarországi Kárpátegyesület") založeného 10. augusta 1873 v Starom Smokovci. Najznámejšími spomedzi jeho zakladateľov boli levočskí a kežmarskí profesori gymnázií František Dénes a Samuel Roth, smokovecký lekár Mikuláš Szontágh, banskoštiavnický lekár Edmund Téry. Neskôr sa však v jeho čele presadili spišskí Nemci a tak v roku 1891 bol v Budapešti založený "Uhorský turistický spolok" ("Magyar turista egyesület"). Po vzniku Česko-Slovenska v ich údržbe pokračoval "Klub československých turistov" (na Slovensku pred rozpadom Uhorska existoval aj "Tatranský spolok turistický", ktorý sa po vzniku ČSR včlenil do KČST). 
Na území Tatier vyrástlo niekoľko chát a útulní, z ktorých však mnoho zaniklo či vyhorelo (napríklad Egidova chata v Predných Meďodoloch, Kežmarská chata pri Bielych plesách, Blásyho chata a Hunfalvyho chata vo Velickej doline a iné). V súčasnosti vysokohorské chaty nemajú jednotného vlastníka či správcu.
Rozdelenie.
Podľa dostupnosti, veľkosti, polohy a určenia rozlišujeme nasledovné chaty:

</doc>
<doc id="28850" url="https://sk.wikipedia.org/wiki?curid=28850" title="Manga">
Manga

Manga (jap. 漫画, tradične 漫畫 - まんが) je japonské slovo pre komiksový štýl kresby. Mimo Japonska sa týmto slovom označuje špecifický japonský štýl komiksu v tlačenej alebo animovanej podobe. Pre animované filmy v štýle manga sa používa japonské slovo anime.
História.
Moderná manga, ako ju poznáme dnes, začala byť v Japonsku veľmi populárna po 2. svetovej vojne, keď Japonci potrebovali niečo, čo by ich odreagovalo od hroznej povojnovej situácie. Popularita mangy narástla až do takých rozmerov, že sa nestíhala tlačiť a v celom Japonsku bol v tej dobe kvôli tomu nedostatok papiera.
V súčasnosti je manga a anime neoddeliteľnou súčasťou japonskej pop-kultúry a každý týždeň sa len v Japonsku predá okolo 3 miliónov výtlačkov.
Charakteristika.
Manga sa vyznačuje viacerými typickými znakmi. Predovšetkým charakteristickým tvarom postáv a ich častí tela (veľké oči, malé ústa, špicatý nos a brada). Postavy môžu mať aj zvieracie znaky – kemonomimi. Štýl kresby je pomerne jednoduchý a veľký dôraz sa kladie na emócie a dynamiku deja.
Originálne japonské manga komiksy sú prevažne čiernobiele, s výnimkou titulnej stránky knihy. Čítajú sa sprava doľava, tak ako všetky japonské knihy.
Najznámejšie a najúspešnejšie mangy sú prevažne žánru šónen: Berserk, Bleach, Dragon Ball, Dragon Ball Z, Fullmetal Alchemist, Inuyasha, Naruto, One Piece, Šaman King, Slayers, Ruróni Kenšin, Gintama, Death Note, Shingeki no Kyojin a ďalšie.

</doc>
<doc id="28851" url="https://sk.wikipedia.org/wiki?curid=28851" title="Anime">
Anime

Anime () je súhrnné označenie pre seriály, ktoré sú animované/kreslené, televízne seriály, OVA a ONA. Jeho pôvod je v komiksoch, manga.
Anime priemysel tvorí až viac ako 430 produkčných spoločností, zahrňujúce popredné štúdia ako Štúdio Ghibli, Sunrise, Bones, Ufotable, MAPPA, CoMix Wave Films alebo Toei Animation. Už od rokov osemdesiatych sa toto médium stalo medzinárodným úspechom a trendom s príchodom zahraničných dabingov a tituliek, ale aj so zvyšujúcou distribúciou cez strímovacie služby.
Charakteristika.
Anime sa vyznačuje predovšetkým spôsobom kresby, ktorý je typický pre Japonsko. Vyvinul sa z mangy, je jej filmovou, animovanou či počítačovo hernou verziou. Väčšina postáv v anime má veľké oči, malé ústa a vlasy ľubovoľnej farby. Postavy môžu mať zvieracie znaky – kemonomimi. V anime prakticky neplatia fyzikálne zákony alebo platia len niektoré; to znamená, že postavy dokážu robiť veci, ktoré reálne nie sú možné.
História.
Začiatky anime siahajú do doby tesne po vzniku veľkých amerických štúdii ako Walt Disney. Vyvíjalo sa však pomalšie, čo bolo dané hlavne japonským konzervativizmom a teda neochotou experimentovať s novým druhom umenia.
Rozmach anime nastal po druhej svetovej vojne a spája sa hlavne s menom továrenského robotníka Osamu Tezuka. V roku 1947 prišiel s kresleným románom "Šin takaradžima" a v roku 1963 potom s medzinárodne presláveným animovaným seriálom "Tecuwan Atom", v zahraničí známym ako "Astro Boy". V týchto dvoch dielach vyvinul nový štýl animácie aj príbehu, oboje odlišné od západných štúdií (v animácii je to hlavne použitie veľkých hláv, očí a tvárí, ktoré vyjadrujú veľkú škálu emócií; v príbehu potom rozvoj postáv dovtedy známy len v hraných seriáloch – postavy starnú a podobne).
V 70. rokoch sa anime ďalej prudko rozvíja a vytvára si svoje jedinečné prvky. Jedným z nich je objavenie "mechov" (obrovských bojových robotov) – najznámejší seriál je "Mazinger Z". V tejto dobe sa tiež prehlbuje charakterizácia postáv (kladní hrdinovia so zápornými vlastnosťami). Najznámejším seriálom, ktorý spájal tieto dva prvky je Mobile Suit Gundam.
V 80. a 90. rokoch vznikajú mnohé známe seriály, z ktorých niektoré vychádzajú dodnes. Známe sú Ramna 1/2, Inuyasha alebo Dragon Ball. Rozvoj nových štýlov viedol k vzniku anime pre dospelých – hentai (kreslená pornografia). V tejto dobe vznikli aj dva filmy považované za míľniky žánru. V roku 1988 vyšiel apokalyptický film Akira o motocyklovom gangu v zničenom Tokiu a boji vlády proti hnutiam odporu. Masamune Širó vydal v roku 1995 kultový film z kyberpunkového prostredia Ghost In The Shell; akčno-filozofický príbeh o prenasledovaní hackera menom Puppet Master, umelej inteligencii a otázke, kde v dobe rozvinutej techniky končí človek a začína stroj.
V súčasnosti anime pokračuje v rozvoji; vychádzajú nové seriály, existuje dokonca Oscarom ocenený film Cesta do fantázie.
Žánre.
Tak ako v klasickom hranom filme, aj v anime existuje široké spektrum žánrov, či už je to komédia, akcia, romantika, triler, detské filmy/seriály a podobne. Najznámejšie anime na Slovensku sú pravdepodobne Pokémon a Naruto.
Anime na Slovensku.
Anime zatiaľ na Slovensku nie je veľmi rozšírené a často sa stretáva s nepochopením ľudí, ktorí ho považujú za rozprávky pre mladšiu vekovú kategóriu. Rozširovaním povedomia o anime na Slovensku sa zaoberá niekoľko občianskych združení, ako napríklad AnimeDream, Comic Salón, AnimeCon, Animecrew.

</doc>
<doc id="28852" url="https://sk.wikipedia.org/wiki?curid=28852" title="Klieština (okres Považská Bystrica)">
Klieština (okres Považská Bystrica)

Klieština je malá obec vidieckeho charakteru na Slovensku v okrese Považská Bystrica.
Obec sa nachádza medzi mestami Považská Bystrica a Púchov v Marikovskej doline. Susedí s obcou Hatné, s ktorou ju spája jediná prístupová cesta, ktorá sa začína v obci Udiča. Cez Klieštinu preteká potok Radotiná, prítok Marikovského potoka.
V súčasnosti má obec 343 obyvateľov, čím sa zaraďuje medzi menšie obce. Starostom Klieštiny je v súčasnosti Rastislav Bačík.
Dejiny.
Prvá písomná zmienka o Klieštine pochádza z roku 1408. Klieština bola krátko súčasťou obce Dolná Mariková, koncom 20. storočia sa však osamostatnila.

</doc>
<doc id="28854" url="https://sk.wikipedia.org/wiki?curid=28854" title="Republikánska strana (USA)">
Republikánska strana (USA)

Republikánska strana, známa tiež ako GOP (Grand Old Party), je jednou z dvoch hlavných súčasných politických strán v Spojených štátoch. Vznikla v 50. rokoch 19. storočia ako hlavný politický súper vtedy dominantnej Demokratickej strany a odvtedy tieto dve strany dominujú americkej politike.
Republikánsku stranu založili v roku 1854 aktivisti proti otroctvu, ktorí sa postavili proti územnému zákonu Kansas-Nebraska Act, ktorý umožňoval potenciálne rozšírenie otroctva na západné územia. Strana podporovala hospodársku reformu zameranú na priemysel, investície do výroby, železníc a bankovníctva. Bola úspešná na severe, pričom do roku 1858 získala väčšinu bývalých whigov a zo Strany slobodnej pôdy, a vytvorila väčšinu takmer vo všetkých severných štátoch. Bieli južania z triedy plantážnikov sa začali obávať ohrozenia budúcnosti otroctva v Spojených štátoch. Po zvolení Abrahama Lincolna za prvého republikánskeho prezidenta Spojených štátov v roku 1860 sa južné štáty oddelili od USA. Republikánska strana následne viedla pod vedením Lincolna a republikánskeho kongresu boj za porážku Konfederácie v americkej občianskej vojne, čím sa zachovala Únia a zrušilo otroctvo.
Po vojne strana do veľkej miery dominovala v celoštátnej politike až do Veľkej hospodárskej krízy v 30. rokoch 20. storočia, kedy stratila väčšinu v kongrese a programy demokratov Nový údel sa ukázali ako populárne. Zvolenie Dwighta D. Eisenhowera v roku 1952 bolo zriedkavým prelomom medzi demokratickými prezidentmi a po druhej svetovej vojne stál na čele obdobia zvýšenej hospodárskej prosperity. Po ére legislatívy o občianskych právach v 60. rokoch, ktorú prijali demokrati, sa Juh stal spoľahlivo republikánsky, a Richard Nixon získal v roku 1972 49 štátov, ktoré označil za „mlčiacu väčšinu“. Zvolenie Ronalda Reagana v roku 1980 zmenilo smerovanie národnej politiky a pod zástavou republikánov spojilo zástancov ekonomiky voľného trhu, sociálnych konzervatívcov a zahraničnopolitických jastrabov studenej vojny. Od roku 2009 strana čelila výraznému frakcionárstvu vo vlastných radoch a posunula sa smerom k pravicovému populizmu. Po víťazstve Donalda Trumpa v prezidentských voľbách v roku 2016 sa strana priklonila k trumpizmu.
V 21. storočí získava Republikánska strana najväčšiu podporu od vidieckych voličov, bielych južanov, evanjelických kresťanov, mužov, starších občanov a voličov bez vysokoškolského vzdelania. V ekonomických otázkach si strana od svojho vzniku zachováva propodnikateľský postoj. Podporuje nízke dane a dereguláciu a zároveň je proti socializmu, odborom a jednotnej zdravotnej starostlivosti. Strana tiež podporuje hospodársky protekcionizmus vrátane zavádzania ciel na dovoz a je proti voľnému obchodu. V sociálnych otázkach sa zasadzuje za obmedzenie potratov, podporuje politiku tvrdého boja proti zločinu, ako je trest smrti a zákaz rekreačného užívania drog, podporuje vlastníctvo zbraní a zmiernenie obmedzení týkajúcich sa zbraní a je proti právam transsexuálov. Strana podporuje obmedzené legálne prisťahovalectvo, ale dôrazne sa stavia proti nelegálnemu prisťahovalectvu a podporuje deportáciu osôb bez trvalého právneho postavenia, ako sú prisťahovalci bez dokladov a osoby s dočasným chráneným štatútom. V zahraničnej politike strana podporuje pomoc USA Izraelu, ale je rozdelená v otázke pomoci Ukrajine a vo všeobecnosti podporuje zlepšenie vzťahov s Ruskom, pričom Trump posilňuje izolacionistický program zahraničnej politiky „America First“.
Republikánski prezidenti.
K roku 2021 sa na tomto poste vystriedalo celkovo 19 republikánskych prezidentov.

</doc>
<doc id="28855" url="https://sk.wikipedia.org/wiki?curid=28855" title="Republikánska strana USA">
Republikánska strana USA



</doc>
<doc id="28859" url="https://sk.wikipedia.org/wiki?curid=28859" title="Jana Halušková">
Jana Halušková

Jana Halušková je bývalá poslankyňa Národnej rady SR.
Jana Halušková bola poslankyňou NR SR vo volebnom období 1998 - 2002 za Stranu demokratickej ľavice.

</doc>
<doc id="28862" url="https://sk.wikipedia.org/wiki?curid=28862" title="Bodiná">
Bodiná

Bodiná je obec na Slovensku v okrese Považská Bystrica.

</doc>
<doc id="28863" url="https://sk.wikipedia.org/wiki?curid=28863" title="Brvnište">
Brvnište

Brvnište je obec na Slovensku v okrese Považská Bystrica.
Poloha.
Nachádza sa v Javorníkoch, pohorí oddeľujúcom Považie od moravskej hranice, vzdušnou čiarou asi 10 km od Považskej Bystrice. Údolie Papradnianky obmedzuje jej šírku, susedné Papradno (zo SZ) a Stupné (z JV) zasa dĺžku. 
Dejiny.
Prvá písomná zmienka o osade "Brwnisste" pochádza z roku 1589, no nálezy bronzových predmetov z mladšej doby kamennej (11. - 10. storočie pred Kr.) dokazujú osídlenie okolia dávno predtým. V Brvništi sa našiel bronzový poklad, obsahujúci sekery s tuľajkou, kosáky, časti kopijí, kladivko, časti náramkov a kus bronzu. Mladšie nálezy prezentuje kamenná čepieľka a črepy z obdobia púchovskej kultúry z prelomu letopočtu, ako aj črepy slovanských osadníkov z 9. storočia. 
Terajšia obec vznikla na základe valaského osídlenia zo 16. storočia na území chotára Veľkej Jasenice. Osada patrila považskému panstvu a jej obyvatelia sa venovali najmä poľnohospodárstvu.

</doc>
<doc id="28865" url="https://sk.wikipedia.org/wiki?curid=28865" title="Dolná Mariková">
Dolná Mariková

Dolná Mariková je obec na Slovensku v okrese Považská Bystrica.
Poloha.
Dolná Mariková leží 13 km severozápadne od okresného mesta v pohorí Javorníky, centrum obce sa nachádza v Javorníckej brázde, jej osady sú rozmiestnené prevažne vo Vysokých Javorníkoch. Obcou preteká smerom na juhovýchod Marikovský potok, ktorý na území obce priberá sprava Kátlinský potok a zľava Besné. Stred obce sa nachádza v nadmorskej výške 343 m n. m.
Vstup do Marikovej vytvára skalná brána. Mohutnú červenú skalu, na ktorej sa v časoch raného stredoveku nachádzali hatnianske hrádky, tu rieka pretína a tvorí dve bradlové terasy, akoby strážcov dediny, pod dozorom ktorých preteká riečka Marikovka. Popri tejto riečke vedie cesta spájajúca dedinu s okolím, s obcou Horná Mariková (7 km na severozápad) a obcou Hatné (2,5 km na juhovýchod).
Dejiny.
Osídlenie územia dnešnej obce spadá už do obdobia paleolitu, čo dokladajú nálezy z tohto obdobia v lokalite Hatné na vyvýšenine Hrádok. Ďalšie nálezy potvrdzujú aj osídlenia v neolite, odkryté bolo aj sídlisko lužickej kultúry.
Bola založená na zákupnom práve pravdepodobne v 13. storočí v časoch Matúša Čáka. Prvá písomná zmienka o nej pochádza z roku 1321 (Kethlehota), kedy sa v chotároch dnešnej Marikovej nachádzali 3 obce: 2 lehoty a osada Kobárovce. Pôvodne patrila Kiliánovi, predchodcovi rodiny Hatňanskovcov, v 15. storočí patrila pôvodne len časť, neskôr celá obec, panstvu Považská Bystrica. V roku 1575 tu pracoval jeden, v roku 1720 už päť mlynov. Roku 1828 žilo v 539 domoch 2 317 obyvateľov, ktorí sa zaoberali najmä poľnohospodárstvom a spracovaním dreva z miestnych lesov. V 19. storočí tu stála píla, sedem páleníc a okrem mlynov aj kováčske vyhne. V rokoch 1933-1934 pôsobil v obci Ján Nálepka. V roku 1954 sa odčlenila susedná Horná Mariková.
Pamiatky.
Rímskokatolícky kostol sv. Petra a Pavla bol postavený v roku 1758 v barokovom slohu. Socha pri kostole bola vytesaná v roku 1759. Na kopaniciach sa zachovala pôvodná zrubová ľudová architektúra na zvýšenej podmurovke s pivnicou pod izbou, so šindľovou sedlovou strechou. Pri osade Ficovci stojí chránená lipa malolistá stará vyše 200 rokov, vysoká 27 m, obvod kmeňa 4,1 m a priemer koruny 20 m.
V osade Juracovci, miestna časť Besné, číslo domu 245, je zriadená Chalúpka marikovských tradícií z druhej polovice 19. storočie -minimúzeum v pôvodnej architektúre. Celé vybavenie chalúpky je pôvodné, od druhej polovice 19. storočia do konca 40. rokov 20. storočia. Nachádza sa tu tiež zbierka krojov z Marikovej , dobové písomnosti a fotografie.
Miestne časti.
Oficiálne sú súčasťou obce tri miestne časti: Besné, Hadoše a Kátlina, ktoré sú ďalej rozdelené do viacerých kopaníc. 
Besné.
Miestna časť leží približne 1,5 km severne od centra obce na styku Javorníckej brázdy a Vysokých Javorníkov na rovnomennom potoku. Je rozčlenená na tieto kopanice: Abovce, Bracinovci, Cabajovci, Hluškovci, Hujkovci, Jarošinovci, Juracovci, Máčkovci, Pavlovci, Pleškovci, Pupkovci, Škrabkovce, Šulavovci.
Hadoše.
Nachádza sa 5 km severozápadne od centra obce uprostred Vysokých Javorníkov v údolí Kátlinského potoka. Je to miestna časť Kátliny. Stojí tu neobaroková kaplnka a drevená zvonica. V osade Repovci vyrástlo malé rekreačné stredisko s ubytovacími kapacitami, z tejto osady vychádza žlto-značkovaná turistická trasa do obce Horná Mariková. V Hadošoch sa nachádza reštaurácia a lyžiarsky vlek. K miestnej časti patria tri osady: Kapitánovci, Kopcovci a Repovci. Len pár metrov nad Repovcami stojí drevená budova, ktorá slúžila až do 70. rokov ako miestna škola.
Kátlina.
Je najvzdialenejšou (cca 6 km na severozápad od stredu obce), najťažšie dostupnou i najvyššie položenou časťou obce. Rozkladá sa v hornatej oblasti Vysokých Javorníkov na hornom toku Kátlinského potoka na juhovýchodných stráňach vrchu Zigov (893,2 m n. m.). Zahŕňa niekoľko osád: centrum Hadoše s vyššie uvedenými osadami, Lučanovci, Marálovci, Vlčkovci, Zigovci a Pasiečka, nad ktorou je umiestnený vysielač televízneho a mobilného signálu. Sedlom Zigov vedie modro-značkovaná turistická trasa z Hornej Marikovej do sedla Kýčerka (745 m n. m.) a ďalej do Mestečka.
Šport.
Pôsobí tu futbalový klub TJ Slovan Dolná Mariková.

</doc>
<doc id="28866" url="https://sk.wikipedia.org/wiki?curid=28866" title="Dolný Lieskov">
Dolný Lieskov

Dolný Lieskov je obec na Slovensku v okrese Považská Bystrica.

</doc>
<doc id="28867" url="https://sk.wikipedia.org/wiki?curid=28867" title="Domaniža">
Domaniža

Domaniža je obec na Slovensku v okrese Považská Bystrica. Najvýznamnejšou pamiatkou a dominantou obce je gotický, renesančne prestavaný, Kostol sv. Mikuláša zo 14. storočia, ktorý postavili na mieste románskej rotundy.

</doc>
<doc id="28868" url="https://sk.wikipedia.org/wiki?curid=28868" title="Ďurďové">
Ďurďové

Ďurďové je obec na Slovensku v okrese Považská Bystrica.

</doc>
<doc id="28869" url="https://sk.wikipedia.org/wiki?curid=28869" title="Hatné">
Hatné

Hatné je obec na Slovensku v okrese Považská Bystrica.
Významné udalosti.
Na ustanovujúcej schôdzi 13. decembra 1992 vzniklo poľnohospodárske výrobné družstvo (PVOD) Horal na troskách Jednotného roľníckeho družstva Považská Bystrica – Považské podhradie “Družba“. Družstvo hospodári na 1353 ha poľnohospodárskej pôdy, z toho 195 ha ornej. V rastlinnej výrobe sa orientuje na výrobu krmív pre potreby hospodárskych zvierat, kŕmneho obilia a olejovín. zameriava sa aj na výrobu kravského a ovčieho mlieka, predaj jatočných jahniat, odpredaj hovädzieho a bravčového mäsa prostredníctvom vlastného bitúnku.
Od roku 1990 je Hatné zasa samostatnou obcou s novozvoleným zastupiteľstvom a starostom Dušanom Hladkým. Úlohami zastupiteľstva bolo, prístavba kultúrneho domu, rekonštrukcia sály, javiska, strechy a fasády hasičskej zbrojnice, vybudovanie vodovodu, kanalizácie, úprava komunikácií, prístavbu kaplnku na cintoríne, výstavba domu smútku, vybudovanie športovísk, perspektíva plynofikácie, rozvoj kultúry, tradícií, zavedenie separovaného zberu plastov, skla a iného domáceho odpadu, káblová televízia a iné. 
V súčasnosti stojí stále na čele obce Dušan Hladký a zastupiteľstvo volené každé štyri roky. Väčšina z úloh je splnená, zvyšné čakajú na realizáciu.Od roku 2007 je novou starostkou p. Iveta Žilovcová. V júli roku 2007 sa do novovybudovanej bytovky v hornej časti Hatného /Sánka/ nasťahovalo 10 mladých rodín. Bytovka bola postavená s prostriedkov európskej únie pre rozvoj bývania. Nachádza sa v nej 10 bytových jednotiek, z toho 4 dvoj izbové a 6 trojizbových bytov. V auguste 2008 bol opravený most do osady Zahrádkovce, ktorý zničila povodeň v roku 2005.

</doc>
<doc id="28870" url="https://sk.wikipedia.org/wiki?curid=28870" title="Horná Mariková">
Horná Mariková

Horná Mariková je obec na Slovensku v okrese Považská Bystrica.
Poloha.
Horná Mariková leží severozápadne od okresného mesta v pohorí Javorníky, centrum obce sa nachádza v Javorníckej brázde, jej osady sú rozmiestnené prevažne vo Vysokých Javorníkoch. Obcou preteká smerom na juhovýchod Marikovský potok nazývaný aj Marikovka. Priemerná nadmorská výška obce je 
Obec susedí na juhovýchode s obcou Dolná Mariková, na severovýchode s Papradnom, na juhozápade s obcou Lazy pod Makytou a na severozápade s Českom.
Dejiny.
História obce je z väčšej časti rovnaká s históriou susednej Dolnej Marikovej. Dňa 12. júla 1321 daroval uhorský kráľ Karol I. magistrovi Ondrejovi všetky dediny v Marikovskej doline. Medzi nimi boli aj dve susediace Lehoty (Kethlehota), o ktorých sa predpokladá, že jedna bola na území dnešnej Dolnej Marikovej a druhá na území dnešnej Hornej Marikovej. Ďalej sa obec spomína ako Marikowa Lehota v roku 1438. Históriu Hornej Marikovej, tak ako aj okolitých obcí, ovplyvnila valašská kolonizácia, kde Valasi mali zaručené určité limitované výsady, mali svoje právo a svojho vojvodu, ktorý sídlil istý čas v Marikovej. Prvým náznakom k rozdeleniu Marikovej bol rok 1789, keď došlo k zriadeniu farnosti Hornyo Hlboke, ktorá sa nachádzala na území terajšej Hornej Marikovej a spravovala obec po cirkevnej stránke. Na konci 17. storočia sa v tejto oblasti menil charakter valašskej kolonizácie, vznikali kopanice a Valasi žili usadlejším spôsobom života. Ale tento spôsob obživy nebol pre nich výnosný, keďže pôda dávala slabú úrodu a bola málo vhodná na obrábanie. Chudoba obyvateľstva narastala až v roku 1828 vyvrcholila vzburou, ktorá zasiahla takmer celu Marikovú. Obyvateľstva pribúdalo a keďže poľnohospodárstvo a spracovanie dreva ich nedokázalo ďalej uživiť, odchádzali od konca 19. storočia do cudziny, hlavne do USA a Kanady. K rozdelenie obce na Dolnú a Hornú Marikovú došlo dňa 16. mája 1954.
Pamiatky.
V centre obce, v osade Modlatín, sa nachádza rímskokatolícky kostol sv. Jána Nepomuckého. Bol postavený v roku 1765 a v rokoch 19251926 bol prestavaný a rozšírený o novú časť lode s bočnou prístavbou. V jednotlivých osadách je zachovaná pôvodná zrubová ľudová architektúra (zvýšená podmurovka s pivnicou pod izbou a pôvodne so šindľovou sedlovou strechou), ktorá je v súčasnosti premieňaná na rekreačné chaty a chalupy.
V osade Ráztoka bol drevený kostolík dokončený v roku 1949, jediný drevený kostol v okrese, ktorý však dňa 11.8.2016 z neznámych príčin zhorel do tla. V roku 2018 začala stavba nového kostolíka, ktorého dokončenie je plánované v roku 2019.
Miestne časti.
Hornú Marikovú tvorí 108 osád (v súčasnosti ich je veľký počet zaniknutých), ktoré v minulosti zakreslil (r. 1959) do svojej amatérskej mapy miestny správca farnosti Anton Michalík. Keďže sa obec skladá z veľkého počtu osád, uvedieme z nich len tie hlavné, a tiež najväčšie: Pagaňov, Belejov, Modlatín, Vlkov, Ráztoka. 
Pagaňov.
Je to prvá osada Hornej Marikovej, ktorá sa nachádza v kopaničiarskej oblasti Javorníkov, v doline Marikovského potoka, juhovýchodne od stredu obce.
V osade stojí pamätník a pamätná izba kpt. Jána Nálepku v budove bývalej školy, kde nastúpil ako učiteľ v roku 1931, neskôr prešiel do susednej obce Dolná Mariková. V budove tejto historickej školy vyrástol domov dôchodcov. Na vrchu Bôn, ktorý sa vypína nad osadou a je viditeľný z diaľky, je umiestnený vysielač televízneho a mobilného signálu.
Belejov.
Osada sa nachádza v doline Marikovského potoka, juhovýchodne od stredu obce.
V osade stojí výrobná hala (pôvodne pobočka ZVL Považská Bystrica), ktorej priestory sú dnes nevyužité. Na konci osady sa dlhé roky nachádzala píla na spracovanie dreva, ktorej majiteľom bol obecný úrad. V roku 2011 píla vyhorela a v súčasnosti z nej takmer nič nezostalo.
Modlatín.
Osada sa nachádza v kopaničiarskej oblasti Javorníkov a je považovaná za stred resp. centrum obce.
Nachádzajú sa tu okrem iného aj budova základnej školy, súkromný rybník s možným ubytovaním v chatkách, pohostinstvo, bývalý hotelový komplex (v súčasnosti prestavovaný novým majiteľom), obchod, dobový kostol sv. Jána Nepomuckého, amfiteáter pre organizovanie folklórnych slávností so skazenom, obecný úrad, požiarna zbrojnica, a taktiež nový súkromný domov dôchodcov Panda umiestnený v bývalej budove pohraničnej stráže.
Vlkov.
Leží na ceste z osady Modlatín do osady Ráztoka, severozápadne od stredu obce. 
Zachovala sa pôvodná ľudová zrubová zástavba a osada sa, podobne ako okolité osady, v súčasnosti mení na rekreačnú oblasť. Je východiskom neznačkovaných turistických trás na hlavný hrebeň Javorníkov. Cez susednú osadu Medvedinec je možný prístup na modro-značkovanú trasu vedúcu z Hornej Marikovej do rekreačného strediska Kohútka - Portáš na hlavnom hrebeni. V tejto osade sa nachádza penzión Wolf Land s možnosťou ubytovania.
Ráztoka.
Osada leží na konci cesty 3. triedy smerom z obce Udiča, severne od stredu Hornej Marikovej, v pramennej oblasti Marikovského potoka a pod Frňovským sedlom () v hlavnom hrebeni pohoria Javorníky. Je to posledná osada Hornej Marikovej, ktorá hraničí s Českom. 
V osade sa donedávna nachádzal drevený kostolík - Kaplnka Božieho srdca Ježišovho, dokončený v roku 1949 (drevená zvonica bola v osade už v roku 1870, samotný zvon oveľa skôr), ktorý bol jediným dreveným kostolom v považskobystrickom okrese. Z neznámych príčin dňa 11.8.2016 vypukol v drevenom kostole požiar, pri ktorom zhorel takmer do tla. Od roku 2018 sa začalo so stavbou nového kostolíka na pôvodnom mieste, dokončenie sa predpokladá v roku 2019. Pôvodná zrubová ľudová architektúra sa v súčasnosti mení na rekreačné chaty a chalupy. Dnes je osada rekreačnou oblasťou, súčasť CHKO Kysuce ako celá obec. Žlto-značkovaný turistický chodník vedie na vrch Malý Javorník () v hlavnom hrebeni pohoria. V tejto časti sa nachádza aj lyžiarske stredisko SKI Ráztoka, ktoré ponúka všetko od umelého zasnežovania, nočných lyžovačiek až po odvoz lyžiarov autobusom zdarma.

</doc>
<doc id="28871" url="https://sk.wikipedia.org/wiki?curid=28871" title="Horný Lieskov">
Horný Lieskov

Horný Lieskov je obec na Slovensku v okrese Považská Bystrica.

</doc>
<doc id="28872" url="https://sk.wikipedia.org/wiki?curid=28872" title="Jasenica (okres Považská Bystrica)">
Jasenica (okres Považská Bystrica)

Jasenica (, do roku 1924 Malá Jesenica a Veľká Jesenica, 1924-1946 Jesenica, od roku 1946 Jasenica) je obec na Slovensku v okrese Považská Bystrica.
Geografická poloha.
Obec Jasenica leží v regióne Horné Považie, v Trenčianskom kraji, v okrese Považská Bystrica. Nachádza sa na začiatku Papradnianskej doliny.
Obec susedí z juhu s mestkými časťami Považskej Bystrice - Šebešťanová a Podvažie, zo severu hraničí s obcou Stupné, zo západu s obcou Udiča a z východu s obcou Hvozdnica. Na východe hraničí na krátkom úseku aj s mestom Bytča - časť Mikšová. 
Dejiny.
Písomná zmienka.
Prvá písomná zmienka o obci pochádza z roku 1269 v súpise majetku nitrianskeho biskupstva z roku 1269 na severozápadnom Slovensku (za čias biskupa Vincenta II.) sa spolu s Bytčou a Urbanovom (dnes miestna časť obce Maršová – Rašov) ešte pod názvom „Jezencha“, čím sa radí medzi najstaršie v okrese Považská Bystrica.
Majetok rodu Suňogovcov a rozdelenie obce.
Do majetku nitrianskeho biskupstva však Jasenica patrila až do roku 1394, keď nitriansky biskup Michal II. s podporou nitrianskej kapituly predal Mikulášovi Suňogovi (Szúnyogh, Zvnyvgdictus) z Abova a jeho synom právo richtárstva v dedine Jasenica. Jeho potomkovia sa do trenčianskej oblasti vysťahovali a začali si písať prídomok z Jasenice.
Chotár vtedajšej Jasenice bol oveľa väčší ako je dnes. Podľa histórie obcí Papradna a Brvnišťa chotár Veľkej Jasenice siahal až do týchto končín. Keď v 14. storočí začala do severnej časti Papradňanskej doliny prúdiť valašská kolonizácia, určovaná feudálnym panstvom Bytča, z pôvodného chotára Veľkej Jasenice sa neskôr v 15. storočí vyčlenil ucelený Papradňanský chotár. Potomkovia tejto kolonizácie v 16. storočí založili tiež v pôvodnom chotári Veľkej Jasenice obec Brvnište.
Pôvodný majetok nitrianskeho biskupstva sa zakrátko rozčlenil na dve obce: Malá Jasenica a Veľká Jasenica. Stalo sa tak pravdepodobne v polovici 16. storočia, keď sa majiteľmi panstva v Bytči stali Thurzovci, ktorí preberali bývalý majetok Nitrianskeho biskupstva. Malá Jasenica prešla pod majetok panstva Bytča (uvádza sa v jeho urbári v roku 1592,1673 a 1721) a Veľká Jasenica pod šľachtický rod Suňogovcov.
Od roku 1536 patrila časť Jasenice aj bratom Jánovi a Rafaeolovi Podmanickým (lúpežní rytieri, potomkovia uhorského šľachtického rodu na Považí), ktorý ju dostali darom od Jána Zápolského.
Spojenie Malej a Veľkej Jasenice.
Dve samostatné dedinky Malá Jasenica a Veľká Jasenica sa po dlhom čase, keď boli vlastnené rôznymi vlastníkmi, zjednotili v roku 1924 do jednej obce s názvom Jesenica. V roku 1946 sa pomenovanie obce úradným rozhodnutím zmenilo na Jasenica.
Historické pamiatky.
Nachádzajú sa tu dve historické pamiatky, ktoré boli zaradené do súboru národných pamiatok.
Náboženstvo.
V Jasenici je zriadená Rímskokatolícka farnosť sv. Michala Archanjela, ktorá v sebe združuje aj dve priľahlé obce: Stupné a Podvažie. Podľa právneho usporiadania patrí táto farnosť do Žilinskej diecézy. Správcom farnosti je Ing. Igor Škrabák.
Turistika.
Okolie obce ponúka množstvo príležitostí milovníkom letnej aj zimnej turistiky.
Letná turistika.
V okolí sa nachádza viacero prírodných rezervácií.

</doc>
<doc id="28873" url="https://sk.wikipedia.org/wiki?curid=28873" title="Kostolec (okres Považská Bystrica)">
Kostolec (okres Považská Bystrica)

Kostolec (pôvodný názov Kostelec) je obec na Slovensku v okrese Považská Bystrica.
Poloha.
Obec Kostolec sa nachádza v malebnom prostredí desať kilometrov severovýchodne od Považskej Bystrice. Je ukrytá za Manínskou tiesňavou. Obec, jej centrálna časť, je rozložená po pravej strane kotliny pod skalnatým bralom Bosmany. Tvoria ju ešte dve osady Kresánie a Záhrady. Najvyšší bod obce je Kostelná. Panorámu dookola doplňujú Kavča, Drienovka, Ostrenec-(Kuňa) a Hoľazne, ktoré patria do chráneného územia Strážovských vrchov. Údolím kotliny preteká potok Teplianka.
Dejiny.
Názov obce Kostelec vznikol alebo bol pravdepodobne odvodený od kostola, ktorý mal byť udajne v dávnych dobách postavený na kopci nad dedinou dodnes volaným Kostelná. Dedinu tvorilo niekoľko drevených domov, ktoré z času na čas zničil požiar. V súčasnosti sa zachovali len dve drevenice. K histórii obce patrí spomenúť, že na potoku Teplianka boli postavené tri mlyny, pričom prvý stál vyše pánskej záhrady, druhý na doline oproti drevenej škole patril Grinovi a tretí, ktorého majiteľom bol Štafen a neskôr Škríp, stál pod lesom. 
Stopy osídlenia pochádzajú už zo staršej doby kamennej (22 000 pred Kr.) respektíve aj neskoršej doby kamennej (2000 pred Kr.)

</doc>
<doc id="28874" url="https://sk.wikipedia.org/wiki?curid=28874" title="Malé Lednice">
Malé Lednice

Malé Lednice sú obec na Slovensku v okrese Považská Bystrica. V roku 1711 sa tu narodil slovenský jezuitský filozof a teológ, profesor Trnavskej univerzity Štefan Gažo.
Prvá písomná zmienka o Malých Ledniciach je v liste č. 10917 (Orságos Levétár - Štátny spisovaný archív v Budapešti) z roku 1339. Píše sa v ňom "podľa majiteľov Považskobystrického hradu a svedectiev poddaných z obce Sádočné, Lednice a Domaniža uvádza, že šoltésovo celej oblasti ešte Matúš Čák daroval občanovi z Ledníc Poznannovi a jeho synovi Čelkovi.
Malé Lednice boli výnimočné počtom zemianskeho obyvateľstva. V rámci sčítania obyvateľstva z roku 1785 sa uvádza: V stolici bolo 3108 Šľachticov, čo je 2,86 percenta obyvateľov mužského pohlavia. Boli rozptýlení v 201 sídlach. Najviac ich žilo v Dežeroviach (128), Malých Ledniciach ( 97), Rajci (93), Mikušovciach (92), Trenčíne (82)
Zaujímavosťou obce je rozšírenie priezviska Lednický, ktoré je v obci majoritné. Ďalej sa rody Lednických delia na Mušovcov, Solárovcov, Čmelovcov, Majkárov, Gašperovcov, Kvasničkovcov z Dubnice, Obeslovcov de Kislednic z Budapešti a Komárne ,Pohankovcov ,Novosádovcov, Zadkovcov, Kapčiarovcov, Z nižova atď. 29.apríla 1655 cisár Ferdinand III. dal na "Prešporskom zámku" povýšiť do stavu zemianskeho troch bratov Lednických - Jána, Adama a Gregora. Menovaní aj s deťmi a manželkami boli prijatí za zemanov Trenčianskej župy jej veľkožupanom Anrejom Rudňanským vo štvrtok po veľkej noci v roku 1656 na Trenčianskom hrade. Pôvodný rodový erb rodiny Lednických pozostáva z modrého pozadia na zelenej zemi dominuje sediaci biely pelikán. Vo svojom hniezde kŕmi svojou vlastnou krvou svojich synov. Na pelikánom sú dve šesťcípe zlaté hviezdy, medzi ktorými je v strede strieborný polmesiac. V roku 1661 cisár Leopold I. Habsuburský udeľuje Danielovi, Michalovi a Jurajovi Lednickým šľachtickú listinu a erb. Prvá písomná zmienka o rode Lednických je už z roku 1389. V tom roku dostal prvý známy príslušník rodu Lednických Ištván od cisára Žigmunda I. ako dar časť obce "Kislednic", teda Malých Lednic. Podľa tejto darovanej časti zeme si rod privlastňuje aj rodinné meno Lednitzky. Na novom rodovom erbe rodiny Lednických z roku 1661 dominuje vzpriamený dvojchvostý zlatý lev. Za ním je modré pozadie a lev stojí na zelenej zemi. Natočený je vpravo a v pravici drží zakrivený meč. Na vyobrazení erbu v publikácii Magyar Nemes Csalók, zväzok VI. od Bélu Kempelena z roku 1913 má lev otvorenú papuľu, vyplazený jazyk a ozdobu nad erbom je rytierska helmica aj kráľovská koruna.
Malé Lednice sú známe aj tým, že v nich vzniklo a pôsobí občianske združenie Kiapeška.

</doc>
<doc id="28875" url="https://sk.wikipedia.org/wiki?curid=28875" title="Papradno">
Papradno

Papradno je obec na Slovensku v okrese Považská Bystrica. Leží v doline Papradnianky v Javorníkoch. Súčasťou obce sú viaceré lazy pod hlavným hrebeňom pohoria, severozápadne od obce. Súčasťou obce je osada Podjavorník.
Obec leží vo vzdialenosti cca od okresného mesta Považská Bystrica. Patrí medzi najväčšie obce v okrese Považská Bystrica. V roku 2019 sa stalo obcou roka na území SR.
Dejiny.
Prvá písomná zmienka o obci Papradno pochádza z roku 1525 a v minulosti táto obec patrila pod feudálne panstvo Bytča. Chotár Papradna vznikol v 15. storočí oddelením od chotára Veľká Jesenica. Osídľovanie obce prebiehalo pomaly, v 14. a 16. storočí prebiehalo najmä vďaka Valašskej kolonizácií. Na túto kolonizáciu sa dodnes zachovala aj pamiatka vo forme erbu obce Papradno. V erbe môžeme vidieť barana stojaceho na pažiti. Tento symbol obce sa používa už od roku 1757. Postupným osídľovaním Papradna sa začali vytvárať aj kopaničiarske osady. Z najvýznamnejších môžeme menovať napríklad osadu Podjavorník, Majer, Podhúboč a iné.
V roku 1649 došlo k radikálnemu zhoršeniu sociálnej situácie v obci a to najmä kvôli pôsobeniu grófky Biháryovej, ktorá dostala celú obec i jej chotár do prenájmu. Táto situácia trvala až do roku 1848, kedy sa Papradno vymanilo z poddanstva. Potom sa začalo v obci intenzívnejšie rozvíjať poľnohospodárstvo, chov dobytka, rôzne remeselnícke činnosti a podobne. Keďže však Papradno leží v horskej oblasti, poľnohospodárstvu sa tu príliš nedarilo a ľudia boli odkázaní odchádzať za prácou do zahraničia (najčastejšie do Nemecka a Maďarska).
V roku 1906 bola aj obec Papradno, ako mnohé iné, postihnutá maďarizáciou a bol jej určený nový názov – Kosárfalva (v doslovnom preklade dedina košikárov). Tento pomaďarčený názov bol odstránený až v roku 1918, so vznikom Československej republiky. Z ďalších významných historických udalostí ešte treba spomenúť založenie dobrovoľného požiarnického zboru v roku 1896, založenie pobočky Slovenského Červeného kríža v roku 1935. V obci dodnes pôsobí aj Poľovnícke združenie, Klub dôchodcov a občanov ZŤP a krúžok priateľov prírody.
Architektonickou dominantou obce je jednoloďový kostol z roku 1792, postavený v neskoro barokovom štýle.
Súčasnosť obce a turistika.
Rozvoj Papradna je v súčasnosti zameraný hlavne na rozvoj turistiky, najmä vďaka tomu, že cca 5 – od obce sa nachádza pohorie Javorníky, patriace do CHKO Kysuce. V samotnej obci Papradno sa nachádza Obecný úrad, Kultúrny dom, niekoľko obchodov s pestrým sortimentom tovaru, agropenzión, farma zameraná na chov koní, poníkov, oviec a dobytka. Turisti si na tejto farme môžu vyskúšať jazdu na koni. V okolí obce je aj niekoľko vyznačených cykloturistických trás. Okolitá príroda je bohatá na lesné plody a huby. V obci sa dodnes zachovalo väčšie množstvo dreveníc, reprezentujúcich ľudovú architektúru.
V obci sa každoročne konajú viaceré kultúrne podujatia.
K obci patria aj miestne časti ako napr.:
V blízkosti obci sa tiež nachádza Koliba, ktorá ponúka širokú škálu domácich produktov či už jedál alebo výrobkov z ovčieho syra. Je tu tiež možnosť ubytovania v peknom príjemnom vidieckom prostredí.

</doc>
<doc id="28876" url="https://sk.wikipedia.org/wiki?curid=28876" title="Plevník-Drienové">
Plevník-Drienové

Plevník-Drienové je obec na severozápade Slovenska v okrese Považská Bystrica.
Nachádza sa medzi mestami Považská Bystrica a Bytča.
Dejiny.
Prvá písomná zmienka o obci Plevník-Drienové sa datuje od roku 1354 v spojitosti s Považskobystrickým panstvom, ktoré podľa písomných údajov jestvovalo od 14. storočia. Centrom panstva bol počas celého stredoveku až do konca 18. storočia Považský hrad. Obec sa začala tvoriť na vŕšku pod vrcholom Dúbravky, ako bolo zvykom v tejto dobe. Považská Bystrica mala v 2. polovici 14. storočia približne 40 domov, Plevník asi päť a 40 obyvateľov. V tomto storočí sa rozšíril žľazový a pľúcny mor „čierna smrť“, ktorá vyľudnila celé osady a obce. Cesta pozdĺž toku Váhu bola známa ako obchodná aj vojenská – so smermi na Moravu, Poľska, Uhorska. Poloha bola teda veľmi výhodná. Obec bola evidovaná ako poddanská – žili tu len poddaní. Obyvatelia boli väčšinou pastieri, poľnohospodári a ovocinári. Plevník-Drienové vznikol zlúčením obcí Plevník a Drienové v roku 1952. 
Udalosti.
Počas histórie obcí došlo niekoľkokrát k ich premenovaniu, koncom 19. storočia sa nevyhli pomaďarčeniu.
Počet obyvateľov :
Polohopis.
Obec Plevník-Drienové sa rozprestiera na ľavom brehu Váhu v južnej časti Bytčianskeho podolia v doline Drienovky. Západnú časť chotára tvoria náplavy Váhu a Drienovky, strednú – pahorkatinnú časť v Manínskych vrchoch tvoria druhohorné horniny s výraznými bradlovými tvrdošmi. Pohorie, ktoré sa tiahne v katastrálnom území obce po jeho ľavej strane patrí do Súľovských vrchov, ktoré sú súčasťou Chránenej krajinej oblasti Strážovské vrchy. Chotár ma značné výškové rozdiely. Stred obce ma nadmorskú výšku , pro brehu Váhu je to a na Malom Maníne 812 metrov nad morom. Najvyšší bod je ale na hrebeni Hoľazní v nadmorskej výške s názvom Havrania skala.

</doc>
<doc id="28877" url="https://sk.wikipedia.org/wiki?curid=28877" title="Počarová">
Počarová

Počarová je obec na Slovensku v okrese Považská Bystrica.

</doc>
<doc id="28878" url="https://sk.wikipedia.org/wiki?curid=28878" title="Podskalie">
Podskalie

Podskalie je obec na Slovensku v okrese Považská Bystrica.
Nad obcou Podskalie sa nachádza prírodná rezervácia Podskalský Roháč so zachovalou teplomilnou vegetáciou na vápencovom substráte, kde sa vytvorili prirodzené lesné a nelesné spoločenstvá, v ktorých sa vyskytuje škála chránených, ohrozených a zriedkavých druhov rastlín charakteristických pre takýto typ biotopov. Územie Roháča predstavuje výrazný skalný hrebeň s početnými skalnými útvarmi, ako vežami, skalnými rebrami, v ktorých sa miestami nachádzajú otvory typu skalných okien, tunelov, ale aj mohutnými bralami so skalnými i niekoľko metrov vysokými strmými až kolmými stenami. Tieto viacstupňové skalné skupiny podmienili ťažšiu prístupnosť a miestami aj zložitú priechodnosť hrebeňa.

</doc>
<doc id="28879" url="https://sk.wikipedia.org/wiki?curid=28879" title="Prečín">
Prečín

Prečín je obec na Slovensku v okrese Považská Bystrica. 
V obci je rímskokatolícky kostol Narodenia Panny Márie z roku 1637 a kaplnka sv. Anny z roku 1909.
Geografia.
Obec Prečín leží v Trenčianskom kraji, v okrese so sídlom v Považskej Bystrici. Obklopujú ho kopce Súľovských vrchov, nachádza sa v južnej časti Súľovskej kotliny, na sútoku riek Domanižanka a Bodianka. V súčasnosti patrí k obci i miestna časť Zemianska Závada. Chotár má rozlohu 1736 hektárov. 
Lemujú ho skalnaté vápencové vrchy so zmiešaným drevnatým porastom – Trávna (635 metrov nadmorskej výšky), Ostrých vrch (617), Čierna hora (732), Sokolín (702), Stráne (837), Končiny (708), Bukovina (602), či kopce, ktorých úpätie sa dvíha priamo od posledných domov – Hradisko (548), Roháč (571), Trhovisko (647). Najnižší bod chotára má 322 metrov nadmorskej výšky. V chotári obce sa nachádzajú kvapľové jaskyne i niekoľko tzv. skalných miest. Prečín leží v rámci Slovenska v mierne chladnej oblasti s priemerným počtom dní so snehovou pokrývkou 60 až 90 dní v roku. Geologické podložie vzniklo prevažne v mladších druhohorách, pôda prevažuje vápenatka, tzv. rendzina s vysokým obsahom hlinito-ílových častí a kamenia. Priemerný ročný úhrn zrážok je okolo 800 mm. Priemerná ročná teplota je približnej 8 °C.
Dejiny.
Na území obce sa našli sídliskové nálezy halštatskej a púchovskej kultúry, z doby laténskej a rímskej, slovanské z doby veľkomoravskej z 10.-12. storočia. Obec sa spomína v roku 1385 a patrila rodine Prečínskovcov a Podmanickovcov, neskôr panstvu Považská Bystrica.
V čase SNP bol v obci štáb partizánskej skupiny Popova. Obec bola v septembri 1944 čiastočne vypálená počas povstaleckých bojov, nemeckými vojakmi. Zhoreli 4 domy.
V obci je rímskokatolícky pôvodne gotický kostol Narodenia Panny Márie, koncom 16. storočia a začiatkom 17. storočia renesančne upravený, v rokoch 1737-1798 barokovo prestavaný, v 19. storočí prístavba predsiene, baroková kaplnka z roku 1758 upravená koncom 18. storočia. Nad dedinou sa týčil drevený hrad, ktorý dal meno nielen vrchu, ale i celej obci. Obyvatelia pracovali prevažne v lesoch a poľnohospodárstve. V súčasnosti pracujú obyvatelia v niekoľkých menších prevádzkach priamo v obci, ale najmä v okresnom meste, v iných väčších mestách Slovenska i v zahraničí. Viacerí rodáci sa v poslednom období vrátili do rodnej obce natrvalo. V súčasnosti má Prečín asi 1500 obyvateľov.

</doc>
<doc id="28880" url="https://sk.wikipedia.org/wiki?curid=28880" title="Pružina (okres Považská Bystrica)">
Pružina (okres Považská Bystrica)

Pružina je obec na Slovensku v okrese Považská Bystrica.
Poloha.
Nachádza sa v Strážovských vrchoch, na severovýchodných úpätiach najvyššieho vrchu Strážovskej vrchoviny Strážova, v doline Pružinky. Jej súčasťou sú osady Priedhorie, Mlynište, Chmelisko, Podstrážie a Briestenné.
Dejiny.
Mesciská.
Okolie obce bolo osídlené už v praveku, čo dokladajú viaceré archeologické náleziská. Medzi najvýznamnejšie, nielen v rámci regiónu, patrí lokalita "Mesciská", kde bolo na pahorku nad sútokom Bieleho (Mojtínskeho) a Strážovského potoka pri osade "Riedka", objavené hradisko z obdobia Veľkomoravskej ríše. 
Hradisko opísal už v roku 1856 archeológ Anton Intibus, ktorý tu pozoroval valy a násypy, pričom tamojší obyvatelia mu potvrdili mnohé nálezy industrie. Po desaťročiach nezáujmu bolo zabudnuté hradisko na základe iniciatívy členov archeologického krúžku z Považskej Bystrice koncom 90. rokov 20. storočia obhliadnuté archeológmi Jozefom Moravčíkom a Karolom Pietom. Lokalizovali tu dve valove opevnenia, oddelené úžľabinou. Terasa sa nachádza približne 20-25 metrov nad potokom a z malej časti je pokrytá lesom, zvyšok tvorí lúka. Väčšie opevnenie so zachovanými násypmi má rozlohu 2,03 a menšie 0,58 ha. Väčšie hradisko má opevnenie dlhé 611 metrov a mohutný val s dĺžkou 260 m, široký v korune 3-4 m a vysoký 1,5-7 metrov. Priekopy lemujú časti valu z vonkajšej i vnútornej strany. Opevnenie je na 4 miestach prerušené, čo potvrdzuje existenciu vstupných brán. Pod svahom boli objavené zuhoľnatené časti brvien, zrejme pochádzajúce z palisád. Menšie hradisko má opevnenie dlhé 305 metrov, na JV sa zachoval výrazný val, široký 3-4 m, vysoký 1-1,5 m a dlhý 70 metrov. 
Nálezy z obdobia Púchovskej kultúry datujú osídlenie lokality do Železnej doby pred náš letopočet. Boli objavené výrobné objekty s pozostatkami železnej trosky, čoby dôkazu o spracovaní rudy. Slovanské osídlenie dokladajú nálezy črepov z 9. storočia, kedy sa tu zrejme nachádzalo obranné opevnenie miestneho obyvateľstva. Potvrdzujú to viaceré významné archeologické nálezy v okolí, no predovšetkým významný depot železných predmetov z veľkomoravského obdobia, ktoré objavili na Mesciskách. Objavené boli jazdecké strmene, ostrohy, sekerovité hrivny, sekery, kľúče, zubadlá, poľnohospodárske nástroje a iné predmety, ktoré zaradili nález medzi najväčšie slovanské depoty.
Pružina.
V 13. storočí obec prechádza do vlastníctva zemianskych rodín Pružinských a Lieskovských. Z tohto storočia pochádza aj prvá písomná zmienka o obci z roku 1272, kedy patrila panstvu hradu Košeca. 
Názvy obce:
Prvá známa obecná pečať Pružiny, bola použitá v roku 1770, je na nej vyobrazená sv. Žofia s tromi dcérami, kruhopis: * SIGILLUM POSESIO (NIS) PRVSINIENSIS *. Ďalšia pečať, datovaná rokom 1811, má rovnaký námet ale do obrazu je vpísaný letopočet, kruhopis: * PECATKA OSADI PRUZSINA *. Z roku 1864 s vyobrazením sv. Žofie alebo madony, kruhopis: * PREDSTAVENI OBCI PRUŽINA *
Koniec 19. a začiatok 20. storočia sú poznamenané zvýšeným úsilím o maďarizáciu Slovákov pre Pružinu je historickým paradoxom že práve v tomto období získava od cisára Františka Jozefa I. armáles – erbovú listinu s výnimočným umeleckým spracovaním. Podnetom na jej udelenie boli nesporne mimoriadne organizátorské a riadiace schopnosti a zásluhy pružinského rodáka Gabriela Baroša. V texte erbovej listiny sa uvádza: 
"„My, prvý František Jozef z vôle božej cisár Rakúska, Uhorska, Česka, Dalmácie, Chorvátska atď. (vymenované ďalšie tituly panovníka). Pamätlivo dávame týmto na vedomie všetkým, že My na návrh dočasne povereného uhorského ministerského predsedu z našej kráľovskej moci a osobitnej milosti týmto poskytujeme na základe našej najvyššej kráľovskej voľe a milostivo dovoľujeme, aby odteraz na večné časy v nasledovnej podobe sa používala erbová pečať v obci v Trenčianskej oblasti - Pružina (Barossháza). Blazón: Stojatý štít, na ktorom v modrom a červenom poli v jeho strede veje štylizovaná červeno-strieborná ľalia. Ľaliu obopína zospodu štítu vyrastajúci veniec sprava červených, zľava bielych prirodzených ruží. Na štíte umiestnená vpredhľadiaca korunou uzavretá jazdecká prilba s klenotom: ľalia s vencom ruží. Prikrývadlá prilby sú sprava červeno-strieborné zľava, modro-zlaté. Erb vo forme pečiatky je umiestnený na okrúhlom podklade, ktorý je ohraničený kruhopisom: * TRENČIANSKA OBLASŤ - OBEC PRUŽINA (BAROSSHÁZA) 1906 - 1911 *. Pretože toto všetko na začiatku nášho súčasného listu prostredníctvom zručných maliarových rúk a s umeleckým cítením a prirodzenými farbami je svetlostne viditeľné. Na pamiatku toho a na večné označenie menovanej Pružiny - obce v Trenčianskej oblasti. Výnimočnosť nášho erbového listu milostivo vydávajúc a povoľujúc posiľňujeme apoštolskou uhorskou kráľovskou visacou pečaťou. Napísané prostredníctvom nám uprimne obľúbeného veľkomožného grófa Károly Khuen-Héderváry, tajného radcu pre vnútro, hrdinu a nositeľa Svätoštefanského radu atď., dočasne povereného ministerstvom „Panovníkovej osobnosti“, poverený uhorský ministerský predseda. Vo Viedni v Rakúsku, 5. dňa vianočného mesiaca pána 1911, v 64. roku nášho panovania. Zapísané v kráľovskej knihe vo Viedni 19.2.1912.“"
Kňazi pôsobiaci v Pružinskej farnosti po Štefanovi Závodníkovi: Andrej Papay, Štefan Herman, Ferdinand Foltán, Dr. Daloš, Dr. Viktor Rašovec, hon. dekan Jaroslav Roman, Mgr. Róbert Hanuliak, hon. dekan Mgr. Pavol Gavenda
Osobnosti.
"Kňazi pochádzajúci z obce:"

</doc>
<doc id="28881" url="https://sk.wikipedia.org/wiki?curid=28881" title="Sádočné">
Sádočné

Sádočné je obec na Slovensku v okrese Považská Bystrica.

</doc>
<doc id="28882" url="https://sk.wikipedia.org/wiki?curid=28882" title="Slopná">
Slopná

Slopná je obec na Slovensku v okrese Považská Bystrica.
História.
Slopná je stará obec, svedčí o tom prvá písomná zmienka doložená v listine z roku 1277, kde je Slopná uvedená ako "possessio Szlopna". Obec pôvodne patrila k Trenčianskemu hradu. V roku 1323 ju trenčiansky župan Demeter daroval Tomášovi synovi Ogoliča, od ktorého pochádza rodina Slopňanských. Táto rodina patrila medzi najstaršie zemianske rodiny v Trenčianskej stolici. Medzi najstaršie spomínané postavy patrí, Gašpar literát zo Slopnej (Caspar literatus de Zlopna), uvádza sa ako bojovník v službách kráľa Mateja. V Slovenskej listine z roku 1460 sa spomína pod slovenským menom Caspar Slopnansky. Ďalšou historickou postavou, ktorá sa spomína bol Menhard zo Slopnej, tento daroval v roku 1466 kráľovi 800 forintov, za čo dostal do zálohy Teplú (dnes Trenčianska Teplá) a tak sa stal jej vlastníkom. 
Najznámejším rodákom bol však Šimon Fába (1731-1801), ktorý bol ostrihomským kanonikom a veľkým podporovateľom svojich rodákov.
Vývin názvu obce:
v roku 1277 sa spomína ako Slopna,
v roku 1330 sa spomína ako Zlopna,
od roku 1475 ako Slopna.
V roku 1598 mala obec 31 domov, v roku 1720 mala 27 daňovníkov, v roku 1784 64 domov, 73 rodín a 397 obyvateľov, v roku 1828 52 domov a 477 obyvateľov.
Externé odkazy.
Odkaz na mapu

</doc>
<doc id="28883" url="https://sk.wikipedia.org/wiki?curid=28883" title="Stupné">
Stupné

Stupné je obec, ktorá sa nachádza v Papradňanskej doline v okrese Považská Bystrica. Najstaršia písomná zmienka o obci je z roku 1416. Okolo obce sa týčia dva vrchy. Vľavo je Žeravica a vpravo je Bukovina V obci sa nachádza kaplnka Sedembolestnej Panny Márie.

</doc>
<doc id="28884" url="https://sk.wikipedia.org/wiki?curid=28884" title="Sverepec">
Sverepec

Sverepec (, ) je obec na Slovensku v okrese Považská Bystrica. 
V rokoch 1981 až 1990 bol Sverepec súčasťou mesta Považská Bystrica.
Polohopis a prírodné pomery.
Sverepec sa nachádza na ceste I/61 medzi Považskou Bystricou a obcou Beluša. Obec Sverepec leží na rozhraní Bytčianskej a Ilavskej kotliny, je súčasťou okresu Považská Bystrica na severovýchode Trenčianskeho kraja.
Územie obce leží v Strážovskej hornatine, v nadmorskej výške 300 až 399 m n. m. Katastrálne územie obce má celkom 624 ha, z toho: lúky 24 ha a lesy 124 ha.
V intraviláne obce pramení viacero vodných tokov, ktoré sa vlievajú do regulovaného potoka Sverepec, ktorý preteká celou dolinou a vlieva sa do Pružinky.

</doc>
<doc id="28885" url="https://sk.wikipedia.org/wiki?curid=28885" title="Udiča">
Udiča

Udiča je obec na Slovensku v okrese Považská Bystrica.
Geografická poloha.
Obec Udiča leží na severozápade Slovenska na pravom brehu Váhu v Púchovskom prelome pri ústí Marikovského potoka. Patrí do okresu Považská Bystrica, kraj Trenčiansky. Tvorí vstupnú bránu do Marikovskej doliny, ktorá je najdlhšia v okrese Považská Bystrica.
Katastrálne územie samotnej Udiče leží v doline stredného toku Váhu severnej časti Ilavskej kotliny na rozhraní Javorníkov a Strážovských vrchov. Okolie Udiče patrí ku karpatskej horskej sústave a to k Západným Karpatom.
Udiča susedí na východe s obcami Stupné, Jasenica, Šebešťanová a mestskými časťami Považskej Bystrice Orlové a Považské Podhradie, na severe s Hatným a Klieštinou, na západe s obcou Nimnica a mestom Púchov. Južnú hranicu tvorí rieka Váh oddeľujúca Udiču od obce Milochov na druhom brehu. Od okresného mesta Považská Bystrica je vzdialená približne 8 km a od mesta Púchov asi 10 km.
Obec tvorí niekoľko miestnych častí, kedysi samostatných obcí. Samotná Udiča sa skladá z bývalej Veľkej Udiče na ľavom brehu Marikovskeho potoka, Malej Udiče na jeho pravom brehu, osady Podvažie (prvá zmienka o obci bola z r. 1458) na brehu Váhu smerom na Považskú Bystricu a obce Okrut, ktorá zanikla v roku 1955 výstavbou Priehrady mládeže, pričom väčšinu jej obyvateľov presídlili do Udiče. Pod Udiču patrí aj miestna časť Prosné, vzdialená približne 2 km od centra obce smerom na Dolnú Marikovú, Upohlav, asi 2 km smerom na Púchov a Uhry, malá osada ležiaca pod vrchom Klapy asi 3 km od obce smerom na Považskú Bystricu.
Udiča je najnižšie položenou obcou okresu Považská Bystrica. Stred obce leží v nadmorskej výške 291 metrov nad morom. Najvyšším vrchom sú Klapy vypínajúce sa do výšky 654 metrov nad morom.
Chotár obce Udiča, zväčša kopcovitý, pahorkatinný, má rozlohu 1302 ha. Miestna časť Prosné zaberá 665 ha a Upohlav 242 ha.
V katastrálnom území obce Udiča sa nachádza Prírodná rezervácia Klapy, významná najmä z geologického a geomorfologického hľadiska. Ide o skalnatý vrch nad vodnou nádržou Nosice, tvorený vápencami bradlového pásma, ktorý je rozdelený na Malé a Veľké Klapy. Klapy patria medzi najbohatšie náleziská ponikleca slovenského v okolí, najmä na južnej strane. Historici usudzujú, že názov Klapy je aspoň dvetisícročný, často domácimi obyvateľmi nazývaný Klape alebo Klapé.
Za veľkými Klapmi stojí osamelá skala zvaná Cigánka. Tento skalný výčnelok totiž pripomína ženu s dieťaťom na rukách. Povesť hovorí o cigánke, ktorá tu za trest skamenela. Z vrcholu Klapov je dobrý výhľad na vodnú nádrž Nosice, Marikovskú i Papradňanskú dolinu, na Malý a Veľký Manín, Javorníky, Biele Karpaty, za dobrého počasia i na skaly Červeného Kameňa, Súľovské skaly a Malú Fatru. Ďalej je vidno mestá Púchov, Považská Bystrica, Žilina, Bytča. Najkrajší pohľad sa naskytne na rieku Váh predierajúcu sa považským krajom.
Lesy zaberajú približne štvrtinu z celého územia. Väčšiu, odlesnenú časť tvoria lúky a pasienky. Lesy sú zväčša ihličnaté, menej sa vyskytujú zmiešané a listnaté.
Počiatky obce.
Územie terajšej Udiče bolo osídlené už v neolite. V rímskych dobách sa na tomto území nachádzalo významné sídlisko. Najväčší rozkvet však zaznamenala v období lužickej a púchovskej kultúry. Vystriedalo sa tu veľké množstvo rozličných národov a kmeňov. Boli tu Kelti, Avari, Huni, Skýti, Góti a Sarmati.
Nevieme presne určiť, v ktorom roku obec vznikla. Prvá písomná zmienka sa nachádza v listine vydanej 17. júla 1321 uhorským kráľom Karolom, ktorý daroval dve Udiče (Malú a Veľkú) spolu s Prosným a Hatným majstrovi Ondrejovi, synovi Kilianovmu. Dovtedy bola Udiča kráľovským majetkom. Dve Udiče už vtedy boli existujúcimi sídlami a v rokoch 1332–1333 existovala v Malej Udiči aj fara, ktorá už tiež nebola nová, čo znamená, že osídlenie a obec jestvovala už niekoľko storočí predtým.
V roku 1471 pripadli obe Udiče k bystrickému hradnému panstvu nárokovým právom rodu Podmanických.
V roku 1598 Veľká Udiča ešte stále patrila k považskobystrickému hradnému panstvu, bolo v nej 30 domov, z toho 13 sedliackych a 17 želiarskych (200 obyvateľov). Malá Udiča patrila zemanom, mala 17 domov, 9 sedliackych a 8 želiarskych (100 obyvateľov). Malá Udiča až do konca feudalizmu patrila zemanom, nikdy neprislúchala k žiadnemu hradu.
Podľa farskej kroniky bolo obyvateľstvo začiatkom 17. storočia evanjelického vierovyznania a v Malej Udiči mali kostol aj faru. V druhej polovici 17. storočia pod vplyvom vtedajších zemepánov prestúpilo obyvateľstvo do rímskokatolíckej cirkvi.
Život na dedine v 18. a 19. storočí.
Základnou formou roľníckej rodiny v tomto období bola veľkorodina. Žili a hospodárili v nej starí rodičia, rodičia a ich početné deti. Najvyššou autoritou bol otec.
Hospodárstvo bolo založené na roľníctve a chove hospodárskych zvierat. Pôda patrila zemepánovi, roľník bol len jej dlhodobým užívateľom. Pestovali obilie, konope, ľan a zemiaky. Obilie sa žalo prevažne srpmi (niečo ako kosák), mlátilo sa cepmi. V chove hospodárskych zvierat sa udržiavalo celoročné pasenie so zimným prikrmovaním. Hlavnou ťažnou silou bol hovädzí dobytok, bohatší gazdovia chovali kone.
Po domácky sa vyrábalo najmä plátno a rozličné nástroje a predmety pre vlastnú potrebu domácnosti. Udiča bola veľmi známa košikárstvom. Rozšírené bolo aj rezbárstvo. Medzi hlavné zdroje obživy tunajších obyvateľov patrilo do roku 1813 pltníctvo.
Roľnícka usadlosť sa skladala z domu s izbou, pitvorom a komorou. Hospodársku časť tvorili maštale, stodoly a chlievy. Chudobné domy mali len izbu a pitvor. Do začiatku 19. storočia sa stavali domy bez okien, s otvoreným ohniskom vo vnútri, ktoré mali pod povalou len otvory na únik dymu, zvané dymníky. Stavby boli prevažne z dreva, pokryté slamou a šindľom.
Tradičná domácnosť sa stravovala predovšetkým varenou stravou, ktorej základom boli polievky, kaše z obilnín a strukovín, cestoviny, kapusta a sčasti aj zemiaky. Spotreba mäsa bola nízka. Chlieb sa piekol prevažne z ražnej múky. Ako sladidlo sa používal med. Jedlo sa tri razy denne, hlavné jedlo sa konzumovalo ráno. Rodina jedla vždy spoločne z jednej misy
drevenými lyžicami.
Základný odev mužov sa skladal z košele a širokých plátenných alebo súkenných nohavíc. Odev žien tvoril rubáš, rukávce, prípadne dlhá ženská košeľa, doplnené o sukne a zástery. Popri domácom ľanovom alebo konopnom plátne a súkne prenikali do odievania aj jemnejšie bavlnené a vlnené textílie z manufaktúr. V tradičnom odeve prevládala biela
a čierna farba, doplnená farebnou výšivkou.
Každá významná zmena v živote jednotlivca ako napr. svadba, narodenie dieťaťa, smrť, alebo udalosť v hospodárskom a spoločenskom živote dediny, napr. začiatok a skončenie prác na poli, stavba domu, väčšia kúpa či predaj, cirkevné sviatky ako Veľká noc či Vianoce, ale aj letný slnovrat a fašiangy boli spojené s rozmanitými zvykmi a obradmi. Spev, hudba
a tanec boli prirodzenou súčasťou spoločenského života.
Rozvoj Udiče.
Ako uvádza zápis v púchovskom archíve pod názvom Maloudičský notariát, obvodný notariát existoval v Udiči už od nepamäti. Notariát mal sídlo vo Veľkej Udiči až do roku 1952, kedy boli zrušené.
Spisový materiál z obdobia notariátu je značne medzerovitý. Najstarší materiál pochádza z roku 1886 a najmladší z roku 1952.
Obec Udiča viedla kroniku od nepamäti, ale tá sa v roku 1945 stratila. V roku 1966 sa kronikárom obce stal Štefan Kováčik, ktorý sa retrospektívne snažil zaznamenať udalosti významné pre obec Udiča. Úspešne sa mu to podarilo, dostal sa však len po rok 1919. 1. januára 1984, keď sa tejto funkcie ujala Alica Haidlerová, ktorá zachytila obdobie od roku 1919 až po rok 1984. Potom zapisovala najdôležitejšie udalosti v obci až po rok 1995. V kronike obce boli zaznamenávané každoročné údaje o chode obce, počasí, úrode a politických udalostiach, ako aj rozličné kuriozity a zaujímavosti.
Dňa 25. júla 1935 bola v obci zriadená a odovzdaná svojmu účelu prvá telefónna ústredňa a telegrafná stanica s telefónnou prevádzkou, ktorá bola umiestnená na notárskom úrade. Po dvoch, nie celkom úspešne fungujúcich, hasičských zboroch vznikol v roku 1937 hasičský zbor, ktorý mal motorovú a ručnú striekačku. Jeho veliteľom bol Štefan Trško.
V máji 1933 sa konalo rokovanie o zavedení elektrickej energie do obce Udiča, ale návrh bol zamietnutý. Napriek tomu dňa 17. apríla 1945 odsúhlasili zastupiteľstvá Malej a Veľkej Udiče zavedenie elektrickej energie do oboch obcí. Práce však boli vykonané až po skončení vojny roku 1947. Od roku 1955 bola už celá obec elektrifikovaná.
V roku 1949 sa začala výstavba Priehrady mládeže v Nosiciach. Do prevádzky bola uvedená v roku 1957. Nádrž slúži pre dennú a týždennú reguláciu prietokov a pre výrobu elektrickej energie.
Muselo sa preložiť 12 km dvojkoľajovej železnice a 35 km ciest. Za priehradou vzniklo priehradné jazero s rozlohou 865 hektárov a s objemom 35,9 mil. m3 vody. Bola zatopená obec Okrut. Udiča sa tak dostala priamo na breh Váhu.
V obci Udiča bol vodovod vybudovaný v roku 1955. Postupne sa zavádzal do ostatných častí obce. V roku 1995 dokončená výstavba vodojemu pod vrchom Klapy pri skale Čerenec, ktorá využíva prírodný horský prameň.
Poštový úrad bol v Udiči zriadený 1. januára 1961. Dovtedy obec patrila pod poštový úrad v Považskej Bystrici, odkiaľ každý pracovný deň prichádzal "listonoš".
9. mája 1971 slávnostne položili základný kameň viacúčelovej budovy Miestneho národného výboru, ktorá obsahovala sídlo poštového úradu, spoločenskú sálu, zdravotné stredisko, sobášnu sieň a sídlo miestneho národného výboru (terajšie obecné zastupiteľstvo). V tom istom roku sa aj začala výstavba, budova sa kolaudovala až 10. decembra 1976. V roku 1982 postavili v jej okolí park.
10. mája 1991, presne 20 rokov a jeden deň po položení základného kameňa sa budova premenovala na Obecný dom.
Dňa 25. septembra 1975 začala Jednota, spotrebné družstvo Púchov výstavbu nákupného strediska a závodu verejného stravovania. Stavba bola dokončená a slávnostne otvorená 24. februára 1978.
Z piatich obcí jedna.
Dňa 1. januára 1959 boli na základe uznesenia Krajského národného výboru v Žiline zo dňa 6. novembra 1958 zlúčené obce Malá Udiča, Veľká Udiča a Okrut do jednej obce s názvom Udiča. 30. apríla 1976 bola zlúčená obec Udiča s predtým samostatnou obcou Upohlav do jednej obce
s názvom Udiča.
Súčasťou Udiče je aj osada Uhry.
Dňa 1. júla 1979 sa súčasťou Udiče stala aj obec Prosné.
Prvá svetová vojna.
Počas I. svetovej vojny muselo veľa mužov z dediny narukovať (120 mužov odišlo, 10 z nich padlo do zajatia a 30 mužov prišlo o život).
Neskôr boli nariadené domobranecké prehliadky. Na týchto prehliadkach sa striedali bývalí nevojaci vo veku 18 až 42 rokov. Schopnejší z nich boli odvádzaní a po krátkom výcviku posielaní na front.
Druhá svetová vojna.
Okrem bombardovania školy nebola Udiča druhou svetovou vojnou nejako výraznejšie zasiahnutá.
Dňa 12. decembra 1944 o 11.00 spadla na obec bomba, ktorú zhodilo angloamerické spojenecké lietadlo, zasiahla ľudovú školu a zabila 5 detí, učiteľa a učiteľku. Veľa ďalších detí bolo zranených. Na území obce sa nebojovalo, napriek tomu následky tu vojna zanechala. Obec je doteraz ohradená protitankovými zátarasami. Obrovské betónové kvádre tvoria líniu vpravo pri vstupe do obce.
V roku 1968 sa začalo s výstavbou pamätníka obetiam bombardovania rímskokatolíckej ľudovej školy. O stavbu sa zaslúžil najmä obyvateľ obce Michal Lecák. Výtvarné riešenie navrhol akademický sochár Stanislav Bíroš z Bytče.
7. septembra 1969 bol tento pamätník slávnostne odhalený a 13. apríla 1979 bol prijatý do zoznamu kultúrnych pamiatok Stredoslovenského kraja.
Súčasnosť obce.
V súčasnosti má obec 2234 obyvateľov. Patrí medzi najpočetnejšie v okrese. Dobudovala sa kanalizácia, čistička odpadových vôd, vodovod, káblová televízia, dve ekoihriská. Vytvára sa vhodné prostredie pre podnikateľské aktivity, individuálnu bytovú výstavbu, kultúrny rozvoj obyvateľstva, čím sa zabezpečuje prirodzená reprodukcia populácie. Od 1. januára 2006 došlo k zlúčeniu Základnej školy Udiča a Materskej školy Udiča, ktoré v súčasnosti nesú spoločný názov Základná škola s materskou školou Udiča.

</doc>
<doc id="28886" url="https://sk.wikipedia.org/wiki?curid=28886" title="Vrchteplá">
Vrchteplá

Vrchteplá je obec na Slovensku v okrese Považská Bystrica.

</doc>
<doc id="28887" url="https://sk.wikipedia.org/wiki?curid=28887" title="Záskalie (okres Považská Bystrica)">
Záskalie (okres Považská Bystrica)

Záskalie je obec na Slovensku v okrese Považská Bystrica. Je zovretá medzi dvomi známymi tiesňavami - Manínskou tiesňavou a Kostoleckou tiesňavou.

</doc>
<doc id="28888" url="https://sk.wikipedia.org/wiki?curid=28888" title="Beckov (obec)">
Beckov (obec)

Beckov () je obec na Slovensku v okrese Nové Mesto nad Váhom.
Prírodné podmienky.
V obci a blízkom okolí sa nachádzajú výnimočné prírodné hodnoty, z ktorých viaceré sú vyhlásené ako chránené územia: PP Beckovské hradné bralo, PR Sychrov, PP Skalka pri Beckove, PR Beckovské Skalice, CHA Lipový sad, CHS Lipy v Župnom sirotinci, Beckovská jaskyňa objavená v roku 1983 s dĺžkou 150 a hĺbkou .
Dejiny.
Beckov bol jedným z prvých stredovekých miest na Považí. Najstaršia písomná zmienka pochádza z roku 1208. Dominantou je ruina Beckovského hradu. Beckov patril k obrannému systému hradov už v časoch Veľkej Moravy. V 14.15. storočí sa stal majetkom Stibora, po kráľovi prvého muža v krajine. V týchto časoch tu vzniklo jedno z mála dôležitých umeleckých centier. V roku 1709 vznikol v podhradí požiar, ktorý zachvátil aj hrad. Bez striech sa stal ruinou. Prekvitali tu remeslá, najmä súkenníctvo. V obci bola tehelňa a v 19. storočí päť páleníc. Medzi hospodárske aktivity miestneho obyvateľstva patrilo poľnohospodárstvo, chov dobytka, vinohradníctvo a pestovanie ovocia. 

</doc>
<doc id="28889" url="https://sk.wikipedia.org/wiki?curid=28889" title="Bošáca">
Bošáca

Bošáca je obec na Slovensku v okrese Nové Mesto nad Váhom.

</doc>
<doc id="28890" url="https://sk.wikipedia.org/wiki?curid=28890" title="Brunovce">
Brunovce

Brunovce sú obec na Slovensku v okrese Nové Mesto nad Váhom. 
Dejiny.
V katastri obce bolo nájdené kostrové pohrebisko únětickej kultúry zo starej bronzovej doby. Prvá písomná zmienka o obci je z roku 1374. Patrila viacerým šľachtikým rodinám. Obyvatelia sa venovali poľnohospodártvu, ženy tiež výrobe čipiek a výšiviek.

</doc>
<doc id="28891" url="https://sk.wikipedia.org/wiki?curid=28891" title="Bzince pod Javorinou">
Bzince pod Javorinou

Bzince pod Javorinou je obec na Slovensku v okrese Nové Mesto nad Váhom.
Polohopis.
Bzince sa nachádzajú v kontaktnej zóne štyroch významných geomorfologických jednotiek: Malých Karpát, Bielych Karpát, Myjavskej pahorkatiny a Považského podolia. Obec leží na sútoku Kamečnice a jej ľavostranného prítoku Vrzavky v zníženine medzi Bielymi a Malými Karpatmi. Jej katastru ako celku dominuje Veľká Javorina (), najvyšší vrchol Bielych Karpát. Samotnú obec tvorí päť častí: Bzince pod Javorinou, Cetuna, Hrubá Strana, Hrušové a Vrzavka. Z nich prírodne najpôsobivejšia je Cetuna, v ktorej vyviera skvelá pitná voda. Okresné mesto Nové Mesto nad Váhom je od obce vzdialené 5,5 km juhovýchodným smerom, druhé najväčšie mesto okresu Stará Turá 6 km juhozápadným smerom.
Názov.
Súčasný názov obce Bzince pod Javorinou sa po storočiach menil. Od starých maďarských názvov Bot, Bott, Bod, Bottfalu, Bottfalva, Felsöbotfalu, Felsö Bottfalva – Horné Bzince, Alsóbotfalu, Alsó Bottfalva – Dolné Bzince, slovanských názvov Wezdenech a Byzench až po slovenské Bzinc, Bzinec.
Zo starých cirkevných a svetských rukopisov v latinčine a maďarčine sa nedá jednoznačne určiť presný pôvod názvu obce. Pokúsil sa o to už pred vyše 127 rokmi bzinský katolícky kňaz Jozef Beneš, ktorý napísal, že mnohé dediny majú svoje pomenovania podľa prírodných reálií, a uviedol konkrétne príklady: „1. Od stromov: Brezová, Jablonica, Hrušové, ... , 2. Od polohy: Hlboké, Nižná, ... , 3. Od krov: Bezince, Hlohovec, ...“
Jazykovedec prof. PhDr. Rudolf Krajčovič, CSc., uvádza, že pôvodný ľudový názov Bziniec, v plurále Bzince, bol utvorený od slovného základu bez, bza, krovitá drevina, spisovne baza. Názov teda vznikol podľa hojného výskytu bazy, ktorú nájdeme i v znaku obce.
V podstate sa zachoval pôvodný slovanský názov obce, i keď v histórii menil svoju podobu a za čias Uhorska sa pomaďarčil. Jeho súčasné znenie by nemalo byť ďaleko od pôvodného.
Dejiny.
Prvé osídlenie podjavorinského kraja a Bziniec.
Staršia doba kamenná - paleolit - je najdlhším a súčasne aj najstarším obdobím vývoja ľudskej spoločnosti a jej kultúry. Stopy prvých ľudí sa našli v okolí Nového Mesta nad Váhom (v mnešickej tehelni) už zo staropaleolitického osídlenia Slovenska - z doby kamennej, teda asi 200 000 rokov pred Kr. Bolo to obdobie veľkých klimatických zmien, s postupným otepľovaním a roztápaním ľadovcov, čím sa vytvárali priaznivé podmienky pre existenciu človeka. Praveký človek žil v loveckých spoločenstvách, ktoré sa ku koncu tohto obdobia začínajú meniť na roľnícke.
Pre mladšiu dobu kamennú (60002900 pred Kr.) je charakteristické pestovanie kultúrnych plodín, chov domácich zvierat a zhotovovanie kamenných nástrojov. Boli to počiatky roľníckej kultúry, trvalejšieho osídlenia a budovania sídiel. Z tohto obdobia sa zachovali nálezy z Bošáce, Moravského Lieskového, Čachtíc ai.
Zatiaľ najstarší archeologický nález zo Bziniec pochádza z neskorej doby kamennej (29001900 pred Kr.), ktorým je torzo kamenného sekeromlatu.
Prvá písomná zmienka o Bzinciach.
Obec Bzince pod Javorinou je obec pomerne stará. Už v roku 1215 sa stala samostatnou obcou. Tento kraj bol síce osídlený už pred rokom 1215, ale toto osídlenie nemalo ešte charakter samostatnej obce. Šlo o sídliská, ktoré svoje správne centrum mali v Novom Meste nad Váhom, nazývanom Regia Villa alebo Nova Villa. V Novom Meste bol aj jediný kostol pre celý tento kraj.
V 12. storočí začali Bzince natoľko rásť, že sa vytvárala pôda pre zriadenie samostatnej obce, ktorá by bola nezávislá od Nového Mesta. A tu rozhodujúcim bodom bolo postavenie vlastného rímskokatolíckeho kostola v roku 1215, ktorý bol zasvätený sv. Michalovi Archanjelovi. K občianskemu a cirkevnému osamostatneniu Bziniec ako svojbytnej obce prispela najmä skutočnosť, že v obci sa usídlil mníšsky rytiersky rád templárov. A práve oni postavili gotický kostol, ktorý bol konsekrovaný až v roku 1776. Avšak údaje o postavení kostola nie sú podložené, a tak prvá písomná zmienka o Bzinciach pochádza až z rokov 1332-1337.
„Item Johannes de Bot seu Johannes de Viel solvit IIII. Grossos, (et erat pauper eremita)“
„Tiež Ján zo Bziniec alebo Ján z Nového Mesta zaplatil 4 groše, (bol to chudobný pustovník)“
Tento zápis pochádza z registra pápežských kolektorov o zaplatených desiatkoch, ktoré boli predpísané pápežskou kúriou užívateľom cirkevných benefícií v Uhorsku na roky 13321337.
Historikom nebolo jasné, čoho sa týka názov „Bot“. Správne ho identifikoval vedecký pracovník Historického ústavu Slovenskej akadémie vied Jozef Trochta. Vysvetlenie nájdeme v jeho rukopisnom diele Zoznam fár Slovenska. Napísal o tom takto: „Ortvay aplikuje názov „Bot“ na dedinu Trebatice pri Piešťanoch a názov „Viel“ na Nové Mesto nad Váhom. Píše o nich osobitne, ako by šlo o dve rôzne dediny, hoci podľa pápežského registra to má byť jedno miesto. Preto nemôže byť reč o Trebaticiach, ale o mieste, ktoré je blízko k Novému Mestu. A tým sú Bzince, v stredoveku „Bizench“ aj „Bot“, maďarsky „Botfalu“.
Bzince v Uhorsku.
Pomery v Uhorsku boli vždy veľmi zložité. Časté vojny, nájazdy cudzích kmeňov- Tatárov, neskôr Turkov, pri zhoršených vzťahoch aj vojsk panovníkov zo susedných krajín, vrátane husitských a bratríckych výprav. Vo vnútri krajiny boli časté boje o nástupnícke práva panovníkov. Striedali sa panovníci z mocných šľachtických rodov Európy - Arpádovcov, Anjouovcov, Luxemburgovcov, Habsburgovcov a Jagelovcov. Poddanstvo sa formovalo od začiatkov Uhorského štátu ako nová forma spoločenského zriadenia. Doba stáleho vojnového nebezpečenstva, cudzích vpádov, viedla bezbranné obyvateľstvo často k tomu, že samo hľadalo ochranu u mocnejších pánov a za určité služby boli od nich závislí..
Po tatárskom vpáde (12411242) bola krajina spustošená. Mnohé dediny zanikli, alebo zostali opustené. Zemepáni pozývali nových osadníkov na opustenú pôdu, ktorú bolo treba obrábať. V tom čase asi prišli i prví obyvatelia Bziniec.
Bzince ležali na pomedzí dvoch žúp - Nitrianskej a Trenčianskej. Podstatné súvislosti pre Bzince smerujú k dvom feudálnym panstvám - beckovskému a čachtickému. Významný vplyv na osídľovanie podjavorinského kraja malo Čachtické panstvo, ale ani počas kráľovského vlastníctva, ani za Matúša Čáka Trenčianskeho Bzince nepatrili k jeho majetkom. Nepatrili k nemu ani koncom 14. storočia. Preto ich nenachádzame ani v darovacej listine z roku 1392, v ktorej kráľ Žigmund daroval Čachtické panstvo i s rozsiahlymi majetkami 23 dedín (vrátane Hrušového, Lubiny, Starej Turej a ďalších) vernému služobníkovi Štiborovi zo Štiboríc. Bzince sa do Čachtického panstva dostali až oveľa neskôr - začiatkom 16. storočia.
Bzince v 17. - 19. storočí.
Obraz vtedajších Bziniec je podrobne zachytený v urbároch Čachtického panstva. Bzince boli pôvodne jedna obec, ale v priebehu storočí boli rozdelené podľa vlastníctva zemepánov. Podhorská pôda bola málo úrodná, ale darilo sa pestovaniu hrozna. Ťažko uveriť, že kedysi boli v chotároch podjavorinského kraja rozsiahle vinice s dobrou úrodou hrozna - v Bzinciach, Hrušovom, Lubine ai. Ešte v 18. storočí patrili Bzince k dedinám s rozvinutým vinohradníctvom. Dnes o tom svedčia už len niektoré zachované staré pivnice.
Bohaté boli panské lúky, cez ktoré pretekal potok Lubina plný pstruhov a rakov. V obci vtedy žilo približne 120 obyvateľov. Obec mala svoj úrad, na čele stál richtár. Obyvatelia sa venovali väčšinou poľnohospodárstvu a popri tom obrábali i vinice a venovali sa remeslám - muži vyrábali náradie z dreva a ženy tkali súkno. Obchod mal v obci dávne korene. Chodilo sa obchodovať na trhy do Nového Mesta nad Váhom, ale aj na Moravu. Dolnobzinčania sa viac venovali vinohradníctvu a Hornobzinčania výrobe pálenky. Obyvateľstvo bolo slovenské, väčšinou evanjelického náboženstva. Obyvatelia prestúpili na evanjelické náboženstvo už v prvých časoch reformácie, keď patrili do Čachtického panstva. V roku 1660 F. Nádašdy odobral právo užívať evanjelické kostoly vo všetkých, jemu patriacich obciach. Ale o 10 rokov Bzinčanom právo na kostol vrátil a od kráľa Leopolda I. dostali i ochranný list, ktorý im zabezpečoval užívanie kostola a iného cirkevného majetku. V obci žilo i niekoľko židovských rodín.
Bzince v 19. storočí.
Pre 19. storočie je charakteristický rozvoj priemyslu, techniky, ale je to i storočie vojnových konfliktov a revolúcií. Pre Uhorsko a slovanské štáty v ňom je to storočie boja za národnú samostatnosť, slobodu a jazyk.
V roku 1831 zachvátila slovenské územie epidémia cholery. Táto pohroma, ktorá sa šírila od východu, neobišla ani Bzince.
Na jar roku 1848 vypukla v Európe revolúcia. Jej najvýznamnejším cieľom bolo zrušenie poddanstva a získanie nezávislosti Uhorska od Rakúska. Avšak nezávislosť Uhorska ako maďarského štátu, v ktorom neexistujú žiadne slovanské národy. Preto sa proti Maďarom postavili revolučné sily ostatných národov v Uhorsku, teda aj Slovákov. Revolúcia sa skončila porážkou Maďarov. Dosiahlo sa však len zrušenie poddanstva a Slováci získali od Viedne len niektoré jazykové práva. Nebol však naplnený národný a politický program Slovákov.
Je známe, že slovenskí vodcovia roku 1848 zorganizovali vo Viedni oddiely slovenských dobrovoľníkov a priviedli ich na západné Slovensko. Slovenská národná rada, na čele ktorej boli Štúr, Hurban a Hodža, sídlila v Myjave. Karol Holuby, lubinský národovec, bol určený ako vyjednávateľ v okolitých obciach Kostolné, Horné a Dolné Bzince a Hrušové. Holuby mal organizovať dobrovoľníkov. Zo Bziniec vtedy odišlo 25 vlastencov do doplňovacieho národného útvaru na Myjave.
A poslednou katastrofou, ktorá poznamenala životy ľudí v 19. storočí bol požiar, ktorý zachvátil obec na Nový rok 1849. Vtedy vyhorelo 92 domov, 18 stodôl a strecha evanjelického kostola.
Prvá svetová vojna.
Bezprostrednou príčinou vypuknutia 1. svetovej vojny bol atentát na následníka trónu Františka Ferdinanda d’ Este, ktorý bol spáchaný 28. júna 1914 v Sarajeve mladým študentom. To bola zámienka pre vojensky vyspelé Nemecko, ktoré onedlho rozpútalo celosvetovú vojnu. Bojovali armády 28 štátov a 70 miliónov vojakov.
Vypuknutie vojny znamenalo i pre obec - vtedy ešte Horné a Dolné Bzince - výrazné zhoršenie podmienok života. Muži do 40 rokov museli narukovať a veľa rodín zostalo bez živiteľov. Z Dolných Bziniec narukovalo 125 mužov. 36 ich padlo do zajatia, piati sa vrátili ako príslušníci česko-slovenského zahraničného odboja, 26 ako zajatci a piati boli nezvestní. 25 vojakov zahynulo na bojisku alebo zomrelo v nemocniciach. V obci vypuklo rabovanie, do ktorého sa okrem vojakov a cudzích ľudí zapojili aj Bzinčania. Viedol ich hlad, pomsta a nenávisť. Tá sa obrátila hlavne na židovské, ale aj kresťanské domy. Postupne sa atmosféra upokojovala a život sa vracal do starých koľají. Spoluobčania nezabudli na tých, ktorí sa z frontov nevrátili. Zo zbierok jednotlivcov i organizácií im postavili v Horných Bzinciach i v Hrušovom pamätníky. Autormi oboch boli Vladimír Becka a Antonín Svoják.
Prvá svetová vojna sa skončila 11. novembra 1918. Rozpadlo sa Rakúsko - Uhorsko a vznikli nové nástupnícke štáty. Jedným z nich bolo i Česko-Slovensko. Otvorila sa tak celkom nová história Slovenska i Bziniec.
Bzince v novom štáte.
Štátny prevrat mal pre rozvoj obce veľký význam. Obec sa hospodársky povzniesla a začala prosperovať. V poľnohospodárstve sa objavili nové stroje na parný alebo benzínový pohon. Zlepšilo sa i obrábanie pôdy, používali sa umelé hnojivá a pestovali sa rôzne plodiny. V roku 1931 bolo v Bzinciach zavedené elektrické osvetlenie a bolo rozmiestnených 9 lámp. V obci bol čulý obchodný ruch. Pracovalo tu niekoľko mlynov, boli tu 2 dielne na výrobu cementovej škridle, tehelňa na výrobu pálenej tehly, pálenica a veľa obchodov so zmiešaným tovarom. Na hospodárske aj kultúrne povznesenie obce mal vplyv i podomový obchod, ktorý tu mal dlhú tradíciu. Bzinčania predávali po celej Európe. Obchodníci chodili s výšivkami až do Rumunska a Talianska, ale väčšinou predávali na Morave a v Čechách - najmä v Prahe a kúpeľných mestách. Vďaka podomovému obchodu sa zvýšila životná úroveň Bzinčanov. Prejavilo sa to i na zariadení domácností, v ktorých sa stále viac objavovali sporáky, moderný nábytok ai. Ľudia odkladali svoje kroje a začali sa obliekať do moderných šiat.
Mládež navštevovala novovybudované Štefánikovo gymnázium v Novom Meste nad Váhom, meštiansku školu, hospodársku školu a dievčatá školu Živeny. Zaujímavosťou je, že dňa 23. septembra 1921 prechádzal cez obec prvý prezident Česko-slovenskej republiky T. G. Masaryk, ktorý cestoval na Bradlo. Na jeho počesť bola postavená v obci slávobrána.
Druhá svetová vojna.
Keď sa v Nemecku dostal k moci Hitler, začal systematicky uskutočňovať svoje plány, ktoré spísal vo svojom diele Mein Kampf. Za prvoradý cieľ si kládol vytvorenie tzv. Veľkonemeckej ríše, ktorá mala pozostávať z Nemecka, Rakúska, Česko-Slovenska a Poľska. 12. marca 1938 si Hitler pripojil Rakúsko (anšlus). Neskôr Česko-Slovensko a 1. septembra zaútočil na Poľsko, čo bolo príčinou vypuknutia 2. svetovej vojny, ktorá sa nevyhla ani Slovensku a Bzinciam.
18. decembra 1938 sa konali voľby do Slovenského snemu, vtedy už autonómneho Slovenska. 14. marca schválil Slovenský snem vytvorenie samostatného slovenského štátu - Slovenskej republiky. Nastala nepriaznivá situácia pre Židov, a preto i jediná židovská rodina Kellermonovcov bola deportovaná. Všetci členovia tejto rodiny (jedna žena a dvaja muži) zahynuli v pracovnom tábore Osvienčim.
29. augusta 1944 vypuklo Slovenské národné povstanie. Hlavnými organizátormi v Bzinciach boli Martin Kedro z Horných Bziniec a učiteľ Milan Slávik z Dolných Bziniec. Nákladnými autami privážali materiál z novomestských kasární. Priviezli výzbroj pre 400 mužov a ukryli ju. Martin Kedro nadviazal a udržiaval spojenie s I.D. Dibrovom, sovietskym veliteľom. Nemecká armáda sa usadila v Bzinciach 14. septembra 1944. Vojaci robili výpady do hôr, kde hľadali partizánov. Tak chytili pri Krajnom Milan Slávika a uväznili ho v Novom Meste nad Váhom. Neskôr bol deportovaný do Scherzingu a Dachau. Zomrel 15. mája 1945. Martin Kedro bol v horách s partizánmi. Po boji pri Bošáci sa dostal do hôr blízko Súče, kde ho udali a Nemci chytili. Väznili ho v Trenčíne, kde sa po vynesení rozsudku - trest smrti - pokúsil o útek. Bol zastrelený na ulici dňa 7. novembra 1944.
3. decembra 1944 sa vybralo na bzinské kopanice asi 36 gardistov, ktorí pod zámienkou, že hľadajú Židov, robili domové prehliadky. Gardisti však začali brať ľudí, medzi nimi boli ženy i starci, ktorých hnali do Nového Mesta nad Váhom. Uhrova skupina sa medzitým dozvedela, čo sa deje v osade. Veliteľ Uher rýchlo sformoval oddiel a pred Vrzávkou už partizáni čakali na gardistov. Najlepší strelci nezaváhali, tí čo nepadli po prvých výstreloch sa rýchlo vzdali. To vyprovokovalo ďalšiu aktivitu Nemcov a tá vyvrcholila 27. februára 1945, kedy sa odohrala najkrvavejšia bitka na území obce.
V cetunskej bitke sa stretli partizáni oddielu Hurban 2. partizánskej brigády J.V. Stalina s protipartizánskou jednotkou známou pod názvom Edelweiss. Na falošný podnet sa oddiel Hurban vydal do Cetuny, kde mali obec terorizovať Nemci. Keď bojovníci z oddielu Hurban dorazili do dediny, začala sa paľba. Bol to neľútostný boj. Partizánom sa podarilo vzdorovať, ale museli ustúpiť do hôr až po privolanej posile Nemcov (asi 2000). V tomto boji padlo 18 partizánov, medzi ktorými boli i Miloš Uher a Anton Jakubík. Na strane Nemcov boli straty oveľa väčšie - 196 mŕtvych a 68 zranených.
3. marca 1945 v Dolných Bzinciach pochovali 14 partizánov, ktorí padli v Cetune. 
Poslední Nemci opustili obec tesne pred Veľkou nocou 1945. Postupne sa začali vracať zajatci z nemeckých koncentračných táborov.
20. mája 1945 doobeda sa obcou uberal sprievod s rakvami Miloša Uhra a Antona Jakubíka, ktorí boli pochovaní i so svojimi spolubojovníkmi na vrchu Roh. 21. mája 1945 bol v Horných Bzinciach pohreb bratov Martina a Jána Kedrovcov. Dňa 7. novembra 1952 bola odhalená pamätná tabuľa padlým a umučeným počas 2. svetovej vojny a SNP. Tabuľa je pripevnená na podstavci padlým z 1. svetovej vojny.
14. júla 1995 Francúzska republika vyznamenala pamätnými medailami dvoch ešte žijúcich rodákov zo Bziniec - Pavla Malečku ( zomrel 12/2006) a Jána Rágalu( zomrel v r. 2004) za ich účasť pri obrane Francúzska.
Druhá polovica 20. storočia.
Dňa 1. októbra 1952 boli úradne zrušené obce Horné a Dolné Bzince a vznikla jedna obec Bzince pod Javorinou.
V roku 1960 sa k obci pričlenila obec Hrušové a od Moravského Lieskového sa odčlenili viaceré osady (Hrubá strana).
V roku 1925 existovali tri školy - dvojtriedna evanjelická škola, jednotriedna katolícka škola a jednotriedna evanjelická škola na kopaniciach. Vyhovujúca osemročná škola bola postavená až v roku 1959, ktorá v roku 1972 získala titul Základná škola národnej umelkyne Ľ. R. Podjavorinskej.
Dňa 23. augusta 1964 bolo v obci slávnostné zhromaždenie pri príležitosti 20. výročia SNP. Obec získala vyznamenanie od prezidenta A. Novotného - rád Červenej hviezdy, za protifašistický odboj počas SNP.
V rokoch po 2. svetovej vojne v obci začali pracovať spoločenské organizácie, niektoré pracujú dodnes. Je to (Dobrovoľný hasičský zbor), Slovenský Červený kríž, Demokratická únia žien, spotrebné družstvo Jednota a Slovenský zväz záhradkárov. 
Kultúra a zaujímavosti.
Hudba.
Už dvadsať rokov kultúrne zastupuje obec ženský spevácky súbor Klenotnica. Tieto ženy po väčšine v dôchodkovom veku každoročne poriadajú fašiangovú zábavu - Pochovávanie basy - s originálnym kultúrnym programom. Taktiež reprezentujú na rôznych akciách ZPOZu (svadby, pohreby, uvítanie detí do života, životné jubileá...)
Občianska vybavenosť.
Obec je plynofikovaná, napojená na verejnú vodovodnú sieť, dobudovaná je čistiareň odpadových vôd a začína sa budovať kanalizácia. K zvýšeniu kultúrnosti obce prispel aj dom smútku (1989), je obnovený stred obce a to nové chodníky zo zámkovej dlažby, osvetlenie a je položený nový asfalt na ceste pred OÚ (2006). V obci sa organizuje každoročne tradičné stavanie mája v strede obce a to miestnymi hasičmi, v mesiaci august jarmok, ktorý priláka množstvo predajcov i návštevníkov obce, nemožno zabudnúť na jarmočnú veselicu na novovybudovanom tanečnom parkete vo dvore hasičskej zbrojnice. V dolnej časti obce zvanej Pažiť sa nachádza futbalové ihrisko miestneho Podjavorinkého športového klubu, ktoré láka fanúšikov futbalu každú nedeľu na futbalové zápasy žiakov, dorastu a dospelých mužov II. trieda Juh.
V blízkosti centra sa nachádzajú všetky dôležité budovy: škola, škôlka, zdravotné stredisko, knižnica, budova obecného úradu s obradnou sieňou (1987), pamätná izba Ľ. Podjavorinskej, park, oba kostoly, pošta (1979), nákupné stredisko s reštauráciou Miroslav Švok(1978), domov dôchodcov (1998), kaviareň Vidan (1992), schnack bar Mazákovec (U Fazuli)(1990), trafika, železiarstvo, súkromné obchody Mazákovec (1990), Maja (2000), kaderníctvo (2004).

</doc>
<doc id="28892" url="https://sk.wikipedia.org/wiki?curid=28892" title="Čachtice">
Čachtice

Čachtice sú obec na Slovensku v okrese Nové Mesto nad Váhom.
Polohopis.
Čachtice sa nachádzajú na styku Malých Karpát a Podunajskej nížiny asi južne od Nového Mesta nad Váhom v nadmorskej výške 203 metrov. Za obcou smerom na Višňové vedie malebná cesta dolinou nad potokom Jablonka. Súbežne s cestou vedie jednokoľajná železnica. V katastrálnom území obce sa nachádza časť NPR Čachtický hradný vrch.
Dejiny.
Osídlenie Čachtíc v praveku dokazuje množstvo archeologických nálezov od neolitu až po slovanské sídlisko z 8. až 9. storočia. Písomné pramene ju uvádzajú v roku 1263 vo forme "Chekche", 1276 – "Chechte", 1299 – "Chechte", 1505 – "Csejthe".
Pôvodne patrila Nitrianskemu hradu, neskôr panstvu Čachtického hradu postaveného v prvej polovici 13. storočia. V roku 1392 dostali výsadu zemepanského mestečka s erbom svätého Ladislava. Turci ich spustošili v roku 1599. Obyvatelia sa pôvodne zaoberali roľníctvom, vinohradníctvom a remeslami, ktoré rozvinuli najmä habánski usadlíci zo 17. storočia. Roku 1847 sa tu uskutočnilo výročné zhromaždenie Tatrína, ktorého členovia sa dohodli na spisovnej slovenčine podľa Štúrovej koncepcie.

</doc>
<doc id="28893" url="https://sk.wikipedia.org/wiki?curid=28893" title="Častkovce">
Častkovce

Častkovce "(, )" sú obec na Slovensku v okrese Nové Mesto nad Váhom.
Polohopis.
Obec je situovaná na styku Trnavskej pahorkatiny a nivy Váhu pri juhovýchodnom úpätí Malých Karpát, 9 kilometrov od Nového Mesta nad Váhom, v nadmorskej výške 176 m. n. m. Nad obcou sa vypína vrch Veľký Plešivec (484 n.m.), časť pohoria okolo Veľkého Plešivca je vyhlásená ako prírodná rezervácia.
Občianska vybavenosť.
V roku 1993 pri príležitosti 600 výročia od prvej písomnej zmienky o obci tu bol obyvateľmi postavený rímskokatolícky kostol Sedembolestnej Panny Márie.

</doc>
<doc id="28894" url="https://sk.wikipedia.org/wiki?curid=28894" title="Dolné Srnie">
Dolné Srnie

Dolné Srnie je obec na Slovensku v okrese Nové Mesto nad Váhom.
Polohopis.
Obec sa nachádza asi 3 km severozápadne od Nového Mesta nad Váhom na styku výbežkov Myjavskej pahorkatiny a Podunajskej nížiny na náplavovom kuželi Klanečnice. Patrí do Trenčianskeho kraja a Novomestského okresu.

</doc>
<doc id="28895" url="https://sk.wikipedia.org/wiki?curid=28895" title="Haluzice (okres Nové Mesto nad Váhom)">
Haluzice (okres Nové Mesto nad Váhom)

Haluzice sú malá obec na západnom Slovensku v okrese Nové Mesto nad Váhom v Trenčianskom kraji.
Polohopis.
Obec leží jedenásť kilometrov severne od okresného mesta v Bošáckej doline v mierne zvlnenej krajine najjužnejšej časti Považského podolia. Najvyšším vrchom v okolí je Hájnica (341 m n.m.).
Cez obec preteká Haluzický potok, ktorý svojou erozívnou činnosťou vytvoril unikátnu prírodnú pamiatku Haluzická tiesňava a delí obec na dve časti. Z okolitých svahov je výhľad na Považský Inovec, zrúcaninu Beckovského hradu, zrúcaninu Tematín a na končiare Bielych Karpát.
Dejiny.
Prvá písomná zmnienka o obci pochádza z roku 1398 v listine z nitrianskej kapituly v ktorej bol zoznam obcí. Avšak osídlenie lokality je zrejme oveľa staršie, pretože v obci stoja zrúcaniny neskororománskeho kostola s hradiskom z prvej štvrtiny 13. storočia. Archeologické nálezy sídliska a popolnicového pohrebiska lužickej kultúry z mladšej bronzovej doby svedčia o ranom osídlení Haluzíc. 
V minulosti mala obec oveľa väčší význam ako dnes, pri fare fungovala aj škola a podľa historických zdrojov zostala fara v Haluziciach aj dlho po tom čo dostavali kostol v Bošáci. Až v roku 1778 faru úradne presťahovali do neďalekej Bošáce. Kostol bol v čase svojho vzniku jedinou kamennou stavbou v okolí a jeho ochranná funkcia sa znásobila výstavbou obranného múru, ktorý poskytoval pre obyvateľov útočisko v časoch vojen a nájazdov nepriateľských vojsk. Na konci 14. storočia sa obec dostala do vlastníctva beckovského panstva. Podľa historických prameňov fungoval kostol v roku 1435 ako predný voj Trenčianskeho hradu. Neskôr sa v priestore hradiska vraj konali aj tradičné jarmoky. Miestne obyvateľstvo sa živilo prevažne poľnohospodárstvom. 
V rokoch 1962-1990 bola obec súčasťou západne ležiacej Bošáce.
Obyvateľstvo.
Demografický vývoj obce je nepriaznivý. V roku 1930 mala obec až 283 obyvateľov, ktorý sa k roku 1961 znížil na 272 obyvateľov. V roku 1991 žilo v obci už len 85 obyvateľov a obec mala 36 domov, z ktorých takmer polovica bola obývaná len jednou osobou. Niektoré staré roľnícke domy sú využívané na chalupársky účel. Vekový priemer obyvateľov Haluzíc je vysoký, prevažujú dôchodcovia. V roku 2007 žilo v obci 64 obyvateľov.
Kultúra a zaujímavosti.
Prírodné zaujímavosti.
Na areál kostolíka priamo nadväzuje druhá významná pamätihodnosť - prírodná pamiatka Haluzická tiesňava, ktorá vznikla erozívnou činnosťou Haluzického potoka.
Infraštruktúra.
Haluzice ležia bokom od hlavných cestných trás. Prístup k obci je z cesty I/61 z Nového Mesta nad Váhom do Trenčína, buď cez obec Trenčianske Bohuslavice alebo Štvrtok. Cez obec prechádza niekoľko autobusových liniek z Nového Mesta nad Váhom do Novej Bošáce a Bošáce.

</doc>
<doc id="28896" url="https://sk.wikipedia.org/wiki?curid=28896" title="Horná Streda">
Horná Streda

Horná Streda je obec na Slovensku v okrese Nové Mesto nad Váhom v Trenčianskom kraji. 
Polohopis.
Chotárom obce preteká starý tok Váhu i Biskupický kanál, na ktorom od roku 1954 funguje vodné dielo Horná Streda.
Dejiny.
Na území dnešnej obce Horná Streda bolo slovanské pohrebisko z doby veľkomoravskej. Obec sa spomína od roku 1263, keď ju kráľ Belo IV. daroval kláštoru na Panónskej hore. Názov obce je doložený z roku 1263 ako Zeredahe, Seredahel, Sceredahel, z roku 1773 ako Streda, z roku 1920 ako Streda, z roku 1927 ako Horná Streda nad Váhom, z roku 1948 Horná Streda, maďarsky Vágszerdahely, Felsőszerdahely. Obec patrila od 17. storočia trnavským jezuitom, od roku 1773 ostrihomskému arcibiskupstvu, časť v 18. storočí Erdődyovcom. V roku 1715 mala 16 mlynov a 76 domácností, v roku 1753 mala 88 rodín, v roku 1787 mala 86 domov a 453 obyvateľov, v roku 1828 mala 84 domov a 585 obyvateľov. V roku 1813 zničila povodeň Váhu celú obec. Obyvatelia sa zaoberali poľnohospodárstvom. Tradičné zamestnanie sa zachovalo aj po roku 1918.
Kultúra a zaujímavosti.
Kultúra.
Každoročne sa tu konajú rôzne hudobné festivaly. Obec je zaujímavá aj tým, že na pomerne malom priestore tu fungujú nezávisle od seba až dva ochotnícke divadelné súbory: DIVOCH (Divadlo ochotnícke) a Dino (Divadlo nové).
Šport.
Obec má vlastný futbalový klub TJ Spartak Horná Streda, ale aj hokejový klub HK Horná Streda. V blízkosti obce sa nachádza 5 štrkovísk. 

</doc>
<doc id="28897" url="https://sk.wikipedia.org/wiki?curid=28897" title="Hôrka nad Váhom">
Hôrka nad Váhom

Hôrka nad Váhom je obec na Slovensku v okrese Nové Mesto nad Váhom.
Polohopis.
Obec leží medzi západným úpätím Považského Inovca a severnou časťou Podunajskej nížiny. V západnej rovinatej časti chotára dominuje rovinatá niva Váhu, tvorená holocénnymi náplavami, ktoré pozostávajú z pieskov, povodňových kalov a hlín. Geologicky odlišná je horská oblasť chotára, ktorá tvorí takmer 8 kilometrov dlhá Hôrčanská dolina s priľahlými svahmi. Najvýznamnejším tokom na území Hôrky je rieka Váh. V katastri obce sa nachádza časť PR Prieľačina a časť prírodnej pamiatky Pseudoterasa Váhu.
Podnebie.
Z hľadiska klimatického samotná obec Hôrka nad Váhom patrí do teplej oblasti, tak ako celé západné podhorie Považského Inovca. V normálnych rokoch priemerný počet ľadových dní, keď teplota nevystúpi nad bod mrazu, býva okolo 30 za rok a letných dní, s teplotou vyššou ako 25°C, je takmer 70.
Dejiny.
Spomína sa v roku 1246 ako majetok panstva hradu Tematín. 

</doc>
<doc id="28898" url="https://sk.wikipedia.org/wiki?curid=28898" title="Hrachovište">
Hrachovište

Hrachovište je obec na Slovensku v okrese Nové Mesto nad Váhom. 

</doc>
<doc id="28899" url="https://sk.wikipedia.org/wiki?curid=28899" title="Kálnica">
Kálnica

Kálnica je obec na Slovensku v okrese Nové Mesto nad Váhom. 
Polohopis.
Obec sa nachádza východne od Nového Mesta nad Váhom na západných svahoch Považského Inovca v ústí Kalnickej a Prostrednej doliny. Susedí s miestnou časťou Kočoviec – Rakoľuby. Obcou preteká Rybnícky a Kalnický potok.
Prírodné podmienky.
V katastrálnom území obce Kálnica na priľahlých svahoch Považského Inovca sa nachádza ložiskovo zaujímavá uránová mineralizácia. Je viazaná na vrchnú časť seleckého súvrstvia obalu tatrika. Ide o vrchnokarbónsku až permskú vulkanosedimentárnu formáciu, tvorenú ryolitovými vulkanitmi a ich pyroklastikami. Polygenetickú mineralizáciu tvoria uraninit, torbernit a brannerit viazané na základnú hmotu starších vulkanoklastík a sedimentov. Mineralizácia je tiež bohatá na galenit a pyrit. Odhadované zásoby uránu sú 1600 t, pri obsahu 0,069% U v rude.
Dejiny.
Prvá písomná zmienka o obci pochádza z roku 1396, no o staršom osídlení svedčia nálezy zvyškov popolníc i najväčší hromadný nález rádiolaritových čepelí, slúžiacich pravekému obyvateľstvu. Obyvatelia sa živili prevažne poľnohospodárstvom, ovocinárstvom a vinohradníctvom. Významné bolo i domáce tkanie plátna a výroba krojov. Bohaté lesy poskytovali príležitostnú prácu pri ich ošetrovaní i drevárskom spracovaní. Zo záznamov urbáru je zrejmé, že ešte v roku 1512 bolo v obci 12 rybníkov, z ktorých polovica sa ešte v tej dobe užívala. Zaujímavý je nález pustovne – základov kláštora františkánov v Kňažej doline, kde stál v minulosti kaštieľ rodiny Pongrácovcov.
Kultúra a zaujímavosti.
Kultúra.
V obci je aktívna kultúrno-športovo-spoločenská i divadelná činnosť, čomu napomáha moderný kultúrny dom i vybudovaný športový areál TJ Zavažan. Významná je piesňová a folklórna tradícia. V Kálnici sa prvé divadlo hralo po slovensky už v roku 1906.
Historický ráz pripomínajú dodnes zachované hlinené sedliacke tzv. „domy s výškou“. Ovocné sady umožňujú výrobu kvalitných ovocných destilátov, z ktorých najznámejšia je Kálnická slivovica. Je zaujímavé, že vinohrad poľnohospodárskeho družstva je najsevernejšie položeným veľkovýrobným vinohradom na Slovensku.
Turistika.
Obec sa do povedomia dostáva zvyšujúcim sa cestovným ruchom a podujatiami presahujúcimi rámec obce v športe, chovateľstve a kultúre. Sústava horských ciest ponúka dobré podmienky pre turistiku a cykloturistiku s možnosťou, po turistickej značke, i výstupu na horský hrebeň. Pri výstupe na horský hrebeň je možné prenocovať vo voľne prístupnom turistickom zrube „Izbe“, ktorý sa už stal vyhľadávaným útočišťom turistov idúcich po horskom hrebeni.
Lesy sú vyhľadávanou a známou lokalitou pre zber nielen liečivých rastlín, ale hlavne húb. Prevažne bukové a dubové lesy dávajú dobré predpoklady i na veľkovýrobu kvalitného drevného uhlia, ktoré sa v Kálnici vyrába. Známe sú i prekrásne lokality viacerých druhov orchideí.

</doc>
<doc id="28900" url="https://sk.wikipedia.org/wiki?curid=28900" title="Kočovce">
Kočovce

Kočovce sú obec na Slovensku v okrese Nové Mesto nad Váhom, 
Polohopis.
Geografickou dominantou krajiny je masív "Sochoňa" () a masív "Skalky" () majúci bridlicový charakter.
Časti obce.
Obec Kočovce pozostáva z troch miestnych častí: Rakoľuby, Beckovská Vieska a samotných Kočoviec.
Dejiny.
Najstaršie osídlenie územia Kočoviec z prehistorickej doby dokazuje nález črepov a štiepaných kamenných nástrojov na Kočovskej Skalke pochádzajúci pravdepodobne z mladšej doby kamennej. Obec vznikla zlúčením troch samostatných obcí v roku 1960.
V nej sú vedené ako obec, či zem Kočovce. Kým Veľké (tiež Horné) Kočovce patrili panstvu Beckov (hrad), Malé (Zemianske) Kočovce vlastnilo niekoľko zemianskych rodín. Okrem kočovských rodin to boli rodiny Kálnických, Rakoľubských, Dubnických a Príleských. Práve podžupan Príleský dal v roku 1730 postaviť súčasnú dominantu obce, barokový kaštieľ. Veľké a Malé Kočovce sa zlúčili v roku 1892. Obyvateľstvo sa v minulosti živilo najmä poľnohospodárstvom a chovom dobytka. Historickým symbolom obce je podľa najstaršej pečatnej pamiatky z roku 1784 vŕba vyrastajúca pri potoku.
Rakoľuby vystupujú v stredovekých listinách po prvýkrát v roku 1262 pod názvom Rakolup, 1340 Rakalap a 1501 Rakoluby. V čase najstarších písomných pamiatok bola obec majetkom rodov z Rakoľúb, Kálnice a Kočoviec. Neskôr ju vlastnili šľachtické rodiny Dubnických, Medňanských, Marcibáni a naposledy Bánoci. V obci bol v rokoch 1650-1655 postavený neskororenesančný kaštieľ. Obyvateľstvo sa v minulosti zaoberalo poľnohospodárstvom. V 19. storočí tu pracovala pálenica. Historickým symbolom obce je podľa obecnej pečate z roku 1840 rak.
Beckovská Vieska sa po prvýkrát objavuje v písomných prameňoch v roku 1396 v tvare "Wiezka". V tom čase patrila polovica obce panovníkovi. V 17. storočí bola rozdelená na Hornú a Dolnú Viesku. V 17. storočí patrila pod majetkovú správu Beckovského panstva. Z prvej polovice 19. storočia pochádzala v súčasnosti zbúraná jednopodlažná budova kúrie. Tak ako v predchádzajúcich obciach bolo hlavným zamestnaním obyvateľov poľnohospodárstvo, čo sa odrazilo aj na historickom symbole obce, ktorý podľa pečate z roku 1740 pozostáva z kompozície dvoch kosákov.
V roku 1940 vybudovali Štátne lesy diviačiu oboru, ktorá sa rozkladá na lesa. V obore sa chová diviačia zver a muflóny. V obci sa každoročne v auguste konajú hodové slávnosti a futbalový medziobecný turnaj O Putovný pohár starostu.

</doc>
<doc id="28901" url="https://sk.wikipedia.org/wiki?curid=28901" title="Lubina (okres Nové Mesto nad Váhom)">
Lubina (okres Nové Mesto nad Váhom)

Lubina je obec na Slovensku v okrese Nové Mesto nad Váhom. K obci patria aj osady Kopcové, Dúbrava a U Ličkov, ktoré boli vo februári 1945 vypálené nemeckými vojakmi, za pomoc partizánom. Celkom bolo zničených 11 budov.
Polohopis.
Obec Lubina leží na slovensko-moravskom pohraničí - v podjavorinskej oblasti. Je takmer úplne zovretá v horskej doline, ohraničenej hlavným hrebeňom Bielych Karpát zo severu a ich bočnými výbežkami z východu a západu. Na juhovýchode je jej chotár ohraničený Malými Karpatami. Obec je orientovaná severojužným smerom a kopanice sú roztrúsené po svahoch bočných výbežkov. Dominantu tvorí najvyšší vrch chotára a celých Bielych Karpát - Veľká Javorina (). Najnižšie položené miesto je v dolnej časti obce - 
Okrem centrálnej obce spadajú do katastra aj desiatky ďalších kopaničiarských usadlostí, ktoré sa ležia hlavne nahor proti smeru toku Kamečnice. Susednými obcami Lubiny sú Stará Turá, Strání - Květná, Moravské Lieskové a Bzince pod Javorinou. Územie je koridorom k najvyššiemu vrcholu Bielych Karpát - k Veľkej Javorine. Južnou časťou katastra prechádza cesta druhej triedy z Nového mesta nad Váhom do Starej Turej, Myjavy a ďalej na Záhorie.
Názov.
Lubina je odvodený od slovného základu „lub“ vo význame lyko, podkôrna časť listnatého stromu. Pomenovanie osady v takomto poraste - dubovom - „dubina, dubina, bude z teba Lubina“, je i základom povesti o založení obce.
Obyvateľstvo.
Náboženská štruktúra.
Obec je takmer čisto evanjelická. V súčasnosti je farský úrad evanjelickej cirkvi v Lubine zároveň aj sídlom Považského seniorátu. Seniorkou je ThDr. Eva Juríková.
Kultúra a zaujímavosti.
Zaujímavosti.
Pri obci bol v rokoch 1973 - 1977 vŕtaný hlboký oporný vrt Lu-1 Lubina, ktorý dosiahol hĺbku 3300 m.

</doc>
<doc id="28902" url="https://sk.wikipedia.org/wiki?curid=28902" title="Lúka (obec)">
Lúka (obec)

Lúka je obec na Slovensku v okrese Nové Mesto nad Váhom. 
Kultúra a zaujímavosti.
Prírodné zaujímavosti.
V katastrálnom území obce sa nachádza národná prírodná rezervácia Tematínska lesostep, časť NPR Javorníček, časť PR Kňaží vrch a časť územia európskeho významu Natura 2000 – Tematínske vrchy. V obci je vrt prírodnej minerálnej vody Matúšov prameň (CC-1). Nachádzajú sa tu aj dva vodospracovateľské podniky, SLOVENSKÉ PRAMENE A ŽRIEDLA Budiš a.s. a Vodax a.s. (Lucka). 
Občianska vybavenosť.
16. septembra 2006 bol v obci posvätený nový rímskokatolícky kostol Bolestnej Panny Márie.

</doc>
<doc id="28903" url="https://sk.wikipedia.org/wiki?curid=28903" title="Modrová">
Modrová

Modrová (, , "do roku 1927 Veľká Modrovka") je obec na Slovensku v okrese Nové Mesto nad Váhom, V katastrálnom území obce sa nachádza časť prírodnej rezervácie Kňaží vrch a časť územia európskeho významu Natura 2000 – Tematínske vrchy.

</doc>
<doc id="28904" url="https://sk.wikipedia.org/wiki?curid=28904" title="Modrovka">
Modrovka

Modrovka je obec na Slovensku v okrese Nové Mesto nad Váhom.
Polohopis.
Obec je najjužnejšie položenou obcou mikroregiónu Beckov-Zelená Voda-Bezovec. Leží na styku západného úpätia strednej časti Považského Inovca s výbežkom Dolnovážskej nivy. Stred obce je vo výške 180 metrov nad morom. 
Dejiny.
Prvá písomná zmienka o obci pochádza z roku 1348, keď sa spolu s obcou Modrová (a ďalšími obcami) stala súčasťou novoformovaného tematínskeho panstva. História osídľovania tohto územia však siaha až do staršej doby kamennej, teda pred 25 000 rokmi. V období 2 svetovej vojny sa v blízkosti zrútilo vojenské lietadlo anglického letectva.

</doc>
<doc id="28905" url="https://sk.wikipedia.org/wiki?curid=28905" title="Moravské Lieskové">
Moravské Lieskové

Moravské Lieskové je obec na Slovensku v okrese Nové Mesto nad Váhom.
Polohopis.
Moravské Lieskové je rozsiahla kopaničiarska obec na slovensko-moravskom pomedzí. Leží na úpätí Bielych Karpát vo výške v údolí riečky Klanečnice, severozápadne od Nového Mesta nad Váhom.
Rozprestiera sa v dĺžke a na severozápadnej strane hraničí s obcou Strání, miestnou časťou Květná. Ďalšie okolie tvoria obce: Nová Bošáca, Bošáca, Zemianske Podhradie, Dolné Srnie, Bzince pod Javorinou a Lubina.
Katastrálne územie obce má . Viac ako polovica katastrálneho územia patrí do Chránenej krajinnej oblasti Bielych Karpát.
Obec má územie s rozptýleným typom osídlenia. V súčasnosti žije v obci 2 553 obyvateľov. Je tu viacero osád i rozmanitosť pomenovania. Hlavné časti obce podľa nového usporiadania sú: Moravské Lieskové, Brestové, Bučkovec a Šance. Na oboch stranách riečky Klanečnice sa v okolitom kopcovitom teréne rozprestierajú mnohé osady Malej a Hrubej Strany.
Nachádza sa v oblasti živočíšstva listnatých lesov a dubových lesov v severnom miernom pásme s prechodnými vplyvmi kontinentálneho a oceánskeho podnebia.

</doc>
<doc id="28906" url="https://sk.wikipedia.org/wiki?curid=28906" title="Nová Bošáca">
Nová Bošáca

Nová Bošáca je obec na Slovensku v okrese Nové Mesto nad Váhom.
Polohopis.
Kataster obce sa rozprestiera v strednom pásme Bielych Karpát približne severozápadne od Nového Mesta nad Váhom. Asi od centra obce sa nachádza štátna hranica s Českom. Na severozápade hraničí s moravskými obcami: Březová, Lopeník a Vyškovec. Na východe susedí s obcami: Chocholná-Velčice, Haluzice a Bošáca. Na južnej strane s chotárom obce Zemianske Podhradie a na západe obec uzatvára hranica chotára Moravské Lieskové.
Obec Nová Bošáca sa nachádza v regióne NUTS 2 Západné Slovensko, v regióne NUTS 3 Trenčiansky samosprávny kraj. Vzhľadom na okresy SR leží Nová Bošáca v severovýchodnej časti okresu Nové Mesto nad Váhom, v ktorom zdieľa spoločnú okresnú hranicu s okresom Trenčín (Mapa 1). V kontexte vymedzenia špecifických regionálnych jednotiek definovaných na základe denných väzieb obyvateľstva voči danému regiónu nazývaných aj ako funkčné mestské regióny (ďalej len FMR), sa skúmané územie nachádza vo FMR Nové Mesto nad Váhom. Skúmané územie je zo severu ohraničené štátnou hranicou s Českom a z juhu obcou Zemianske Podhradie, pričom je dôležité poznamenať, že práve neďaleká štátna hranica, ktorá bola v rokoch 1001 až 2000 n.l. jednou  z najstabilnejších v strednej  Európe 
, predstavovala limitujúci faktor rozvoja, keďže išlo a pohraničné pásmo – confinium. Ohraničenie skúmaného územia tvoria z východu a západu  stredne vysoké antiklinály flyšových Bielych Karpát oddelené Bošáckou dolinou, determinujúce heterogénnu nadmorskú výšku v rozmedzí od na nive vodného toku Bošáčka do v najvyššom bode Veľkého Lopeníka, čo predstavuje hypsometrický rozdiel približne na (Mapa 1, 2).
Matematická poloha vyjadruje miesto na Zemi prostredníctvom súradnicového systému, pričom v Novej Bošáci sa najsevernejší bod nachádza v v mieste Veľkého Lopeníka s geografickými súradnicami 48°55’39,21“ severnej geografickej šírky (ďalej len s.g.š.) a 17°49‘9“ severnej geografickej dĺžky (ďalej len s.g.d.), pričom najjužnejší bod je zhodný s najnižším bodom v k.ú. Nová Bošáca so súradnicami 48°52‘12,22“ s.g.š. a 17°48‘13,44“ s.g.d.. Rozloha k.ú. Nová Bošáca je v súčasnosti približne čo predstavuje až 46,76 % rozlohy celej Bošáckej doliny.
Vzhľadom na platnú regionalizáciu cestovného ruchu Slovenska sa územie Novej Bošáce nachádza v Strednopovažskom regióne, ktorý patrí medzi regióny s prevažne národným významom. Poloha voči významným sídelno – hospodárskym centrám je relatívne negatívna, reprezentovaná komplikovanou cestnou dostupnosťou voči významnej diaľnici D1 a o niečo bližšej železničnej trati Bratislava – Žilina (na ktorú nadväzuje žel. trať Žilina – Košice), pričom obe patria do siete TEN-T s celoeurópskym významom. Netreba však opomenúť ani vzdušnou vzdialenosťou vzdialené letisko Piešťany so štatútom medzinárodného letiska.
Poloha skúmaného územia je vzhľadom na vypracovanú koncepciu územného rozvoja Slovenska 2001 pomerne nepriaznivá, keďže ako jediná z obcí Bošáckej doliny (Bošáca, Zemianske Podhradie, Haluzice, Trenčianske Bohuslavice) neleží v okrajovom pásme trenčianskeho ťažiska osídlenia prvej úrovne a na považskej rozvojovej osi 1. stupňa.
Prírodné podmienky.
Geologická stavba.
Geologická stavba územia Novej Bošáce je reprezentovaná majoritne flyšom, ktorý je spestrený okrajovo zasahujúcim bradlovým pásmom v podobe separovaných bradlových tvrdošov, ale nájdeme tu i mezozoické horniny zo staršej jury. Bradlové pásmo je na území obce zastúpené jurskými vápencami, vápnitými pieskovcami a ílovcami, ktoré môžeme nájsť najmä na Landrovskej skale (Obrázok 3). Z pomedzi mezozoických hornín tu môžeme nájsť napríklad tmavosivé až čierne ílovité vápence a vápnité ílovce. Flyšové pásmo je tu reprezentované magurským flyšom so striedajúcimi sa vrstvami pieskovcov a ílovcov, ktoré sú jedným z determinantov veľkého výskytu prameňov a kyselok v k.ú. obce Nová Bošáca. 
Hlavné geologické jednotky zasahujúce na územie Novej Bošáce sú Flyšové pásmo a Bradlové pásmo, pričom každá z nich má isté špecifiká odzrkadľujúce sa na skúmanom území. Flyšové pásmo zaberajúce väčšinu skúmaného územia je chudobné na nerastné suroviny, má veľký špecifický odtok a pôdy sú prevažne málo úrodné. Špecifikom flyšového pásma sú i zosuvy, pričom k.ú.  Novej Bošáce môžeme z tohto hľadiska hodnotiť negatívne vzhľadom na ich veľký výskyt. Bradlové pásmo a jeho výskyt v k.ú. Nová Bošáca je limitovaný takmer výlučne na lokalitu Kameničné a blízke okolie (juhozápadna časť k.ú.), pričom jedným unikátov je Landrovská skala i neďaleká Landrovská jaskyňa (Obrázok 4). Landrovská jaskyňa je (v k.ú. Zemianske Podhradie) s dĺžkou druhou najdlhšou jaskyňou bradlového pásma a zároveň jedným z významných zimovísk netopierov v Bielych Karpatoch.
Geomorfologické pomery.
Nová Bošáca sa z hľadiska geomorfologického členenia nachádza v subprovincii Vonkajšie Západné Karpaty, v geomorfologickom celku Biele Karpaty (Tabuľka 2). Biele Karpaty sa na území Novej Bošáce členia na Lopenícku hornatinu a Beštiny (Mapa 5), pričom okrajovo sem zasahujú aj Bošácke bradlá. Bošácka dolina je na území obce modelovaná predovšetkým vodnými tokmi, Predpolomský a Brezovský potok (český názov pre Bošáčku, ktorý sa tu udomácnil) z ktorých dostáva vodný tok Bošáčka charakter mocnejšieho vodné toku.
Z geomorfologického hľadiska sa územie Novej Bošáce vyznačuje veľkou rozmanitosťou. Dominantný monotvárny flyš je spestrený úzkou prielomovou dolinou a výskytom bradlových tvrdošov ako je napr. Landrovská skala (Obrázok 3). Na reliéf k.ú. Nová Bošáca vplývajú exogénne geodynamické javy  ako výmoľová,  plošná a ronová erózia pôdy, bočná erózia vodných tokov, ako aj akumulačnej činnosti a tvorba proluviálnych kužeľov v pätách svahov. Z hľadiska typov reliéfu možno na skúmanom území delimitovať reliéf: vrchovinový stredne a silno členitý zaberajúci nízko položený záver Bošáckej doliny a reliéf vrchovinový veľmi silne členitý, ktorý zaberá Lopenícku hornatinu a celú severovýchodnú časť k.ú. Nová Bošáca (Mapa 6). Charakter reliéfu zobrazujú obrázky 5 a 6, ktorých cieľom je poukázať práve na heterogénny charakter reliéfu prostredníctvom dvoch výškových profilov v smere sever-juh a západ-východ s ťažiskom v odhadovanom geometrickom strede k.ú. Nová Bošáca.
Orientáciu reliéfu voči svetovým stranám je na území Novej Bošáce možné kategorizovať na dve skupiny, pričom prvá zastúpená južne až západne orientovanými teplými svahmi sa nachádza predovšetkým v najvyšších polohách antiklinál ohraničujúcich Bošácku dolinu, čo je jeden z determinantov výskytu xerotermnej flóry v týchto lokalitách (Obrázok 7). Druhou skupinou sú chladné severne, až východne orientované lokality vyskytujúce sa v najnižších polohách, čo zapríčiňuje úzky dolinový charakter reliéfu. Reliéf analyzovaného územia sám o sebe skrýva viacero unikátnych prvkov ako sú výmole, náplavové kužele, prameniská, ale i antropogénne prvky reliéfu ako napr. agrárne terasy a valy a iné. Abstrahujúc od unikátnych prvkov reliéfu je možné reliéf k.ú. Nová Bošáca označiť za hladko modelovaný čo, má pozitívny vplyv na využitie zeme a charakter osídlenia územia.
Klimatické pomery.
Z klimageografického hľadiska predstavuje k.ú. Nová Bošáca veľmi heterogénnu oblasť. Na relatívne malom území sa vystriedajú mierne teplá a chladná klimatická oblasť a to od juhovýchodu po severozápad (Mapa 7). Väčšinu skúmaného územia zaberá mierne teplý okrsok, vlhký, vrchovinový patriaci do mierne teplej oblasti s 50 a menej letnými dňami za rok, s maximálnou teplotou vzduchu menej ako 25°C a priemernými januárovými teplotami do – 4°C, priemernou ročnou hodnotou klimatického zavlaženia (ďalej len KZ) do a relatívnym trvaním slnečného svitu (ďalej len SV) do 1 150 kWh.m−2; nasleduje mierne chladný okrsok, patriaci do chladnej oblasti, zaberajúci Lopenícku vrchovinu s maximálnymi júlovými teplotami vzduchu menej ako 16°C a priemernými januárovými teplotami do – 5°C, KZ do a SV do 1100 kWh.m−2 . Priemerný mesačný úhrn zrážok je dlhodobo relatívne rovnomerne rozložený čo determinuje dobré podmienky pre poľnohospodárstvo ale pri rešpektovaní iných fyzickogeografických faktorov (Tabuľka 2).
 upravené autorom
Z hľadiska priemerných ročných teplôt ovzdušia (ďalej len PRT)  je možné na skúmanom území delimitovať tri hlavné oblasti a to najteplejšiu s PRT 7 – 8°C zaberajúcu juh až juhovýchod; oblasť s PRT 6 – 7°C zaberajúcu myslený pás v smere západ-východ a oblasť s PRT 4 – 6°C, ktorá sa nachádza v Lopeníckej hornatine. Bodová reprezentácia priemernej teploty vzduchu je vyjadrená v Tabuľke 3, pričom meranie prebiehalo v nadmorskej výške Celkovo je však potrebné kalkulovať s globálnym otepľovaním a teda pravdepodobným posunom teplôt v súčasnosti o 1 až 2°C. Ďalším významným prvkom klímy je úhrn zrážok, ktorý dokumentuje Mapa 9 z ktorej je zreteľný práve bariérový charakter Bielych Karpát vďaka ktorému má obec dostatok zrážok relatívne rovnomerne rozdelených počas roka (Tabuľka 2).
Hydrologické pomery.
Hydrosféra v Novej Bošáci je veľmi bohatá a to ako z hľadiska povrchových vodných tokov tak i z hľadiska výskytu prameňov. Medzi vodné toky na skúmanom území patria ekostabilizačne významná Bošáčka (Obrázok 9), Predpolomský potok (Obrázok 10) ale i množstvo menších vodných tokov, stružiek či potokov, ktorých kvantitu najpodrobnejšie zobrazuje Obrázok 11. Zaujímavá je i uzavretosť jednotlivých povodí vzhľadom na k.ú. (Mapa 10). Bošáčka, ktorá pramení pod Veľkým Lopeníkom (z českej strany) má celkovú dĺžku z toho na území Novej Bošáce 5 až a odvodňuje povodie o rozlohe . Z pohľadu Graveliusovho členenia rádov toku je vodný tok Bošáčka tokom 3. rádu, Predpolomský potok tokom 4. rádu a neďaleký Váh je tokom 2. rádu s významnou hydrologickou a ekostabilizačnou funkciou. 
Pramene a kyselky.
Podpovrchová voda má bohatý výskyt v k.ú. Nová Bošáca a predovšetkým v minulosti predstavovala významný lokalizačný faktor rozrastajúcich sa kopaníc. Treba však spomenúť, že je to práve horninové podložie, ktoré determinuje výskyt síce veľkého množstva prameňov, ale s malou výdatnosťou, ktoré v lete často vysychajú, takýto charakter do značnej miery koreluje s potrebami kopaničiarskeho osídlenia, ale v kontexte súčasných potrieb obyvateľstva sa začína postupný prechod na využívanie verejného vodovodu, ktorý z obcí Bošáckej doliny absentuje k 1.1.2016 už len v Novej Bošáci.
Na území obce sa nachádzajú 3 oficiálne minerálne pramene, TE-35, TE-36 (Obrázok 13) , TE-37 z ktorých najviac využívaným je práve Prameň v Španej doline (TE-37) a to nielen miestnym obyvateľstvom. Okrem týchto oficiálne evidovaných prameňov sa tu nachádza aj množstvo iných prameňov, kysielok a studní. Takéto množstvo viac ako 100 prameňov je priamym determinantom kopaničiarskeho osídlenia na tomto území.
Povodne.
Ako je zrejmé z Obrázku 11 množstvo potokov, ktoré sú v k.ú. Nová Bošáca predurčujú vysoký špecifický odtok územia ktorý je charakteristickým prejavom flyšu. Riziko povodní (Mapa 10) je v súčasnosti výrazne obmedzené v porovnaní s minulosťou a to najmä z dôvodu značného zalesňovania bývalých poľnohospodárskych pozemkov. Samotná obec zažila 3 veľké povodne a to: 29.7.1972, 26.8.1972 a 6.7.1997 z ktorých každá spôsobila značné materiálne škody (poškodené/zničené: komunikácie, domy, poľnohospodárske objekty a zvieratá), ktorých zmiernenie a opravu spolufinancovalo viacero nadácii a organizácii, okrem iného i veľvyslanectvo Kórejskej republiky.
Pedologické pomery.
Zloženie pôd v k.ú. Nová Bošáca je tak ako aj inde na svete determinované spolupôsobením všetkých fyzickogeografických sfér, pričom podľa Kupkovej samotná pôda predstavuje kľúčový prvok životného prostredia a vzhľadom na jej úrodnosť predstavuje kľúčovú úlohu pre existenciu ľudstva. Úrodnosť pôd do istej miery odzrkadľuje obsah humusu v nich, pričom z tohto hľadiska môžeme považovať k.ú. Nová Bošáca, okrem nivy Bošáčky a Predpolomského potoka za málo úrodné (Mapa 11). Vzhľadom na členenie, ktoré spracoval Šály a kol. môžeme na skúmanom území vzhľadom na zrnitosť pôdy (Mapa 12) nájsť pôdy hlinité málo skeletnaté, nasledujú pôdy ílovito – hlinité s ostrovčekovým výskytom. Piesčito – hlinité pôdy v okolí Veľkého Lopeníka () v podobe stredne skeletnatých pôd prechádzajú v najjseverovýchodnejšej časti v k.ú. Nová Bošáca do piesčitých stredne kamenitých pôd. Najrozšírenejšie pôdne typy (Mapa 13) v k.ú. Nová Bošáca sú kambizeme (Obrázok 15), nasledujú rendziny (oblasť Kameničného vo väzbe na karbonátové horniny) a kambizeme kyslé (SV okraj k.ú.). Okrem spomenutých tu nájdeme i fluvizeme nachádzajúce sa na aluviálnych náplavoch Bošáčky, ale predovšetkým sú to rôzne podtypy kultizeme a antrozeme. Jednou z efektívnych metód vyjadrenia celkovej hodnoty pôdy, či už ornej alebo inej je bonitovaná pôdno-ekologická jednotka (BPEJ), ktorá nám prostredníctvom kombinácie hlavných faktorov (klimatický región, pôdny typ a druh, zrnitosť, svahovitosť a expozícia, podiel skeletu) dokáže určiť približnú cenu pozemku respektíve k.ú. (Tabuľka 3), ale táto cena sa často líši od reálnej ceny pri kúpe či predaji a slúži predovšetkým pre účely stanovenia ceny pozemku s cieľom platiť dane z nehnuteľností.
Flóra.
Flóra Bošáckej doliny predstavuje jedinečnú lokalitu v ktorej dochádza k prelínaniu sa viacerých typov flóry a to: Predkarpatskej – Preacarpaticum, Xerotermnej, Eupanónskej – Eupannonicum), Západobeskydskej – Beschidicum occidentale a flóry centrálnych Karpát – Eucarpaticum, čoho dôsledkom je ojedinelý výskyt xerotermnej flóry predovšetkým na južne exponovaných svahoch, kde sa vyskytujú vzácne rastliny ako napríklad: vstavač bledý ("Orchis pallens"), modruška pošvatá ("Limodorum abortivum"), ako i relatívne nové floristické nálezy Mráza a kol. akým je i kruštík neskorý ("Epipactis albensis") a mnoho ďalších (Obrázok 16). Lesné porasty sú reprezentované hlavne bukom, hrabom, dubom, v lokalitách s výskytom vápencov sa vyskytujú borovicové porasty a ojedinele sa tu vyskytujú aj smrekové monokultúry. Potenciálna prirodzená vegetácia (Mapa14) je na skúmanom území zastúpená (zostupne podľa rozlohy) nasledovnými lesmi: karpatské dubovo-hrabové, podhorské bukové, jelšové, bukové a jedľovo-bukové, dubové a cérovo-dubové lesy, okrem ktorých sa tu ojedine vyskytujúna južne exponovaných teplých svahoch dubové xerotermné lesy (Obrázok 17).
Huby lesov a lúk.
Raj pre hubárov je jedným z označení, ktoré dostalo územie Novej Bošáce od hubárov. Z jedlých húb (Obrázok 18) tu nájdeme jednu z prvých jarných húb májovku ("Calocybe gambosa") rastúcu na lúkach, ale i verejnosti známe hríby ako hríb dubový ("Boletus reticularus"), kozák hrabový ("Leecinum pseudoscabrum"). Menej známou, ale v súčasnosti masívne propagovanou hubou s vynikajúcimi zdravotnými účinkami je hliva ustricová ("Pleurotus ostreatus"). Okrem jedlých húb sa tu nachádzajú aj jedovaté hríby ako: hríb satanský ("Boletus satanas"), muchotrávka tigrovaná ("Amanita pantherina") a iné.
Fauna.
Fauna skúmaného územia sa vzhľadom na širšie okolie nevyznačuje špecifickým zastúpením druhov a medzi typických predstaviteľov živočíšnej ríše patria: srnec lesný ("Capreolus capreolus") pozri obrázok 21, diviak lesný ("Sus scrofa"), slepúch lámavý ("Anguis fragilis") zobrazený na obrázku 19, salamandra škvrnitá ("Salamandra salamandra"), líška hrdzavá ("Vulpes vulpes") na obrázku 20, pričom špeciálnu pozornosť si zaslúži vtáctvo ktoré je tu veľmi heterogénne zastúpené, čo je spôsobené práve širokou biodiverzitou daného územia a patria sem druhy: Sovotvaré, Pinkovité, Lastovičkovité, Volavkovité, Kukučkovité, Vrabcovité, Vrabcotvaré, Bocianovité, Ďatlovité, Kačicovité, Jastrabotvaré, Holubotvaré, Bažantovité. 
Životné prostredie a ochrana prírody.
Ochrana prírody v podobe ochrany ekosystémov a iných zložiek životného prostredia má významnú úlohu v Novej Bošáci. Skúmané územie sa nachádza vo veľkoplošnom chránenom území Biele Karpaty, ale negatívne vplyvy na životné prostredie je možné badať v podobe silného znečistenia ovzdušia (oxidom siričitým, oxidom dusíka a oxidom uhoľnatým), ktoré je v Trenčianskom kraji jedno z najvyšších na Slovensku. Skúmané územie sa taktiež nachádza v chránenom území celoeurópskeho významu Holubyho kopanice, kde k.ú. Nová Bošáca zaberá podstatnú časť (Mapa 15) a cieľom ochrany tu sú viaceré biotopy a živočíšne druhy.
Napriek intenzívnemu využívaniu krajiny v k.ú. Nová Bošáca sa tu nachádzajú viaceré lokality s pomerne málo zmenenou krajinou a v zmysle zákona NR SR č. 287/94 Z.z. o maloplošných chránených územiach v znení neskorších predpisov sú predmetom ochrany. Medzi tieto územia patria lokality: Prírodná pamiatka Bestinné (), Prírodná pamiatka Blažejová (), Prírodná pamiatka Grúň () a Prírodná pamiatka Močariny (), Prírodná pamiatka Lopeníček () v ktorých sa chránia najmä xerotermné druhy rastlína (obrázok 22 a 23) v prípade predposlednej lokality je to aj živočíšstvo ako hraboš podzemný, dulovica väčšia a menšia.
Znečistenie životného prostredia.
Čo sa týka zdrojov znečistenia pochádzajúcich resp. nachádzajúcich sa na skúmanom území sem patria: poľnohospodárske družstvo (ďalej len PD) Radvaň s.r.o., vznik nelegálnych skládok odpadu (obrázok 22), spaľovanie nelegálnych skládok, spaľovanie dreva vo väzba na dolinový charakter reliéfu a časté inverzie. Z pomedzi zdrojov znečistenia pochádzajúcich z blízkeho okolia sem patria PD Podolie (Čachtice), PD Bošáca, OBAL – Vogel &amp; Noot a.s. (Nové Mesto nad Váhom), či Bkp Group (Uherské hradište), ale aj emisie vo väzba na dopravu a neďaleké Považie ktorým vedú dopravné trasy národného významu. Z hľadiska miery znečistenia je však celé k.ú. Nová Bošáca z pohľadu environmentálnej regionalizácie v regióne s nenarušeným prostredím.
Dejiny.
Nová Bošáca bola až do roku 1950 súčasťou obce Bošáca a územie bolo známe ako bošácke kopanice.
Vznik kopaníc.
Dejiny územia obce Nová Bošáca súvisia s históriou obce Bošáca. Jej chotár sa tiahol od Váhu až k moravskej hranici. Oficiálne najstaršia zmienka o obci Bošáca pochádza z r. 1380. Bošáca vtedy patrila do Beckovského panstva. V dobe prvých písomných zmienok o obci Bošáca však ešte nemožno hovoriť o osídlenej časti, z ktorej neskôr vznikne Nová Bošáca.
Už začiatkom 17. storočia nedokázala pôda na rovine uživiť rýchlo sa rozrastajúcu populáciu. Obyvatelia boli preto nútení obrábať pôdu aj na vzdialenejších územiach. Nábehy na pobyt ďaleko od obce boli už v dávnejších dobách v dočasných a sezónnych sídlach pastierov a koscov lúk, ktorí nemohli denne dochádzať z domova na vzdialené pracoviská. Obrábanie pôdy dochádzkou zo vzdialenej obce bývalo nevýhodné. Držitelia pozemkov sa preto rozhodli na nich trvalo usadiť, a tak sa utvorili rozptýlené kopaničiarske sídla. Zachované správy dosvedčujú, že základom tohto osídlenia na území Bošáce sa stali predovšetkým salaše. Ďalšie kopaničiarske osídlenie vznikalo aj okolo početných mlynov, z ktorých mnohé sa stavali pri horských potokoch, ďaleko od dediny. V neposlednej miere vytvárali rozptýlené osídlenie aj panské krčmy, stavané zemepánmi kvôli zisku pri cestných prechodoch na Moravu, osamelé domy panských hájnikov, sídla panskej čeľade pri salašoch a pod.
Najstaršie písomné zmienky o území bošáckych kopaníc.
Podľa správy z r. 1649 odvádzali bošácki poddaní od kopaničných zemí v tom čase všetkým zemepánom už 4 funty šafranu, čo naznačuje veľký rozsah kopaničnej pôdy aj jej predchádzajúci dlhodobejší rozvoj.
Štatúty správy beckovského panstva z r.1689 a 1692 spomínajú nadmerné vyrábanie kopaníc na území Bošáce. Sťažnosť Erdődyovcov z prvej polovice 18. storočia prezrádza, že poddaní z Bošáce vyrobili na okraji svojho chotára pri hraniciach Moravy veľa kopaničných polí a lúk a tieto z veľkej časti popredali poddaným susedných moravských dedín. Prechodom kopaníc na okraji bošáckeho chotára do držby moravských poddaných, ktorí sa na nich skoro aj usadzovali, sa skomplikovala aj sídlištná situácia v tejto časti slovensko-moravského pohraničia, ktorá sa stala podkladom mnohých územných sporov. K tejto situácii prišlo už pred poslednou tureckou vojnou (t. j. pred r. 1663 – 1664), keď sa v prechodoch z Lieskovskej a Bošáckej doliny na Moravu vybudovali obranné zemné šance. Tým sa stará hranica v tejto oblasti posunula hlbšie do územia Beckovského panstva, čo viedlo medzi obyvateľmi susedných moravských a slovenských dedín k častým sporom a nedorozumeniam. Tieto spory sa týkali najmä hraničných vrchov Veľkého a Malého Lopeníka.
Na bližšie neurčenom mieste v bošáckom chotári, ktoré patrilo poddanému Ďurovi Jurákovi, máme správu už z r. 1690 v súvislosti s prechovávaním zbojníkov. Roku 1728 prenikli Moravania na tzv. Pavlovu kopanicu, ležiacu už „z tejto časti“ Lopeníka, kde na miestach zvaných U peci, Niže Hustej vody a na Bystrickom diele pásli dobytok a kosili lúky patriace do bošáckeho chotára. Správa z rovnakého roku z vyšetrovania hraničných sporov uvádza, že obyvatelia Novej Brezovej vpadli na bošácky salaš zvaný Na Radvani pod Opáleným, kde zbili tamojších poddaných a narobili im značné škody. Z uvedenej formulácie sa zdá, že už išlo o trvale obývané miesto, z ktorého sa neskôr vyvinula ľudnatá bošácka kopanica Radvaň. Roku 1777 sa o dvoch bošáckych poddaných Martinovi Mikulcovi a Jánovi Jakšovi, patriacich Júlii Révayovej uvádza, že sú „na kopanicách bydlíci“. Podobný záznam z r. 1778 hovorí o poddanom Valentína Pongrácza, Jánovi Martinkovi, ináč nazývanom aj Hajdúček, ktorý mal tiež „grunt na kopanicách“. Iný pongráczovský poddaný Juraj Maruniak, nazývaný aj Jaroš, si r. 1783 staval s povolením zemepána v Bošáckej doline poniže panského salaša, na mieste zvanom Brezinky, dom. Zaviazal sa, že nebude robiť škody na panských poliach a lúkach a vykonávať bude roboty na panskom salaši. Podľa svedectva obyvateľov Zemianskeho Podhradia, zaujali r. 1779 moravskí poddaní z Hrozenkova v bošáckom chotári hory Dolnú a Hornú Zuberku a Bystrický vrch až po tzv. Pavlovu kopanicu a Miškovec. Tam existujúce domy vypálili a hory „kvaltovne“ vyklčovali. Podľa výpovedí svedkov patrili k Bošáci nielen všetky miesta, ale aj ďalšie územie až „po moravské chalupy“ ležiace na kopaniciach nazývaných Pod Lopeníky.
Vznik Novej Bošáce.
Koncom 19. a začiatkom 20. storočia počet obyvateľov bošáckych kopaníc (2 300) prevýšil počet obyvateľov Bošáce (1 900) a tak bolo iba otázkou času, kedy začnú kopaničiari uvažovať o osamostatnení. So šírením tejto myšlienky sa začalo už v roku 1921. Ďalšie pokusy boli v rokoch 1929, 1932, 1936, ale stále stroskotávali na neochote štátnych orgánov. Až v roku 1950 žiadosť o rozdelenie obce Bošáca mala úspech, keď Zbor povereníkov ju 23. 4. 1950 schválil s platnosťou od 1. 7. 1950. Na rozdelení obce mali najväčšiu zásluhu tunajší občania: Martin Krajčovic (1887 – 1955) a Ján Kusenda (1900 – 1993). Odborne im pri tom pomáhali Dr. Pavel Kusenda a Ing. Rudolf Kubo. Konečne 1. júla 1950 sa z 23 osád bošáckych kopaníc zrodila nová obec, ktorá nesie meno Nová Bošáca.
Najväčší rozmach obce začal v 70. rokoch, keď sa postupne popri výstavbe rodinných domov postavil rímskokatolícky kostol, kultúrny dom, materská škola, pošta, domov dôchodcov, dom smútku a rad ďalších stavieb.
Osady tvoriace obec.
23 osád, ktoré vytvorili 1. 7. 1950 Novú Bošácu:
V roku 1980 bola ešte k obci pričlenená osada Salaš.
Obyvateľstvo.
Zloženie obyvateľstva podľa náboženského vyznania (2011).
V roku 2011 bol v obci nasledovný počet príslušníkov jednotlivých cirkví:
Kultúra a zaujímavosti.
Prírodné pamiatky.
V obci sa nachádza päť chránených prírodných pamiatok v rámci chránenej krajinnej oblasti (CHKO Biele Karpaty).
Minerálne pramene.
V obci sa nachádzajú tri minerálne pramene – kyselky v častiach Španie, u Ochodničiarov a na Predpolome. Všetky tri sú slabo mineralizované, hydrouhličitanové, uhličité vody s väčším obsahom oxidu uhličitého a železa.
Občianska vybavenosť.
Miestny rímskokatolícky kostol je jedným z filiálnych kostolov patriacich do Bošáckej farnosti. Je zasvätený vierozvestom sv. Cyrilovi a Metodovi. K práci na stavbe kostola na pristúpilo v roku 1969, za pôsobenia vpd. Msgr. Andreja Patku. V nedeľu 17. novembra 1969 posvätil základný kameň budúceho kostola kapitulárny vikár dr. Ján Pásztor. O jeho výzdobu sa zaslúžil nár. umelec Vincent Hložník. Z jeho dielne pochádzajú nad hlavným vchodom umiestnené priestorové sgrafito sv. Cyrila a Metoda a vnútri kostola na čelnej strane umiestnená mozaika Ukrižovaného Krista, po stranách ktorého sú opäť sv. Cyril a Metod. Takisto sa tu nachádzajú ním vytvorené obrazy krížovej cesty. Stavba kostola bola dokončená v auguste 1971 a 14. Septembra 1971 bol kostol slávnostne požehnaný spomenutým kapitulárnym vikárom Jánom Pásztorom.

</doc>
<doc id="28907" url="https://sk.wikipedia.org/wiki?curid=28907" title="Nová Lehota (okres Nové Mesto nad Váhom)">
Nová Lehota (okres Nové Mesto nad Váhom)

Nová Lehota je obec na Slovensku v okrese Nové Mesto nad Váhom v Trenčianskom kraji, ktorá sa preslávila slovenským seriálom Horná Dolná. 
Polohopis.
Obec leží v Považskom Inovci, pod vrcholom Bezovca tvoriaceho dominantu okolitej krajiny.
Dejiny.
Prvá písomná zmienka pochádza z listiny Ľudovíta I. z roku 1348 v súvislosti príslušnosti obce k panstvu Tematín. Rozdiel v čase vzniku "Starej" a "Novej Lehoty" nebol veľký preto aj v tomto dokumente vystupujú pod spoločným menom "Lehata". Dejiny osídlenia však siahajú do hlbšej minulosti. Dokladom sú dve zatiaľ nedokonale preskúmané hradiská ľudu lužickej kultúry, vybudované v staršej železnej dobe, teda asi pred 2500 rokmi na vrchu "Úhrad" a "Hradisko". Kotlinou "Novej Lehoty" viedla v období Veľkej Moravy pravdepodobne dôležitá komunikácia spájajúca oblasť Nitry s významnými slovanskými strediskami na dolnom povodí Váhu. Obe "Lehoty" boli vďaka svojej geografickej izolácií obcami, kam modernizácia dedinského života spojená s premenami a zánikom tradičných foriem ľudovej kultúry zavítala neskôr. 
V rokoch 19441945 bola obec sídlom štábu partizánskej brigády Boženko.
Kultúra a zaujímavosti.
Zaujímavosti.
V obci sa natáčal slovenský komediálny seriál "Horná Dolná" (2015 – 2022) z produkcie TV Markíza.
Turistika.
Bezovec () leží 2 km od obce patrí k najvýznamnejším turistickým lákadlám okolia. Po jeho rozložitých svahoch prechádza hranica katastrov oboch Lehôt a tak sa vrch delí symbolicky medzi "Starú" a "Novú Lehotu". Z vrcholu je pekný výhľad, lyžiarske stredisko. V okolí sa nachádzajú chránené územia Mokvavý prameň, Dubový vŕšok, Švibov a časť územia Natura 2000 - Tematínske vrchy.

</doc>
<doc id="28908" url="https://sk.wikipedia.org/wiki?curid=28908" title="Nová Ves nad Váhom">
Nová Ves nad Váhom

Nová Ves nad Váhom je obec na Slovensku v okrese Nové Mesto nad Váhom.
Šport.
Pôsobí tu futbalový klub SFK Nová Ves nad Váhom.

</doc>
<doc id="28909" url="https://sk.wikipedia.org/wiki?curid=28909" title="Očkov">
Očkov

Očkov je obec na Slovensku v okrese Nové Mesto nad Váhom. 
Dejiny.
Na území dnešnej obce Očkov bolo sídlisko únětickej kultúry zo staršej doby bronzovej, velaticko-baierdorfská kniežacia mohyla z mladšej doby bronzovej, najväčšie u nás známe rímsko-barbarské pohrebisko s nálezom mramorovej urny, slovanské sídliskové nálezy z 10.11. storočia. Obec sa spomína od roku 1321 v podobe Wchkou, z roku 1321 ako Ochko, z roku 1808 ako Očkov, maďarsky Ocskó.
Obec patrila Očkajovcom, v 18. storočí časť obce panstvu Čachtice. V roku 1709 ju zničili cisárske vojská. V roku 1715 mala vinice a 14 domácností, v roku 1753 24 rodín, v roku 1787 36 domov a 283 obyvateľov, v roku 1828 54 domov a 372 obyvateľov. Zaoberali sa poľnohospodárstvom a vinohradníctvom.
Po roku 1918 sa obyvatelia popri poľnohospodárstve zaoberali aj výšivkárstvom (najmä v rokoch 19381939). V rokoch 19251929 uskutočnili pozemkovú reformu.

</doc>
<doc id="28910" url="https://sk.wikipedia.org/wiki?curid=28910" title="Pobedim">
Pobedim

Pobedim je obec na Slovensku v okrese Nové Mesto nad Váhom.
Polohopis.
Nachádza sa medzi Piešťanmi a Novým Mestom nad Váhom, západne od diaľničného úseku Piešťany – Horná Streda. Do obce možno prísť z Piešťan (odbočka na Veľké Orvište, Bašovce, Pobedim a Hornú Stredu). Z obce je možnosť cestovať autom cez Podolie a Častkovce do Čachtíc a Nového Mesta nad Váhom. 
Dejiny.
Obec je známou archeologickou lokalitou s nálezmi z doby bronzovej, rímskej a slovanskej. V chotári obce bolo objavené slovanské hradisko z obdobia Veľkej Moravy. Intravilán Pobedima bol osídlený v 12.13. storočí. Donedávna bol rokom prvej písomnej zmienky rok 1392. Podľa novších výskumov prvá písomná zmienka pochádza z roku 1355. V tomto období patril do majetku čachtického hradu. V roku 1392 osadu Pobedim daroval uhorský kráľ významnému feudálovi Ctiborovi zo Ctiboríc. Od roku 1414 bola obec súčasťou majetku Prepozitúry P. Márie v Novom Meste nad Váhom. Obývali ju roľníci a v západnej časti obce sa nachádzal pôvodne habánsky mlyn. V noci z 1. októbra na 2. októbra roku 1928 sa v obci odohral pogrom, namierený na obyvateľov neďalekej rómskej osady. Výsledkom útoku približne 60 dedinčanov na spomínanú osadu bolo okrem dvadsiatky zranených aj šesť mŕtvych: jeden muž, štyri ženy a jedno šesťročné dieťa.

</doc>
<doc id="28911" url="https://sk.wikipedia.org/wiki?curid=28911" title="Podolie (okres Nové Mesto nad Váhom)">
Podolie (okres Nové Mesto nad Váhom)

Podolie je obec na Slovensku v okrese Nové Mesto nad Váhom. 

</doc>
<doc id="28912" url="https://sk.wikipedia.org/wiki?curid=28912" title="Potvorice">
Potvorice

Potvorice sú obec na Slovensku v okrese Nové Mesto nad Váhom.
Dejiny.
Na území dnešnej obce Potvorice bolo žiarové pohrebisko s keramikou pražského typu, najstaršie známe na Slovensku. Obec sa spomína v roku 1263 vo forme Potworich, neskôr Pothowarich, Pothoworich, Potuorch, z roku 1348 ako Pathwaricz, z roku 1773 ako Potworicze, z roku 1920 ako Patvarovce, z roku 1927 ako Potvorice, po maďarsky Patvarós. Obec patrila ku kráľovským majetkom, neskôr zemepánom Ruttkayovcom, Báršoňovcom, Čákiovcom, Jesenským a iným. V roku 1715 mala obec 2 mlyny, 25 poddanských a 11 želiarskych domácností, v roku 1753 mala 57 rodín, v roku 1787 mala 47 domov a 369 obyvateľov, v roku 1828 mala 46 domov a 316 obyvateľov. Zaoberali sa poľnohospodárstvom. Pri tradičnom zamestnaní zostali aj po roku 1918.

</doc>
<doc id="28913" url="https://sk.wikipedia.org/wiki?curid=28913" title="Považany">
Považany

Považany sú obec na Slovensku v okrese Nové Mesto nad Váhom. 
Dejiny.
Prvá písomná zmienka o obci je z roku 1263. V roku 1960 vznikla obec zlúčením obcí "Mošovce", "Svätý Kríž" a "Vieska". 
Svätý Kríž.
Lokalita na pravom behu Váhu v blízkosti Nového Mesta nad Váhom, patrila do Nitrianskej stolice. Vznik lokality sa datuje do 12. storočia. Prvá písomná zmienka sa nachádza v listine datovanej 6. októbra 1297. V nej nitrianska kapitula potvrdila, že Mikuláš, syn Jakuba, zemana zo Svätého Kríža (Kereztwr), odpredal za 64 mariek usadlosť Svätý Kríž so všetkými úžitkami a príslušenstvom a odovzdal do trvalej držby svokrovi Athlykovi, synovi Othu, jeho dedičom a ich nástupcom. Starý názov Kereztwr sa nachádza v listine z roku 1357 a aj v portálnom súpise z roku 1452. Vtedajší kostol postavili v polovici 13. storočia pravdepodobne nemeckí križiaci, ktorí dostali donáciu na Veľké Kostoľany, Žlkovce a Zelenice. Fara odvádzala roku 1332 pápežský desiatok. Patrocinium kostola bolo Povýšenie sv. kríža. Farárom v rokoch 1332 až 1337 bol Aegidius. Podľa portálneho súpisu z roku 1533 patril Svätý Kríž zemanom Svätokrížskym.
Podľa cirkevnej vizitácie z roku 1560 zemepánom lokality bol Sentpéteri. V tom čase bol kostol a pri ňom sa nachádzajúci cintorín v dezolátnom stave. V roku 1598 bolo v dedine deväť zemianskych domov, v roku 1600 osem, 1601 desať a v roku 1603 šesť domov. V roku 1715 mala sedem želiarskych domácností a v roku 1753 dvadsaťsedem rodín. V roku 1787 tu bolo 38 domov a 319 obyvateľov. V roku 1828 vzrástol počet domov na 54 a počet obyvateľov na 380. Obyvateľstvo sa okrem poľnohospodárstva zaoberalo košikárstvom.
Mošovce.
Najstarší záznam o Mošovciach je v listine Bela IV. z 18. marca 1263, ktorou udeľuje kláštoru na Panónskom vrchu výmenou za svoje majetky pri Köszegu Nové Mesto nad Váhom a majetky na okolí. Pri vymedzení tohto majetku sa uvádza, že hraničí popri Váhu s obcou Mošovce, v miestach, kde je háj Lusuch a cesta, ktorá vedie až k nejakej hruške a odtiaľ k čachtickým viniciam. Obec patrila viacerým zemanom. V roku 1715 mala 6 poddanských a 13 želiarskych domácností, v roku 1753 tu žilo 28 rodín. V roku 1787 tu bolo 38 domov a 263 obyvateľov. V roku 1828 vzrástol počet domov na 76 a počet obyvateľov na 528. Zaoberali sa roľníctvom, čipkárstvom a výšivkárstvom.
Vieska nad Váhom.
Obec sa spomína v roku 1368. Patrila ku kráľovským majetkom, neskôr panstvu Tematín, potom viacerým zemanom. Ako aj v ostatných obciach i vo Vieske narobil Váh často mnoho škôd. Najväčšej povodni v roku 1813 padlo za obeť viacero domov. V roku 1753 tu žilo 17 poddanských rodín, v roku 1787 mala 12 domov a 110 obyvateľov, v roku 1828 poklesol počet domov na 10 a znížil sa aj počet obyvateľov na 67. Na Váhu pracovali do roku 1904 tri mlyny. Obyvatelia sa zaoberali poľnohospodárstvom.

</doc>
<doc id="28914" url="https://sk.wikipedia.org/wiki?curid=28914" title="Stará Lehota">
Stará Lehota

Stará Lehota je obec na Slovensku v okrese Nové Mesto nad Váhom.
Polohopis.
Radová dedina leží v doline pohoria Považský Inovec, v hornej časti údolia Modrovského potoka, 
Dejiny.
Prvá písomná zmienka o obci je z roku 1348, keď sa spomína namiesto súčasných dvoch (Starej a Novej) len jedna Lehota (Lehata). Pravdepodobne už v tej dobe išlo o celé územie, v ktorom sa vyskytovali obe osady. Názov obce napovedá o jej vzniku. Ľuďom, ktorí sa podujali zúrodniť a kolonizovať neplodné, zväčša horské oblasti udeľovali zemepáni na určitý čas úľavu – lehotu od odvodov, naturálnych dávok či peňažnej renty. Stará Lehota, podobne ako aj ostatné obce stredného Považia patrila panstvu Tematín a neskôr početným zemanom. Vďaka čiastočnej geografickej izolácii sa na lehotách udržali zvyky a tradície dlhšie ako v iných obciach mikroregiónu. Ešte v prvej polovici 20. storočia sa gazdovi pred prvou oračkou pripravovalo zvláštne jedlo, záprah aj gazda sa pokropili svätenou vodou. Tento úkon mal zabezpečiť gazdovi zdravie, dostatok vlahy a ochranu obilia pred sneťou. Vyorané skaly sa kládli na násyp v bočnej svahovej časti poľa, ktorý spevňoval svah a zabraňoval erózii.
Jedným zo spôsobov obživy miestnych obyvateľov bolo poľnohospodárstvo. Významnou činnosťou bolo kosenie, chov domácich zvierat, najmä hovädzieho dobytka a oviec, ktoré mal na starosti obecný pastier. Najdôležitejším zdrojom obživy bol les. Popri ťažbe palivového a stavebného dreva, výrobe dreveného náradia bol výrazným zdrojom príjmov aj zber lesných plodov a húb.
Podľa patróna miestneho kostola, sv. Mikuláša je odvodený aj motív obecného znaku. Strieborná postava sv. Mikuláša stojí na striebornej pažiti, v pravej ruke drží barlu a v ľavej knihu s troma zlatými guľami.
Prírodné zaujímavosti.
Jaskyňa "Pod Teplým vrchom" neoplýva krasovou výzdobou, no je dokladom o krasovatení karbonatických hornín. Nachádza sa nad záchytom vodného zdroja južne od Starej Lehoty a dosahuje dĺžku niekoľko desiatok metrov. V súčasnosti je neprístupná a o jej sprístupnení pre verejnosť sa zatiaľ neuvažuje. Viažu sa na ňu viaceré povesti.
Poloha obce poskytuje vhodné podmienky na turistiku a cykloturistiku, atraktívnou a pomerne blízkou destináciou je zrúcanina hradu Tematín, ako aj pestré lesy Považského Inovca.
V katastrálnom území obce sa nachádza časť národnej prírodnej rezervácie Javorníček a časť územia európskeho významu Natura 2000 – Tematínske vrchy.

</doc>
<doc id="28915" url="https://sk.wikipedia.org/wiki?curid=28915" title="Trenčianske Bohuslavice">
Trenčianske Bohuslavice

Trenčianske Bohuslavice sú obec na Slovensku v okrese Nové Mesto nad Váhom.

</doc>
<doc id="28916" url="https://sk.wikipedia.org/wiki?curid=28916" title="Vaďovce">
Vaďovce

Vaďovce sú obec na Slovensku v okrese Nové Mesto nad Váhom.

</doc>
<doc id="28917" url="https://sk.wikipedia.org/wiki?curid=28917" title="Višňové (okres Nové Mesto nad Váhom)">
Višňové (okres Nové Mesto nad Váhom)

Višňové je obec na Slovensku v okrese Nové Mesto nad Váhom.
Polohopis.
Obec Višňové leží na úpätí severných výbežkov Malých Karpát pod Čachtickým hradom. Od Nového Mesta nad Váhom je vzdialená juhozápadne. Stred obce na nachádza v nadmorskej výške Rozloha obce je , k 31. 12. 2013 mala obec 169 obyvateľov. Nad Višňovým sa vypína hrad Čachtice. Obcou preteká Jablonka. V katastrálnom území obce sa nachádza časť NPR Čachtický hradný vrch.

</doc>
<doc id="28918" url="https://sk.wikipedia.org/wiki?curid=28918" title="Zemianske Podhradie">
Zemianske Podhradie

Zemianske Podhradie je obec na Slovensku v okrese Nové Mesto nad Váhom, 

</doc>
<doc id="28919" url="https://sk.wikipedia.org/wiki?curid=28919" title="Bošany">
Bošany

Bošany sú obec na Slovensku, ktorá leží na hranici Trenčianskeho kraja a Nitrianskeho kraja a je vzdialená cca severovýchodne od Bratislavy. Patrí do okresu Partizánske v Trenčianskom kraji.
Poloha.
Bošany sa rozprestierajú na strednom toku rieky Nitra, po obidvoch jej brehoch, v blízkosti rieky Bebrava a Vyčoma. Bošany z juhovýchodu obklopuje pásmo Tríbečských vrchov, zo západu výbežky Považského Inovca a zo severu Strážovské vrchy. Ani jedno z pohorí nezasahuje priamo do obce. Obec sa nachádza v nadmorskej výške 174 m n. m., najvyššia je 239 m n. m.(Plánička). Obec leží v Trenčianskom kraji na hranici s Nitrianskym krajom. Patrí do okresu Partizánske. Okresné mesto je vzdialené približne 12 km. Od mesta Topoľčany je obec vzdialená približne 9 km. Neďaleko Bošian sa nachádza osada Sádok. Východne od Sádku sa nachádza obec Klátova Nová Ves. Z východnej strany sa nachádza obec Turčianky. Kataster obce Bošany svojej severnej časti prechádza na pravý breh rieky Nitry, kde susedí s Chynoranmi. Západnú hranicu Bošian uzatvárajú katastre obcí Horné Chlebany a Krušovce.
Dejiny.
Osídlenie bolo už od praveku, slovanské sídlo v čase Veľkej Moravy. Prvá písomná zmienka o obci je z roku 1183, kde sa spomína ako Bossa. Názov obce vznikol z mena Boš (Bohuš, Bohumír). Z ďalších písomných správ sa dozvedáme, že v 17. storočí bol majiteľom úrodnej nížiny Diviak po Bošany rod Diviakovcov a Bošany boli ich dedičným majetkom. Neskôr prevzali názov Bošany i do svojho priezviska – Bošániovci. V roku 1593 sa spomínajú Veľké a Malé Bošany v súvislosti s majetkovým sporom medzi rodmi. Po pripojení Malých Bošian (1924) a Baštína (1960) sa utvorila veľká stredisková obec. Po oslobodení sa v obci začala rozvíjať moderná skupinová a individuálna výstavba. V rokoch 1976 – 1979 tu bolo postavené panelové sídlisko Lúžok.
Povrch.
Bošany ležia v strednej časti Nitrianskej pahorkatiny. Dnešná podoba Bošianskeho chotára je výsledkom zvláštneho pôsobenia prírodných síl a človeka. Terén je na západnej a severozápadnej strane úplne rovinatý. Smerom na východ mierne stúpa do zmenených svahov. Obec má rozlohu 159 ha. Povrch chotára tvoria treťohorné usadeniny, pokryté riečnymi uloženiami a sprašou. Do územia obce nezasahuje žiadne pohorie, ale v okolí sú pohoria Tribeč, Vtáčnik a Strážovské vrchy.
Podnebie.
Bošany svojou polohou patria do oblasti mierne teplej s ročným zrážkovým priemerom 350 – 700 mm. Klimatická oblasť sa zaraďuje do miernych zemepisných šírok. Priemerná teplota v januári je od -2°C až -3°C a v júli 19°C až 20°C. V lete je 60 % zrážok a v zime 40 % zrážok. Akumulácia medzi najteplejším mesiacom sa pohybuje okolo 22°C. Priemerná ročná teplota sa pohybuje od 9°C do 10°C. Trvanie snehovej pokrývky je 6 – 103 dní. Priemerná výška snehovej pokrývky je .
Vodstvo.
Cez Bošany preteká rieka Nitra, ktorá pramení pod Reváňom na svahoch Malej Fatry a svojho času patrila medzi najrybnatejšie rieky Slovenska. V dôsledku záplav je koryto rieky vyregulované a dnes má tvar písmena U. Prietok vody v rieke je regulovaný pomocou dedinskej hate, postavenej na sídlisku Lúžok. Rieka má dva prítoky: prítok rieky Vyčomy a Bebravy. Jazero v Bošanoch nie je, ale na uspokojenie kúpania chtivých ľudí stačí aj spomínaná hať. Spodné vody nie sú hlboké a vykazujú vysokú tvrdosť. Majú veľmi veľký hospodársky význam. Sú zdrojom pitnej a priemyselnej vody a ich množstvo a kvalita je hlavným faktorom hospodárskeho rozvoja a prosperity. Rieka Nitra je súčasťou úmoria Čierneho mora. Najvyšší vodný stav má tok v marci, v čase topenia snehu. Najvýraznejší pokles hladiny má v septembri, čo zapríčiňuje negatívna vlahová bilancia.
Pôdy.
Pôdne typy.
Bošany sa rozprestierajú na Nitrianskej sprašovej pahorkatine, kde sú nivné pôdy. Nivné pôdy sú na Nitrianskej nive a na dolných tokoch väčších prítokov Nitry a Bebravy. V okolí rieky Nitry sa vyskytujú glejové nivné pôdy. Nachádzajú sa tu aj hnedo-zemné pôdy, pred Sádkom a Partizánskym.
Pôdne druhy.
Zastúpenie pôdnych druhov nie je veľmi pestré. V pahorkatinách je zastúpená hlinitá pôda. Najväčšie zastúpenie majú pôdy hlinité, ktoré sa ľahko obrábajú a sú úrodné. Tiež sú tu aj ílovito-hlinité pôdy. Spraše Nitrianskej pahorkatiny ohrozuje erózia, preto sa musí venovať pozornosť a starostlivosť pôde.
Rastlinstvo.
Vzhľadom na mierne teplú oblasť je rastlinstvo v oblasti Bošian rôznorodé. Strieda sa tu teplomilné rastlinstvo so suchomilným. Pôvodná vegetácia zaznamenala výrazne zmeny. Pôvodné lesy nížin boli premenené na polia. Pri pestovaní kultúrnych rastlín sa rozšírila burinatá vegetácia.
Pozdĺž rieky rastú najmä jelše, vŕby, na brehoch rôzne druhy tráv: stoklas jalový, ovsík obyčajný, lipnica lúčna a reznačka laločnatá. Priamo v obci sa darí gaštanom, javorom, agátom a samozrejme všetkým druhom ovocných stromov. Výskyt topoľov je hlavne v oblasti futbalového a školského areálu. Častý je aj výskyt brezy a orecha. V záhradkách obyvateľov nájdeme kvietky od snežienok, fialiek, narcisov a tulipánov po ruže, muškáty a rôzne iné okrasné kvety a kríky.
Chránené územia.
Chránené živočíchy: jašterica stromová a užovka stromová.
K chráneným stavebným pamiatkam patria plastiky svätých – sv. Floriána a sv. Antona.
Obyvateľstvo.
Počet obyvateľov:
V roku 1869 v obci žilo 1 259 obyvateľov. K 31. 12. 2015 žije v obci 4 090 obyvateľov obyvateľov, z toho: 
Priemerná hustota obyvateľstva je 284,23 obyv./km².
Priemerný vek obyvateľov je 35 rokov.
Národnosť:
slovenská – 98,9 %. 
nemecká a rómska – 0,2 %. 
česká, poľská a maďarská – 0,1 %. 
Poľnohospodárstvo.
V stredoveku na území Bošian bol les, háje a močariny. Vzrástol počet obyvateľstva od 14. storočia. Vzrástla aj potreba novej poľnohospodárskej pôdy. V roku 1950 tu bolo založené prvé JRD. V súčasnosti je na území obce lokalizované jedno zo stredísk poľnohospodárskeho podniku AGRO-COOP Klátova Nová Ves, a. s. Sedliaci preto začali klčovať nekultivovanú pôdu a zakladali nové polia. Úrody obilia skladovali v zemných sýpkach. Dnes, keď je chotár obce úplne odlesnený, jeho celá plocha sa využíva na poľnohospodárstvo. Z kultivovaných rastlín sa pestuje pšenica, jačmeň, kukurica, raž, zemiaky, cukrová a kŕmna repa, mak a repka olejná. Z krmovín je to predovšetkým ďatelina a rôzne zmiešaniny. V záhradách obce sa darí: jabloniam, hruškám, čerešniam, slivkám, orechom a iným ovocným stromom. Pestujú sa tu aj egreše, ríbezle a vínna réva. Polia patria zväčša do poľnohospodárskeho podniku AGRO-COOP. Dedinskí pestovatelia sú zase organizovaní vo zväze záhradkárov.
Priemysel.
Bošany sú známe svojou kožiarskou tradíciou, ktorá siaha do 50. rokov 18. storočia. Vtedy bola založená továreň na výrobu koží. V tom čase prišiel do Bošian rakúsky podnikateľ, majiteľ garbiarskej továrne v Kremži Adolf Schmidt, ktorý chcel nakúpiť stromovú kôru potrebnú na spracovanie koží. Schmidtovi sa zapáčil areál majera i mlyn a založil ďalší garbiarsky podnik. Bošany mali výhodné podmienky na spracovanie koží predovšetkým kvôli dostatku vody v rieke Nitre a lesov, ktoré ukrývali stromovú kôru potrebnú na výrobu moridla. Začali sa vyrábať hnacie remene a výrobky pre armádu, neskôr aj obuv (tzv. bagandže). Po smrti A.Schmidta v roku 1899 sa stal majiteľom jeho syn Karl Schmitt, ktorý zaviedol výrobu laku. Keď sa začala l. svetová vojna vyrábali sa remene na pušky, opasky, chrániče na poľné lopatky, postroje na kone a iné. V roku 1930 kúpil Bošanskú garbiareň za 4 milióny korún Tomáš Baťa, ktorý začal s výrobou obuvi. 1. januára 1953 po reorganizácii priemyslu bol utvorený podnik nesúci súčasný názov Koželužne Bošany. Baťa postavil aj obyvateľom obce vo Veľkých Bošanoch tzv. Baťove domy Červenú kolóniu, ktorá nesie toto pomenovanie dodnes. Dnes je závod zatvorený. Je však nádej, že výroba bude rozbehnutá. V prevádzke je zatiaľ čistička vody.
Doprava.
V minulosti Bošany ležali na dôležitej cestnej križovatke medzi stredným a západným Slovenskom, na rozhraní Nitrianskej, Tekovskej a Trenčianskej stolice. I dnes obec Bošany leží na jednej z dvoch významných ciest spájajúcich Nitru s Horným Ponitrím. Dolné Pohronie spája s Bošanmi cesta vedúca cez Klátovu Novú Ves. Pre ich dobrú polohu boli už v minulosti jarmočným mestom. Po vzniku továrne a jej rozmachu bolo spojenie takmer s každou dedinou a mestom v okolí. Železničná stanica je umiestnená ďalej od obce, preto osobná železničná doprava nie je tak využitá. Lepšie je to s nákladnou železničnou dopravou, ktorá má v Bošanoch ideálne podmienky.
Kultúra.
V minulosti mali Bošany bohatý kultúrny život. Po založení divadla si už v roku 1912 mohli obyvatelia Bošian pozrieť prvú ochotnícku divadelnú hru „Za slobodu“. Veľkej obľube sa tešilo kino, ktoré dnes už neexistuje. Bošianska dychová hudba svojimi vystúpeniami rozdávala radosť občanom obce i okolia. Zachovala sa dodnes, hoci v trochu zmenšenej podobe. V obci nechýbal ani spevácky zbor. Prvý vznikol v roku 1921 a v roku 1974 si Zväz žien založil nový, ženský spevokol. Telovýchovné športové kluby dosahujú i dnes výborné výsledky hoci ich finančná situácia je zlá. Je tu zväz požiarnikov, invalidov, záhradkárov, chovateľov a kynologický klub. Mládež sa stretáva v kluboch skautov alebo vo Farskom pastoračnom centre, ktoré sa nachádza vedľa kostola. Obec je známa svojím jarmokom, ktorý nadväzuje na staré jarmočné tradície.
Školstvo.
Prvý doklad o existencii školstva je z roku 1584. V školskom roku 1937 – 38 bola otvorená v kaštieli terajšieho Parku hrdinov meštianska škola. Prvým riaditeľom sa stal Alexander Ondrášik. V roku 1950 chodilo do školy 698 žiakov, bolo 18 učební a učilo sa na piatich miestach. V auguste roku 1961 bol otvorený nový školský areál, ktorý mal 17 učební, telocvičňu a športové ihriská. Školu navštevovali aj žiaci zo susedných dedín. Od roku 1950 bola zriadená hudobná škola. V roku 1959 bola založená prvá materská škôlka pre 15 detí. Ďalej bol vybudovaný objekt detských jaslí pre 80 detí. V súčasnosti je v obci jedna materská škôlka, ktorá sa nachádza sa na sídlisku Lúžok a má šesť tried. V obci sú prevádzkované jasle. Základná škola je na školskej ulici. Riaditeľom školy je RNDr. Jana Kontúrová a zástupkyňami sú Katarína Schneidgenová a p. Gajdošíková. Skladá sa z dvoch budov. V prvej budove sú žiaci prvých a druhých tried, je tu tiež jedáleň a školský klub mládeže. Druhá budova sa delí na blok A a B. Škola má 542 žiakov, 24 tried, 33 učiteľov a 13 nepedagogických učiteľov. V bloku A sa nachádza riaditeľňa, zástupcovo, tajomníčka školy a kancelária výchovného poradcu. Základná škola dosahuje pravidelne dobré výsledky v rámci Slovenska v športovej činnosti i vo vedomostných súťažiach či olympiádách. V Bošanoch nechýba ani ZUŠ, SOU-Kožiarske bolo premiestnené do Partizánskeho.
Zdravotníctvo.
Bošany majú zdravotné stredisko, ktoré sa nachádza na ulici M. R. Štefánika v budove bývalého OÚ – Kožiarskeho. Sú tu dve praktické lekárky pre dospelých, gynekologická ambulancia, detský lekár pre deti a dorast a lekáreň Amadeus. Zubný lekár má sídlo pri bývalom zdravotnom stredisku na Moyzesovej ulici. Pohotovostná služba v obci nie je, najbližšie je pohotovostná služba Nemocnica s poliklinikou Partizánske alebo Topoľčany.
Šport.
V obci je na výbornej úrovni rozbehnutý hokejbal, domáce mužstvo HbK Bošany má aj vlastné ihrisko pri pizzérií Slniečko. Tím HbK Bošany hrá 2SHbL (tretia najvyššia mužská liga na Slovensku). Jednotlivci sa presadili aj v iných kluboch ako napríklad Adrián Daňo, či Dávid Žák v extraligovom tíme 19-ročných JK AFE Medokýš Martin, ktorý v sezóne 2010/2011 obsadili peknú druhú priečku. Hráči ako Lucián Daňo, či Lukáš Hradiský majú za sebou výbornú sezónu v drese ŠK Harvard Partizánske nakoľko s týmto tímom sa im podarilo vyhrať extraligu 16-ročných a druhé miesto na najprestížnejšom slovenskom hokejbalovom turnaji Mamut Cupe U16 (majstrovstvá slovenska 16-ročných)a to všetko v sezóne 2010/2011. Prvý spomínaný (Lucián Daňo) viedol v sezóne 2010/2011 tím ŠK Harvard Partizánske U16 ako kapitán na extralige aj na Mamut Cupe. Obaja hráči, čiže Lukáš aj Lucián majú na svojom konte bronzové medaily v kategórií 14 ročných – Mamut Cup, aj na minuloročnej extralige 16-ročných kde s tímom z Partizánskeho obsadili tiež tretiu priečku. Samozrejme ich zbierka obsahuje aj množstvo iných medailí či už z hokeja alebo florbalu.
Ďalším významným športom v Bošanoch je stolný tenis, ktorý tu má dlhú tradíciu. Stolný tenis vychoval množstvo úspešných reprezentantov, ktorý celoslovensky, ale aj zahranične reprezentovali svoje kluby. Prvým je Anton Kutiš, ktorý bol reprezentačným trénerom žien. Ďalším skvelým hráčom je Róbert Bučko (držiteľ 3 zlatých medailí z MSR družstiev, bronzový v mladších žiakoch, strieborný v najmladších žiakoch, 10. miesto na Eurominichamps).
Určite nemôžeme zabudnúť na Juraja Žatka (reprezentant Slovenska, Majster Slovenska v mladších žiakoch, bronzový v najmladších žiakoch, 4x majster Slovenska v družstvách, 3. miesto v reprezentácií Slovenska družstvá na Protoure v Srbsku, 2x bronzový na satelitoch). Spomenúť by bolo treba aj Jozefa Repku ml. (majster kraja v starších žiakoch, niekoľkonásobný majster okresu jednotlivcoch aj vo štvorhre, 2. miesto na kraji v zmiešaných štvorhrách starších žiakoch) a v neposlednom rade aj Juraj Krchník ml. (majster kraja, niekoľkonásobný majster okresu).
Stavebné pamiatky.
V obci sú rôzne stavebné pamiatky. Jednou z nich je aj renesančný kaštieľ, ktorý pochádza z roku 1550, ale nadväzuje na staršiu gotickú stavbu. Staval sa ako štvorkrídlový opevnený s nárožnými vežami. Bošániovci však stačili postaviť iba dve dvojpodlažné krídla s dvomi vežami a jedno jedno-podlažné. Nedokončenú stavbu mala nahradiť reprezentačná vonkajšia úprava – nepomerne vysoké štítové steny (zakrývajúc strechou) sú zakončené štítovými atikami. Zachované sú aj zvyšky gotickej výzdoby fasády, renesančná grafitová výzdoba, valené klenby a baroková štuková výzdoba. Druhý klasicistický kaštieľ pochádza z roku 1776, stojí uprostred obce v parku. Je to dvojpodlažná bloková stavba s manzardovou strechou v nárožiach. K ďalším pamiatkám patria rímskokatolícky kostol sv. Martina biskupa z roku 1777, dve kaplnky a plastiky svätých – sv. Floriána a sv. Antona v strede Bošian.
Známe osobnosti obce.
Medzi občanov, ktorí sa zaslúžili o dobré meno Bošian, patria jednotlivci z radov garbiarov, roľníkov, kňazov, lekárov a iných. K najvýznamnejším patril J. CH. Korec, nitriansky sídelný biskup a kardinál. Ďalším významným rodákom je Otto Berger, zakladateľ stávkových kancelárii Niké, elektrotechnický inžinier, vynálezca a odborník vo svojom odbore, bol autorom významných objavov v tejto oblasti. Rastislav Kostka a Andrea Kostková patria k mladšej generácii, momentálne v Bošanoch nežijú. Preslávili sa v športovej činnosti vo futbale a v hádzanej. A nesmieme zabudnúť ani na Jána Fábika – výtvarníka a kronikára obce, podľa jeho návrhu bol zhotovený erb Bošian. Študoval na BŠP v Zlíne, bol aj dlhoročným prispievateľom podnikového časopisu "Budovateľ" (predchodca časopisu "Tempo").

</doc>
<doc id="28920" url="https://sk.wikipedia.org/wiki?curid=28920" title="Brodzany">
Brodzany

Brodzany sú obec na Slovensku v okrese Partizánske.
Poloha.
Brodzany ležia na ľavej strane údolia rieky Nitry, na okraji Nitrianskej sprašovej pahorkatiny a pohoria Tribeč, 2 km juhozápadne od Partizánskeho a 15 km od Topoľčian.
V blízkosti sa nachádza vrch Osečný s nadmorskou výškou 551 m n. m. ako aj panoramatický výhľad z lúky na štáloch Hlboké.
Dejiny.
Korene osídľovania dnešného územia obce nachádzame už v mladšej dobe kamennej. Významná lokalita lengyelskej kultúry. Na lokalite "Šiaškonce" sú stopy osady z mladšej doby železnej. Prvá písomná zmienka o obci pochádza z roku 1293, patrila tunajším zemanom. Súdobý názov obce bol Brogyan. Brodzany sa svojou históriou a prírodnými krásami radia k popredným obciam povodia Nitry.
Pamiatky.
Kaštieľ.
Brodzany sú známe najmä renesančným kaštieľom zo 17. storočia, ktorý bol postavený na starších základoch kúrie pravdepodobne zo 14. storočia (spomína sa v roku 1377). Dvojposchodový štvorkrídlový kaštieľ má výrazné hranolové veže a romanticky upravené nádvorie s arkádami. V 19. storočí sa majiteľom kaštieľa stal rakúsky diplomat Gustáv Vogel barón von Friesenhof, pôsobiaci v Petrohrade. Po smrti prvej manželky sa oženil so sestrou Puškinovej manželky Alexandrou Gončarovovou a neskôr sa usadili v Brodzanoch. Sem za nimi chodievala Puškinova manželka Natália s deťmi, ako aj významní predstavitelia ruskej literatúry.
V kaštieli je po rekonštrukcii od roku 1979 "Literárne múzeum A. S. Puškina". Je okrem Moldavska jediné múzeum mimo územia Ruskej federácie venované Puškinovi. Na prízemí kaštieľa je inštalovaná expozícia o slovensko-ruských literárnych vzťahoch, je tu aj miestnosť venovaná dielam A. S. Puškina a jeho vplyvu na slovenský literárny život. Na poschodí je pôvodný interiér kaštieľa. Historické salóny zaujmú dobovým nábytkom, osobnými predmetmi príslušníkov rodiny a bohatou obrazovou výzdobou. Súčasťou pamiatkového areálu brodzianskeho kaštieľa je aj rozsiahly anglický park s vodnými kaskádami potoka Geradza. V parku sa nachádza socha A. S. Puškina od Ladislava Snopeka a Martina Kusého a busty viacerých osobností slovenskej a ruskej literatúry od slovenských výtvarníkov. Od roku 1984 má štatút chránený areál pod názvom Brodziansky park.
Kaplnka a letohrádok.
V hore nad obcou sa nachádza evanjelická kaplnka s hrobkou majiteľov brodzianskeho kaštieľa. Neďaleko od kaplnky je letohrádok "Babylon", ktorý slúžil ako letné sídlo kňažnej Natálie.

</doc>
<doc id="28921" url="https://sk.wikipedia.org/wiki?curid=28921" title="Hradište (okres Partizánske)">
Hradište (okres Partizánske)

Hradište je slovenská obec na Slovensku v okrese Partizánske (Trenčiansky kraj). 
Prírodné pomery.
Obec sa nachádza v údolí riečky Nitrice, 9 km severne od Partizánskeho. Leží pod lužickým hradiskom zo starej doby železnej, na ňom stojí románsky kostol sv. Barnabáša a cintorín s náhrobnými tabuľami z 11.-12. storočia.
Fauna a flóra.
Územie, na ktorom leží obec Hradište, z hľadiska fauny a flóry patrí do prírodných spoločenských štruktúr, kde sa nachádza teplomilné lesné, poľné,lesostepné a podhorské živočíšstvo a rastlinstvo. Je to prírodný terén. Na rozhraní obce preteká riečka Belánka (Nitrica). Máloktorá oblasť na tak malom priestore, ako je Hradištský chotár sa môže pochváliť toľkými druhmi živočíchov.
Vzácne a chránené vtáčie druhy žijú v povodí riečky Belánky. Je to slávik tmavý, penica čiernohlavá, penica obyčajná, svrčiak riečny, rybárik riečny, muchárik sivý, oriešok hnedý, sedmohlások hájový, kanárik poľný, drozd čierny, stehlík konôpka, stehlík zelený, stehlík pestrý ale aj sýkorka veľká a sýkorka belasá a iné. V lesoch nájdeme vtáčie druhy, ako sú pinka lesná, glezg hrubozobý, drozd plavý, hrdlička poľná, holub hrivnák, jastrab lesný, myšiak lesný, včelár lesný, mlynárka dlhochvostá, jarabica poľná, bažant obyčajný, vrchárka modrá, straka čiernozobá, vlha hájová, strakoš sivý, penica jarabá, ďateľ veľký, tesár čierny, brhlík lesný a ďalšie.
Bežná je srnčia zver, ako daniel škvrnitý a jeleň obyčajný. Žije tu i pestrá skupina motýlov čeľade očkáňov: očkáň prosíčkový, očkáň timotejkový, očkáň lúčny a vzácny očkáň stoklasový, lieta tu aj veľa babôčok: babôčka admirálska, bábôčka žihľavová a brestová. Z piadiviek je najznámejšia piadivka hluchavková. Z nočných motýlov nájdeme okáňa hruškového a okáňa menšieho. Za dedinou v Šiaroch žije užovka hladká. Je to neškodný had, nie je jedovatý. Hojný je aj had hôrny čiže užovka stromová, ktorá je naša najväčšia užovka a dorastá do dĺžky až dvoch metrov. Ďalším druhom žijúcim v okolí Hradišťa je užovka obyčajná. Z jašteríc tu objavíme beznohú jaštericu, teda slepúcha lámavého, jaštericu obyčajnú, na úpätí Chotomy jaštericu zelenú ale zákon chránenú salamndru škvrnitú.
Dejiny.
Predpokladá sa, že osada Hradište vznikla v druhej polovici 9. storočia, dvesto rokov pred postavením kostola. Počiatky obce sú viazané so slovanským hradiskom, ktoré sa nachádza bezprostredne nad obcou a v minulosti strážilo komunikáciu smerujúcu od Bánoviec smerom na Hornú Nitru. 
V roku 1232 uhorský kráľ Ondrej ll. v súvislosti s výmenou pozemkov v Lelovciach pri Novákoch za pozemky v Nedašovciach vydal kráľovskú listinu, v ktorej sa prvýkrát v histórii spomína obec. V listine sa pri určovaní polohy Nedašoviec uvádza, že na východ od Nedašoviec je osada HARANENICHA (Hradište),ktorá v čase výmeny pozemkov patrila ostrihomskému križiackemu konventu. V inom historickom doklade sa obec HARANENICHA lokalizuje ako dedina, ktorá sa nachádza v blízkosti Skačian. 
V listine z roku 1553 je napísané, že osada Hradište mala v roku 1406 opevnenie, ktoré sa podobalo hradu alebo podobnej stavbe. Toto tvrdenie nájdeme aj v Lexikóne maďarských žúp. V roku 1553 mala obec meno HRADISCHA, ktoré sa v ďalších storočiach niekoľkokrát menilo. 
V areáli hradiska bol ešte v čase jeho funkčnosti postavený farský kostol sv. Barnabáša apoštola. Románsky kostol v Hradišti, ako jediný na Slovensku je zasvätený sv. Barnabášovi, má viac ako 900 rokov a bol postavený okolo roku 1096. Neskôr, ešte v románskom období, ho rozšírili o novú loď s vežou. Stojí neďaleko obranného valu, ktorý v posledných rokoch znížili agrotechnické zásahy. Okolo kostola je kamenný múr, ktorý bol v roku 1994 opravený. 
Hradište bolo od včasného novoveku až do roku 1424, kedy prešlo do vlastníctva nitrianskeho biskupa, vlastníctvom ostrihomského kniežacieho konventu. V novoveku, v roku 1777 sa obec stala vlastníctvom Nitrianskej kapituly. V 19. storočí zohrávala obec významnú úlohu, keď ležala na dôležitej obchodnej a poštovej trase. Zároveň sa tadiaľto vracali slovenskí dobrovoľníci pri bojoch proti uhorskej armáde.
Symboly obce.
ERB 
Erb sa skladá z modrého štítu, v ktorom zo zeleného trávnatého vŕšku vyrastá zlatý listnatý strom, sprevádzaný strieborným čerieslom a lemešom.
ZÁSTAVA
Zástava obce sa skladá z piatich pozdĺžnych pruhov v modrej, bielej, žltej, bielej a zelenej farbe. Každá z farieb zaberá 1/6 šírky zástavy okrem žltej, ktorá má šírku 2/6.
Obyvateľstvo.
Demografický vývoj obyvateľstva v 16. až 19. storočí v obci ovplyvňovali najrozmanitejšie ekonomicko-sociálne a biologické faktory, predovšetkým vážne historické udalosti, ktoré sa týkali takmer celého alebo väčšieho územia Slovenska.
V Hradišti počas celého obdobia stredoveku bývali Slováci. V novoveku sa obyvatelia venovali pestovaniu obilia, vinohradníctvu, ovocinárstvu a chytaniu vtákov. Venovali sa taktiež dedinskému remeslu a furmančeniu.
Kultúrne zaujímavosti.
Dlhú tradíciu v obci má aj kultúra. Od roku 1920 tu pôsobilo ochotnícke divadlo, v roku 1927 tu vznikla dychová kapela, v roku 1937 bola založená mládežnícka folklórna skupina. Na tradície nadviazal v roku 1984 mládežnícky dychový súbor Hradišťanka. Ako prvá na Slovensku tu bola založená súkromná umelecká škola pre dychové nástroje. 

</doc>
<doc id="28922" url="https://sk.wikipedia.org/wiki?curid=28922" title="Chynorany">
Chynorany

Chynorany sú obec na Slovensku v okrese Partizánske.
Polohopis.
Obec sa nachádza na Stredonitrianskej nive, na pravom brehu rieky Nitra, približne v strede medzi mestami Partizánske a Topoľčany. Severozápadne sa terén vlní do Bojnianskej pahorkatiny, za ktorou vystupuje Považský Inovec, južným a východným smerom sa za korytom Nitry dvíha Tribečské podhorie a následne aj pohorie Tribeč.
Partizánske je vzdialené severovýchodným smerom, Topoľčany juhozápadne a Bánovce nad Bebravou severne.
Doprava.
Okrajom Chynorian vedie cesta I/64 z Nitry do Prievidze, stredom obce prechádza železničná trať Nové Zámky – Prievidza. V tunajšej železničnej stanici je zároveň významný dopravný uzol, kde sa s ponitrianskou železnicou spája trať do Trenčína. V obci tak zastavujú aj regionálne expresy z Prievidze do Bratislavy.
Dejiny.
Obec od svojho vzniku prešla búrlivým vývojom vrátane tatárskych a tureckých nájazdov s následným plienením ako i presúvaním sa z pôvodného osídlenia v lokalite Dubové do terajšej oblasti.
Vo včasnom stredoveku patrila takmer všetka pôda kráľovi. Časom sa začalo Kráľovské patrimónium drobiť rozdávaním kráľovských majetkov cirkevným inštitúciám a najmä šľachte. V roku 1243 boli majiteľmi obce šľachtici Dona, Vacík, Dubák a Tibo darom od kráľa Bela IV. Nevedno však, či išlo o bratov, ani či spomínaný majetok vlastnili už ich predkovia. V roku 1321 po smrti Matúša Čáka sa znovu stávajú kráľovským majetkom.
V roku 1387 daroval „na večné časy“ kráľ Žigmund dedinu magistrovi Petrovi, ktorý bol synom Tomáša zo Stráži, a ktorý už vlastnil aj blízke Nedanovce a Krásno. No už o rok vydal ten istý kráľ ďalšiu darovaciu listinu, ktorou udelil kráľovskú dedinu šľachticom Jánovi, synovi Dominika a Ladislavovi, synovi Kokoša z Pastuchova. V priebehu krátkej doby zmenila obec viac ráz majiteľov a až v roku 1395 sa na dlhý čas stala majetkom ostrihomského arcibiskupstva.
Kultúrne zaujímavosti.
V obci je rímskokatolícky kostol Nanebovzatia Panny Márie z roku 1789 a kaplnka Panny Márie Karmelskej z roku 1936. Nachádza sa tu múzeum básnika Valentína Beniaka a každoročne sa v obci koná Slovenský festival poézie "Beniakove Chynorany".
Časti obce.
Obce pozostáva z troch väčších častí:
Chránené územia.
Na severnom okraji chotára sa nachádza prírodná rezervácia "Chynoriansky luh". Táto pozoruhodná prírodná lokalita je najsevernejšie položeným pozostatkom pôvodného lužného lesa v Strednej Európe. Pozoruhodný je tu hojný výskyt byliny cesnak medvedí. Kvitne na jar (apríl – máj). V tomto čase sa v Chynorianskom luhu naskytne návštevníkovi skutočne nádherný pohľad na les zaliaty bielym kobercom z jej rozkvitnutých kvetov.

</doc>
<doc id="28923" url="https://sk.wikipedia.org/wiki?curid=28923" title="Ješkova Ves">
Ješkova Ves

Ješkova Ves je obec na Slovensku v okrese Partizánske.
Prírodné pomery.
Ješkova Ves leží pri severnom úpätí pohoria Tribeč v bočnom údolí na hornom toku potoka Vyčoma, na Klížskom potoku. Nadmorská výška v strede obce je , v chotári 201 Severozápadná časť chotára je na odlesnenej, výmoľmi rozčlenenej pahorkatine, ostatná na vrchovine a hornatine Tribeča, miestami s bralným povrchom, ktorý tvoria druhohorné a kryštalické horniny. Svahy sú porastené dubovohrabovými lesmi a bučinami.
Dejiny.
Obec sa vyvinula zo zemianskej osady z 12. storočia. V potvrdení kláštorných majetkov kráľom Ondrejom III. z roku 1293 sa spomína lokalita Petrus, ktorá bola predchodcom dnešnej obce. V roku 1430 sa obec volala Jeksfalu, 1920 Ježkova Nová Ves, 1927 Ježkova Ves, a od roku 1990 Ješkova Ves až do teraz. Obec patrila Bossányiocom a od roku 1430 panstvu v Klíži. Od roku 1964 vytvárala s obcami Klíž a Klížske Hradište obec Veľký Klíž. Od r. 1990 je samostatnou obcou Ješkova Ves.

</doc>
<doc id="28924" url="https://sk.wikipedia.org/wiki?curid=28924" title="Klátova Nová Ves">
Klátova Nová Ves

Klátova Nová Ves je obec na Slovensku v okrese Partizánske. 
Prírodné pomery.
Obec Klátova Nová Ves leží pod strmo klesajúcim chrbátom Kostrína (390 m n. m.), ktorý na tomto mieste tvorí severné úpätie Tribečského pohoria. Južnú a juhovýchodnú časť vyplňuje Tribeč a severnú a severovýchodnú časť pahorkatina. Územie odvodňuje potok Vyčoma s pomerne ustáleným celoročným vodným prietokom. 
Dejiny.
V katastrálnom území obce je viacero sídlisk z mladšej doby a neskorej doby kamennej. Osídlenie územia je z mladšej a neskorej doby bronzovej. Vykopávky dokladajú archeologické nálezy črepov lužickej kultúry. V lokalite Šance sa nachádza hradisko, zrejme zo staršej doby železnej. V obci sa našli aj črepy z mladšej doby železnej. V doline pod vrchmi Tríbeča nad potokom Vyčoma bolo staré slovanské osídlenie z čias Veľkomoravskej ríše.
Písomne je obec doložená v prvej písomnej zmienke z roku 1292 z obdobia panovania kráľa Ondreja III. Patrila tunajšej vetve Diviackovcov, neskôr mnohým zemepánom, ako Hunyadyovcom, Migazziovcom a Stummerovcom. Pôvodný názov obce bol podľa neznámeho majiteľa Herdevicsa (1310), neskôr ako je uvedené v listine sa spomína obec už ako Nová Ves. Z druhej polovice 14. storočia je podľa zemepána Andreja Novoveského, prezývaného Thékes (Klát) pomenovanie obce Klátova Nová Ves. Výhodná poloha na ceste zo Skýcova do Topoľčian a Trenčína prispela k tomu, že sa tu vyberalo v 15. storočí mýto. Obyvatelia sa zaoberali poľnohospodárstvom a chovom dobytka, od konca 18. storočia sa rozšírila remeselná výroba, hlavne spracovanie kameňa a dreva. V roku 1884 skúpili väčšiu časť veľkostatkov v Klátovej Novej Vsi Haupt-Stummerovci, podnikateľská rodina z Moravy. Po I. svetovej vojne sa rozvinula výroba vápna a ťažba kameňa. Z obce viedla úzkokoľajná železnica na zvoz vyťaženého dreva, kameňa a vápna do Bošian. K obci patria aj miestne časti Janova Ves a Sádok.
Kultúrne zaujímavosti.
Z pamiatok najviac upúta neobarokový kaštieľ s parkom z druhej polovice 18. storočia, renesančná tvrdza (hrádok) z druhej polovice 16. storočia, renesančný rímskokatolícky kostol Panny Márie Kráľovnej anjelov z konca 18. storočia (1764) a budova rímskokatolíckej ľudovej školy z roku 1886, ktorú dal postaviť zemepán, barón Leopold Haupt-Stummer.
Románsko-gotický kostol v časti Sádok pochádza zo začiatku 12. storočia. Súčasná stavba je výsledkom viacerých románskych gotických i renesančných stavebných etáp. Kostol stojí na bývalom opevnenom hradisku, pri kostole je radové kostolné pohrebisko s náhrobnými kameňmi – platňami z 12. – 14. storočia. 
V 13. storočí viedla cez obec obchodná cesta, ktorá sa podnes zachovala. Po tejto ceste chodilo mnoho obchodníkov a kupcov.V Klátovej Novej Vsi museli zastaviť, aby zaplatili obchodné mýto. Mýto sa vyberalo v renesančnom kaštieli, kde prespávali obchodníci a kupci, ak ich zastihla noc. Zvláštnosťou tejto budovy sú dômyselné prieduchy a strieľne na ochranu tvrdze. Po vpáde Turkov bola budova vypálená a chátrala. Neskôr slúžila ako sýpka pre majiteľa kaštieľa baróna Leopolda Haupt-Stummera z Tovarník. Po založení JRD v obci, slúžila naďalej ako sýpka a sklad, až do vybudovania vlastných sýpok JRD. V rokoch 1977 – 1981 Pamiatkostav Žilina budovu zrekonštruoval. Interiér bol zriadený v hodnote 750 tis. Kčs podľa návrhu Ing. architekta Furdíka a doc. Gála. Od roku 1985 slúži táto budova ako obradná sieň. 
Neobarokový kaštieľ sa nachádza uprostred parku. Niekdajší kaštieľ Husárovcov a Huňadyovcov uprostred obce nechal Imrich Marcibáni okolo roku 1800 prestavať a vytvoril tak reprezentačné sídlo pre svoju rodinu. Staručký Vavrinec Marcibáni (potomok Imricha) v polovici 19. storočia predal časť svojho panstva svojmu zaťovi Viliamovi Miagzzimu. 
Koniec druhej svetovej vojny bol sprevádzaný značnou eufóriou. ktorú sa ani Klátovčanom nepodarilo udržať na uzde. Terčom ich útoku sa stal opustený Thurónyiho kaštieľ, ktorý obyvatelia doslova vyplienili. V krátkom čase boli zničené a rozkradnuté cenné historické pamiatky a aj bohatá cudzojazyčná literatúra. V povojnových rokoch táto okrasa obce postupne chátrala. Istý čas tu bola síce umiestnená škola, hrávalo sa tu divadlo, poriadali sa tu zábavy, ale na údržbu kaštieľa akosi nikto nemal peniaze. Až v roku 1969 sa konečne začalo s generálnou opravou stummerovského kaštieľa, ktorá trvala celkom 16 rokov. Novým majiteľom tohto objektu sa stal Slovenský štatistický úrad, ktorý na rekonštrukciu vynaložil niekoľko miliónov. Vďaka tejto okolnosti sa zachovala cenná historická pamiatka a 18. marca 1986 v zrenovovaných priestoroch kaštieľa začalo svoju činnosť Školiace stredisko Slovenského štatistického úradu v Bratislave.
Kaštieľ v Janovej Vsi dali postaviť Bošányovci. Bol to veľký štvorkrídlový renesančný kaštieľ s ústredným nádvorím a štyrmi nárožnými okrúhlymi vežami. V roku 1905 bola ku kaštieľu postavená poschodová secesná vila, tak aby zodpovedala luxusným požiadavkám bývania. Bol rozšírený pôvodný park a vybudované rybníky. Park pri secesnom kaštieli má veľký krajinársky význam. Jedinečná tvarová a farebná kompozícia použitých ihličnatých a listnatých drevín predstavuje vzorovú krajinársku úpravu.
Ľudové piesne v obci a Béla Bartók.
V roku 1908 zbieral v obci ľudové piesne maďarský skladateľ Béla Bartók. Celkovo tu zaznamenal 53 piesní, ktoré sú zapísané v Bartókovej trojzväzkovej zbierke Slovenské ľudové piesne. Z niektorých existujú aj fonografické záznamy. Bartók podľa piesne z Klátovej Novej Vsi "A keď bolo dievča" skomponoval klavírnu miniatúru s názvom "Lament", ktorá sa nachádza v druhej časti zväzku klavírnych miniatúr s názvom "Pre Deti" s poradovým číslom 16. 
Referencie.
Béla Bartók: Slovenské ľudové piesne, Súborné vydanie, zväzok I., II., III. Hudobné centrum, Bratislava 2019

</doc>
<doc id="28925" url="https://sk.wikipedia.org/wiki?curid=28925" title="Kolačno">
Kolačno

Kolačno je obec na Slovensku v okrese Partizánske.
Poloha.
Kolačno leží v severnej časti pohoria Tribeč, na styku s Hornonitrianskou kotlinou, na hornom toku ľavostranného prítoku Nitry. Nadmorská výška v strede obce je 238 metrov nad morom. Povrch chotára tvoria prevažne druhohorné a kryštalické horniny. Zalesnený je hrabovými, dúbravami a dubobučinami. Celková výmera územia obce je 21 314 026 metrov štvorcových. Hustota obyvateľstva na kilometer štvorcový je 42 obyvateľov.
Dejiny.
Obec s názvom "terra Kolechna" sa objavuje v listine kráľa Ondreja III. z 1. júna 1293. Prví osadníci sem prišli zrejme z Veľkých Uheriec, čo nepriamo potvrdzuje samotný názov; pojmom "kolešňa" sa označujú dočasné senníky a košiare. Na vzniknutých pasienkoch tak vznikla osada a neskôr aj usadlosti Veľká a Malá Ondrášová a Hlboká. Farnosť Kolačno je spomínaná v roku 1332. Obec postupne patrila zemanom z Baračky, paulínom z Lefantoviec a od r. 1527 panstvu Topoľčianky. V 18. storočí Bošániovcom, Rudnajovcom, Kvašajovcom a poslednými feudálnymi majiteľmi boli Thonetovci, ktorým panstvo potvrdila Mária Terézia v listine z roku 1787. 
V roku 1601 mala obec 2 mlyny a 200 obyvateľov žilo v 40. domoch, v roku 1828 už 550 obyvateľov obývalo 85 obydlí. V roku 1970 dosiahol počet obyvateľov 1003, odkedy populácia klesá, až na 850 v roku 2013. V minulosti sa zaoberali poľnohospodárstvom, chovom oviec, prácou v lese, včelárstvom a tkáčstvom. Obyvateľov zasiahla prvá svetová vojna, na ktorej bojiská odišlo 135 mužov, z ktorých sa vrátilo len 99. Druhá svetová vojna sa tu skončila 2. apríla 1945 oslobodením vojskami II. ukrajinského frontu. 
V obci sa narodil náboženský spisovateľ Ján Valašík (17201768)
Pamiatky.
Zo zachovaných kultúrnohistorických pamiatok sú známe základy románskeho hradu na Michalovom vrchu z 12.13. storočia, ktorý je známy ako archeologická lokalita a budova ZŠ, ktorá bola postavená v roku 1900. Dominantou obce je zrekonštruovaný rímskokatolícky kostol sv. Jozefa robotníka, ktorý vznikol v rokoch 19511953 prístavbou hlavnej lode ku kaplnke z roku 1912. 
Vodstvo.
Miestnou časťou Ondrášová preteká potok Drndava, ktorý sa vlieva pod Ondrášovou do vodnej nádrže a odkiaľ preteká ďalej cez obec. Za obcou sa s Drndavou spája Habrovský potok, ktorý sa vo Veľkých Uherciach vlieva do Drahožice a tá ústi v rieke Nitra.
Príroda.
V pohorí Tribeč a v CHKO Ponitrie je množstvo prameňov, ktoré sa nachádzajú napríklad na Habrovej pri chate Lesov SR, ale aj prameň Žiaková pri vodnej nádrži. V okolí je aj mnoho studničiek, ako napríklad studnička pri Rybníku, Javorníku a Dechtovníku. Vodná nádrž poskytuje veľmi dobré podmienky pre rekreáciu a rybolov a celkovo je vhodná pre pasívnu rekreáciu. Prírodu okolitých lesov využívajú počas letnej sezóny hlavne hubári. V katastrálnom území obce sa nachádzajú prírodné mokrade európskeho významu.
Rekreácia.
V katastrálnom území obce Kolačno sa nachádza chatová oblasť Malá Ondrášová a Veľká Ondrášová. Pri dlhšom pobyte sú tu aj ubytovacie služby, ktoré poskytuje Prázdninový dom Katarína. V prekrásnom prostredí sú vhodné podmienky pre pešiu turistiku, cykloturistiku, futbal, aerobik, korčuľovanie.
Tradície.
Ku každoročným tradíciám obce patria fašiangy, ples športovcov, stavanie Mája, MDD – cesta rozprávkovým lesom, oslavy Dňa matiek, stretnutie na Vrchhore, preteky nemeckých ovčiakov o Pohár SNP organizované Kynologickým klubom v Kolačne, stretnutie s Mikulášom, Vianočné posedenie, privítanie Nového roka.

</doc>
<doc id="28926" url="https://sk.wikipedia.org/wiki?curid=28926" title="Krásno (okres Partizánske)">
Krásno (okres Partizánske)

Krásno je obec na Slovensku v okrese Partizánske.
Prírodné pomery.
Krásno leží vo východnej časti sprašovej Nitrianskej pahorkatiny, pri severnom úpätí pohoria Tribeča, na ľavostrannej terase rieky Nitry. 
Dejiny.
Z výskumu je známa existencia človeka v tejto oblasti asi pred 100 000 rokmi. Je tu veľké slovanské pohrebisko z 11. - 14. storočia a nálezy starej keramiky. V 13. storočí obec patrila Tomášovi Ryšavému a neskôr často menila vlastníkov.
V 19. storočí tu založil Gregor Friesenhof Hospodársky spolok údolia Nitry a meteorologickú stanicu a r. 1875 aj tlačiareň, v ktorej sa tlačili správy meteorologickej stanice, knihy a správy Hospodárskeho spolku údolia Nitry v troch rečiach. Tlačiareň zanikla r. 1914. V roku 1880 založil aj Hasičský zbor a bol zakľadateľom hasičstva na Hornej Nitre. Obyvatelia sa zaoberali poľnohospodárstvom, ovocinárstvom a ženy tkaním.
Kultúrne zaujímavosti.
Dominantou obce je klasicistický rímskokatolícky kostol Povýšenia sv. Kríža z 18. storočia s oltárnym obrazom od Zanussiho z roku 1806. Na okraji obce sú v opevnenom areáli prezentované základy ranorománskeho kostolíka z konca 11. storočia.

</doc>
<doc id="28927" url="https://sk.wikipedia.org/wiki?curid=28927" title="Livina (obec)">
Livina (obec)

Livina je obec na Slovensku v okrese Partizánske.
Prírodné pomery.
Leží v strednej časti Nitrianskej sprašovej pahorkatiny na nive a najnižšej terase Bebravy.
Dejiny.
Patrila viacerým zemianskym rodinám, v 16. storočí Damiánovi, neskôr Batthyanyiovcom, Hodossyovcom, Vietorisovi a iným. Obyvatelia sa zaoberali poľnohospodárstvom a ovocinárstvom. V roku 1960 bola obec zlúčená s Nadlicami a osamostatnila sa po r. 1990 a tým sa stala najmenšou obcou okresu Partizánske. 
Kultúrne zaujímavosti.
V obci stojí Kostol sv. Štefana, kráľa, pôvodne románska stavba z 12. alebo 13. storočia, prestavaná v roku 1924. Okolo kostola je cintorín. V obci sa nachádza mlyn pri rieke Bebrave, ktorý bol elektrifikovaný a ešte pred niekoľkými rokmi funkčný.

</doc>
<doc id="28928" url="https://sk.wikipedia.org/wiki?curid=28928" title="Livinské Opatovce">
Livinské Opatovce

Livinské Opatovce sú obec na Slovensku v okrese Partizánske.
Prírodné pomery.
Leží v strednej časti Nitrianskej sprašovej pahorkatiny v údolí potoka Livina. 
Dejiny.
Od roku 1321 do roku 1468 patrila obec zoborskému kláštoru. Od polovice 15. storočia patrila panstvu Skačany, od roku 1777 nitrianskej kapitule. Za 1. ČSR pracovali ako sezónni robotníci v Česku, na južnom Slovensku a v Nemecku. Vznikla odčlenením od Nadlíc.
Kultúrne zaujímavosti.
V obci sa nachádza materská škola. Chotár obce obhospodaruje prosperujúce poľnohospodárske družstvo, v ktorom je zamestnaná časť obyvateľov, ostatní dochádzajú za prácou hlavne do okolitých miest. V obci je vybudovaná regionálna skládka odpadov Borina-ekos, s.r.o.. V roku 1998 – 1999 bol vybudovaný verejný vodovod a plynofikácia obce. Jedinou pamiatkou je klasicistický rímskokatolícky kostol sv. Kataríny Alexandrijskej z 19. storočia.

</doc>
<doc id="28929" url="https://sk.wikipedia.org/wiki?curid=28929" title="Malé Kršteňany">
Malé Kršteňany

Malé Kršteňany sú obec na Slovensku v okrese Partizánske.
Prírodné pomery.
Obec leží na styku výbežku Strážovských vrchov a juhozápadnej časti Hornonitrianskej kotliny.
Názov.
Pôvod názvu obce nie je úplne jasný. Môže pochádzať z toho, že na biskupský salaš, ktorý bol známy od roku 1255, chodili kňazi krstiť deti pastierov, prípadne od mena Kršten (Kristián), či od slova "tŕstie". Najpravdepodobnejšie však je, že názov obce môže pochádzať z toho, že predkom tekovských Huňadyovcov je Adam Naď z Huňadskej stolice, ktorý v roku 1607 získal majetok a kúriu v Malých Kršteňanoch, ktoré sa stali prídomkom rodu de Kis Kresztyímu.
Dejiny.
Najstaršou písomnou zmienkou, ktorá sa zachovala o živote v obci je "Historia Domus", ktorá je písaná od roku 1800 po latinsky, maďarsky a slovensky. Začal ju písať správca farnosti František KnapovskýPíše, že už v roku 1255 bola na mieste dnešného kostola kaplnka, ktorú postavili pastieri na biskupskom salaši, kam chodili kňazi krstiť deti týchto pastierov. Pretože tento údaj je najstaršou písomnou zmienkou o obci, považuje sa za základný rok vzniku obce. Dobre datované hroby z 12. storočia sú indíciou existencie kostola už v tomto období.
31. augusta 1271 podpísal uhorský kráľ Štefan V. listinu, ktorou potvrdzuje nitrianskemu biskupstvu i vlastníctvo majetkov v Malých Kršteňanoch. Od 14.storočia sa obec uvádza ako majetok patriaci hradu Veľké Uherce a takisto ako majetok už spomínaného Nitrianskeho biskupstva až do 19. storočia. Zo šľachtických rodov sú ako majitelia obce známe rody: Ostrožie, Forgáč, Dóczy a Šimoni.
V roku 1310 pri pustošení vojsk Matúša Čáka bolo 50 rodín (približne 250 ľudí) nútených rozobrať svoje drevené domy a odsťahovať sa na jeho panstvá do okolia Bánoviec nad Bebravou. V rokoch 1682 – 1683 obec zasiahli pustošivé vpády tureckých vojsk.
Prvá správa o farnosti pochádza z roku 1332. Až do roku 1767 patrila k farnosti aj filiálka Synan (dnes Šimonovany). Podľa údajov z týchto rokov bol malokršteniansky kostol zasvätený Kráľovnej anjelov, dnes je zasvätený Narodeniu Panny Márie. V roku 1776 prešla obec z rozsiahlej Ostrihomskej arcidiecézy pod novovytvorenú Banskobystrickú diecézu. Vznik banskobystrického biskupstva schválil pápež Pius VI. 13. marca 1776 bulou Regalium Principum, na podnet cisárovnej Márie Terézie. V roku 1798 zničil požiar vtedajšiu faru.
V roku 1896 dva požiare po sebe zničili takmer celú obec. V roku 1924 až do úplnej prestavby v roku 1933 musel byť kostol zatvorený pre nevyhovujúce podmienky. Jeho prestavba začala na jeseň v roku 1932 za pôsobenia Dp. Lukáša Berenyiho. 5. júla 1933 bol kostol slávnostne vysvätený vdp. dekanom Jánom Brezinom z Bystričian. Počas prestavby kostola bola zrušená aj rodinná hrobka rodiny Huňadyovcov, nevedno však, či sa táto hrobka nachádzala priamo v kostole, alebo v jeho okolí. Kostol bol prestavaný od základov okrem veže. Veža je pôvodná z približne 13.-14. storočia.
V roku 1928 začal podnikateľ Alois Sova ťažbu dolomitu. Surovina bola zaslaná na expertízu, kde sa zistilo, že ide o veľmi dobre prírodné hnojivo. Rozbor vykonal Dr. Stoklasa v roku 1930. Táto surovina dostala názov Galmag a obsahovala podľa vtedajších rozborov 50% MgO a 50% CaO. Ťažbou dolomitu sa poskytli pracovné príležitosti pre miestnych občanov. V tomto období technika povrchovej ťažby spočívala len v ručných nástrojoch, ako bol krompáč a lopata. Odvoz dolomitu zabezpečovalo miestne obyvateľstvo konskými záprahmi na železničnú stanicu do Veľkých Uheriec. Pri prácach došlo niekoľkokrát k nehodám, ktoré si vyžiadali aj ľudské obete. Zahynuli pri tom Ignác Kopál, Jozef Riziky, Jozef Ištván a Ondrej Paulík. Ložisko dolomitu pri obci patrí medzi najvýznamnejšie na Slovensku.
5. júla 1931 v popoludnajších hodinách pri službách Božích udrel blesk do drevenej kaplnky, pričom usmrtil jednu ženu a šesť ďalších osôb zranil.
Do života miestneho obyvateľstva sa negatívne zapísala druhá svetová vojna. V roku 1942 bola do koncentračného tábora odvlečená štvorčlenná židovská rodina Bockových, ktorá mala živnosť v obchode so zmiešaným tovarom v strede obce. Po skončení vojny sa nikto z nich domov už nevrátil.
V jesennom období roku 1944, v čase potlačenia SNP boli do koncentračného tábora odvedení viacerí občania, partizáni: Vincent Gašparovič, František Riziky, Ján Riziky, Gustáv Riziky a Peter Obert. Vincent Gašparovič sa z koncentračného tábora nevrátil.
V čase SNP sa občania s najnutnejšími potrebami odsťahovali do miestnych hôr, kde zostali až do 9. septembra 1944, kedy bolo povstanie potlačené. 23-ročný Jozef Kováčik, účastník SNP, zahynul s ďalšími dvoma partizánmi v chotári obce. Všetci traja boli pochovaní na miestnom cintoríne, jedného z nich si po skončení vojny po exhumácii odviezli do rodnej dediny. Druhý, 23-ročný Ján Tokoš z obce Popudinské Močidľany, je pochovaný na miestnom cintoríne.
Obec bola oslobodená 3. apríla 1945 vo večerných hodinách vojskami 2. ukrajinského frontu Červenej armády a vojskami rumunskej armády. Tento deň pripadol na utorok po Veľkonočnej nedeli. Prechod frontu si vyžiadal aj jednu obeť: stal sa ňou 14-ročný Gejza Dubina, po zásahu delostreleckého granátu. Došlo i k požiaru jedného rodinného domu.
Od roku 1945 do dnešného dňa zanikli niektoré priezviská ako boli: Ďuriš, Vrbovskí, Lojko, Kaločaj, Bock a podobne. Z početného rodu Gašparovič nežije v obci dnes už nikto. Najpočetnejšie priezviská v obci sú Kopál, Riziky, Dubina, Adamus.
20. mája 1965 pri pretrhnutí hrádze s popolčekom v Zemianskych Kostoľanoch došlo k zaplaveniu záhrad, lúk a pasienkov v chotári obce. Nános popolčeka z elektrárne Nováky obsahoval arzén, v dôsledku čoho bola zaplavená pôda viac ako 20 rokov nevhodná na pestovanie poľnohospodárskych produktov.
Kultúrne zaujímavosti.
Významnou osobnosťou pochádzajúcou z obce je literárny teoretik, profesor PhDr. Ján Kopál. V roku 1827 tu zomrel František Knapovský, osvetový a ľudovovýchovný pracovník a náboženský spisovateľ.
Stavebnou pamiatkou je niekoľkokrát prestavaný, pôvodne gotický kostol zo 14. storočia. Doteraz najväčšia rekonštrukcia sa uskutočnila v rokoch 1932 - 1933. Oprava vonkajšieho vzhľadu kostola sa uskutočnila v roku 2003 za pôsobenia dp. Mgr. Štefana Bieľaka, kedy boli k hlavnej budove pristavené prístrešky a vymenená strešná krytina. Posledná rekonštrukcia interiéru kostola prebehla v roku 2010 za pôsobenia dp. Mgr. Jána Salíka.
Od roku 2016 sa koná v obci Malokršteniansky deň dobrôt, ktorý sa teší hojnej účasti ľudí z obce ako aj okolitých obcí. V minulých rokoch tento festival navštívili aj herci Ivan Tuli Vojtek a Matej Landl, ako aj predseda VUC Trenčianskeho kraja Jaroslav Baška.

</doc>
<doc id="28930" url="https://sk.wikipedia.org/wiki?curid=28930" title="Malé Uherce">
Malé Uherce

Malé Uherce sú obec na Slovensku v okrese Partizánske.
Prírodné pomery.
Územie obce Malé Uherce sa nachádza na rozhraní Geomorfologických celkov Podunajská pahorkatina (jej severovýchodna časť) a Tribeč (severovýchodná časť). Stred obce leží v nadmorskej výške cca 210 m. Najnižšie miesto obce sa nachádza v jej severnej časti na nive rieky Nitra vo výške cca 190 m n.m. Naopak najvyššie položené miesto v katastri obce leží v masíve vrchu Osečný (551 m n.m) vo výške cca 545 m n.m., v južnej časti katastrálneho územia obce.
Dejiny.
Územie obce bolo v 13. storočí „zemou kráľovských služobníkov“ patriacou k oslianskemu dištriktu. V roku 1388 patrila panstvu Sivý kameň, na kratší čas tu získali majetkové práva Hunyadyovci a Lessenyeyovci. Obyvatelia boli poľnohospodári. V roku 1971 bola obec pričlenená k mestu Partizánske. V roku 1993 bolo uskutočnené referendum, v ktorom sa občania vyjadrili, že sa chcú odčleniť od mesta. V roku 1994 sa stali samostatnou obcou.
Kultúrne zaujímavosti.
V obci sa nachádza pôvodne barokový, v 18. storočí prestavený kaštieľ a baroková kaplnka.

</doc>
<doc id="28931" url="https://sk.wikipedia.org/wiki?curid=28931" title="Nadlice">
Nadlice

Nadlice sú obec na Slovensku v okrese Partizánske.
Poloha.
Z administratívneho hľadiska obec Nadlice patrí do Trenčianskeho kraja a do okresu Partizánske, konkrétne do jeho severozápadnej časti. Súradnice obce sú 48° 37' 12.36" s.z.š. 18° 15' 6.48" v.z.d. obec je tvorená jedným katastrálnym územím s rozlohou . Nadmorská výška sa v katastrálnom území obce pohybuje od 173 do 
Obec Nadlice na severozápade susedí s obcou Livinské Opatovce, na severovýchode s Livinou, na východe s Ostraticami, na juhovýchode s Chynoranmi a na juhozápade s Rajčanmi, ktoré patria do okresu Topoľčany.
Prírodné pomery.
Obec Nadlice sa sčasti rozprestiera na Stredonitrianskej nive a z väčšej časti na Bebravskej nive, ktoré sú súčasťou Nitrianskej nivy. Najväčšia časť územia leží na sprašovej Bojnianskej pahorkatine, ktorá patrí do Nitrianskej pahorkatiny.
Geomorfologické členenie obce Nadlice
Obec Nadlice patrí v rámci geomorfologického členenia Slovenskej republiky do sústavy Alpsko – Himalajskej, podsústavy Panónska panva, provincie Západopanónska panva, subprovincie Malá dunajská kotlina, oblasti Podunajská nížina, celku Podunajská pahorkatina a do dvoch podcelkov, Nitrianska pahorkatina a Nitrianska niva. Do Nitrianskej pahorkatiny patrí časť Bojnianska pahorkatina a do Nitrianskej nivy patria časti Stredonitrianska niva a Bebravská niva.
Vodstvo.
Cez Nadlice preteká rieka Bebrava, ktorá pramení v Strážovských vrchoch, na juhozápadnom svahu Židovho vrchu. Má dĺžku a v obci Práznovce ústi do rieky Nitry. Rieka Bebrava na územie obce priteká z východu a kataster obce opúšťa na juhozápade. 
Dejiny.
Územie dnešných Nadlíc bolo osídlené už v neolite (mladšia doba kamenná). V neskoršom eneolite (najmladšia doba kamenná) patril ľud tu žijúci k lengyelskej kultúre (kultúra v najmlašej dobe kamennej nazvaná podľa maďarskej dediny Lengyel, kde bolo významné nálezisko z tohto obdobia). Otvorené sídliská tejto skupiny sa nachádzajú v blízkosti vodných tokov ale i vo väčšej nadmorskej výške. Osídľujú aj jaskyne. Hroby ľudu ludanickej kultúry sa nachádzajú ojedinele alebo v malých skupinách v blízkosti sídliska. Mŕtvi sú uložení skrčene v smere Z-V. Do hrobu dávali kamenné nástroje, medené špirálky a rúrky, ale i mäsové dary. Keramika je hrubostenná i hladkostenná, zhotovená z jemného materiálu, povrch je hladený alebo leštený. 
Ďalšie nálezy sú z doby halštatskej (obdobie železnej éry v Strednej Európe 700400 pred Kr., podľa mestečka Hallstatt v Hornom Rakúsku). Dochádza k zmenám vo vývoji, vzniká kniežatská vrstva a mohylový ľud. V tomto období postupne prenikajú na naše územie Tráci, ktorí obsadili juhozápadné Slovensko, čím narušili pôvodnú domácu kultúru. Halštatský ľud si budoval polozemnice, v ktorých tkali látky na krosnách, vyrábali kostené nástroje, budovali aj stavby nadzemné s kolovou konštrukciou a sedlovou strechou. 
Počas sťahovania národov v 5. až 6. storočí sa na naše územie dostali slovanské kmene, ktoré sa živili predovšetkým  roľníctvom a chovom dobytka. Po vzniku Veľkomoravskej ríše v 9. storočí okres tvoril jadro prvého štátu Slovanov. 
Historické doklady hovoria o jestvovaní osady na území dnešných Nadlíc z obdobia 10. až 11. storočia, čiže z obdobia Veľkej Moravy. Prvá písomná zmienka o Nadliciach je z roku 1113, keď sa spomínajú ako susedná obec Dubokan (dnes Livinské Opatovce), pod názvom "Nadlan". Dubokany patrili vtedy zoborskému kláštoru. 
Názov obce sa vysvetľuje rôznymi variantmi:
Obyvatelia sa zaoberali poľnohospodárstvoma a povozníctvom. V roku 1898 tu bol založený liehovar a štepnica. Za 1. ČSR pracovali obyvatelia na veľkostatku S. Gruna, ktorý bol po 2. sv. vojne rozparcelovaný.

</doc>
<doc id="28932" url="https://sk.wikipedia.org/wiki?curid=28932" title="Nedanovce">
Nedanovce

Nedanovce sú obec na Slovensku v okrese Partizánske.
Prírodné pomery.
Obec leží vo východnej časti Nitrianskej sprašovej pahorkatiny na ľavostrannej nive Nitry.
Dejiny.
V roku 1344 ich kráľ Ľudovít Veľký daroval svojmu vernému stúpencovi Tomášovi Ryšavému z rodu Pécz, predkovi Apponyiovcov. V polovici 16. storočia došlo k rozdeleniu dediny na dva samostatné celky. V roku 1865 barón Gregor Friesenhof preniesol svoje sídlo na majetok v Nedanovciach, v roku 1866 vybudoval meteorologickú stanicu, kde realizoval náročné výskumy v agrometerológií. V roku 1869 jeden z prvých hasičských zborov a v roku 1872 Ponitriansky gazdovský spolok. Z obce pochádza veľa významných osobností ako jazykovedci PhDr. Štefan Peciar a PhDr. Ivan Masár, botanik Doc. RNDr. Vojtech Peciar, Csc., interný lekár MUDr. Imrich Sečanský. 
Kultúrne zaujímavosti.
V obci na cintoríne sa nachádza neorománska kaplnka z konca 19. storočia. Tradícia dychovej hudby v Nedanovciach sa datuje od roku 1926. V tomto roku z iniciatívy Teodora Turčeka začala úspešne účinkovať miestna dychovka. Úspechy dychovej hudby a jej obľúbenosť vyvolali v roku 1936 záujem o založenie ďalšej hudby. V dôsledku ťažkej situácie sa dychovky v roku 1938 spojili a vznikla Nedanovčianka. 

</doc>
<doc id="28933" url="https://sk.wikipedia.org/wiki?curid=28933" title="Ostratice">
Ostratice

Ostratice (maď. "Sándori") sú obec na Slovensku v okrese Partizánske.
Prírodné pomery.
Obec leží uprostred Nitrianskej sprašovej pahorkatiny na ľavostrannej nive Bebravy. Spolu s touto riekou preteká obcou aj potok Hydina.
Dejiny.
Obec vznikla zlúčením obce Malé a Veľké Ostratice v roku 1960. K obci sú pričlenené obce Trebašovce, Orlovec, Čaltice, Starý mlyn a Drnda. Obce patrili rodinám Ostratických, Poganovcov, Mačkovcov, Geczaovcov, Žambokrethkovcov. 
Kultúrne zaujímavosti.
V časti malé Ostratice sú zachované 2 kaštiele s priľahlým parkom, jeden renesančný z 2. polovice 16. storočia a druhý barokový z 18. storočia. Oba boli prestavané v empírovom štýle a zjednotené. Kaštieľ v obci Ostratice v okrese Partizánske na Slovensku bol doteraz evidovaný ako renesančný s barokovými 
úpravami. Hĺbkové stavebno-historické výskumy (1979 a 2006) a najnovšie archívne poznatky dokumentujú v jadre objektu stredoveký hrádok, ktorého vznik je možné určiť do 14. storočia. Pred rokom 1445 bol prestavaný na fortalícium bratríkmi v zmysle husitských pevností, ako to dokumentujú aj rady odkrytých strieľní a archívne pramene. Kúria s vežou slúžila až do 18. storočia ako opevnené sídlo proti tureckým nájazdom. Empírová úprava fasád úplne zmenila jeho pevnostný výraz. V roku 2007 prebehla kompletná rekonštrukcia kaštieľa, druhý kaštieľ obnovený nebol.
V obci je rímskokatolícky kostol sv. Petra a Pavla z roku 1839.
Z kultúrneho života je známy hlavne každoročný Festival dychových hudieb (ktorý organizuje Regionálne kultúrne centrum v Prievidzi), kde okrem domácej Ostratičanky sa hostia nielen regionálne, ale aj zahraničné skupiny.
Priemysel.
Od roku 1991 sa v obci začalo rozvíjať ovocinárstvo so zameraním na jablone. Plochou ovocných sadov patrí obec na prvé miesta na Slovensku. 
Osobnosti.
Pôsobili tu.
V obci pôsobil v rokoch 1872 – 1917 publicista, historik a národný buditeľ Jozef Kompánek.

</doc>
<doc id="28934" url="https://sk.wikipedia.org/wiki?curid=28934" title="Pažiť (okres Partizánske)">
Pažiť (okres Partizánske)

Pažiť je obec na Slovensku v okrese Partizánske. Starostkou obce je Mgr. Slavka Súlovská 
Priemysel.
V obci sa nachádza pekáreň, kovovýroba a výroba nábytku.
Obyvateľstvo.
Počet obyvateľov obce sa v posledných rokoch mierne zvyšuje stavbou nových rodinných domov. Obyvatelia obec vyhľadávajú kvôli blízkosti mesta Partizánske.
História.
Na Hradisku bolo osídlenie v staršej dobe bronzovej a halštattskej, pod ním žiarové pohrebisko lužickej kultúry z mladšej doby bronzovej a keltsko-dácka osada. Obec sa spomína v roku 1351, keď ju kráľ daroval zemanom z Baračky, ktorí ju v roku 1395 darovali lefantovským paulínom. Názov obce je doložený z roku 1351 ako Pasyth, z roku 1396 ako Pasych, z roku 1808 ako Pažiť, maďarsky Pázsit.
V roku 1527 patrila panstvu Topoľčany, v roku 1601 Dóczyovcom, v druhej polovici 19. storočia tu získal lesný majetok rod Thonet, koncom 17. storočia časť patrila rodine Hunyadyovcov, Rudnayovcov, Kubínyiovcov, Bošányovcov. V roku 1536 mala obec 8 port, v roku 1601 mala 14 domov, v roku 1715 mala 8 daňovníkov, v roku 1828 mala 20 domov a 123 obyvateľov. Zaoberali sa poľnohospodárstvom. Za I. ČSR obyvatelia pracovali väčšinou v poľnohospodárstve, neskôr v závode v Partizánskom. Od roku 1938 sa tu vyvíjala činnosť ilegálnej organizácie Komunistickej strany Československa.
Mohelnica je osada, ktorá sa spomína v roku 1828.

</doc>
<doc id="28935" url="https://sk.wikipedia.org/wiki?curid=28935" title="Skačany">
Skačany

Skačany sú obec na Slovensku v okrese Partizánske.
V obci je rímskokatolícky kostol Všetkých svätých z roku 1812, ktorý nahradil pôvodný románsky kostol z druhej polovice 13. storočia. Jeho základy odkryl neďaleko cintorína archeologický výskum. Na mieste nálezu bol v roku 2008 naznačený pôdorys stavby vymurovaním obvodových múrov do výšky 70 - 80 cm
Dejiny.
Počas bojov na Hornej Nitre počas Slovenského národného povstania sa obec stala v noci z 9. na 10. septembra 1944 miestom boja medzi jednotkami bojovej skupiny Schill a partizánmi oddielu „"Dolné Vestenice"“. Na obec zaútočila rota „"Tantau"“, ktorá partizánov vytlačila z dediny, no tí podnikli protiútok a okupantov z obce vyhnali. Počas tohto boja padli štyria členovia SS, ďalších piatich partizáni zajali. Poľné delostrelectvo skupiny Schill však začalo dedinu ostreľovať a súčasne na dedinu zaútočila nemecká pechota, podporovaná štyrmi útočnými delami a niekoľkými obrnenými transportérmi. Partizáni nedokázali útoku dlho odolávať a opustili údolie rieky Nitrice až k Dolným Vesteniciam. 

</doc>
<doc id="28936" url="https://sk.wikipedia.org/wiki?curid=28936" title="Turčianky">
Turčianky

Turčianky je obec na Slovensku v okrese Partizánske.
Prírodné pomery.
Obec Turčianky leží vo východnej časti sprašovej Nitrianskej pahorkatiny na styku s pohorím Tríbeč v bočnom údolí potoka Vyšoma. Nadmorská výška v strede obce je 224 m n. m., v chotári 208-414 m n. m. Chotár na odlesnenej pahorkatine a vrchovine tvoria mladšie treťohorné usadeniny pokryté sprašou a druhohorné horniny porastené teplomilnými dúbravami.
Zdroj: Vlastivedný slovník obcí na Slovensku 3. časť
Dejiny.
Na území dnešnej obce bolo prvé osídlenie už v eneolite. Nachádzalo sa tu sídlisko lužickej kultúry z mladšej doby bronzovej. Prvá zmienka o založení obce sa datuje do roku 1257. Pravdepodobne ju založili poddaní na úteku z Turca (ľudové Turčania – Turčany). Založenie obce je doložené listinou kráľa Ondreja III. z roku 1293 ako Nova Villa Turchan. Ďalšie záznamy o obci sú z roku 1327, kde sa spomína ako Turchan, z roku 1773 ako Turcsanka, z roku 1927 ako Turčianky, maďarsky Turcsánka, Turcsány.
Obec patrila Diviackovcom, neskoršie Turcsányiovcom, v rokoch 1341-1430 benediktínskemu opátstvu v Klíži, po roku 1430 Turcsányiovcom, Bossányiovcom, Klobušickovcom, Fischerovcom, Kalaiovcom, Šotaverovcom a naposledy barónke Oldenburgovej, rodenej Friesenhofovej. V roku 1715 mala 2 želiarske domácnosti, v roku 1778 sa spomína, že mala 3 zemianske, 8 gazdovských a 5 želiarskych domácností, v roku 1828 mala 35 domov a 240 obyvateľov. Väčšina obyvateľov boli roľníci, odchádzali na sezónne poľnohospodárske práce. V obci bol kameňolom. Po roku 1918 si obec zachovala poľnohospodársky charakter.
Súčasnosť.
Obec má v súčasnosti charakter typického vidieckeho sídla. Veľká časť obyvateľov dochádza za prácou do Partizánskeho, Topoľčian a okolia. Len malá časť obyvateľov je zamestnaná v poľnohospodárstve. 

</doc>
<doc id="28937" url="https://sk.wikipedia.org/wiki?curid=28937" title="Veľké Kršteňany">
Veľké Kršteňany

Veľké Kršteňany sú obec na Slovensku v okrese Partizánske.
Dejiny.
Obec bola osídlená už v neolite. Prvá písomná zmienka je z roku 1271.

</doc>
<doc id="28938" url="https://sk.wikipedia.org/wiki?curid=28938" title="Veľké Uherce">
Veľké Uherce

Veľké Uherce sú obec na Slovensku v okrese Partizánske.
Poloha.
Obec sa nachádza na severozápadnom úpätí pohoria Tribeč, v doline Drahožice, ľavostranného prítoku Nitry. Potok Drahožica, napája aj priehradu, položenú v hornej časti obce.
Dejiny.
Prvá písomná zmienka o obci pochádza z roku 1274, kde boli Veľké Uherce uvedené ako jedno z prvých troch miest v Rakúsko-Uhorsku, kde bol postavený pivovar. V roku 1869 tu Michael Thonet založil fabriku na ohýbaný nábytok. 
Nachádza sa tu pôvodne renesančný kaštieľ zo začiatku 17. storočia, v 18. storočí barokovo prestavaný a na konci 19. storočia úplne prestavaný v romantizujúcom neogotickom slohu, obkolopený anglickým parkom. Dnes je kaštieľ opäť v majetku potomkov rodiny Thonetovcov. 
Počas SNP bolo v obci veliteľstvo povstaleckých jednotiek obraňujúcich Baťovany. Z obce pochádzal Albín Grznár – organizátor partizánskeho odboja na Hornej Nitre.
V roku 1968 bola firmou Hydromeliorácie dokončená a daná do užívania Veľkouherecká priehrada, z ktorej je napájané úžitkovou vodou aj mesto Partizánske.
Šport.
V areáli AMK (bývalý Zväzarm) sa konajú ME a MS v motokrose a autokrose, nachádza sa tu tiež vodná nádrž rozširujúca možnosti letnej turistiky a rekreácie. Značná časť katastrálneho územia patrí do CHKO Ponitrie.

</doc>
<doc id="28939" url="https://sk.wikipedia.org/wiki?curid=28939" title="Veľký Klíž">
Veľký Klíž

Veľký Klíž je obec na Slovensku v okrese Partizánske.
Prírodné pomery.
Obec leží v juhovýchodnej časti kraja i okresu, v údolí Klížskeho potoka na severo-západnom okraji pohoria Tribeč. Nad obcou sa vypína veniec hôr s vrchmi Kopanica (), Michalov vrch () a Malá Ostrá (). Okolité svahy sú porastené dubovohrabovými lesmi a bučinami. 
Obec na západe susedí s Ješkovou Vsou, ktorá bola určitý čas (19641990) súčasťou obce. V súčasnosti tvoria Veľký Klíž miestne časti "Klíž" a "Klížske Hradište".
Dejiny.
Veľký Klíž je obcou s bohatou históriou; hoci prvá písomná zmienka pochádza až z roku 1244 (Klíž ako Clus), resp. 1293 (Klížske Hradište ako Haradische). Klíž spadal pod majetok benediktínskeho opátstva, založeného kráľom Ladislavom I. v rokoch 10741077. Samotný kláštor sa prvýkrát spomína v roku 1230, no zachovali sa z neho už len zvyšky múrov vo farskej záhrade. Súčasťou komplexu bol aj kostol, na mieste ktorého v súčasnosti stojí kostol Všetkých svätých, postavený v roku 1803. Z roku 1130 sa zachoval unikátny románsky kostol svätého Michala archanjela, obnovený v roku 1936. 
Na neďalekom Michalovom vrchu sa v areáli pravekého hradiska nachádzajú ruiny hradu z 11. storočia, na Vrch Hore sa zachovala baroková kaplnka svätého Jána Nepomuckého z polovice 18. storočia a o storočie staršie ruiny renesančného kostola.
Súčasnosť.
Obec má v súčasnosti charakter vidieckeho sídla a veľká časť obyvateľov dochádza za prácou do Partizánskeho a okolia. Malá časť je zamestnaná v poľnohospodárstve a drevovýrobe. Obec s vhodnými podmienkami na turistiku má silnú tradíciu v poriadaní turistických akcií. 

</doc>
<doc id="28940" url="https://sk.wikipedia.org/wiki?curid=28940" title="Žabokreky nad Nitrou">
Žabokreky nad Nitrou

Žabokreky nad Nitrou sú obec v okrese Partizánske na Slovensku. Obec mala 1 724 obyvateľov k 31. 12. 2017, 1 740 k 31. 12. 2020.
Prvá písomná zmienka o obci pochádza z roku 1291. Osídlenie terajšej oblasti Žabokriek je však doložené archeologickými nálezmi už z doby kamennej a postupne aj z ďalších historických etáp. Za vlády Mateja Korvína sa tu usadili exulanti z Čiech.
V rokoch 1872 až 1922 boli Žabokreky sídlom jedného z dvanástich slúžnych okresov Nitrianskej župy, do ktorého patrilo 37 obcí. Pôvodne mali poľnohospodársky charakter a neskôr boli aj dôležitým centrom obchodného a výrobného života. Výrazný stavebný ruch začal v 60. rokoch, kedy sa dobudovali bezprašné cesty, mnoho domov a postupne až do súčasnosti všetky inžinierske siete po celej obci.
Historické stavby.
Bola upravená v 16. a 17. storočí, v 20. storočí prebudovaná na obytný dom. Historický objekt je hranolová vežová stavba, okolo nej boli v dávnej minulosti valy. Považuje sa aj za hrádok. Na jej severnej strane sú zachované časti gotických konzol z pôvodnej ochodze. Pivnica je zaklenutá na stredný stĺp. Pri renesančnej úprave nárožia ju ozdobili nepravými sgrafitami. Dnes je vnútorná dispozícia úplne prestavaná. Veža sa nachádza priamo v obci, južne od kostola. 

</doc>
<doc id="28941" url="https://sk.wikipedia.org/wiki?curid=28941" title="Futurizmus">
Futurizmus

Futurizmus bol avantgardný umelecký smer prvých desaťročí 20. storočia najmä v literatúre, výtvarnom umení, architektonickom a hudobnom umení. 
Smer sa čiastočne prelínal s expresionizmom, kubizmom a abstraktným umením a išlo o reakciu na naturalizmus, historizmus a eklekticizmus.
Pre tento smer je charakteristické odmietanie všetkých dovtedy platných kultúrnych a umeleckých hodnôt. Tým sa futurizmus stal hnutím, ktoré odmietalo akúkoľvek tradíciu. Jeho cieľom bolo ukázať modernú uponáhľanú a rušnú dobu, ktorú nekritizoval, ale ktorá sa mu nepáčila. Častým námetom bola technika. Z toho vyplynula snaha o rýchlosť, ktorá sa dosahovala jednak skratkovitosťou a jednak premenlivosťou básnického rytmu. 
Futurizmus bol veľmi nacionálny, schvaľoval vojnu, ktorú považoval za jediný možný spôsob ako očistiť svet od jeho nešvárov (tj. všetkého starého).
Smer bol populárny predovšetkým v Taliansku a Rusku. Futurizmus mal veľký vplyv na konštruktivizmus a imažinizmus, menej zrejmý je jeho vplyv i na surrealizmus a celý rad ďalších umeleckých smerov.
Dejiny.
Aj keď sa dajú niektoré trendy vedúce k vzniku futurizmu sledovať v literatúre skôr, za vznik futurizmu sa považuje 1909, kedy v Taliansku vydal taliansky básnik Filippo Tommaso Marinetti futuristický manifest (sformulovaný na jeseň 1908). V tomto manifeste Marinetti zhrnul program futurizmu do niekoľkých základných bodov : krása nepokoja, rýchlosti a boje poézie odvahy a revolty. Prakticky tu prezentoval triumf človeka nad prírodou.
V roku 1910 vydali podobný manifest aj maliari a v roku 1912 architekti. Nasledoval rad ďalších manifestov (aj po roku 1918), medzi ktorými nechýbalo ani hnutie tzv. leteckej maľby (aeropittura) z roku 1931.
Čoskoro po roku 1910 sa futurizmus dostal do Ruska, kde sa stal veľmi populárnym, tu sa toto hnutie rozpadlo na dve odnože - kubofuturizmus a egofuturizmus, zatiaľ čo egofuturizmus nemal veľký význam, kubofuturizmus výrazne ovplyvnil vtedajšie ruské umenie. 
Ideologicky bol futurizmus nejednotný a postupne sa k nemu pripojovali prakticky všetky politické (predovšetkým ľavicové - anarchisti, komunisti, ...) skupiny. Počas prvej svetovej vojny bola veľmi aktívna skupina okolo časopisu "Roma Futurista", vystupujúca proti Rakúsko-Uhorsku. Okolo roku 1921 sa Marinetti spriatelil s B. Mussolinim a roku 1924 sa na kongrese futuristov prihlásil k fašizmu. Spolupráca s fašizmom bola dovŕšená po Talianskom obsadení Habeša (Etiópia - 1934), ktoré futuristi nielen schvaľovali, ale aj básnicky oslávili.
Literatúra.
Aby bolo možné ešte viac zdôrazniť rýchlosť, vytvorili futuristi teóriu oslobodených slov tzn., že slová (alebo len hlásky) vo vete, alebo verši boli vytrhnuté z kontextu a skladané bez ohľadu na ich logické väzby a syntaktické pravidlá. 
V literatúre sa občas presadil aj experimentálny futurizmus ovplyvnený kubizmom tzv. kubofuturizmus. Takým extrémnym pokusom je napr. "Poesia Pentagrammata", ktorú napísal Francesca Canguilla - zasadzoval oslobodené slová a slabiky do notovej osnovy a namiesto interpunkcie používal hudobné znamienka.
O fututrizme sa dá povedať, že jeho myšlienky (predovšetkým dynamika a dôraz na mladosť) prežívajú v literatúre dodnes v sci-fi literatúre (kyberpunk).
Výtvarné umenie.
Futurizmus bol v tejto oblasti veľmi podobný kubizmu, cieľom bolo dostať zobrazovaný predmet do pohybu, cez tento pohyb sa dostali až k abstrakcii.
Architektúra.
Architektonicky sa prikláňali k jednoduchosti, snažili sa využívať nové materiály (betón) a nové kombinácie sklo - kov, betón - sklo, atd. Významnou osobnosťou futurizmu v architektúre bol Talian Antonio Sant’Elia, ktorý vydal manifest futuristickej architektúry. Venoval sa jej predovšetkým teoreticky, realizované stavby má len tri. Za jeho najzaujímavejší kreslený návrh sa považuje "La Cittá Nuova" – futuristické mesto rozdelené na rôzne úrovne viaduktov, pričom príroda je z mesta úplne vymazaná.
Hudba.
V hudbe nedošlo k výraznému presadeniu futurizmu, v každom prípade hlavné ciele hudobného futurizmu neboli odlišné od cieľov celého hnutia. Niektorí odborníci sa domnievajú, že futuristická viera v techniku a mladosť predznamenala smery typu techno.
Film.
Pri filmovom umení sa dá povedať, že futurizmus ovplyvnil pohľad našej západnej civilizácie na reklamu, v ktorej vystupujú mladí, krásni perspektívni ľudia. Ako prvý sa usiloval o komerčnosť a o presadenie tém z nových prostredí (továrne), snažil sa ukázať nový svet, ktorý bol reprezentovaný technikou.
V japonskej kultúre sa ovplyvnenie prejavilo predovšetkým v manga/anime filmoch, kde je zobrazovaná a oslavovaná svojským spôsobom dnešná a budúca technika (Shinya Tsukamoto).

</doc>
<doc id="28944" url="https://sk.wikipedia.org/wiki?curid=28944" title="Agathidium bushi">
Agathidium bushi

Agathidium bushi je druh chrobáka pomenovaného podľa Georga W. Busha. Našli a identifikovali ho entomológovia "Kelly B. Miller" a "Quentin D. Wheeler". Podľa ich tvrdení, pomenovanie bolo založené na obdive k tejto politickej postave. 

</doc>
<doc id="28946" url="https://sk.wikipedia.org/wiki?curid=28946" title="Veľká Hradná">
Veľká Hradná

Veľká Hradná je obec na Slovensku v okrese Trenčín. 
Leží v severnom výbežku sprašovej Nitrianskej pahorkatiny v blízkosti Považského Inovca na hornom toku Hradnianskeho potoka. Teraz má obec 263 obytných domov a 640 obyvateľov, katastrálny výmer , v strede obce je nadmorská výška 290 metrov, v chotári od 251 do 767 metrov. V katastrálnom území obce sa nachádza časť prírodnej pamiatky Svinica.
Názov.
Už samotný názov nasvedčuje tomu, že ide o starobylosť. Hradná, hradište, hradisko sú názvy, ktoré sa často objavujú v dobách veľkomoravských. Bývali útočišťom v nebezpečných situáciách, najmä počas maďarských vpádov koncom 9. storočia.
Veľká Hradná – 1329 locus castri Garadna, 1439 Alsowradna, 1493 Nag Hradna, 1598 Nagy Hradna, 1773 Welka Hradna. 
Dejiny.
Obec sa spomína s rokom 1329. Je však určite staršia, pretože v jej katastri je archeologicky nepreskúmané hradisko pravdepodobne z veľkomoravského obdobia. V chotárnej časti Kostolnica stál kedysi hrad. V roku 1598 mala obec dva mlyny a 26 domov. Obyvateľstvo sa kedysi prevažne zaoberalo poľnohospodárstvom, bol tu i kováč a obuvníci.
V roku 1501 sa Hradná spomína v súvislosti s vyberaním suchého mýta majiteľmi bánovského panstva – Pomanickými. Podľa všetkého Hradná zohrala významnú úlohu pri tvorbe cirkevnej organizácie už počas Veľkej Moravy v období po obnove nitrianskeho biskupstva v roku 1083, kedy v Malej Hradnej (susedná obec – kedysi tvorili jednu sídelnú jednotku spolu s Veľkou Hradnou) vznikol samostatný arcidiakonát. K ich vzniku v tomto období sa sa prihovárajú tieto okolnosti: Anonymus vo svojich „Gesta Hungarorum“ kapitola 37 spomína, že Maďari pri obsadzovaní Veľkej Moravy našli medzi inými aj hrady Trenčín, Bánovce, Šaštín, Gradna a sídlo arcidiakonátu tohože mena. Hradná bola postavená na úroveň župného sídlo. Jej susedné arcijáhenstvá boli v Nitre a v Trenčíne. Cirkevno-správne územie bolo menšie než územia dvoch susedov, rozprestieralo sa na území bývalého okresu Bánovce nad Bebravou, v hodnosti im však bolo rovnocenné. Pre starobylosť hradiska a vysokú cirkevnú hodnosť, ktorá bola výsledkom dlhšieho historického procesu, môžeme aj dejiny fary posunúť do dávnejšej minulosti, kedy bývalo zvykom, že z hospodárskych dôvodov podliehalo fare aspoň desať osád. Kedy sa dostal kráľovský majetok Hradná do súkromných rúk, nedá sa posúdiť. 
Prvým známym vlastníkom Hradnej bola rodina Pogány. Pričlenením Hradnej k Trenčianskemu hradu ako jeho poddanská obec týmto aktom hradisko aj Hradna stráca na verejnom a strategickom význame.
Hradná sa uvádza aj na mapke Tatársky vpád r. 12411242 s označením pre kláštory, ale bez označenia hradu.
Železník.
Zaujímavou časťou veľkohradniankeho chotára je Železník. Je to bočný hrebeň, ktorý sa tiahne V-Z smerom v centrálnej časti Inoveckého pohoria severovýchodne od Inovca a jeho kulminačného bodu. Tento dávny zrejme ľudový názov sa používa aj na starých topografických mapách a má do určitej miery svoje geologické opodstatnenie. Priamo na jeho chrbte, neďaleko od prameňa Hradnianskeho potoka možno ešte i teraz nájsť úplne zavalené staré rudné lievikovité pingy o priemere 15 metrov, ktoré po stranách venčia odvaly z vyhádzaného materiálu. Asi v strede na svahu k údoliu potoka Svinica vidieť prepadnuté ústie starej neznámej štôlne. Pre autá je cesta na Železník zjazdná smerom z Trenčianskeho Jastrabia do Dubodiela. Na Železníku okrem pozostatkov starých kutacích prác možno nájsť aj iné zaujímavosti starého železiarstva. V širšom okolí najmä medzi obcami Veľká Hradná a Dubodiel, sa údajne v minulých dobách ťažili hrnčiarske hliny, v ktorých sa nachádzali kusy nečistého limonitu neznámeho pôvodu s obsahom 2325% železa.
Patrovec.
Súčasťou Veľkej Hradnej je osada Patrovec. Pôvodne sa tu nachádzala len hájovňa. Zhruba v roku 1936 sa postavila hospodárska časť a rodinný dom pre lesného bíreša. Začiatkom roku 1937 začali pre grófa Palavicíniho stavať kaštieľ, ktorý v r. 1939 aj dokončili. Po druhej svetovej vojne tu vznikla lesná správa. V kaštieli v roku 1948 zriadili lesnícku učňovskú školu, v ktorej sa vyučovalo až do r. 1959. Objekt potom prevzal zväz umelcov a do roku 2015 tu bola škola v prírode.
Kroj.
S históriou národa, spôsobom života a myslenia, ako ja estetického cítenia ľudu je úzko spätý ľudový odev. Je vlastne výraznou súčasťou hmotnej kultúry ľudu. Na vývin ľudového odevu a na vytvorenie jeho lokálnych charakteristických znakov mali vplyv geografické, náboženské a národnostné podmienky. Najstarší odev bol charakterizovaný tým, že si ho dedinské obyvateľstvo zhotovovalo z doma vyrobeného materiálu. Bolo to predovšetkým konopné a ľanové plátno, súkno z ovčej vlny ovčia kožušina. Do veľkej skupiny západoslovenského odevu, majúcej široké zázemie v bývalej Nitrianskej župe, patril aj odev nosený vo Veľkej Hradnej. Upúta svojou originálnosťou a nádherou. Je jednoduchý a vcelku pôsobí veľkolepo
Kostol.
Rímskokatolícky kostol bol postavený v r. 1935. Na vežu bol prenesený zvon z bývalej kaplnky, odlial ho Pavol Ranko z Trenčína v r. 1919. Ten istý majster odlial v r. 1936 i druhý zvon.
Šport.
V súčasnosti v obci pôsobí a pracuje futbalový klub TJ Veľká Hradná, DHZ, Poľovné združenie Hradište Dubodiel – Veľká Hradná, svojou činnosťou umožňujú obyvateľom kultúrne a športovo rásť. V obci vyrastal futbalista Stanislav Lobotka.
Občianska vybavenosť.
Obec prevádzkuje vlastný celoobecný vodovod, je tu materská škôlka, málotriedna základná škola, kultúrny dom, dom smútku so zaujímavým architektonickým prevedením, obec vlastní tenisový kurt, miestnu ľudovú knižnicu s bohatým knižničným fondom.
Letecké zábery.
Letecké zábery

</doc>
<doc id="28947" url="https://sk.wikipedia.org/wiki?curid=28947" title="Štvrtok (okres Trenčín)">
Štvrtok (okres Trenčín)

Štvrtok je obec na Slovensku v okrese Trenčín, leží na pravej strane rieky Váh, pod úpätím Bielych Karpát. Obec má okolo 470 obyvateľov.

</doc>
<doc id="28948" url="https://sk.wikipedia.org/wiki?curid=28948" title="Trenčianske Jastrabie">
Trenčianske Jastrabie

Trenčianske Jastrabie je obec na Slovensku v okrese Trenčín.
Poloha.
Obec leží v Bánovskej pahorkatine, blízko Jastrabského sedla na rozhraní východných svahov Považského Inovca a Podunajskej pahorkatiny.
Prírodné pomery.
V katastrálnom území obce sa nachádza časť prírodnej pamiatky Svinica. Obcou preteká Jastrabský potok.
Doprava.
Okolo obce prechádza cesta I. triedy č. 9 ako aj železničná trať medzi Trenčínom a Topoľčanmi. V obci vyúsťuje aj asfaltová cesta k chate pod Inovcom.

</doc>
<doc id="28949" url="https://sk.wikipedia.org/wiki?curid=28949" title="Trenčianska Turná">
Trenčianska Turná

Trenčianska Turná je obec na Slovensku v okrese Trenčín. Súčasná Trenčianska Turná vznikla spojením obcí Trenčianska Turná a Hámre v roku 1976.
Poloha a prírodné pomery.
Obec sa nachádza uprostred Trenčianskeho podolia severne od masívu Považského Inovca v južnej časti Trenčianskej kotliny. V podloží obce možno nájsť druho- a treťohorné horniny, pomerne veľkú hrúbku majú štvrťohorné naviate sedimenty a alúviá potokov. Prevládajú rendziny a hnedé lesné pôdy. Súvislý lesný porast sa nachádza len na území priľahlom k pohoriu.
Obcou preteká Turniansky potok, do ktorého priamo v obci vteká Hukov potok. Na severných svahoch Považského Inovca sa nachádzajú 4 pramene minerálnych vôd. Ich prítomnosť je podmienená cirkuláciou vody v blízkosti inoveckého zlomu, ktorý zo severu obmedzuje hrasť Považského Inovca.
Cez Turnú prechádza cesta I/9 spájajúca Trenčín a Bánovce nad Bebravou.
Dejiny.
Najstarišie archeologicky doložené osídlenie je z neolitu. Patrí volútovej kultúre.
Prvá písomná zmienka o obci pochádza z rokov 1269, 1281 až 1331. Obec patrila trenčianskemu panstvu. Od roku 1406 bola v obci kaplnka a už pred rokom 1588 aj kostol. V roku 1598 tu bolo 59 domov.
V katastrálnom území obce sa 3. augusta 1708 odohrala bitka medzi habsburskými vojskami generála Heistera a kuruckou armádou Františka II. Rákociho.
V roku 1784 mala 73 domov, 110 rodín a 587 obyvateľov. Väčšina obyvateľstva sa zaoberala poľnohospodárstvom, najmä chovom dobytka. V roku 1910 tu žilo 968 obyvateľov. V medzivojnovom období sa tu rozvíjalo hospodárstvo trnavského cukrovaru.
Súčasná Trenčianska Turná vznikla spojením s blízkou obcou Hámry v roku 1976. K 31. decembru 2013 mala obec 3 144 obyvateľov.
Zaujímavosti.
Dňa 13. decembra roku 1971 sa bez stopy stratila mladá 17 ročná obyvateľka obce Anička Mikušová. 24. mája bola v Leviciach zadržaná slečna O.V. z Liptovského Mikuláša, ktorá sa vydávala za nezvestnú A. Mikušovú. Nezvestná, napriek obrovskému úsiliu rodičov a intenzívnemu celoštátnemu pátraniu, nebola dodnes nájdená.

</doc>
<doc id="28950" url="https://sk.wikipedia.org/wiki?curid=28950" title="Trenčianska Teplá">
Trenčianska Teplá

Trenčianska Teplá je obec na Slovensku v okrese Trenčín. Obec sa nachádza v nadmorskej výške 
Jej súčasťou sú miestne časti Dobrá a Príles.
Ľudový odev.
Trenčianska Teplá je významnou národopisnou lokalitou. Pre miestny ľudový odev sú charakteristické geometrické výšivky spolu s typickým motívom páva či kohúta. Krojovú tradíciu v meste udržuje folklórny súbor Teplanka. 
Šport.
Futbal.
"FK TJ Lokomotíva Trenčianska Teplá" je obecný futbalový klub. Momentálne (február 2013) hrá v 6. lige. Bol založený v roku 1923.

</doc>
<doc id="28951" url="https://sk.wikipedia.org/wiki?curid=28951" title="Svinná">
Svinná

Svinná je obec na Slovensku v okrese Trenčín.

</doc>
<doc id="28952" url="https://sk.wikipedia.org/wiki?curid=28952" title="Soblahov">
Soblahov

Soblahov je obec na Slovensku v okrese Trenčín. 
Rozkladá sa v uzavretej doline pod masívom Strážovských vrchov. Táto obec získala ocenenie dedina roka 2001. V súčasnosti je obec vyhľadávaná hlavne milovníkmi prírody, turistiky a cyklistiky.
Dejiny.
Osídlenie už v neolite /LNK želiezovskej skupiny ,cca 5000 az 4700 pr.Kr / Obec s farou sa spomína od roku 1332 ako "Sabula", z roku 1372 ako "Sabloho", z roku 1404 ako "Soblahow", z roku 1598 ako "Soblaho", z roku 1773 ako "Soblahow", maďarsky "Szoblahó", "Cobolyfalu". Patrila panstvu Trenčín. V roku 1598 mala 2 mlyny a 56 domov, v roku 1720 mala 28 daňovníkov, v roku 1784 mala 98 domov, 122 rodín a 640 obyvateľov, v roku 1828 mala 102 domov a 741 obyvateľov. Obchodovali s drevom, v 16. storočí sa živili rybnikárstvom, hrnčiarstvom, nožiarstvom (habáni). V obci sa v minulosti nachádzali tri panské rybníky. 
V katastrálnom území obce sa 3. augusta 1708 odohrala bitka medzi habsburskými vojskami generála Heistera a kuruckou armádou Františka II. Rákociho. 
V roku 1906 bol zachytený vodný zdroj Huk. Je považovaný za najstarší zachytený prameň v regióne a zásobuje pitnou vodou mesto Trenčín. 
Počas SNP bojovali v chotári obce partizáni. Za ČSSR nastal v obci rozmach poľnohospodárstva. Známe bolo hlavne pestovanie zemiakov a chmeľu. 
Príroda.
Obec je bohatá na vodné zdroje (v blízkosti vyvierajú minerálne pramene kyselky), rastlinstvo a živočíšstvo. Zo živočíchov je to napríklad fuzáč alpský, roháč veľký, salamandra škvrnitá, bystruška potočná, jasoň chochlačkový, sova dlhochvostá, jastrab krahulec, jazvec lesný, medveď hnedý, jeleň lesný, srnec lesný, muflón lesný, alebo rys ostrovid. V roku 1975 bol opísaný pre vedu nový druh dvojkrídlovca, nazvaný "Sycorax slovacus" (opísal prof. RNDr. Jozef Halgoš Dr.Sc.), ktorý doteraz nebol zistený na inom mieste na svete. Z rastlín je to napríklad chránený poniklec veľkokvetý a ľalia zlatohlavá, na močiarnych i na lúčnych biotopoch je potvrdený výskyt viacerých druhov vzácnych orchideí. 
V katastri obce sa nachádza prírodná rezervácia Bindárka a Ostrý vrch.

</doc>
<doc id="28953" url="https://sk.wikipedia.org/wiki?curid=28953" title="Skalka nad Váhom">
Skalka nad Váhom

Skalka nad Váhom je obec na Slovensku v okrese Trenčín. V blízkosti sa nachádza známe pútnické miesto.

</doc>
<doc id="28954" url="https://sk.wikipedia.org/wiki?curid=28954" title="Selec">
Selec

Selec je obec na Slovensku v okrese Trenčín. Nadmorská výška obce je 319 m n m.
Prírodné podmienky.
Nachádza sa v závere doliny Seleckého potoka, ktorý je ľavostranným prítokom rieky Váh. V katastrálnom území obce Selec sa nachádzajú i lokality chránených území a objektov. Patria sem Selecké vyvieračky, Selecké kamenné more, Selecký potok, vrcholový sutinový javorový a bukový zmiešaný les v oblasti Považského Inovca - Žlápky a Hradisko.
Geomorfológia.
Z geomorfologického hľadiska obec leží v Fatransko-tatranskej oblasti, v severnej časti celku Považský Inovec v podcelku Inovecké predhorie v časti Selecká kotlina.
Geológia.
Obec leží v geologicky komplikovanej oblasti výstupu vrchnopaleozoických hornín kálnickej skupiny, ktorá tvorí najspodnejšiu časť obalu tatrika. Na vrchnú časť paleozoickej sekvencie označovanej ako selecké súvrstvie je viazaná uránová mineralizácia. V okolí obce, pri horárni Belice vystupujú v Západných Karpatoch ojedinelé vrchnokriedové súvrstvia zaraďované do hornobelickej skupiny. V okolí obce sa nachádzajú pramene pitnej vody, ktorými sa zásobuje mesto Trenčín.
Ochrana prírody.
V katastrálnom území obce sa nachádza prírodná rezervácia Považský Inovec, prírodné pamiatky Selecké kamenné more a Selecký potok.
Dejiny.
Počas druhej svetovej vojny, 3. decembra 1944 do obce vpadli nemecké jednotky a zatkli 56 mužov z obce za pomoc partizánom. 50 z nich neskôr odvliekli do koncentračných táborov, 45 z nich zahynulo.
Pamiatky.
V obci sa nachádza viacero kultúrnych pamiatok. Najstaršou z nich je katolícky kostol svätého Bartolomeja (r. 1504), socha sv. Jána Nepomuckého (r. 1798), murovaná zvonica z konca 18. storočia. V blízkosti kostola stoja pamätníky obetiam prvej svetovej vojny a Slovenského národného povstania. Nachádza sa tu tiež pomník obetiam odvlečeným do koncentračných táborov.

</doc>
<doc id="28955" url="https://sk.wikipedia.org/wiki?curid=28955" title="Petrova Lehota">
Petrova Lehota

Petrova Lehota je obec na Slovensku v okrese Trenčín. K 31. 12. 2015 tu žilo 183 obyvateľov.
Prvá písomná zmienka o obci pochádza z roku 1346.
Pamiatky.
V obci je rímskokatolícky kostol sv. Michala Archanjela z 13. storočia.

</doc>
<doc id="28956" url="https://sk.wikipedia.org/wiki?curid=28956" title="Omšenie">
Omšenie

Omšenie je obec na Slovensku v okrese Trenčín. Prvá písomná zmienka o obci je z roku 1332. V obci je rímskokatolícky kostol Narodenia Panny Márie z 1. polovice 13. storočia. V obci sa narodil barokový spisovateľ a prekladateľ Daniel Krman mladší. Obec Omšenie má 1836 obyvateľov.
Poloha.
Obec Omšenie sa nachádza v juhozápadnej časti Strážovských vrchov, len 5 kilometrov na východ od kúpeľného mesta Trenčianske Teplice. Omšenie svojou polohou patrí k horským obciam.
Dejiny.
Ľudia sa tu usadili už v dávnoveku, v mladšej dobe bronzovej i neskoršej dobe železnej. Prvá písomná zmienka o obci pochádza z roku 1332. Názov obce sa postupne vyvíjal z Misen cez Missyn, Mysun, Mysen, Mssen, Missen, Mischin, Massenné, Omšené. Dnes sa obec nazýva Omšenie. Okolo roku 1860 sa v obci usadili Židia. Prvý Žid bol Leopold Haas, ktorý mal 5 detí, z ktorých v Omšení zostal len jeden z nich. Okrem Haasa boli v Omšení ešte 3 židovské rodiny. No obyvatelia obce sa proti nim vzbúrili a rabovali židovské majetky. A tak v Omšení nakoniec nezostal ani jeden Žid.
Počas oslobodzovacích bojov, koncom II. svetovej vojny podporovali obyvatelia Omšenia príslušníkov partizánskej brigády Jána Žižku, pôsobiacu v okolitých horách. Obec bola oslobodená 10. apríla 1945.
V minulosti od roku 1879 do roku 1910 bolo v Omšení päť požiarov. Aj potok Teplička, ktorý preteká cez obec priniesol obyvateľom niekoľko nepríjemných prekvapení. V roku 1883 odplavila voda dokonca aj školu, ktorá stála neďaleko potoka. Povodeň tu bola aj v roku 1925, 1957, 1960 a v roku 1987. Posledné problémy s vodou nastali v roku 1997 v dôsledku výdatných dažďov. S výstavbou sa začalo v roku 1910 a dokončili ho v roku 1912. Omšenské pramene pomáhajú zásobovať vodou aj Trenčianske Teplice. Elektrifikácia obce sa začala 19. novembra 1956. Práce sa skončili dňa 11. mája 1957. V roku 1960 bolo v obci 39 telefónnych staníc. Neskôr bola zariadená automatická telefónna ústredňa v kultúrnom dome.
V roku 1951 bola do obce zavedená pravidelná autobusová doprava; v roku 1959 bola otvorená nová základná škola. Materskú školu dokončili v roku 1972 a 5. februára 1973 bola daná do užívania.V roku 1986 bola dokončená telocvičňa základnej školy. V roku 1995 bol dokončený Dom smútku. V obci sa nachádza aj Obchodný dom, Športový areál, pekáreň Homôlka a Obecný úrad s poštou.
Kultúra.
V októbri 1960 vyšlo prvé číslo miestnych novín pod názvom Iskry spod Žihlavníka, ktoré vychádzali do augusta 1984. V roku 1986 sa pracovníci miestneho osvetového strediska pokúsili obnoviť vydávanie novín v Omšení. Vyšlo jedno číslo s názvom 
Iskry spod Žihlavníka- Spravodajca. Od roku 1995 vydáva obec noviny pod názvom Omšenské noviny. Tie vychádzajú štvrťročne.
Kultúrny dom v Omšení bol postavený v roku 1938 na cirkevnom pozemku a bol vlastníctvom rímskokatolíckej cirkvi. V súčasnosti sa v kultúrnom dome konajú všetky kultúrno- spoločenské podujatia v obci, i keď jeho technický stav nezodpovedá požiadavkám občanov a organizátorov podujatí.
Podľa zápisníc v Štátnom okresnom archíve v Trenčíne bola Obecná knižnica v Omšení založená v roku 1921, keď sa obec stala členom Matice slovenskej. V roku 1954 navštevovalo knižnicu 78 čitateľov, v roku 1956 to bolo 120 čitateľov. V súčasnosti knižnica eviduje 9120 kníh, 420 čitateľov a odoberá 7 druhov časopisov a novín.
Architektúra.
Pôvodné omšenské domy boli z dreva. Domy boli štítové, s dvoma oknami smerom na ulicu. Na omšenských domoch neboli ornamenty, ozdobou okien bol vystupujúci murovaný rámik "grnyca". Neskôr sa stavali aj domy s komínom.
Cirkev v obci.
Väčšina obyvateľov Omšenia je dnes rímskokatolíckeho vyznania. V Omšení sa nachádzajú dve kaplnky. Jedna z nich je baroková kaplnka. Stojí mimo obce na pravej strane cesty smerom do Trenčianskych Teplíc. Bola postavená v roku 1794. Stojí tu aj rímskokatolícky kostol Narodenia Panny Márie, pôvodne románska stavba z 13. storočia.
Erb.
Ovca na erbe dokladá, že obyvatelia obce sa v minulosti zaoberali aj chovom dobytka a ovčiarstvom.
Šport.
V Omšení funguje od roku 1940 futbalový klub TJ Žihlavník Omšenie. Aktuálne hrá v 8. lige - Sever - Trenčiansky kraj. V obci pôsobia aj viaceré mládežnické týmy. Okrem futbalu sa hrával súťažne v Omšení aj stolný tenis.

</doc>
<doc id="28957" url="https://sk.wikipedia.org/wiki?curid=28957" title="Neporadza (okres Trenčín)">
Neporadza (okres Trenčín)

Neporadza je obec na Slovensku v okrese Trenčín. V obci je rímskokatolícka kaplnka Panny Márie z roku 1743.
Obec leží na okraji Bánovskej pahorkatiny a južných svahoch Strážovských vrchov.
Prvá písomná zmienka o obci je z roku 1269.

</doc>
<doc id="28958" url="https://sk.wikipedia.org/wiki?curid=28958" title="Mníchova Lehota">
Mníchova Lehota

Mníchova Lehota je obec na Slovensku v okrese Trenčín.
Poloha a prírodné podmienky.
Obec sa nachádza na rozmedzí Strážovských vrchov a Považského Inovca. Obe pohoria rozdeľuje Jastrabské sedlo. V sedle sa nachádza osada Jarky. Obcou preteká Turniansky potok.
Blízko obce sa v minulosti ťažil veľmi čistý dolomit, dnes je pri obci funkčný kameňolom na vápence, ktorý siaha až k Trenčianskym Miticiam. V miestnej časti Jarky je drvička.
Dejiny.
Obec bola po prvýkrát spomenutá v listinách v roku 1439. Podľa predpokladov sa v okolí dnešnej obce v minulosti nachádzal kláštor, ktorý zrejme zanikol počas Tatárskeho vpádu. Do súčasnosti sa v obci zachoval gotický Kostol najsv. Trojice zo 14. storočia. V roku 1671 bol v katastrálnom území obce v Jastrabianskom sedle vystavaný hrádok Tanistravár (hrádok Tanistra). V roku 1708 po bitke pri Trenčíne Mníchova Lehota vyhorela, bolo tu pochovaných asi 500 padlých bojovníkov. Na začiatku 20. storočia bola obec známa pod maďarským menom Barát-Lehota.
V roku 1901 bola vystavaná cez obec železnica spájajúca Trenčín s Nitrou. V roku 1912 bola obec spojená úzkokoľajnou železnicou so Soblahovom a Kubrou pri Trenčíne, kde bola vybudovaná píla. Drevo sa sem dopravovalo z Považského Inovca.
Od 3. do 8. apríla 1945 prechádzal územím obce front. Väčšina obyvateľov sa po bombardovaní obce ukrývala v horách.

</doc>
<doc id="28959" url="https://sk.wikipedia.org/wiki?curid=28959" title="Krivosúd-Bodovka">
Krivosúd-Bodovka

Krivosúd-Bodovka je obec na Slovensku v okrese Trenčín.

</doc>
<doc id="28960" url="https://sk.wikipedia.org/wiki?curid=28960" title="Chocholná-Velčice">
Chocholná-Velčice

Chocholná-Velčice je obec na Slovensku v okrese Trenčín. Vznikla zlúčením menších samostatných obcí Malá Chocholná a Veľká Chocholná (r. 1943) a následným zlúčením s obcou Velčice (r. 1960). Obec leží na pravom brehu rieky Váh asi 9 km juhozápadne od krajského mesta Trenčín. Kataster obce má rozlohu 2790 ha a tiahne sa od nivy rieky Váh až po hranice s Českom v Bielych Karpatoch. V obci je rímskokatolícka kaplnka Panny Márie Sedembolestnej z roku 1945.

</doc>
<doc id="28961" url="https://sk.wikipedia.org/wiki?curid=28961" title="Hrabovka (Púchov)">
Hrabovka (Púchov)

Hrabovka je jedna z mestských častí mesta Púchov, bývalá stamostatná obec.
Polohopis.
Cez dedinku preteká riečka Biela voda. Hrabovka je obkolesená krásnymi horami a lúkami. V poslednej dobe sa stáva veľmi populárnym miestom na bývanie pre Púchovčanov, nakoľko je situovaná len 15 minút chôdze od centra Púchova. Taktiež má vlastnú železničnú zastávku.
Názov.
Vývin názvu obce
Dejiny.
Hrabovka obec sa spomína v roku 1388, patrila zemianskym rodinám Slopňanských, Zamaróczyovcov, neskôr panstvu Lednica. V roku 1598 mala 7 domov, v roku 1720 mala 5 daňovníkov, v roku 1828 mala 13 domov a 129 obyvateľov. Za I. ČSR si obec zachovala poľnohospodársky ráz. V roku 1943 bola pripojená k Púchovu.

</doc>
<doc id="28962" url="https://sk.wikipedia.org/wiki?curid=28962" title="Horné Srnie">
Horné Srnie

Horné Srnie je obec na Slovensku v okrese Trenčín.
V obci je rímskokatolícky kostol sv. Jána Nepomuckého z roku 1832.
V minulosti bola súčasťou obce aj osada Sidonie, ktorá je dnes súčasťou Česka. 
Časti obce : Rybníky
V obci sa nachádza cementáreň 

</doc>
<doc id="28963" url="https://sk.wikipedia.org/wiki?curid=28963" title="Horná Súča">
Horná Súča

Horná Súča je obec na Slovensku v okrese Trenčín. Nachádza sa 16 km od Trenčína. Je hraničnou obcou s Českom (14 km).
Polohopis.
Obec patrí k jednej z najväčších dedín na strednom Považí. Z minulosti si uchováva svoj rázovitý charakter. Zložená je z centrálnej osady a z kopaníc (Bojková, Čerešenky, "Dolná Závrská", Drhákovci, "Dúbrava", "Horná Závrská", Jurovci, Krásny Dub, Kuciakovci, Mičákovci, Mituchovci, Repákovci, Stehlíkovci, Štefánkovci, Štetinovci, Tarabus, "Trnávka", Včelíny a "Vlčí vrch"). 
Horná Súča leží v pohorí Biele Karpaty. Najnižším bodom je údolie riečky Súčanka, ktorá je prítokom Váhu, vo výške Najvyšším bodom je vrch Javorník s nadmorskou výškou . Nižšie vrchy sú Čerešienky (), Chabová (), Košáre () a Fornáková (). 
Lesy sú tvorené prevažne bukom, smrekom, dubom i smrekovcom opadavým. V okolí sú bohaté náleziská orchidejovitých kvetov - najmä vstavača obyčajného, kruštíka močiarneho a prstnatca májového. Celá obec spadá do CHKO Biele Karpaty s 2 prírodnými rezerváciami. V nálezisku Horná Závrská sa na ploche 1,5 ha chráni močiarna flóra a fauna. V nálezisku Debšín sa chránia na rozlohe 9,61 ha vodou napojené svahy s bohatým výskytom prasličky obrovskej. V prírodnej pamiatke Včelíny na rozlohe 1,29 ha sa chránia oligotrofné trávnaté spoločenstvá. Pri obci sa nachádza prameň Michala Rešetku, z ktorého vyviera prírodná hydrouhličitanová mineralizovaná voda.
Krásny Dub.
Krásny Dub je kopanica, ktorá spadá pod samosprávu obce Horná Súča. Je zložená z dvoch častí, ktoré nie sú geograficky od seba príliš vzdialené, ale komunikačne nie sú spojené: Krásny Dub (alebo aj U Krovinov) a U Cverenkov.
Táto osada patrí k ďalším kopaniciam rozstrateného charakteru obce. U Krovinov žije približne 40 obyvateľov, hlavne poproduktívneho veku. U Cverenkov žije asi 130 ľudí. Z oboch častí chodia ľudia pracovať do obce, Trenčína alebo okolitých dedín. Vybavenosť službami je minimálna až žiadna. U Krovinov bola funkčná požiarna zbrojnica, ale kvôli nepotrebnosti sa zrušila. Kopanica bola zasiahnutá aj druhou svetovou vojnou, keď nacisti vypálili sedem domov. Túto udalosť pripomína pamätník.
Symboly obce.
Opis erbu - podobizeň sv. Jána Nepomuckého s 5 hviezdami okolo hlavy na červenom pozadí, naľavo obrátený strieborný polmesiac a napravo slnko
Symbolom obce je Sučanský hlásnik, ktorý stojí na námestí v Hornej Súči.
Dejiny.
Prvá zmienka o obci je z roku 1208 v darovacej listine pre nitrianskeho biskupa a spomína sa pod názvom "de Sucsa". V roku 1244 daroval kráľ Belo IV. územie Súče Bohumírovi s presne udelenými hranicami. Prvá zmienka o rozdelení Súče je v listine zo dňa 11. júna 1439, kde sa spomína Veľká (Dolná) a Pustá (Horná) Súča. Okolo roku 1700 sa Horná Súča osamostatnila od Dolnej a postupne sa rozrastala. V roku 1958 postihla Hornú Súču choroba šarlach, ktorá vtedy zabila 200 detí.
Pamiatky.
Kostol sv. Jána Nepomuckého.
Rímskokatolícky kostol sa nachádza priamo v Hornej Súči. Dal ho postaviť gróf Ján Illesházy roku 1771, kedy vznikla aj farnosť a bola založená prvá škola. Neskôr (1909) boli k nemu pristavané aj bočné lode. Bol pôvodne barokového charakteru. Klasicistický oltár pochádza z 1. pol 19. storočia. Zo stropu na pravej strane presbytéria visí "večné svetlo" z roku 1786. V pravej bočnej lodi sa nachádza menší jednoduchší oltár z 1. polovice 19. storočia. Vo výklenku stojí "socha Madony" z 1. pol. 20. st. a v druhej bočnej lodi je "socha Božského srdca Ježišovho". Pod chórusom visí "Immaculata" (Nepoškvrnené počatie) z roku 1826. Je to najstarší obraz. 
Za kostolom sa nachádza pamätník padlých v 1. svetovej vojne.
Kaplnka sedembolestnej panny Márie.
Nachádza sa v časti Dúbrava a pochádza z roku 1993. 
Kaplnka na Vlčom Vrchu.
Táto kaplnka je zasvätená Ružencovej Panne Márie. 
Kaplnka sv. Michala.
Nachádza sa v blízkosti minerálneho prameňa Slatina. 
Vrch Krasín.
Krasín (tiež nazývaný Krásin) bol dôležitým hradiskom v dobe bronzovej, čo vieme z nálezov keramiky a bronzových výrobkov. Z obdobia sťahovania národov sa tu zanechali železné poľnohospodárske výrobky. V stredoveku na vrchu vybudovali pohraničný hrad, ktorý strážil prechod z Uhorska na Moravu. Pravdepodobne ho dal vystavať Bogomir v dobe tatárskeho vpádu. Hrad bol zrúcaný roku 1550.
Kultúra.
Obec reprezentuje dychová hudba Hornosúčanka, Chabovienka, Vlčovanka a hudobné skupiny HorSus, DŠBand, Grand spevácky zbor Hornosúčan, ktorý bol založený roku 1974, mužská spevácka skupina Chotár (založená 2008), folklórne súbory Čajka (založená 1996) a Kukulienka. 
Každoročne sa tu konajú kultúrne podujatia, napr. dožinky, obecný bál, festival dychových hudieb Okolo Súče, festival speváckych zborov a stretnutie Čechov a Slovákov na Peňažnej. 
Súčasť obce tvoria organizácie a spolky: 
Hospodárstvo.
Do roku 1720 sa v obci nachádzali 3 mlyny, valachovňa, pivovar a pálenica. V roku 1790 sa pristavali ďalšie 3 mlyny, ale k dnešku sa z nich nezachovalo nič. No páleničiarska tradícia pretrváva dodnes. 
V súčasnosti medzi dôležité firmy patrí podnik Agrosúča, a.s. (bývalý Poľnohospodársky podnik, a.s. Súčanka, predtým ŠM Horná Súča). Zaoberá sa rastlinnou, živočíšnou a mliečnou výrobou a drevovýrobou. Ďalším subjektom je Tradičná pekáreň, s r.o.

</doc>
<doc id="28964" url="https://sk.wikipedia.org/wiki?curid=28964" title="Dubodiel">
Dubodiel

Dubodiel je obec na Slovensku v okrese Trenčín.
Dejiny.
Starší názov obce v maďarčine znel "Trencséntölgyes". Prvá písomná zmienka o obci pochádza z roku 1439.
Známi rodáci.
Narodili sa tu:
Pamiatky.
V obci je rímskokatolícky kostol Najsvätejšej Sviatosti Oltárnej z roku 1923 a kaplnka Panny Márie Lurdskej.
V oblasti kóty severne od obce ležia pozostatky staršieho hradiska so zachovanými obrannými valmi.

</doc>
<doc id="28965" url="https://sk.wikipedia.org/wiki?curid=28965" title="Drietoma">
Drietoma

Drietoma je obec na Slovensku v okrese Trenčín.
Poloha.
Obec leží vo výške , v údolí potoka Drietomica pod výrazným masívom Žľabu () na hranici medzi Trenčianskou kotlinou a Bielymi Karpatami.
Dejiny.
Prvá písomná zmienka o obci (Drethma) pochádza z roku 1244. Spomína sa pri vstupnej ceste z Moravy pri Hrozenkovskom priesmyku. Patrila zemianskym rodinám Pečovičovcov, Zamarovskovcov, Zablatskovcov, neskoršie jej časť panstvu Trenčín a časť Nitrianskemu biskupovi. V 18. storočí tu bývala tridsiatková stanica.
Stavebné pamiatky.
V obci sa nachádza neorenesančný rímskokatolícky Kostol svätej Kataríny Alexandrijskej, postavený v roku 1901 na mieste staršieho kostola, spomínaného v roku 1714 a 1789. Exteriér s vežou je postavený excentricky na os kostola. Na cintoríne je Kaplnka sv. Kríža z roku 1875.
Nachádza sa tu aj kaštieľ rodiny Chorinskovcov s rozsiahlym parkom. V súčasnosti v ňom sídli obecné zastupiteľstvo.
V roku 1922, necelé štyri roky po vzniku Československej republiky, sa na znak bratstva rozhodli vtedajší starostovia obcí Drietoma a Starý Hrozenkov zasadiť na hranici ich chotárov symbolickú slovanskú Lipu bratstva. 13. júla 2012 počas Kopaničiarskych slávností starostovia oboch obcí pri nej odhalili pamätnú tabuľu.
V chotári sa nachádza chránený prírodný výtvor Ostrá hôrka.
Kultúra.
Dychová hudba.
Dychová hudba Drietomanka bola založená v roku 1866 a je to tak jedna z najstarších dychových hudieb na Slovensku. 
V Drietome býva organizovaný Drietomský festival dychových hudieb.

</doc>
<doc id="28966" url="https://sk.wikipedia.org/wiki?curid=28966" title="Dolná Súča">
Dolná Súča

Dolná Súča je obec na Slovensku v okrese Trenčín. V obci je rímskokatolícky kostol sv. Alžbety.
Polohopis.
Dolná Súča leží v Trenčianskej kotline na podhorí Bielych Karpát. Najvyšším bodom chotára je vápencové bralo Krasín s nadmorskou výškou 516 m n. m., ktoré je zapísané do zoznamu území európskeho významu NATURA 2000. K obci patria 2 osady (Polníky, Repákovci).
Symboly obce.
Opis erbu - zo zlatého vŕška vyrastá strieborná lipa so zlatými listami a kvetmi na modrom pozadí, na boku hore polmesiac a hviezda a dole radlice - lemeša a čerieslo
Dejiny.
Obec sa spomína v roku 1208. V roku 1244 patrila komesovi Bogomirovi a panstvu Súča, ktoré sa v 16. storočí pripojilo k panstvu Trenčín. Hrad Súča je doložený v 14. a 15. storočí. Patril kráľovi, od roku 1475 panstvu Trenčín. Stal sa strediskom hradného panstva Súča, ku ktorému patrili obce Dolná a Horná Súča, Horné Srnie, Kolačín, Súčanské podhradie. V roku 1582 sa hrad spomína už ako zrúcaný. V roku 1598 mala obec 68 domov, v roku 1828 203 domov a 1587 obyvateľov. V roku 1925 bola v obci veľká povodeň.
Pamiatky.
Kostol sv. Alžbety Uhorskej.
Rímskokatolícky kostol je najstaršou pamiatkou obce z roku 1753. Bol celý z dreva okrem sanktuária a preto roku 1754 vyhorel. Roku 1756 bol opätovne postavený z tvrdého materiálu. Je postavený v barokovom štýle s prvkami klasicizmu. 
Kaplnka panny Márie Lurdskej.
Kaplnka bola postavená roku 1889 na Kamienke pri prameni "Tri žriedla". 
Kultúra.
Obec reprezentuje dychová hudba ako DH Krásinka, mládežnícka dychová hudba Rudolfa Hečku. 
Každoročne sa tu konajú kultúrne podujatia ako plesy, tanečné zábavy, fašiangy, oslavy ku dňu matiek, festival dychových hudieb "Hečkova Súča"...
Súčasť obce tvoria organizácie:
Hospodárstvo.
V minulosti sa obyvatelia zaoberali poľnohospodárstvom, pestovaním chmeľu, varením piva a obchodovaním s drevom. Za I. ČSR sa obyvatelia zaoberali košikárstvom, tkáčstvom a ovocinárstvom. Dnes obyvatelia pracujú v poľnohospodárskych a priemyselných podnikoch v Trenčíne. 

</doc>
<doc id="28967" url="https://sk.wikipedia.org/wiki?curid=28967" title="Dolná Poruba">
Dolná Poruba

Dolná Poruba je obec na Slovensku v okrese Trenčín.
Poloha a prírodné pomery.
Leží v Strážovských vrchoch. Z južnej strany sa nad ňou vypína mohutný masív Žihľavníka, zo severu zviera obec masív Hoľazneho. Na severovýchodnej strane sa kataster obce po lúčnatých stráňach vypína do masívu Vápeča a Homôlky. Smerom na západ vyúsťuje terén obce v smere toku Tepličky do Omšenskej kotliny.
Pomerne úzke koryto potoka Teplička vo svojom hornom úseku nevytvára dostatočne širokú nivu na vznik obrábacej pôdy. Preto sa obyvatelia v minulosti sústredili skôr na pasienkársky chov oviec a na spracúvanie dreva.
Nárečie.
Obec Dolná Poruba patrí z dialektologického hľadiska k západnej hranici výskytu stredoslovenského nárečia. Líši sa tak od susednej obce Omšenie, ktorá náleží skôr k západoslovenskému dialektu. Príčinou tohoto javu bola pomerne silná izolácia obce Dolnej Poruby od západnejšie ležiacich sídel. Izolácia fungovala aj napriek tomu, že údolie pozdĺž Tepličky núkalo vhodný koridor na prechod do oblasti Trenčína.
Pamiatky.
V obci je rímskokatolícky kostol sv. Martina z roku 1790 a kaplnka Panny Márie Lurdskej z roku 1912.

</doc>
<doc id="28968" url="https://sk.wikipedia.org/wiki?curid=28968" title="Bobot">
Bobot

Bobot je obec na Slovensku v okrese Trenčín.
Pamiatky.
V obci je rímskokatolícky kostol svätého Mikuláša z 12. storočia a kaplnka Panny Márie Sedembolestnej z roku 1945.

</doc>
<doc id="28969" url="https://sk.wikipedia.org/wiki?curid=28969" title="Kostolná-Záriečie">
Kostolná-Záriečie

Kostolná-Záriečie je obec na Slovensku v okrese Trenčín. V obci je rímskokatolícky kostol svätého Kozmu a Damiána z roku 1735 a kaplnka Panny Márie Sedembolestnej z roku 1924. Cez obec preteká rieka Drietomica, ktorá rozdeľuje obec na časti Kostolná a Záriečie. 

</doc>
<doc id="28970" url="https://sk.wikipedia.org/wiki?curid=28970" title="Melčice-Lieskové">
Melčice-Lieskové

Melčice-Lieskové je obec na Slovensku v okrese Trenčín. 
Polohopis.
Obec Melčice-Lieskové leží v údolí stredného Považia v pohorí Bielych Karpát na pravej strane Váhu medzi Trenčínom a Novým Mestom nad Váhom. Terajšia obec vznikla v roku 1975 zlúčením dovtedy samostatných Melčíc a Zemianskeho Lieskového, ktoré sa spojilo už v roku 1914 s Malými Žabokrekmi. Súčasťou obce je i kopaničiarska časť Dolina. Melčická dolina vyhlásená za chránený prírodný útvar je zaujímavá nielen z prírodovedného hľadiska.
Dejiny.
Do pravekej histórie vstúpila obec objavmi z mladšej doby bronzovej i nálezmi kostrového pohrebiska z veľkomoravského obdobia. Hustotu ranostredovekých sídel vo vhodnom geografickom prostredí ovplyvnila blízkosť Beckovského hradu, brod cez rieku Váh, kde sa vyberalo mýto, stredoveká cesta, na ktorú sa napájali komunikácie vedúce z dôležitých priesmykov na moravsko-uhorských hraniciach.
Do písanej histórie sa však prvýkrát Melčice dostávajú až na konci 14. storočia. V listine z roku 1398, ktorou kráľ Žigmund Luxemburský daroval Beckovské panstvo Ctiborovi zo Ctiboríc sa uvádzajú popri ostatných okolitých obciach pod názvom „Myliche“.
Obec Zemianske Lieskové sa naopak nespomína ani v jednej kráľovskej donácii, pretože bola od počiatku vyňatá z rozsiahleho komplexu hradu Beckov. Ako majetok rodiny Slopnianskej (podľa dediny Slopná pri Považskej Bystrici) sa v písomných prameňoch objavuje až v roku 1478. Často menila majiteľov - v roku 1496 dostal obec od rodiny Slopnianskej Osvald Rozvadský z Malých Stankoviec, svoje diely mali v obci píšucej sa ako Nemeslieszko, alebo Leskowe nobilium aj Žambokrétyovci. Susedné Malé Žabokreky (Samokregh, Sabokrek, Vágzsambokrét), boli ich dedičným majetkom, naposledy ich vlastnil barón Július Szálavský, tajný radca, a koncom 19. storočia trenčiansky župan.
V priebehu 17. storočia sa obce začali osídľovať na nehostinných od intravilánu vzdialených kopaniciach. V období medzi prvou a druhou svetovou vojnou vznikla osada Dúžniky. Táto prirodzeným spôsobom zanikla v päťdesiatych rokoch.
Melčice patrili k typickým kuriálnym obciam Beckovského panstva, jednotlivé čiastky vlastnili takmer 2 desiatky šľachtických rodín (Bánfiovci, Rozgoňovci, Kanižajovci, Nádašdyovci ...). Po vytvorení komposesorátu v roku 1648 majetky v Melčiciach dostalo tzv. 12 hradných rodín, patrili medzi ne napr. Beréniovci, Esterháziovci, Drugethovci, Horeckí, Medňanskí, Rátkaiovci, Pongrácovci, ... Svoje diely tam mali aj miestni zemania Melčickí.
Ešte komplikovanejšie majetkové pomery boli v Zemianskom Lieskovom, ktoré vlastnili koncom 
16. storočia Apponiovci, Madočániovci, Perényiovi, Sugoňovci, rodiny Raymanus. Jej majetkové čiastky prešli v roku 1751 vydajom Zuzany Raymanovej na Silvayovcov.
Politika.
Starostovia obce.
Chronologický zoznam predstaviteľov správy obce
Ešte za 1. Československej republiky mali Melčice významnejšie postavenie ako okolité obce. Dôvodom bolo zriadenie obvodného notariátu, ktorý riadil štátny notár.
Do roku 1939 spravovalo obec obecné zastupiteľstvo a obecná rada na čele z richtárom, neskôr so starostom. Za Slovenského štátu spravovali a zodpovedali za chod obce menovaní komisári.
Po roku 1945 zabezpečovali spravovanie obce miestne národné výbory, ktoré boli zriaďované ako orgány štátnej správy. Predseda MNV bol volený z členov rady MNV a bol výkonným pracovníkom miestneho národného výboru. Tajomníka volila rada MNV, a poslancov volili občania obce.
Významný medzník pre samostatné obce Melčice a Zemianske – Lieskové nastáva 1. januára 1975, keď sa obe obce zlúčili a odvtedy sa používa označenie obce Melčice Lieskové.
Melčice:
Zemianske – Lieskové:
Melčice – Lieskové:
Základná škola s materskou školou Jána Smreka.
V obci sa nachádza Základná škola s materskou školou Jána Smreka pomenovaná po Jánovi Smrekovi, ktorý sa v tejto obci narodil. Škola sa skladá z budov 1. a 2. stupňa a jedálne. V budovách pre 1. a 2. stupeň sa spolu nachádza celkom 20 tried, obidve budovy sú dvojposchodové. Na 1. stupni sa nachádza materská škola. Budova jedálne bola v minulosti kaštieľom, momentálne sa tam nachádza učebňa anglického jazyka.
História.
Stav základnej školy sa v priebehu 18. - 20. storočia výrazne menil. Podľa kroniky bola škola postavená už pred rokom 1768 a preto patrí medzi najstaršie školy v okolí. Táto škola bola pravdepodobne postavená z dreva.
O takmer polstoročie neskôr, v roku 1816 sa škola nachádzala vo veľmi zlom stave. O 10 rokov sa preto postavila nová škola. Autor kroniky ju popísal takto:
Keďže pribúdalo mnoho nových obyvateľov, škola sa musela rozšíriť. V rokoch 1870 - 1875 došlo k výstavbe novej budovy. Neskôr pri novej budove vybudovali pálenicu. V pálenici sa potom rozmnožilo veľa potkanov a tie spôsobili škole značné problémy. Majiteľ pálenice však tento problém zanedbával až ho nakoniec miestni obyvatelia udali. Súd rozhodol, že musí vybudovať novú budovu školy, keďže tá pôvodná bola priveľmi poškodená. V roku 1947 bol v Melčiciach zriadený štátny detský internát. Umiestnený bol v prenajatej budove, bolo v ňom v tom čase umiestnených 31 detí. Obyvatelia Zemianskeho Lieskového v týchto rokoch posielali svoje deti do školy v Kochanovciach, keďže obec patrila pod tento školský obvod. 29. septembra 1946 sa v Zemianskom Lieskovom konala slávnosť pri príležitosti novozriadenej štátnej meštianskej školy. V okolitých obciach prebiehala výučba približne po 5. ročník. Ďalšie vzdelávanie mali žiaci absolvovať v Trenčíne. Myšlienka novšej a väčšej školy tak bola započatá. V roku 1948 kronikár píše: 
Definitívne spojenie školy v Melčiciach, Zemianskom Lieskovom a Adamovských Kochanovciach sa uskutočnilo v roku 1953, a tak bola otvorená osemročná stredná škola v Zemianskom Lieskovom. 1. septembra sa začalo vyučovať už ako na jednej škole, spojením žiakov z Kochanoviec a Melčíc. Na tomto mieste kronika končí.
Pamiatky.
Stavebné pamiatky v Melčiciach.
Neskororenesančný rímskokatolícky kostol Najsvätejšej Trojice je zaiste starší, ako ukazuje letopočet 1611, vytesaný na zárubni žobráčne v jeho blízkosti. V interiéri kostola, v pravej časti presbytéria, je historicky a umelecky cenný epitaf Martina Melčického z roku 1652 s erbom v oválnej kartuši. V kostole sa nachádza i krypta rodiny Melčických.
V strede obce stojí dnes už prestavaná kaplnka Najsvätejšej Trojice z 19. storočia. Na cintoríne sú hodnotné náhrobníky rodín Melčických, Nedeckých, Kubicovcov z 19. storočia.
Na silnú komunitu židovskej náboženskej obce poukazuje synagóga. Pôvodne honosná budova s bohato členeným priečelím bola po 2. svetovej vojne prestavaná a ako stavebno-kultúrna pamiatka znehodnotená. Dnes slúži ako výrobná prevádzka súkromnej firmy.
Stavebné pamiatky v Zemianskom Lieskovom.
Na starších základoch zemianskej kúrie bol postavený barokovo-klasicistický kaštieľ rodiny Silvayovcov, dnes zrenovovaný do pôvodnej podoby. Jeho súčasťou bol rozsiahly anglický park, tiahnuci sa pozdĺž hlavnej cesty do Melčíc. Dnes slúži rímskokatolíckemu ženskému rádu.
Kaštieľ Žambokrétyovcov v bývalých Malých Žabokrekoch, dnes v časti Lieskové, je dvojkrídlová neskoroklasicistická budova z polovice 19. storočia. Majitelia ju predali začiatkom 20. storočia Júliusovi Szálavskému, trenčianskemu županovi. Dnes slúži ako školská jedáleň a družina.
Na Salaši v Zemianskom Lieskovom stojí rodinná hrobka rodiny Silvayovcov, postavená koncom 19. storočia a koncom 20. storočia zreštaurovaná.
Plynúci čas poznačil i kúriu rodiny Nedeckých a Ostrolúckych.
Pomníky.
V miestnom parku stojí socha Jána Smreka.
Externé odkazy.
__INDEXOVAT__

</doc>
<doc id="28971" url="https://sk.wikipedia.org/wiki?curid=28971" title="Veľké Bierovce">
Veľké Bierovce

Veľké Bierovce sú obec na Slovensku v okrese Trenčín.

</doc>
<doc id="28972" url="https://sk.wikipedia.org/wiki?curid=28972" title="Zamarovce">
Zamarovce

Zamarovce sú obec na Slovensku v okrese Trenčín.

</doc>
<doc id="28973" url="https://sk.wikipedia.org/wiki?curid=28973" title="Trenčianske Stankovce">
Trenčianske Stankovce

Trenčianske Stankovce sú obec na Slovensku v okrese Trenčín. Obec vznikla spojením obcí Malé a Veľké Stankovce, Rozvadze a Sedličná. 
Polohopis.
Nachádza sa v centrálnej časti Trenčianskej kotliny, na ľavom brehu Váhu, približne juhozápadne od Trenčína. Obcou preteká Selecký potok a niekoľko menších vodných tokov, ktoré ústia západne od obce do starého koryta Váhu. V katastrálnom území obce sa nachádzajú prírodné pamiatky Malostankovské vresovisko a Selecký potok.
Severným okrajom obce vedie cesta I/9 z Chocholnej na Nováky, centrom prechádza cesta II/507 z Beckova do Trenčína, na ktorú sa pripájajú miestne komunikácie. Najbližším mestom je severovýchodne ležiaci Trenčín, juhozápadne leží Nové Mesto nad Váhom a juhovýchodne ležia Bánovce nad Bebravou.
Dejiny.
Osídlenie lokality v dávnych časoch potvrdzujú nálezy medzi Veľ­kými Stankovcami a Selcom, kde však doteraz nebol vykonaný odborný prieskum. Novodobé dejiny obce tak začínajú rokom 1345, kedy sa objavuje nateraz najstaršia písomná zmienka o osade „possessio Stanuk“. Pôvodná obec sa neskôr (pred rokom 1410) rozdelila na Veľké ("possessio seu villa Noghstankouecz") a Malé Stankovce ("Parva Stank"). Dedina bola sprvu majetkom rodu Stankovcov, po jej vy­mretí (neskôr len Malé Stankovce) to boli rody Barsonyi, Kolocsanyi, Ruttkay, Décsi, Ottlík, Szilvay a Trsťanský. Veľké Stankovce patrili do majetku Trenčianskeho hradu, neskôr spadali pod majer v susedných Veľkých Bierovciach.
Na začiatok 13. storočia (1212) spadá prvá písomná zmienka o „terra Rozowag“ (dnešná časť Rozvadze), neskôr aj pod názvami Rozvacz, Raxowag či Roswasosade. Vlastnil ju gróf Juraj z Pe­zinku, neskôr zemiansky rod Demjan a Pribic, dočasu potom blízky hrad, majer vo Veľkých Bierovciach a od roku 1746 pod samostatný majer v Rozvadzoch. Najmladšou miestnou časťou je Sedličná, ktorá sa ako „Sedlisna“ v listinách spomína až v roku 1403. Zemiansku dedinu vlastnili rodiny Sedlických, Kopčaškov, Bremečkov, Gloszov, Dubnických, Adamovských, Turzovcov a iné. 
Obyvatelia týchto dedín sa živili prevažne poľnohospodárstvom, chovom poľnohospodárskych zvierat, rybolovom, no tiež ťažbou a spracovaním dreva. Vodný mlyn sa vo Veľkých Stankovciach spomína už v roku 1549, v roku 1875 sa spomína pri mlyne aj píla na vodný po­hon. V 17. storočí cez Váh premávala kompa, bežné bolo používanie menších lodiek. Prevádzkované už v tom čase boli remeslá a živnosti, napr. v roku 1683 spomínaní mäsiari a tkáč, neskôr krčmári, mlynár, kováč, zámočník či stolár. V 19. storočí tu mali prevádzky aj panské pále­nice vo Veľkých Stankovciach a v Rozvadzoch a tehelňa vo Veľkých Stankovciach.
Fara v susedných Veľkých Bierovciach pochádza z roku 1332 – 36, kedy tu už stál aj kostol. Pod farnosť patril aj mlyn vo Veľkých Stankovciach, polia a lúky v Malých Stankovciach. 
Medzi tragické udalosti patrí okrem častých povodní najmä nájazd tureckého vojska na okolité dediny v roku 1663, kedy bolo zabitých, zajatých alebo odvlečených aj niekoľko obyvateľov týchto dedín. v roku 1708 sa v blízkosti obce stretli cisárske i kurucké vojská. Malé Stankovce, Veľké Stankovce, Sedličná a Rozvadze sa zlúčili v roku 1972.
Pamiatky.
Trenčianske Stankovce si zachovali časť svojráznej ľudovej kultúry, ktorá má v regióne silné korene. Jedinečný je stankovský ľudový kroj, no tiež ľudová hudba. Dodnes stoja zvyšky mly­nov, sýpky a staršie ľudové zvony, murovaná neskoroklaskistická zvonica s kamennou plastikou z roku 1859 vo Veľ­kých Stankovciach, v Sedličnej zvonica so zvonom z 18. sto­ročia a tiež zvonice v Malých Stankovciach. V Malých Stankovciach stojí evanjelický kostol z roku 1784, židovská synagóga a cintorín v Sedličnej sa nezachovali a zanikli po II. sveto­vej vojne. Súčasnú sakrálnu architektúru prezentuje rímsko-katolícky kostol z roku 1994. 

</doc>
<doc id="28974" url="https://sk.wikipedia.org/wiki?curid=28974" title="Trenčianske Mitice">
Trenčianske Mitice

Trenčianske Mitice sú obec na Slovensku v okrese Trenčín. V okolí obce sa nachádza viacero prameňov minerálnych vôd, časť ktorých je zachytená a využívaná pri plnení prírodnej minerálnej vody Mitická.

</doc>
<doc id="28975" url="https://sk.wikipedia.org/wiki?curid=28975" title="Opatovce">
Opatovce

Opatovce sú obec na Slovensku v okrese Trenčín.

</doc>
<doc id="28976" url="https://sk.wikipedia.org/wiki?curid=28976" title="Motešice">
Motešice

Motešice sú obec na Slovensku v okrese Trenčín. Obec Motešice je zložená z troch miestnych častí, Horné a Dolné Motešice a Peťovka. Obec leží na úpätí dvoch vetiev Strážovských vrchov na najsevernejšom výbežku Nitrianskej pahorkatiny, čo je podoblasť Podunajskej nížiny. Je to na rozhraní povodia Váhu a Nitry v údolí potoka Machnáč.
V obci je rímskokatolícky kostol Narodenia Panny Márie z 12. storočia a kaplnka sv. Jána Nepomuckého z roku 1767.

</doc>
<doc id="28977" url="https://sk.wikipedia.org/wiki?curid=28977" title="Ivanovce">
Ivanovce

Ivanovce je obec na Slovensku v okrese Trenčín.
Poloha.
Obec Ivanovce sa nachádza v západnej časti Slovenska. Matematickogeografická poloha obce je určená súradnicami 48°49´ s. g. š. a 17°54´ v. g. d. Podľa administratívneho členenia Slovenska patrí do Trenčianskeho kraja a leží v juhozápadnej časti okresu Trenčín. Katastrálne územie obce hraničí na severozápade s obcami Chocholná-Velčice a Melčice-Lieskové. Na východe s obcou Krivosúd-Bodovka a na juhu s obcou Štvrtok. Západná hranica je zároveň hranicou kraja. V týchto miestach katastrálne územie hraničí s obcami Nová Bošáca a Bošáca.
Katastrálne územie obce má rozlohu 1 415,5 ha. Je zložené z dvoch častí, ktoré sú pretiahnuté v smere SZ - JV. Obec leží v juhovýchodnej časti katastrálneho územia.
Reliéf územia prechádza od rovinatých častí v oblasti rieky Váh (Trenčianska kotlina) cez pahorkatinu (Bielokarpatské podhorie) do vrchoviny (Bošácke bradlá) a najvyššia časť katastrálneho územia je hornatina (Lopenícka hornatina).
Referencie.
PhDr. Viera Němejcová-Pavúková, CSc. "Krásy Slovenska." 1978

</doc>
<doc id="28978" url="https://sk.wikipedia.org/wiki?curid=28978" title="Horňany">
Horňany

Horňany sú obec na Slovensku v okrese Trenčín. 
Polohopis.
Horňany ležia v severnej časti Bánovskej pahorkatiny, podcelku Nitrianskej pahorkatiny, ktorá je súčasťou Podunajskej nížiny. Zo západu sa nad obcou týči pohorie Považský Inovec a zo severu a východu Strážovské vrchy. Nadmorská výška obce je 222 m.n.m. Od okresného a krajského mesta Trenčín je vzdialená 22 km, od Bánoviec nad Bebravou 8 km. Susednými obcami sú Bobot na severe, Dežerice na východe a juhu a Svinná na západe.
Dejiny.
Prvá písomná zmienka o obci pochádza z roku 1352 pod názvom "Hornyan" a patrila pod trenčianske panstvo. V dôsledku husitských výprav bola obec na začiatku 15. storočia opustená a znova rozvíjať sa začala až po roku 1433. V roku 1598 sa spomína mlyn a 24 domov, v roku 1784 už 33 domov a 335 obyvateľov, 1828 34 domov a 405 obyvateľov, ktorí sa zaoberali najmä poľnohospodárstvom a povozníctvom. V roku 1918 sa obec, dovtedy ležiaca v Trenčianskej župe Uhorského kráľovstva, stala súčasťou Československa a neskôr Slovenska. V období SNP v jej okolí pôsobila partizánska brigáda Jana Žižku.
Obyvateľstvo.
Podľa sčítania obyvateľstva v roku 2021 mali Horňany 429 obyvateľov a 149 domov. Z hľadiska národnosti sa 413 ľudí hlásilo k slovenskej, 4 k vietnamskej, 3 k českej, 1 k maďarskej a u 8 sa národnosť nepodarilo zistiť. Z hľadiska vierovyznania sa 332 obyvateľov hlásilo k Rímskokatolíckej cirkvi, 9 k Evanjelickej cirkvi a.v., 6 k rôznym iným kresťanským cirkvám, 2 k budhizmu, 3 k ad hoc hnutiam, u 14 sa vyznanie nepodarilo zistiť a 63 ľudí bolo bez vyznania.
Občianska vybavenosť.
V obci sa nachádzajú potraviny, obecná knižnica, dve autobusové zastávky, pohostinstvo, futbalové ihrisko a cintorín s domom smútku. Sídli tu pobočka Poľnohospodárskeho družstva Bobot-Horňany.
Doprava.
V Horňanoch sa križuje cesta II. triedy č. 516 z Trenčianskych Teplíc do Bánoviec nad Bebravou s cestou III/1860 z Trenčianskeho Jastrabia do Hornian. Verejnú dopravu zabezpečujú autobusy SAD Prievidza, ktoré zastavujú na dvoch zastávkach Horňany, nám. a Horňany, osada. Obec má autobusové spojenie s Bánovcami nad Bebravou, Trenčínom, Dubnicou nad Váhom a ďalšími obcami v regióne. Najbližšia železničná zastávka sa nachádza v Svinnej, asi 2 km od obce.

</doc>
<doc id="28979" url="https://sk.wikipedia.org/wiki?curid=28979" title="Adamovské Kochanovce">
Adamovské Kochanovce

Adamovské Kochanovce je obec na Slovensku v okrese Trenčín, v podhorí Bielych Karpát.
Dejiny.
Obec vznikla v roku 1960 zlúčením obcí "Adamovce", "Kochanovce" a "Malé Bierovce".
Miestne časti.
Malé Bierovce.
Sú najjužnejšie a zároveň najnižšie situovanou časťou obce, ležiacou prevažne v rovinatej časti Trenčianskej kotliny v nadmorskej výške Malé Bierovce sú vklinené medzi cestou III. triedy Kostolná-Záriečie – Štvrtok a železničnou traťou č. 120.
Najstaršia písomná zmienka o bývalej obci pochádza z roku 1332, vtedy pod názvom Bur alebo Bir; bola majetkom viacerých zemianskych rodín. Ďalšie historické názvy boli Byroucz, Byrowcz, Nemes Byrocz.
Stojí tu neskorobarokový kaštieľ z polovice 18. storočia ako dvojpodlažný objekt s dvoma krídlami. Kaštieľ sa nachádza uprostred anglického parku s 37 druhmi drevín, ktorý bol v roku 1985 (po neskoršej rekategorizácii) vyhlásený za chránený areál s plochou . V kaštieli dnes sídli Ústav sociálnej starostlivosti.
Kochanovce.
Pôvodne samostatná obec je situovaná najzápadnejšie a je tiež najvyššie položenou časťou obce. Leží na styku Trenčianskej kotliny s Bielokarpatským podhorím v nadmorskej výške Je najväčšou miestnou časťou lokalizovanou prevažne na pravej strane cesty III. triedy v smere Kostolná-Záriečie – Štvrtok.
Najstaršia písomná zmienka o bývalej obci pochádza z roku 1394, vtedy pod názvom Kohan. Ďalšie historické názvy boli Kochan, Kochanocz, Kochanowcz a Kochanowcze.
Tunajší kaštieľ bol postavený v klasicistickom slohu na začiatku 19. storočia, je to dvojpodlažná budova a vchodovú časť dotvára stĺporadie. Stoja tu tiež dva barokové kostoly.
V Kochanovciach sa narodil slovenský básnik Vladimír Roy, v jeho rodnom dome je umiestnená expozícia o jeho živote a tvorbe.
Adamovce.
Najsevernejšia a najvýchodnejšia miestna časť leží na oboch brehoch Adamovského potoka, pravostranného prítoku Chocholnice, ktorý steká z juhovýchodného svahu Horného Bradla (), v nadmorskej výške Priamo v Adamovciach vyviera minerálny prameň.
Prvá písomná zmienka o obci pochádza z roku 1402, pričom sa v nej spomína ako Adamfalva. Ďalšie historické názvy boli Adamocz, Adamowcz.

</doc>
<doc id="28980" url="https://sk.wikipedia.org/wiki?curid=28980" title="Čeláre">
Čeláre

Čeláre sú obec na Slovensku v okrese Veľký Krtíš.
Polohopis.
Obec Čeláre leží v Ipeľskej kotline na pravom brehu Ipľa. Východná a juhovýchodná časť katastrálneho územia je na úzkej mokrej nive Ipľa a nižších terasách.
Severná a severovýchodná časť obce leží na pahorkatine z mladotreťohorných uloženín, na strmších úbočiach s agátovými lesíkmi. Z hľadiska pôdneho typu sa tu nachádzajú nivné, lužné a hnedozemné pôdy.
Nadmorská výška v strede obce je , v chotári 147 Rozloha obce je . Súčasťou obce Čeláre je neďaleká obec Kírť. Ďalšou súčasťou obce je osada Rendov Ňáriáš.
Symboly obce.
Erb je vytvorený v stojatej polohe s okrúhlym podstavcom. Tretinu spodnej časti oddeľuje strieborná vlna znázorňujúca rieku Ipeľ, ktorá ho delí na dve časti. Dve tretiny erbu pokrýva modrá farba. Je to farba Jupitera znázorňujúca zásadovosť, vytrvalosť, dôveryhodnosť a odolnosť. Spodná časť erbu pod striebornou vlnou je červenej farby. Je to farba Marsu, ktorá znázorňuje lásku k vlasti, sebaobetovanie, pracovitosť a šľachetnosť. V hornej modrej časti erbu v ľavom a pravom rohu vidíme šesťcípu zlatú hviezdu, ktorá symbolizuje kresťanstvo. V strede erbu, akoby sa vznášajúc je umiestnené z pravej strany otočené hrotom nadol a ostrou hranou dovnútra strieborné čerieslo. Na ľavej strane v takej istej polohe a farbe je umiestnený lemeš, uprostred ktorých vidíme tri zlaté stojaté klasy. Tieto znaky znázorňujú prácu na poli a poľnohospodárstvo. Pod znakom erbu v oblúku je veľkým tlačeným čiernym písmom napísaný názov obce – ČELÁRE -. Tieto údaje pochádzajú zo 14. januára 1813 z pôvodnej voskovej pečate.
Dejiny.
Osídlenie obce už v neolite, boli objavené skýtsko – dácke nálezy. Prvá písomná zmienka o obci pochádza už z roku 1262, dôkazy o ľudskej činnosti však svedčia o jej staršom pôvode.
Za feudalizmu patrilo úzmenie rôznym zemepánom. V rokoch 1554 – 1593 ju okupovali Turci.
Na základe písomnej správy z roku 1696 umiestnenej na zvonici, ktorá stála na mieste dnešného kostola sa predpokladá, že obec vznikla začiatkom 17. storočia. Stará legenda hovorí, že medzi obcami Bušince a Čeláre stál strážny hrad, z ktorého viedli tri podzemné chodby. Prvá vyúsťovala v Bušinciach pri mlyne, druhá v Muli pri Ipli a tretia práve v pivničných priestoroch zvonice v Čelároch.
V roku 1828 mala obec 41 domov a 353 obyvateľov. Zaoberali sa takmer výlučne poľnohospodárstvom.
V rokoch 1938 – 1944 obec bola pripojená k Maďarsku. V roku 1948 tu založili Ipeľské vinohradnícke družstvo. JRD založili v roku 1952. Časť obyvateľov pracovala v priemyselných podnikoch najmä v Lučenci.
Obec Čeláre podľa historických záznamov vznikla v roku 1436 pod názvom Chalard. V roku 1773 sa nazývala Czalare, 1927 Čeláry, maďarsky Csalár. V súčasnej dobe sa spisovne nazýva Čeláre. Nachádzala sa v Novohradskej župe, kde patrila pod okres Modrý Kameň, kraj Banská Bystrica do roku 1960. Potom patrila pod okres Lučenec, kraj Stredoslovenský. Pod okres Veľký Krtíš patrí od roku 1968.
Občianska vybavenosť.
V obci sa nachádzajú dva cintoríny, z toho jeden v časti Kirť.

</doc>
<doc id="28981" url="https://sk.wikipedia.org/wiki?curid=28981" title="Zemné">
Zemné

Zemné je obec na Slovensku v okrese Nové Zámky. 

</doc>
<doc id="28982" url="https://sk.wikipedia.org/wiki?curid=28982" title="Vlkas">
Vlkas

Vlkas je obec na Slovensku v okrese Nové Zámky.
Polohopis.
Obec Vlkas sa nachádza na dotyku aluviálnej nivy rieky Žitavy so západnou časťou Pohronskej pahorkatiny, približne 30 km severovýchodne od okresného mesta Nové Zámky. Východnú časť 640 ha chotára tvoria náveje vo forme spraše s humóznym pokrovom, v blízkosti rieky Žitavy sú to riečne naplaveniny.
Na hranici s obcou Maňa v blízkosti bývalého majera Malý Valkáz (Kiss Valkáz) sa nachádza močaristá lokalita, ktorá je pozostatkom mokrade nazývanej Žitavský luh.
Dejiny.
Na území obce sa nachádzali sídliská neolitickej lengyelskej kultúry, kultúry s kanelovanou keramikou, maďarovskej kultúry, staršej doby bronzovej, doby laténskej, slovanské sídliská z 9. storočia a zaniknutá stredoveká osada z 11.-12. storočia. V obci bol nájdený kostrový hrob z obdobia sťahovania národov. 
Prvé písomné zmienky o obci pochádzajú z roku 1231, kde sa obec spomína pod menom Villa Wolcaz ako majetok zemepánov zo susednej obce Fyus (Trávnica). Kráľ v roku 1330 daroval obec rodine Kačíkovcov. Od roku 1534 partrila obec rodine Nyáryovcov a neskôr rodine Barlanghovcov a Balogovcov z Fyusu (Trávnice). V roku 1534 mala obec 6 port, v roku 1601 18 domov a majer rodiny Thonhauserovcov (Kiss Valkáz). Počas tureckej okupácie v roku 1608 bola poplatná Turkom i cisárovi.
Hospodárstvo.
Obyvateľstvo sa zaoberalo poľnohospodárstvom a v období ČSR bolo v obci rozvinuté tkáčstvo. V rokoch 1938 až 1945 bola obec pripojená k Maďarsku. Po druhej svetovej vojne nastal búrlivý rozvoj obce. V roku 1950 bolo založené jednotné roľnícke družstvo (JRD), ktoré sa v roku 1965 zlúčilo s JRD Hul a Radava.

</doc>
<doc id="28983" url="https://sk.wikipedia.org/wiki?curid=28983" title="Veľký Kýr">
Veľký Kýr

Veľký Kýr je obec na Slovensku v okrese Nové Zámky v Nitrianskom kraji.
Polohopis.
Odlesnený chotár obce je nivou rieky Nitry, Starej Nitry a vyšších terás Nitrianskej pahorkatiny. Obec sa vymedzuje pásmom 48° zemepisnej šírky a 18° zemepisnej dĺžky. Stred obce sa nachádza v nadmorskej výške 132 m n. m., chotár v nadmorských výškach 126204 m n. m., toto územie sa ešte zaraďuje do Podunajskej nížiny s prvými náznakmi Zoborského masívu. Obec leží v nive rieky Nitry. Cez stred obce preteká staré koryto rieky Nitra.
V susedstve Veľkého Kýru sa rozprestierajú obce Branč, Komjatice a Vinodol. V širšom okolí obce sa nachádzajú tieto väčšie mestá: Šurany, Nové Zámky, Nitra. Cez obec vedie štátna cesta I. triedy č. 64. a železničná trať Nové Zámky – Prievidza.
Názov.
Vývin názvu obce
Dejiny.
Archeologické nálezy dokazujú, že toto územie bolo obývané už v kamennej dobe. V neolite tu pravdepodobne bolo sídlisko kultúry so západnou lineárnou keramikou a želiezovskej skupiny, v eneolite sídlisko s bolerázskou keramikou, v železnej dobe laténske pohrebisko, a v rímskej dobe germánske sídlisko. V 1. storočí nášho letopočtu tu Rimania postavili pohraničnú strážnu vežu (castellum), pretože tadiaľto viedla jedna z vetiev Jantárovej cesty. V 9. storočí tu stála veľkomoravská osada, z 10. storočia pochádza pohrebisko belobrdskej (teda slovansko-staromaďarskej) kultúry. Z 11.13. storočia sa vykopalo radové pohrebisko pri (zaniknutom) románskom kostole sv. Klimenta z 11.13. storočia. 
Veľký Kýr sa prvýkrát spomína v listine kráľa Kolomana z roku 1113 ako Ker, čo je zrejme pomenovanie podľa jedného z legendárnych 7 staromaďarských kmeňov Kér. Zo zoborskej listiny z roku 1113 vyplýva, že po smrti vodcu Huba, sa obec stala majetkom zoborského opátstva a jej obyvatelia jeho poddanými. Dovtedy v nej žili slobodní roľníci. Vtedajší obyvatelia, ktorí vďaka misionárom zo zoborského kláštora prijali kresťanskú vieru, sa schádzali v tomto kostole, až kým nebol zničený počas tatárskeho vpádu. Nový kostol, ktorý stojí dodnes, bol postavený približne v rokoch 1332 až 1371. Od roku 1349 sa obec stala vlastníctvom ostrihomského arcibiskupstva, ktoré ju do 16. storočia prenajímalo zemanským rodinám. 
Začiatkom 17. storočia prežíva obec svoj najväčší rozmach. Podľa starého medeného pečatidla bol vtedy Veľký Kýr mestečkom – získal tak privilégium usporiadania výročných trhov. Usadlosť patrila medzi 120 stredne veľkých mestečiek, v ktorých sídlili úrady celého okresu, usporadúvali sa trhy, otvorila sa krčma, hostinec. Spolu s Kýrom boli v nitrianskej župe iba 3 takéto mestečká. Po obsadení Nových Zámkov Turkami (1663), bola obec až do roku 1685 pod tureckou nadvládou. Väčšina obyvateľstva utiekla, mnohí v krutých bojoch zomreli. Usadlosť sa neraz označila za vyľudnenú. Ale už 5 rokov po vyhnaní Turkov (1690) mala obec 320 obyvateľov, čo bol v tom období výrazný počet. Napriek obrovskej snahe obyvateľov však už nikdy nezískala naspäť mestské privilégiá. Obnova obce, zničeného kostola i samotných domov prebiehala dve desaťročia. V roku 1720 mala obec 25 domácností. V roku 1787 už 174 domov, kým Malý Kýr mal v tom období 54 domov. 
V 18. a 19. storočí sa obyvatelia zaoberali poľnohospodárstvom, vinohradníctvom a chovom hospodárskych zvierat. Až do pádu Rakúsko-Uhorska bola obec jej súčasťou. Ťažké roky 1. svetovej vojny poznačili aj túto usadlosť rovnako ako všetky ostatné sídla. Po podpísaní trianonskej zmluvy (1920) pripojili obec k Česko-Slovensku. Počas 2. svetovej vojny obec na základe prvej viedenskej arbitráže patrila horthyovskému Maďarsku. Hoci v prvých etapách vojny nemecké vojská úspešne napredovali, v roku 1943 sa všetko zmenilo, postupne sa sťahovali späť. Hrozba bojiska poznačila aj okolie Nitry. Vojsko vniklo na územie obce 27. marca 1944, zničili mosty nad riekou Nitrou. 
V roku 1948 dostala obec nový názov, Milanovce. Obec sa prudko rozvíjala, menila sa tvár ulíc, v 60-tych rokoch vybudovalo sa mnoho nových budov občianskej vybavenosti, v roku 1949 v nej vzniklo Jednotné roľnícke družstvo. V roku 1980 tu bolo 994 obytných domov, pričom vyše 700 vzniklo v povojnovom období. Po nežnej revolúcii v roku 1989 obyvatelia obce spísali petíciu, v ktorej žiadali o prinavrátenie pôvodného názvu obce, Veľký Kýr. Povolenie dostali v roku 1991.
Obyvateľstvo.
V roku 1869 sa začala éra moderného sčítania ľudu. Obec Veľký Kýr patrí medzi obce, ktoré môžeme zaradiť do kategórie stredne veľkých až veľkých obcí. Počet obyvateľov v roku 2001 činil 3190 obyvateľov, z toho bolo 1554 mužov a 1636 žien.
Od roku 1869 sa počet obyvateľov takmer zdvojnásobil. Celkový prírastok sa v priemere pohyboval od 100 do 250 obyvateľov na každých 10 rokov. V roku 1880 nastali najprevratnejšie zmeny v živote obyvateľstva zavedením pravidelnej železničnej dopravy, čo sa odrazilo na rozvoji obce. Vrchol v stave obyvateľstva zaznamenávame v roku 1980, kedy počet obyvateľov dosiahol 3 562, z toho bolo 1736 mužov a 1826 žien. Od tohoto obdobia zaznamenávame pokles obyvateľov spôsobený hlavne záporným prirodzeným prírastkom.
Vývoj obyvateľstva:
Etnické zloženie obyvateľstva - národnosti (sčítanie 2021).
slovenská 50%, maďarská 48,7%, česká 0,3% a nezistená 1%
Náboženské zloženie obyvateľstva.
rímski katolíci –40,09 %bez vyznania – 35,94 %evanjelici –10,56 %grécki katolíci – 2,4 %a iní+
Prírodné podmienky.
Geografia.
Geomorfologické zaradenie: subprovincia Malá dunajská kotlina – oblasť Podunajská nížina – celok Podunajská pahorkatina – podcelok Nitrianska pahorkatina
Doprava.
Železnica.
Obec Veľký Kýr leží na jednokoľajovej trati č. 140. Kedysi to bola rýchliková trať. Chodili tu vlaky až do Poľska. 1. septembra 1876 sa otvorila trať medzi Šuranmi a Ivankou pri Nitre. Trať sa stavala v rokoch 1875 a 1876. Trať viedla aj územím cintorína a preto fara dostala 438 forintov.

</doc>
<doc id="28984" url="https://sk.wikipedia.org/wiki?curid=28984" title="Trávnica">
Trávnica

Trávnica je obec na Slovensku v okrese Nové Zámky, ležiaca v Nitrianskom kraji.
Polohopis.
Obec Trávnica sa nachádza 30 km severovýchodne od okresného mesta Nové Zámky, leží v Podunajskej pahorkatiny v miernom zemepisnom pásme. Preteká ňou Trávnický potok.
Toto územie patrí do klimatickej oblasti, ktorá sa dá charakterizovať ako teplá, suchá, s miernou zimou, s dlhším slnečným svitom a 25 až 35 % výskytom suchých rokov. Oblasť charakterizuje sieť nehlbokých dolín úvalinového typu a širokých chrbtov. V danej lokalite sa nachádzajú pôdy stredné, hlinité, piesočnato-hlinité a hlinito-piesočnaté. Prevládajú hnedozeme, ktoré sú náchylné na eróziu. Územie trávnickeho chotára je prevažne kopcovité, guľato sa nad ním vypínajú ZOBOR, VŔŠKY, LEŠTINA, BARÓČ a BORODOVÁ. Ich názvy jestvujú od nepamäti a dokazujú, že sú slovienskeho pôvodu.
Priemerná nadmorská výška chotára je 130 metrov nad morom, pričom najvyšším bodom v katastrálnom území obce sú Pasienky s nadmorskou výškou 203 m n. m., priemerné ročné zrážky sú 50 mm, priemerná ročná teplota je len 11° C.
Zo severovýchodu smerom na juh na územie chotára vtekajú dva potoky. Východnejšie od obce je to potok Liska /Lulanský potok/ a druhým, ktorý preteká obcou je Trávnický. V chotári obce sa nachádzajú aj lesy a háje prevažne dubové, bukové a agátové a to najmä v extraviláne obce v okolí dvoch vodných nádrží.
Časti obce.
Trávnica
Symboly obce.
V modrom štíte nad zelenou trávnatou pažiťou strieborné časti pluhu - čerieslo a lemeš s hrotmi nahor.
Hlavný motív erbu, poľnohospodársky prvok(hlavné časti pluhu), je podľa pečatidla obce z r. 1710. Doplnením tohto prvku o trávnatý porast sa symbol stáva „hovoriacim“ znakom Trávnice. Symboly boli navrhnuté v roku 1998 a boli schválené Heraldickou komisiou a sú zapísané v Heraldickom registri Slovenskej republiky.
http://www.travnica.sk/sites/default/files/images/erb.gif 
Dejiny.
Ide o veľmi starú lokalitu. Zdá sa, že chotár obce bol neustále osídlený už v neolite. Najstaršia písomná správa o obci pochádza z roku 1075, keď uhorský kráľ Gejza I. vydáva darovaciu listinu pre opátstvo vo Svätom Beňadiku. V tejto listine sa prvýkrát objavuje aj meno obce ako Fius. Z trávnického chotára dostalo opátstvo dve poplužia zeme (poplužie bola stredoveká plošná miera, označujúca rozlohu poľnosti, ktorá sa dala zorať záprahom štyroch volov za deň, od svitu, do mrku). Miestni obyvatelia sa zaoberali poľnohospodárstvom, vinohradníctvom, chovom koní a dobytka.
Trávnica bola neustále vo vlastníctve početných šľachtických rodov. (napr. Forgáčovci.) Najúplnejšie ich vymenúva monografia o Tekove, ktorá vznikla v rámci milenárskych osláv Uhorska. 
V administratívnom členení sa obec vo víre dejín nachádzala v Tekovskej župe, v okresoch Vráble, Šurany a Nové Zámky.
Dve krvavé vojny sa nevyhli ani Trávnici a vybrali si daň aj medzi občanmi Trávnice: spolu 54 padlých v I. svetovej vojne a 35 padlých v II. svetovej vojne. Po viedenskej arbitráži sa slovenská hranica tiahla severne od vtedajšieho okresného mesta Vráble, a tak v rokoch 1938–1945 obec patrila Maďarsku. Vojnové besnenie v skorých ranných hodinách 27. marca 1945 ukončili sovietske vojská. 
Dnešné slovenské pomenovanie začala obec používať od roku 1948.
Obyvateľstvo.
V roku 2004 mala obec približne 1203 obyvateľov.Etnické zloženie obyvateľstvaSlováci - 97,92 %Maďari - 0,80 %Česi - 0,72 %a iníNáboženské zloženie obyvateľstvarímski katolíci - 93,59 %bez vyznania - 3,85 %evanjelici - 0,24 %a iní
Kultúra a zaujímavosti.
Parky.
V obcí sú tri parky priľahlé ku kaštieľom. V minulosti ich založili šľachtici a nazývali ich arborétami. Zo zahraničných ciest, hlavne zo zámoria prinášali semená, mladé stromky, ale i dospelé stromy. Hoci mnohé už nerastú, boli zničené, alebo vyhynuli predsa pamätnými sú tulipánovník, či ginko biloba a dodnes príjemný tieň poskytujú a vekom, či svojimi rozmermi úctu vzbudzujú platany.
Pravidelné podujatia.
maškarný ples, oslava dňa matiek, uličkársky futbalový turnaj, Juliáles (poľovnícka zábava pod holým nebom s poľovníckymi špecialitami), vianočný stolnotenisový turnaj…

</doc>
<doc id="28985" url="https://sk.wikipedia.org/wiki?curid=28985" title="Šarkan (okres Nové Zámky)">
Šarkan (okres Nové Zámky)

Šarkan () je obec na Slovensku v okrese Nové Zámky. 
Polohopis.
Šarkan sa nachádza medzi Novými Zámkami a Štúrovom. Obec je súčasťou Euroregiónu Ister Granum.

</doc>
<doc id="28986" url="https://sk.wikipedia.org/wiki?curid=28986" title="Svodín">
Svodín

Svodín je obec na Slovensku v okrese Nové Zámky. 
História.
Prvá písomná zmienka o obci pochádza z roku 1156, kde ešte figurovala pod názvom Scheuden.
Výsledky archeologických výskumov vykonané v roku 1971 dokázali, že územie obce bolo osídlené už od začiatku doby kamennej. Prvé vykopávky sa uskutočnili na Busahegyi, ktorý sa stal najvýznamnejším náleziskom – našli tu kamenné nástroje, ktoré mali niekoľko tisíc rokov. Objavili tiež stopy (podľa objavených pamiatok z neskorého neolitu ľudu lengyelskej kultúry) osídlenia zo 4. tisícročia pred n. l. Z obdobia 5.-4. tisícročia pred n. l. sú pozoruhodné   antropomorfné   artefakty, a  to dve vázovité nádoby, ktoré sú zaujímavé svojím keramickým tvarom a myšlienkou stotožnenia ženy.
Nálezy z roku 2000 pred n. l. ľudu s kanelovanou keramikou sa nachádzajú t. č. v archeologickom múzeu v Budapešti. Z bronzovej doby boli objavené náramky a meč. Z rímskej doby sa objavilo nálezisko v priestore chotára Farkaspuszta. V Busahegyi objavili avarský hrinkový tábor, kde žili spolu so Slovanmi. Na kopci Várhely, ktoré už dnes neexistuje, bolo objavené známe slovanské hradisko.
V 4. storočí pred n. l. sem prišli Kelti, prvá známa skupina tu žijúcich obyvateľov. V 1. soročí n. l. sa územie stalo provinciou Rímskej ríše. V 5. storočí sa tu objavili Húni, ktorých považujú za predkov dnešných Maďarov. Po nich sa tu usadili Avari a neskôr, v 8. storočí, moravskí Slovania, ktorí sa začali zaoberať už poľnohospodárstvom. V 9.-10. stor. opúšťali Slovania danú lokalitu a prichádzali sem, resp. sa usídlili na oboch brehoch Dunaja nomádski Maďari. Toto územie bolo začlenené do panstva Arpádovcov. V časti osady Busahegy sa usadil kmeň náčelníka Tordu. Neskôr túto osadu do kráľovského majetku prijal Štefan I. ako osadu na svahoch „Perlivého vína“ hrozna-Szölgyön. Za vlády Gejzu II. patrili obe osady, Buzahegy a Várhely, do ostrihomského panstva. V roku 1242 ju obsadili Tatári, po ktorých odchode kráľ Béla IV. privolal do obce nemeckých a slovenských osadníkov. Prišlo asi 40 nemeckých rodín, a týmto sa obec vlastne rozdelila na dve časti, a to „maďarskú“ zvanú Unngarica Villa Sceudin a „nemeckú“, ktorú pomenovali podľa germánskeho kmeňa Teuton, t.j. Theutonica Villa Sceudin. Od roku 1291 je doterajšie územie obce rozdelené na Maďarský a Nemecký Svodín a pretrváva až do dnešnej doby.
Roku 1427 dostala obec výsady mesta a jarmočné právo a nesie názov Oppidum Sceuden Ungaricum. V čase kuruckých vojen (r. 1708) oba Svodíny obsadil František Rákoczi za pomoci zemepány Jána Bottyána z Novej Viesky a v roku 1710 bola osada Várhely zrovnaná so zemou.
V rokoch 1938-1945 boli obe obce začlenené do horthyovského Maďarska. Po obnovení ČSR po 2. svetovej vojne boli jej súčasťou a od 28.6.1948 boli zlúčené pod názvom dodnes používanom, Svodín. 
Kultúra a zaujímavosti.
Zaujímavosti.
Bola tu nájdená soška ženy z 4. tisícročia pred Kr. 

</doc>
<doc id="28987" url="https://sk.wikipedia.org/wiki?curid=28987" title="Strekov">
Strekov

Strekov je obec na Slovensku v Nitrianskom kraji v okrese Nové Zámky.
Obyvateľstvo.
Etnické a náboženské zloženie obyvateľstva(podľa údajov z roku 2001)
Etnické zloženie obyvateľstva:
Náboženské zloženie obyvateľstva:
Kultúra a zaujímavosti.
Prírodné zaujímavosti.
Národná sústava chránených území:
Európska sústava chránených území (Natura 2000):

</doc>
<doc id="28988" url="https://sk.wikipedia.org/wiki?curid=28988" title="Sikenička">
Sikenička

Sikenička je obec na Slovensku v okrese Nové Zámky. 

</doc>
<doc id="28989" url="https://sk.wikipedia.org/wiki?curid=28989" title="Bajtava">
Bajtava

Bajtava je obec na Slovensku v okrese Nové Zámky. 

</doc>
