<doc id="11064" url="https://sk.wikipedia.org/wiki?curid=11064" title="Amon">
Amon

Amon (; ) bol hlavným bohom uctievaným v staroegyptskom meste Veset (Téby, 4. hornoegyptský kraj, dnes Karnak a Luxor), stvoriteľ a pán sveta, kráľ bohov. Bol jedným z najvyšších egyptských bohov a v období Novej ríše, keď Veset bol hlavným mestom Egypta, bol najvyšším štátnym bohom.
Vývoj.
Postavenie najvyššieho boha v egyptskom panteóne dosiahol Amon pomerne neskoro. Ešte ku koncu obdobia Starej ríše bol bezvýznamným bohom, o ktorom bolo sotva čo počuť, a jeho pôvod ostal dodnes zahalený tajomstvom. Niektorí egyptológovia ho považujú za pradávneho miestneho boha, známeho len v jednom z krajských centier – meste Veset. Iní v ňom vidia vesetskú obmenu boha Mina so susedného Gebu (Koptos, 5. hornoegyptský kraj), s ktorým ho spájala funkcia boha plodnosti a vysoká dvojitá perová koruna. Podľa ďalších ho prevzali vesetskí kňazi z Chemenu (Hermopolis Magna, 15. hornoegyptský kraj), kde bol bohom vzduchu, pričom nahradili jeho pôvodnú manželku Amaunet miestnou bohyňou Mut a pridali mu k nej syna Chonsa.
Bezpečné poznatky máme o ňom až zo začiatku Strednej ríše, kde pod jeho štandardami vyviedli vesetskí miestni vládcovia Egypt zo stáročného rozkladu. Ich víťazstvo povýšilo Amona medzi najvýznamnejších bohov. Prvenstvo mu však vydobyli až králi Novej ríše, ktorí oslobodili Egypt z cudzej hyksóskej nadvlády a z Veset urobili hlavné mesto krajiny.
Amonova pozícia nezávisela vždy od moci vesetských panovníkov. Kým vládli nad celým Egyptom a rozsiahlymi zahraničnými dŕžavami, bol „bohom nad všetkými bohmi“, keď ich moc upadla a nakoniec sa obmedzila na Veset, stal sa opäť bohom lokálneho významu. Postavenie najvyššieho boha si udržal zhruba 500 rokov, ktoré patria medzi najslávnejšie v dejinách Egypta.
Na svojej ceste za prvenstvom postupoval Amon tradičným a osvedčeným spôsobom: za vojskami kráľov z Vesetu a pod ochranou ich hodnostárov. Technickú stránku tohto procesu mali na starosti vesetskí kňazi, ktorí pričleňovali k Amonovi zložitými teologickými konštrukciami rôznych iných bohov a napokon ich s ním spojili. Pritom sa vyrovnali aj s takými problémami, aké predstavovala konfrontácia Amona so starými najvyššími bohmi Reom a Ptahom. Rea najprv mechanicky pripojili k Amonovi a vytvorili tak boha Amona-Rea, ktorý potom splynul v jedinú božskú osobnosť Amenrea. Re pritom nestratil svoju funkciu boha Slnka, ale preniesol ju aj na Amona, a tak k nemu pripojili i boha ranného slnka Harachteja, ktorý už predtým splýval s Reom, takže vznikol boh Amenre-Harachtej. Navyše k nemu pripojili Reovho otca Atuma, čím vznikol boh Amenre-Harachtej-Atum, a to ako jediná (trojjediná) božská osobnosť. Pritom pôvodné zložky jeho osoby vyhlásili za rôzne formy jeho prejavu, resp. za jeho rôzne funkcie. Ako vidieť, vedeli si poradiť, a to aj v prípade boha Ptaha, kde stáli pred zložitejším problémom. Keďže Ptah bol považovaný za stvoriteľa všetkých bohov a celého sveta, zabezpečili vesetskí kňazi Amonovi prvenstvo tak, že ho rozdelili na niekoľko generácií. Najstaršieho z týchto Amonov vyhlásili za skoršieho než Ptaha, a tak mu umožnili, aby sa stal Ptahovým stvoriteľom. Okrem týchto a ďalších spojení vytvorili ešte „trojjediného boha“ Amona-Rea-Ptaha, ktorý reprezentoval egyptský panteón v dobytých krajinách. Vesetskú Trojicu bohov vytvorili z Amona, jeho manželky Mut a ich syna Chonsa. Takto stál v čele vyše dva a pol tisíca bohov Egypta, teda počas obdobia kým bol hlavným mestom Egypta Veset.
Amonovi kňazi.
Amonov primát bol ideologickým výrazom vedúceho postavenia Vesetu, kde sa čoskoro po vzniku Novej ríše vytvorili dve mocenské strediská: kráľovský palác a Amonov chrám. Odmenou za to, že Amon chránil kráľa a žehnal jeho zbraniam, vyžadovali jeho kňazi od kráľov prejavy vďačnosti, najmä podiel na vojnovej koristi, prídely pôdy a otrokov, oslobodenie od daní a rozličné privilégiá. Zo štedrosti kráľov postupne natoľko zbohatli, že sa stali od nich nezávislými. Svoju ekonomickú moc, spojenú s tradičnou mocou ideologickou využívali na to aby získali aj moc politickú. Postavil sa proti nim až panovník 18. dynastie Achnaton. Avšak po jeho smrti sa starý náboženský systém vrátil. Králi 19. dynastie, najmä Setchi I. a Ramesse II., dosiahli nad kňazmi prevahu, no ich nástupcovia 20. dynastie si ju neudržali. Posledného Ramessa XI. vystriedal na tróne Amonov veľkňaz Hrihor.
Strediská Amonovho kultu.
Hlavným strediskom Amonovho kultu bol „veľký chrám“ v dnešnom Karnaku, ktorý tvoril vlastne celé „mesto bohov“ (antickí autori nazývali Veset aj Diospolis Magna). Dnes je z prevažnej časti v troskách, avšak to, čo z neho navzdory ničivej sile vekov stojí, súhlasí s J. F. Champollionom. Prvé stavby v tomto chráme vznikli počas Strednej ríše a posledné za Ptolemaiovcov, čiže jeho výstavba (a ničenie a opätovné budovanie) trvalo vyše 2000 rokov. Najväčším podielom k jeho výstavbe a výzdobe prispeli králi Thutmose I. a II., Hatšepsut, Amenhotep III. a Haremheb z 18. dynastie, ďalej Setchi I. a Ramesse II. z 19. dynastie, Ramesse III. a VI. z 20. dynastie a niektorí králi z Neskorého obdobia.
Múr ohrady Amonovho chrámu v Karnaku ohraničuje priestor o rozmeroch asi 650 krát 550 metrov, jeho východo-západná os meria takmer 400 metrov a severojužná vyše 400 metrov. Je v ňom 10 pylónov, v jeho Veľkej stĺpovej dvorane stojí 134 kolosálnych stĺpov, z ktorých prostredných dvanásť dosahuje výšku 23 metrov. Sú v ňom stovky miestností a desiatky kolosálnych sôch, jeho nádvoria zdobia stovky sfíng. Bazén jeho Svätého jazera má rozmery futbalového ihriska. Hieroglyfické nápisy na stenách a stĺpcoch obsahujú vyše štvrť milióna vytesaných znakov, pričom na mnohých sa dodnes zachovali zvyšky pôvodnej polychrómie. V jeho areáli je desať menších chrámov a svätýň, na juhozápade k nemu prilieha chrám bohyne Mut a na severovýchode chrám boha Moncua. Pôvodne bol k nemu pridružený aj veľkolepý chrám v dnešnom Luxore, s ktorým ho spájala vyše dva a pol kilometrová cesta lemovaná sfingami.
Okrem spomínaného hlavného chrámu mal Amon rad ďalších chrámov a svätýň po celom Egypte. Najvýznamnejšie z nich boli v starom hlavnom meste Mennoferi (Memfis, 1. dolnoegyptský kraj) a hlavnom meste 21. a 23. dynastie Džaanete (Tanis, 19. dolnoegyptský kraj), ďalšie pri dnešných mestách Mínji, Hibbe, v oáze Chárga, iné za hranicami vlastného Egypta. V Núbii to bol slávny chrám v Abú Sumbul, ďalej v Kalábši, Derre, Solebe, Kave, pri Napate a na iných miestach až po Úm Alí. Amonov kult prekvital v týchto krajoch aj po úpadku Vesetu. Miestnych panovníko, z ktorých pochádzali králi 25. dynastie, pokladala staršia egyptológia za potomkov „kňazských kráľov“ vyhnaných z Vesetu. Amona uctievali v rozličných chrámoch pod rozličnými menami či označeniami: v Luxore napríklad ako Amenapeta, v oáze Chárga ako Amenhibeta apod. Biblický Židia ho volali jeho egyptským menom, Babylončania Aman, Kopti Amun, Gréci Ammón.
Posvätné zviera.
Amonovým posvätným zvieraťom bol baran, zobrazovaný zvyčajne v podobe baranej sfingy, t. j. leva s hlavou barana. Patrili mu božské a kráľovské insígnie, a navyše dve vysoké pštrosie perá na korune. Na vyobrazeniach má takmer vždy ľudskú podobu, len výnimočne baraniu hlavu alebo rohy, pred perami na korune máva slnečný kotúč. V zhode so svojou dávnou funkciou boha vzduchu má na polychrómovaných reliéfoch a maľbách telo belasej farby.
Pamiatky.
Amonových vyobrazení sa zachovalo väčší počet. Sú to najmä reliéfy na stenách chrámov i hrobiek, maľby a kresby na papyrusoch, sochy všetkých veľkostí a z najrozmanitejších materiálov od kolosov zo žuly po miniatúry zo zlata. Cenené sú žulové sochy v nadživotnej veľkosti v parížskom Louvri, Britskom múzeu v Londýne a v Egyptskom múzeu v Káhire. Jeho najznámejšia zlatá soška, pred odlomením koruny asi pol metra vysoká, je dnes v Metropolitnom múzeu v New Yorku.
Z literárnych pamiatok súvisiacich s Amonovým kultom poznáme niekoľko básnických neobyčajne pôsobivých modlitieb. Rozsahom a umeleckou úrovňou vyniká "Hymnus na Amona" (Amemrea), ktorý pochádza pravdepodobne z čias Amenhotepa II. a je jedným z vrcholných diel starej egyptskej poézie.

</doc>
<doc id="11072" url="https://sk.wikipedia.org/wiki?curid=11072" title="Štát">
Štát

Štát má dve hlavné (podobné) definície. Jedna je zo spoločenských vied a jedna z medzinárodného práva.
Spoločenské vedy.
V politológii a histórii je to právna organizácia zvrchovanej politickej moci spoločnosti na určitom území. Ide teda o formu organizácie ľudskej spoločnosti. Základnými a nevyhnutnými prvkami štátu sú:
Pre štát je charakteristické:
Formy štátov.
Politológia sa zaoberá okrem iného diskusiou na tému, aké vlastnosti by mal štát mať. Štrukturálna analýza štátov sa zaoberá rôznymi formami štátov (spôsobmi organizácie a fungovania štátnej moci), ktorými sú najmä:
ŠTÁT AKO PRÁVNA INŠTITÚCIA
- štát je právna inštitúcia /verejno-právna korporácia, kt. inštitúcie, ich usporiadanie, funkcie, vzájomné vzťahy, vzťahy k obyvateľstvu a ich práva a povinnosti ustanovuje právo – vnútroštátne i medzinárodné/
- štát vzniká na základe spoločenskej zmluvy, ktorá je právnym dokumentom /ústava, zákony, pr.systém štátu/
- spoloč. zmluva sa v demokracii obnovuje pravidelnými voľbami
- v právnom štáte vládnu zákony, nie ľudia
a. najvyššia suverénna moc nad štátnym územím a obyvateľstvom
b. personálny, vecný, organizačné-normatívny substrát
Personálny – obyvateľstvo, občania štátu, št. funkcionári, úradníci
Vecný – teritórium štátu, nerastné bohatstvo, vodné toky, hnut./nehn.veci
Organizačno-normatívny – právny systém štátu
Všetky tri substráty sú východiskom pre určenie znakov štátu.
Funkcie štátu.
Štát predstavuje systém orgánov a inštitúcií, medzi ktorými existujú predom definované funkcionálne vzťahy. Takto určené vzťahy má štát k iným štátom, i k spoločnosti, ktorú riadi. Funkcie štátu sa členia nasledovne:
Medzinárodné právo.
V medzinárodnom práve a v medzinárodných vzťahoch politický subjekt, ktorý má zvrchovanosť – nie je podriadený žiadnej vyššej politickej autorite. Dnes existuje asi dvesto štátov.
V mnohých jazykoch sú k termínu "štát" ako synonymné niekedy chápané termíny "krajina", "národ" alebo "vláda" (v angličtine slovo vláda znamená približne štátna moc).
Za právne kritériá sú všeobecne uznávané kritériá definované v Konvencii o právach a povinnostiach štátov z Montevidea, ktorá bola podpísaná v roku 1933. V 1. článku sa píše, že štát ako subjekt medzinárodného práva by mal splňovať nasledujúce kritériá:
Montevideo je oblastná americká konvencia, ale princípmi obsiahnutými v tomto článku boli všeobecne uznané v medzinárodnom práve. Je otázka, či sú tieto kritériá dostatočné. Praktickou podmienkou pre existenciu štátu je samozrejme jeho uznanie ostatnými štátmi.
Názov štátu.
Väčšina štátov má paralelne dva názvy:
Konkrétne sa veci majú nasledovne:&lt;br&gt;
Na Slovensku sú podľa zákona záväzným zdrojom geografických názvov zoznamy Úradu geodézie kartografie a katastra Slovenskej republiky. V týchto zoznamoch sa krátky tvar označuje ako "skrátená podoba názvu štátu v úradnom jazyku" (resp. pre slovenskú verziu: "skrátená podoba slovenského vžitého názvu štátu") a dlhý tvar ako "plná oficiálna podoba názvu štátu v úradnom jazyku" (resp. pre slovenskú verziu: "plná podoba slovenského vžitého názvu ako preklad oficiálneho názvu"). K tomu je pripojené nasledujúce vysvetlenie: 
Z celosvetového hľadiska sú záväzné najmä zoznamy Organizácie Spojených národov. V týchto sa krátky tvar označuje ako "krátky názov" štátu a dlhý tvar ako "formálny názov" štátu alebo jednoducho "názov" štátu. Ku krátkemu názvu je uvedené vysvetlenie: "názov používaný v hovorových alebo neformálnych kontextoch". 
V internom predpise Európskej únie (konkrétne v príručke pre úpravu textov inštitúcií, orgánov a agentúr Európskej únie) sa označuje krátky tvar ako "skrátený názov", resp. na inom mieste aj ako "geografický názov" či "skrátený tvar", a dlhý tvar sa označuje ako "úplný názov", resp. na inom mieste ako "úradný názov", "protokolárny názov" či "dlhý tvar". Ako návod na použitie týchto tvarov príručka uvádza nasledovné: 

</doc>
<doc id="11074" url="https://sk.wikipedia.org/wiki?curid=11074" title="Hornina">
Hornina

Hornina je rôznorodá anorganická prírodnina, zložená z jedného, alebo viacerých minerálov alebo nahromadením odumretých častí organizmov. Horniny tvoria najvrchnejšiu časť Zeme – zemskú kôru ale aj najvrchnejšiu časť zemského plášťa, obe tieto vrstvy vytvárajú litosféru – kamennú vrstvu. Vytvárajú samostatné súvislé celky zemského povrchu, ktoré sú predmetom výskumu rôznych odborov geológie. Horniny vo svojej stavbe zachovávajú známky procesov, ktoré ich formovali a tým umožňujú skúmať geologickú minulosť Zeme, ale aj iných planét. Zvetrávaním hornín pri vhodných podmienkach vzniká pôda. Kolobeh horninového materiálu v prírode sa nazýva horninový cyklus.
Vednou disciplínou, zaoberajúcou sa horninami je petrológia.
Vlastnosti hornín.
Dôležitými vlastnosťami hornín je ich minerálne zloženie. Horniny väčšinou vytvárajú mechanickú zmes (jedného alebo viacerých druhov) minerálov. Tieto minerály tvoria samostatnú skupinu tzv. horninotvorných minerálov. Okrem nich sa v hornine nachádzajú aj vedľajšie minerály, ktoré sa v nej objavujú iba v malom množstve (pod 5 %) a akcesorické minerály, ktoré môžu byť tiež dôležité napriek tomu, že ich obsah sa pohybuje pod 1 %. Napriek tomu, že chemické zloženie hornín nemožno vyjadriť chemickým vzorcom, určenie obsahu jednotlivých prvkov môže dopomôcť pri ich klasifikácii. Chemické zloženie hornín skúma geochémia. Medzi ďalšie dôležité vlastnosti hornín patrí ich tvar, rozmery, orientácia a rozmery minerálov alebo iných častíc (napr. klastov), ktoré určujú dve veľmi významné vlastnosti: štruktúru (viditeľnú iba pod mikroskopom) a textúru (viditeľnú voľným okom).
Klasifikácia hornín.
Horniny možno klasifikovať na základe rôznych kritérií, napr. na základe ich pevnosti (spevnené a nespevnené) alebo zloženia (monominerálne, polyminerálne).
Všeobecne najvhodnejším členením je klasifikácia na základe spôsobu vzniku. Horniny sa rozdeľujú tri základné typy podľa procesov, ktoré ich vytvorili: vyvreté, premenené a usadené horniny. Samostatným typom, ktorý sa radí medzi horniny, ale nespadá pod žiadnu z daných kategórií členenia sú meteority. Magmatické a metamorfované horniny tvoria okolo 90% objemu zemskej kôry. Zvyšných 10% tvoria usadené horniny, ktoré sa však nachádzajú iba na povrchu a tak tvoria až 75% zemského povrchu.
Vyvreté horniny.
Vyvreté alebo magmatické horniny vznikli kryštalizáciou a ochladzovaním roztavenej magmy, žeravotekutej silikátovej taveniny. Magma je označenie taveniny pred jej výstupom na zemský povrch, kedy je označovaná ako láva. Magmatické horniny, ktoré vznikli výstupom lávy na zemský povrch sa označujú vulkanické alebo sopečné horniny. Patrí medzi ne napríklad andezit alebo bazalt (čadič). Naopak horniny, ktoré utuhli vo väčšej hĺbke pod povrchom sa nazývajú plutonické alebo intruzívne. Typickým predstaviteľom takýchto hornín je granit alebo gabro. Zvláštnu skupinu môžu tvoriť tvz. žilné horniny (alebo hypoabysálne). Vznikli kryštalizáciou magmy v puklinách plutonických hornín. Takéto pukliny mohli vzniknúť napríklad pri ochladzovaní a tuhnutí starších plutonických telies pod povrchom. Príkladom žilných hornín je granitový pegmatit. Žilné horniny sa ďalej delia na štiepne, ktoré vznikli z diferencovanej magmy (napr. mineta, žulový pegmatit a iné) a neštiepne, ktoré vznikli z nediferencovanej magmy (napr. granitový porfýr).
Vyvreté horniny (nezávisle od toho, či sú hlbinné alebo sopečné) sa zvyčajne členia podľa chemického zloženia na:
Premenené horniny.
Premenené alebo metamorofované horniny vznikli prekryštalizovaním horniny vplyvom tlaku, alebo teploty. Tento proces je známy ako metamorfóza a je dôsledkom prispôsobovania sa starších (vyvretých, usadených aj premenených) hornín novým fyzikálnym podmienkam, do ktorých sa dostali v dôsledku endogénnych pochodov. Pri premene zostávajú horniny v tuhom stave, nikdy nedochádza k ich roztaveniu. Proces roztavenia pôvodnej horniny sa nazýva anatexia.
Vznik premenených hornín môže byť spôsobený intrúziou magmatického telesa, ktorá spôsobuje prográdnu metamorfózu alebo kontaktnú metamorfózu, prípadne výstup mobilných chemických látok (fluíd), ktoré spôsobujú výraznú chemickú premenu označovanú ako metasomatóza. Existujú aj ďalšie typy metamorfných procesov ako napríklad deformačná (na zlomových líniách) a impaktná (šoková) metamorfóza (v impaktných kráteroch po dopade vesmírnych telies). Najčastejším spôsobom vzniku premenených hornín však je hlboké ponorenie pôvodných hornín do zemskej kôry, ku ktorému dochádza počas horotvorných pohybov. V takýchto horninách vzniká v dôsledku pôsobenia vysokých tlakov bridličnatosť, ktorá je typickým znakom premenených hornín. Môže sa zároveň zachovať pôvodná, tzv. reliktná štruktúra. Pri metamorfóze vznikajú v hornine nové minerály napr. kyanit, andaluzit, sillimanit alebo cordierit, ktoré môžu byť tzv. diagnostickými minerálmi. Na základe ich prítomnosti možno určiť stupeň metamorfózy a tým aj teplotno-tlakové podmienky, ktoré hornina počas premeny dosiahla. Jedným z dnes používaných spôsobov, ktorými je vyjadrené prostredie a podmienky metamorfózy sú tzv. metamorfné fácie.
Premenené horniny sa zvyknú deliť podľa kombinovaného chemického a minerálneho zloženia alebo na základe typu hornín z ktorých pochádzali (tzv. protolitu). Najčastejšie sa rozoznávajú tieto základné typy premenených hornín:
Premenené horniny sa často všeobecne označujú pojmom kryštalické bridlice. Ďalšie horniny sú výsledkom metasomatózy (napr. skarny a greiseny), kontaktnej metamorfózy (kontaktné rohovce) alebo dynamickej metamorfózy (napr. mylonity).
Usadené horniny.
Sedimentárne alebo usadené horniny vznikajú usadením a spevnením úlomkov zvetraných hornín, alebo organických zvyškov, príp. chemickými procesmi (odparením, vyzrážaním z vodných roztokov) na zemskom povrchu alebo v sedimentačných panvách (čiže väčšinou vo vodnom prostredí). Ich podmienky vzniku zahŕňajú nízke teploty a tlaky. Typickým znakom väčšiny usadených hornín je vrstvovitosť, spôsobená pribúdaním vrstiev. Výskumom sedimentárnych vrstiev sa zaoberá stratigrafia. Sedimentárne horniny pokrývajú väčšiu časť povrchu Zeme. Sú dôležitým zdrojom informácii o geologickej histórii, najmä po objavení mnohobunkových organizmov. Na základe výskytu skamenelín boli paleontológovia schopní vyčleniť geologické obdobia. Sedimenty sa najčastejšie delia na základe spôsobu vzniku:
Prechodné postavenie medzi usadenými (klastickými) a vulkanickými horninami majú vulkanoklastické sedimenty – úlomky vyvrhnuté sopkami, usadené v okolí vulkanických oblastí. Rôzne prechody možno pozorovať aj medzi inými typmi usadených hornín navzájom, napríklad pri zmiešaní materiálu rôzneho pôvodu.

</doc>
<doc id="11075" url="https://sk.wikipedia.org/wiki?curid=11075" title="1900">
1900



</doc>
<doc id="11080" url="https://sk.wikipedia.org/wiki?curid=11080" title="Oberon (mesiac)">
Oberon (mesiac)

Oberon (alebo Oberón) je prirodzený satelit Urána. Objavil ho anglický astronóm nemeckého pôvodu William Herschel v roku 1787. Meno dostal po kráľovi elfov zo Shakespearovej hry "Sen noci svätojánskej".
Mesiac Oberon je zložený z jednej polovice z vodného ľadu, 30 % objemu tvoria kremičité horniny a 20 % organické zlúčeniny na báze metánu. Povrch Oberonu je starý a posiaty krátermi. Je to druhý najväčší Uránov mesiac a zároveň má zo všetkých Uránových mesiacov najväčšiu hmotnosť. Geologická aktivita mesiaca je veľmi slabá, pretože okolo planéty obieha vo vzdialenosti až 583 400 km.

</doc>
<doc id="11081" url="https://sk.wikipedia.org/wiki?curid=11081" title="Umbriel (mesiac)">
Umbriel (mesiac)

Umbriel je prirodzený satelit Urána. Objavil ho anglický astronóm-amatér William Lassell v roku 1851. Svoje meno dostal podľa škriatka zo satiry Alexandra Popa "The Rape of the lock".
Umbriel je najtmavšie a zároveň najmenej geologicky aktívne teleso z piatich veľkých mesiacov Urána. Zložený je prevažne z vodného ľadu, zvyšok tvoria kremičitany a metánový ľad. 

</doc>
<doc id="11082" url="https://sk.wikipedia.org/wiki?curid=11082" title="Ariel (mesiac)">
Ariel (mesiac)

Ariel je prirodzený satelit Urána. Objavil ho anglický astronóm-amatér William Lassell v roku 1851. Mesiac dostal meno podľa postavy ducha zo Shakespearovej hry "Búrka".
Ariel sa skladá z 50 % z vodného ľadu, z 30 % z hornín a 20 % pripadá na metánový ľad. Na povrchu dominujú pruhy, ktoré vyzerajú ako čerstvá námraza. Tento mesiac má najsvetlejší povrch zo všetkých doteraz zblízka odfotografovaných mesiacov planéty Urán. Nevyskytujú sa tu krátery s priemerom väčším ako 50 km. Zdá sa, že v minulosti prebiehala na mesiaci búrlivá geologická aktivita, ktorá zanechala stopy v podobe zlomových kaňonov zaplavených v mnohých prípadoch vodou zvnútra telesa. V miestach, kde sa kaňony pretínajú, možno pozorovať hladký povrch pravdepodobne vyplnený ľadom.

</doc>
<doc id="11084" url="https://sk.wikipedia.org/wiki?curid=11084" title="Miranda (mesiac)">
Miranda (mesiac)

Miranda je prirodzený satelit Urána. Objavil ju Gerard Kuiper v roku 1948. Pomenovanie dostala podľa Prosperovej dcéry zo Shakespearovej hry "Búrka".
Miranda je zložená z vodného ľadu, ktorý tvorí asi 50 % jej objemu. Zvyšok pripadá na kremičité horniny a organické zlúčeniny príbuzné metánu.
Je výnimočná tým, že na svojom povrchu obsahuje prakticky všetky štruktúry, ktoré sa nachádzajú v slnečnej sústave. Na povrchu sa dajú pozorovať obrovské kaňony. Najväčší je Verona Rupes s hĺbkou od 5 do 10 km a tým je najväčší v solárnej sústave. Mesiac vykazuje aj miernu geologickú aktivitu, spôsobenú slapovými silami materskej planéty. Priemerná povrchová teplota je približne −205 °C.

</doc>
<doc id="11085" url="https://sk.wikipedia.org/wiki?curid=11085" title="Sycorax (mesiac)">
Sycorax (mesiac)

Sycorax je prirodzený satelit Uránu.

</doc>
<doc id="11087" url="https://sk.wikipedia.org/wiki?curid=11087" title="2005">
2005

Rok 2005 (MMV) bol kalendárny rok, ktorý v súlade s gregoriánskym kalendárom začal v sobotu 1. januára a skončil v sobotu 31. decembra.

</doc>
<doc id="11088" url="https://sk.wikipedia.org/wiki?curid=11088" title="Puck (mesiac)">
Puck (mesiac)

Puck alebo Puk je prirodzený satelit Urána. Objavila ho sonda Voyager 2 30. decembra 1985. So svojím priemerom 162 kilometrov je najväčším vnútorným mesiacom Urána. Má približne guľovitý tvar a sivý povrch posiaty krátermi, z ktorých tri sú pomenované. Meno Puck dostal podľa škriatka v diele William Shakespearea Sen noci svätojánskej, ktorý v noci cestuje okolo sveta s vílami.

</doc>
<doc id="11090" url="https://sk.wikipedia.org/wiki?curid=11090" title="Portia (mesiac)">
Portia (mesiac)

Portia je prirodzený satelit Urána.

</doc>
<doc id="11091" url="https://sk.wikipedia.org/wiki?curid=11091" title="Cupid (mesiac)">
Cupid (mesiac)

Cupid alebo Kupid je vnútorný mesiac Urána. Svoje meno nesie podľa jednej z postáv z literárneho diela Williama Shakespeara.
Cupid je najmenší z vnútorných Uránových mesiacov, od planéty je vzdialený 74 392 kilometrů. Jeho priemer je okolo 18 kilometrov a hmotnosť cca ~3.8×1015 kg. Jeho obežná dráha je vzdialená iba 863 km od väčšieho mesiaca Belinda.
Mesiac objavili Mark R. Showalter a Jack J. Lissauer v roku 2003 pomocou Hubblovho vesmírneho ďalekohľadu.

</doc>
<doc id="11092" url="https://sk.wikipedia.org/wiki?curid=11092" title="Kaliban (mesiac)">
Kaliban (mesiac)

Kaliban alebo Caliban je v poradí 16. prirodzený satelit planéty Urán. Planétu obieha vo vzdialenosti 7 100 000 kilometrov. Jeho veľkosť je 72 kilometrov. Prvýkrát ho spozoroval kolektív vedcov 16. septembra 1997, a to Brett J. Gladman, Philip D. Nicholson, Joseph A. Burns a John J. Kavelaars.
Pôvodne dostal pomenovanie S/1997 U 1, neskôr získal meno podľa jednej postavy z diela Williama Shakespeara "Búrka".

</doc>
<doc id="11093" url="https://sk.wikipedia.org/wiki?curid=11093" title="Mab (mesiac)">
Mab (mesiac)

Mab je jedným z malých vnútorných mesiacov planéty Urán. Od planéty je vzdialený 97 736 kilometrov. Jeho priemer je ťažké určiť, ale odhaduje sa na približne 24 km a hmotnosť je približne ~ 1.0 × 1015 kg, obežná doba je 0,923 dňa.
Mesiac objavili Mark R. Showalter a Jack J. Lissauer v roku 2003 na základe snímok z Hubblovho vesmírneho teleskopu.
Podobne ako ostatné Mesiace Urána bol pomenovaný podľa jednej z postáv diela Williama Shakespeara, konkrétne podľa kráľovnej víl Mab spomínané v hre "Rómeo a Júlia".

</doc>
<doc id="11094" url="https://sk.wikipedia.org/wiki?curid=11094" title="Trinkulo (mesiac)">
Trinkulo (mesiac)

Trinkulo alebo Trinculo je prirodzený satelit Urána.

</doc>
<doc id="11095" url="https://sk.wikipedia.org/wiki?curid=11095" title="Margaret (mesiac)">
Margaret (mesiac)

Margaret je jeden z malých vonkajších mesiacov planéty Urán a ako jediný má prográdnu obežnú dráhu. Od planéty je vzdialený 14 345 000 kilometrov. Jeho priemer nie je presne známy, ale odhaduje sa na približne 20 km a hmotnosť je približne 5.5 × 1015kg, obežná doba je 1687,01 dňa.
Bol objavený 29. augusta 2003 astronómami Scottom Sheppardom a Davidom Jewitt. Pôvodné označenie mesiaca bolo S/2003 U 3.
Podobne ako ostatné mesiace Uránu je Margaret pomenovaný podľa jednej z postáv diela Williama Shakespeara, konkrétne z hry "Mnoho kriku pre nič".

</doc>
<doc id="11096" url="https://sk.wikipedia.org/wiki?curid=11096" title="Francisco (mesiac)">
Francisco (mesiac)

Francisco (alebo tiež Francisko) je prirodzený satelit planéty Urán.
Objavili ho 13. augusta 2001, jeho dočasné označenie bolo S/2001 U 3. Pomenovanie "Francisco" dostal podľa postavy lorda v shakespearovskej hre "Búrka".

</doc>
<doc id="11097" url="https://sk.wikipedia.org/wiki?curid=11097" title="Ferdinand (mesiac)">
Ferdinand (mesiac)

Ferdinand je jeden z malých vnútorných mesiacov planéty Urán. Od planéty je vzdialený 20 901 000 kilometrov. Jeho priemer nie je presne známy, ale odhaduje sa na približne 20 kilometrov; hmotnosť je približne 5.4×1015 kg. Obežná doba je 2887,21 dňa.
Mesiac bol objavený 13. septembra 2001 Matthewom Holmanom, Johnom J. Kavelaarsom a ďalšími vedcami. Pôvodné označenie bolo S/2001 U 2.

</doc>
<doc id="11098" url="https://sk.wikipedia.org/wiki?curid=11098" title="Perdita (mesiac)">
Perdita (mesiac)

Perdita je prirodzený satelit Urána. Obieha na obežnej dráhe medzi mesiacmi Belinda a Puck. Od plaéty je vzdialený 76 416 kilometrov. Jeho priemer je ťažké určiť, ale odhaduje sa na približne 26 km a hmotnosť cca ~1,3×1016 kg, obežná doba je 0,638 dňa.
Objavenie mesiaca bolo zložité; prvú fotografiu urobila sonda Voyager 2 v roku 1986, ale na fotografiách mesiac objavil až v roku 1999 americký astronóm Erich Karkoschka. Existencia mesiaca bola spochybňovaná, ale v roku 2003 snímky z Hubblovho vesmírneho ďalekohľadu jeho existenciu definitívne potvrdili.
Rovnako ako ostatné Uranove mesiace dostala Perdita meno podľa postavy z diela Williama Shakespeara, konkrétne z hry "Zimná rozprávka" (The Winter's Tale).

</doc>
<doc id="11099" url="https://sk.wikipedia.org/wiki?curid=11099" title="Stephano (mesiac)">
Stephano (mesiac)

Stephano alebo Stefano je prirodzený satelit Urána. Je v poradí 20. objaveným mesiacom Urána. Svoju materskú planétu obieha po eliptickej dráhe s excentricitou 0,23 so sklonom k rovine rovníka Urána 143 stupňov. Od planéty je vzdialený 7 948 000 km. Z Uránových mesiacov má najmenšiu jasnosť.

</doc>
<doc id="11100" url="https://sk.wikipedia.org/wiki?curid=11100" title="Prospero (mesiac)">
Prospero (mesiac)

Prospero je prirodzený satelit Urána.

</doc>
<doc id="11101" url="https://sk.wikipedia.org/wiki?curid=11101" title="Setebos (mesiac)">
Setebos (mesiac)

Setebos je prirodzený satelit Urána. Obieha planétu retrográdne po eliptickej dráhe, ktorá má excentricitu 0,58. Jeden obeh okolo nej vykoná za 6,13 roka.

</doc>
<doc id="11102" url="https://sk.wikipedia.org/wiki?curid=11102" title="Kordélia (mesiac)">
Kordélia (mesiac)

Kordélia alebo Cordelia je mesiac planéty Urán. Obieha planétu v najmenšej vzdialenosti zo všetkých doteraz objavených mesiacov – priemerná hodnota je 49 750 kilometrov. Cordeliu objavila 20. januára 1986 americká sonda Voyager 2. Hmotnosť je ~4,4 × 1016 kg. Doba rotácie okolo vlastnej osi nie je známa.
Svoje meno dostal mesiačik po najmladšej dcére kráľa Leara zo Shakespearovej hry. Jeho ďalšie označenie je Urán VI. Po potvrdení elementov dráhy dostal dočasné meno S/1986 U 7. Od svojho objavu do roku 1997 nebol objekt pozorovaný, až kým ho na snímke nezachytil Hubblov vesmírny ďalekohľad. Cordelia je vnútorným pastierskym satelitom Uránovho prstenca Epsilon. Dráha mesiaca podlieha zmenám kvôli slapovým silám materskej planéty.

</doc>
<doc id="11107" url="https://sk.wikipedia.org/wiki?curid=11107" title="1717">
1717



</doc>
<doc id="11108" url="https://sk.wikipedia.org/wiki?curid=11108" title="Medzinárodná organizácia práce">
Medzinárodná organizácia práce

Medzinárodná organizácia práce (ILO, International Labour Organization) je špecializovaná agentúra OSN zaoberajúca sa prácou. Vznikla 28. júna 1919 na parížskej mierovej konferencii ako autonómna organizácia, neskôr pričlenená k Spoločnosti národov. Jej stanovy nazvané ústava, tvorili XIII. časť Versaillskej zmluvy a boli zahrnuté aj do ostatných mierových zmlúv uzavretých po prvej svetovej vojne. Sídlo má Ženeve vo Švajčiarsku. 
Ústava bola v roku 1944 doplnená Filadelfskou deklaráciou, ktorá formulovala všeobecné ciele a zásady činnosti. Menila sa na konferenciách v rokoch 1945, 1946, 1953, 1962 a 1973.
Najvyšším orgánom je generálna konferencia, ktorá sa schádza raz za rok v Ženeve.
Každý člen má na nej 4 delegátov: dvaja zastupujú vládu, jeden zamestnancov a jeden zamestnávateľov. Konferencia volí dvojtretinovou väčšinou správnu radu, potvrdzuje rozpočet, schvaľuje dohovory a odporúčania. Správna rada je výkonným orgánom, zložená z 56 členov, z ktorých 14 zastupuje zamestnancov, 14 zamestnávateľov a 28 vlády (z toho 1O miest je rezervovaných pre osoby zastupujúce vlády štátov, ktoré majú hlavnú úlohu v priemysle - tieto štáty určuje správna rada; ostatných 18 miest zaujímajú delegáti, ktorí sú volení každé tri roky na generálnej konferencii).
V roku 1969 organizácia dostala Nobelovu cenu za mier.

</doc>
<doc id="11109" url="https://sk.wikipedia.org/wiki?curid=11109" title="1783">
1783



</doc>
<doc id="11113" url="https://sk.wikipedia.org/wiki?curid=11113" title="29. október">
29. október



</doc>
<doc id="11116" url="https://sk.wikipedia.org/wiki?curid=11116" title="Medzinárodný menový fond">
Medzinárodný menový fond

Medzinárodný menový fond (MMF, (IMF)) je medzinárodná organizácia zodpovedná za globálny finančný systém a výpomoc jej členom na udržanie finančnej rovnováhy. Cieľom je podporovať medzinárodnú menovú spoluprácu a uľahčovať rozmach a vyrovnaný rast medzinárodného obchodu, rovnako aj podporovať stabilitu výmenných kurzov.
História.
Medzinárodný menový fond bol založený 45 krajinami vrátane bývalého Česko-Slovenska na medzinárodnej konferencii, ktorá sa konala v júli 1944 v Bretton-Woods, New Hampshire, USA. Zmluva o MMF vstúpila do platnosti 27. decembra 1945, keď 29 krajín podpísalo články dohody a odvtedy sa viackrát menila. Fond začal svoju činnosť v máji 1946. Počet členov rokmi rástol až na súčasný stav 187 členov (Október 2011).
Orgány.
Rada guvernérov MMF.
Rada guvernérov (Board of Governors) je najvyšší riadiaci orgán MMF, do ktorého všetky členské krajiny vymenúvajú guvernéra a jeho alternáta. Rada guvernérov, ktorej členmi sú ministri financií alebo guvernéri centrálnych bánk, prijíma zásadné rozhodnutia o činnosti Fondu. Schádza sa obvykle dvakrát ročne (na jarných a výročných zasadnutiach MMF a Svetovej banky).
Menový a finančný výbor.
Medzinárodný menový a finančný výbor (International Monetary and Financial Committee – IMFC) sa schádza dvakrát ročne, aby posúdil kľúčové problémy týkajúce sa medzinárodného menového systému. 
Výkonná rada.
Výkonná rada (Executive Board) má 24 výkonných riaditeľov menovaných alebo volených členskými štátmi. Každú z piatich krajín s najväčším počtom hlasov (USA, Japonsko, Nemecko, Francúzsko, Spojené kráľovstvo) ako aj Čínu, Rusko a Saudskú Arábiu zastupuje jeden výkonný riaditeľ. Ďalších šestnásť výkonných riaditeľov zastupuje jednotlivé skupiny krajín.
Generálny riaditeľ.
Generálny riaditeľ (), ktorého volia členovia výkonnej rady spomedzi seba, je jej predsedom a zároveň najvyšším riadiacim pracovníkom v organizačnej štruktúre Medzinárodného menového fondu. Je volený na päťročné obdobie a môže byť zvolený niekoľkokrát za sebou. Podľa nepísaného pravidla je generálny riaditeľ Medzinárodného menového fondu Európan a riaditeľ Svetovej banky občan USA.
Pracovníci.
V MMF pracuje približne 2690 pracovníkov zo 141 členských krajín.
Zvláštne práva čerpania (SDR).
V roku 1969 Medzinárodný menový fond zaviedol medzinárodnú rezervnú menu SDR (skratka zo "Special Drawing Rights", v slovenčine sa používa označenie "Zvláštne práva čerpania"), ktorá slúži na doplnenie existujúcich rezervných mien. Hodnota tejto meny je určená na základe hodnoty niektorých kľúčových národných mien: americký dolár, jen, britská libra a euro – krajín najviac zapojených do medzinárodného obchodného systému. Kód tejto meny, používanej napríklad aj vo vnútri MMF na vedenie účtovníctva, je podľa normy ISO 4217 skratka XDR.
Členstvo.
Medzinárodný menový fond má teraz 185 členov (Október 2007). Každý člen platí členskú kvótu v národnej mene (75%) a v konvertibilnej mene alebo v SDR (25%). Výška kvóty sa prehodnocuje každých 5 rokov a závisí od celkového ekonomického stavu krajiny. Podľa kvóty sa členom prideľujú hlasovacie práva. Zmeny vo výške kvóty, vystúpenie člena z MMF a iné dôležité zmeny musia byť odsúhlasené 85% hlasov. Na významné rozhodnutia je potrebných 70% hlasov a na bežné rozhodnutia 50% hlasov. Rozhodnutia vyžadujúce 85% hlasov môžu vetovať USA so 17,84% hlasov alebo skupina Nemecka, Francúzska a Veľkej Británie s 15,91% hlasov. Kvóta okrem hlasovacieho práva ovplyvňuje aj množstvo prostriedkov, ktoré štát môže čerpať zo zdrojov fondu.
Tabuľka 21 najvplyvnejších členov:
Dohľad.
MMF nemá donucovacie práva, ale môže zlepšiť komunikáciu medzi členskými krajinami a formulovať odporúčania pre riešenie ekonomických problémov danej krajiny. K členským povinnostiam patrí poskytovanie informácií o stave národnej ekonomiky. Fond vypracúva analýzy stavu ekonomiky každej členskej krajiny a organizuje pravidelné stretnutia zástupcov MMF s predstaviteľmi členskej krajiny. Podobný dialóg vedie fond aj s regionálnymi organizáciami ako je Európska únia.
Fond pravidelne hodnotí aj stav globálnej ekonomiky ako celku. Publikuje "svetový hospodársky výhľad" (world economic outlook) a "správu o globálnej finančnej stabilite" (global financial stability reports).
Úvery.
Fond disponuje rozsiahlymi finančnými zdrojmi, ktoré sú tvorené predovšetkým členskými kvótami. Tieto zdroje sa dočasne poskytujú krajinám s nevyváženou platobnou bilanciou, ktorým chýba konvertibilná mena na splatenie svojich záväzkov. Členský štát môže čerpať zdroje v menách ostatných členov výmenou za ekvivalentnú sumu vo vlastnej mene. Fond za čerpanie svojich zdrojov účtuje poplatky a vyžaduje, aby dlžná krajina včas kúpila svoju menu späť. Poplatky majú spravidla formu úroku odvodeného od výšky trhovej úrokovej sadzby.
Práva čerpania sú rozdelené do tzv. tranží ("tranches"). Zlatá tranža ("reserve tranche") je automatické čerpanie úveru vo výške 25% kvóty. Pred čerpaním zlatej tranže je 75% kvóty splatnej v národnej mene. Po nákupe zlatej tranže stúpne podiel národnej meny v členskej kvóte na 100%. Ďalšie čerpanie úveru vyžaduje súhlas fondu a je rozdelené do 4 úverových tranží ("credit tranches") po 25% kvóty. Vklad národnej meny vo fonde môže takto stúpnuť na 200% kvóty. Pre čerpanie úveru nad 100% kvóty musí štát dokázať, že zaviedol dostatočné opatrenia na zlepšenie svojej platobnej bilancie.
Okrem tranží sa prostriedky fondu sprístupňujú aj prostredníctvom tzv. facilít ("facilities"). Počas histórie fondu vzniklo niekoľko facilít určených na rôzne účely a poskytovaných za rôznych podmienok:
Všetky úvery od fondu sú podmienené potrebou kompenzovať nevyváženú platobnú bilanciu. S výnimkou zlatej tranže sú všetky úvery podmienené aj vypracovaním plánu na odstránenie problémov s platobnou bilanciou. Fond môže formulovať konkrétne odporúčania pre riešenie finančných problémov krajiny. Odporúčania fondu smerujú k redukcii sociálneho štátu a podpore voľného trhu a sú preto často terčom kritiky.

</doc>
<doc id="11117" url="https://sk.wikipedia.org/wiki?curid=11117" title="17. október">
17. október



</doc>
<doc id="11118" url="https://sk.wikipedia.org/wiki?curid=11118" title="Ofélia (mesiac)">
Ofélia (mesiac)

Ofélia alebo Ophelia je prirodzený satelit Urána.

</doc>
<doc id="11119" url="https://sk.wikipedia.org/wiki?curid=11119" title="Bianka (mesiac)">
Bianka (mesiac)

Bianka alebo Bianca je prirodzený satelit Urána. Je to v poradí tretí mesiac tejto planéty a nachádza sa vo vzdialenosti . Jeho veľkosť je približne 22 kilometrov a hmotnosť je 9,2 × 1016 kg. Obežná doba okolo planéta je 0.434578986 dní.
Mesiac objavila 23. januára 1986 americká sonda Voyager 2.

</doc>
<doc id="11120" url="https://sk.wikipedia.org/wiki?curid=11120" title="Desdemona (mesiac)">
Desdemona (mesiac)

Desdemona je prirodzený satelit Urána, v poradí od planéty je to piaty mesiac.
Mesiac obieha vo vzdialenosti 62 600 kilometrov a jeho rozmery sú 29 kilometrov. Hmotnosť mesiaca je približne 1,8×1017 kg. Jeden obeh okolo planéty Urán mu trvá 0,473651 dňa, doba rotácie okolo vlastnej osi nie je známa.
Mesiac bol objavený 13. januára 1986 americkou sondou Voyager 2 (Stephen P. Synnott).

</doc>
<doc id="11121" url="https://sk.wikipedia.org/wiki?curid=11121" title="Rozalinda (mesiac)">
Rozalinda (mesiac)

Rozalinda alebo Rosalind je mesiac planéty Urán, ktorý obieha materské teleso vo vzdialenosti 69 927 km. Objavila ho americká sonda Voyager 2 13. januára 1986. Jeden obeh okolo planéty trvá 0,558549 dňa. Doba rotácie okolo vlastnej osi nie je známa.

</doc>
<doc id="11122" url="https://sk.wikipedia.org/wiki?curid=11122" title="8. december">
8. december



</doc>
<doc id="11123" url="https://sk.wikipedia.org/wiki?curid=11123" title="Kressida (mesiac)">
Kressida (mesiac)

Kressida alebo Cressida je v poradí štvrtý prirodzený satelit planéty Urán. Satelit objavili 9. januára 1986 prostredníctvom americkej sondy Voyager 2. Dočasné označenie bolo S/1986 U 3.
Rozmery mesiaca sú 92 × 74 × a jeho hmotnosť je 3,4 × 1017 kg. Jeden obeh okolo planéty mu zaberie 0,46357 dňa.

</doc>
<doc id="11124" url="https://sk.wikipedia.org/wiki?curid=11124" title="Belinda (mesiac)">
Belinda (mesiac)

Belinda je prirodzený satelit planéty Urán, planétu obieha vo vzdialenosti 75 260 kilometrov. Satelit objavila v roku 1986 americká sonda Voyager 2.
Rotácia okolo vlastnej osi je viazaná, teda zodpovedá dobe obehu okolo planéty. Povrchová teplota sa pohybuje okolo 64 Kelvinov.

</doc>
<doc id="11126" url="https://sk.wikipedia.org/wiki?curid=11126" title="Júlia (mesiac)">
Júlia (mesiac)

Júlia alebo Juliet je šiesty mesiac v poradí od planéty Urán a je od neho vzdialený 64 360 kilometrov. Hmotnosť je 5,6 × 1017 kg. Jeden obeh okolo planéty mu zaberie 0,493066 dňa. Doba rotácie okolo osi nie je známa.
Objavený bol 3. januára 1986 americkou sondou Voyager 2 (Stephen P. Synnott).

</doc>
<doc id="11127" url="https://sk.wikipedia.org/wiki?curid=11127" title="Terry Gilliam">
Terry Gilliam

Terence Vance Gilliam (* 22. november 1940, Minneapolis, Minnesota, USA) je anglo-americký filmový režisér.
Preslávil sa ako člen skupiny Monty Python. Je autorom animovaných pasáží v jednotlivých dieloch.
Gilliam sa narodil v Minnesote, na strednú a vysokú školu chodil v Los Angeles. Svoju kariéru začal ako animátor a karikaturista. K skupine Monty Python sa pripojil ako animátor ich diel, ale nakoniec sa stal jej plnohodnotným členom a dostal herecké úlohy. V 70. rokoch sa stal režisérom hraných filmov. Vo väčšine svojich filmov sa venuje téme predstavivosti a jej významu pre život, vyjadruje svoj odpor k byrokracii a autoritárstvu a jeho postavy čelia temným alebo paranoidným situáciám. Jeho vlastné scenáre obsahujú prvky čiernej komédie a tragikomédie, ako aj prekvapivé konce.
V roku 1988 získal Gilliam spolu s ostatnými členmi skupiny Monty Python cenu BAFTA Awards za výnimočný prínos britskej kinematografii. V roku 2009 získal Gilliam BAFTA Fellowship za celoživotné dielo.

</doc>
<doc id="11130" url="https://sk.wikipedia.org/wiki?curid=11130" title="2006">
2006

Rok 2006 (MMVI) bol kalendárny rok, ktorý v súlade s gregoriánskym kalendárom začal v nedeľu 1. januára a skončil v nedeľu 31. decembra.

</doc>
<doc id="11132" url="https://sk.wikipedia.org/wiki?curid=11132" title="2007">
2007

Rok 2007 (MMVII) bol kalendárny rok, ktorý v súlade s gregoriánskym kalendárom začal v pondelok 1. januára a skončil v pondelok 31. decembra.

</doc>
<doc id="11134" url="https://sk.wikipedia.org/wiki?curid=11134" title="2008">
2008

Rok 2008 (MMVIII) bol priestupný kalendárny rok, ktorý v súlade s gregoriánskym kalendárom začal v utorok 1. januára a skončil v stredu 31. decembra.
Rok 2008 bol označený za:
V čínskej astrológii, väčšina roku 2008, začínajúc 7. februárom, je "Rok potkana". Ďalší Rok potkana bude v roku 2020.

</doc>
<doc id="11136" url="https://sk.wikipedia.org/wiki?curid=11136" title="2009">
2009

Rok 2009 (MMIX) bol kalendárny rok, ktorý v súlade s gregoriánskym kalendárom začal vo štvrtok 1. januára a skončil vo štvrtok 31. decembra.
Rok 2009 bol označený za:

</doc>
<doc id="11137" url="https://sk.wikipedia.org/wiki?curid=11137" title="2010">
2010

Rok 2010 (MMX) bol kalendárny rok, ktorý v súlade s gregoriánskym kalendárom začal v piatok 1. januára a skončil v piatok 31. decembra.
Rok 2010 bol označený za:

</doc>
<doc id="11140" url="https://sk.wikipedia.org/wiki?curid=11140" title="Adam František Kollár">
Adam František Kollár

Adam František Kollár de Keresztény (; * 17. apríl 1718, Terchová – † 10. júl 1783, Viedeň) bol slovenský spisovateľ, právny historik, knihovník. Pre múdrosť a rozhľadenosť ho nazývali „slovenským Sokratom“.
Životopis.
Študoval na gymnáziu v Banskej Bystrici, v Banskej Štiavnici, 1734 – 1736 v Trnave, kde vstúpil do jezuitského rádu. Z rádu však vystúpil pre názorové nezhody ešte pred vysvätením. V roku 1740 – 1742 študoval filozofiu, 1746 – 1748 teológiu vo Viedni. Sprvu učiteľ, 1748 skriptor, 1749 druhý, 1758 prvý kustód, 1772 vedúci, 1774 v hodnosti dvorného radcu riaditeľ Dvornej knižnice vo Viedni. Zaslúžil sa o jej rozvoj: 1758 – 1766 vypracoval 4-zv. systematický katalóg jej teologických tlačí, od 1759 kompletizoval a vydával súpis jej rukopisných kódexov.
Bol osobným poradcom kráľovnej a niektorých ministrov (v službách Márie Terézie ako odborný poradca dvora pre uhorské záležitosti v otázkach historicko-právnych, majetkovo-právnych a v oblasti školstva; dokonca panovníčka bola aj krstnou mamou jeho jediného dieťaťa, dcéry Márie Terézie), členom vedeckých komisií a dvorským radcom pre reformu školstva. Ovládal niekoľko cudzích jazykov. Jeho najvýznamnejšou prácou ako knihovníka bolo vyd. 7 zv. zastaraných a neprístupných katalógov od Petra Lambecia. Je autorom prameňov k dejinám Viedne a k tureckej expanzii v Uhorsku. Osvedčil sa ako znalec zákonov, dejín, filozofie a pedagogiky, slovanských, orientálnych jazykov a ako editor slovníkov. Chcel založiť vedeckú spoločnosť „Societas literaria“ podľa príkladu Francúzskej akadémie, ale pre chýbajúcu podporu jezuitov mu snaha nevyšla. Miesto toho začal vydávať dvojtýždenník "Privilegierte Anzeigen (Výsadné oznamy)" s prehľadom posledných vedeckých výsledkov. 
V roku 1775 mu Mária Terézia obnovila šľachtictvo, ktoré mu vlastne prináležalo už po predkoch z otcovej strany. Panovníčka mu darovala aj bývalý jezuitský majetok, dedinu Keresztény v Šopronskej stolici (dnes súčasť obce Egyházasfalu). Držala nad ním ochrannú ruku v čase rôznych útokov na jeho osobu zo strany uhorskej šľachty a katolíckej cirkvi a bola dokonca krstnou matkou jeho dcéry. Ako šľachtic si k menu začal písať latinsko-maďarský prídomok "de Keresztény". 
V roku 1778 vznikla jeho pričinením viedenská Akadémia orientálnych jazykov.
V oblasti jazykovedy pripravil a vydal viacero gramatík a učebníc latinčiny, doplnil a vydal gramatiku tureckého jazyka, pripravil aj antológiu perzskej literatúry, prekladal z turečtiny a arabčiny. Ako archivár a editor vydal okrem vyššie uvedených i ďalšie zbierky dokumentov, z ktorých dominoval 25-zväzkový rukopis uhorského diplomatára. Pre zreformované gymnáziá vydal učebnice latinčiny. Systematicky sa venoval štúdiu uhorských a rakúskych dejín. Vlastnil jednu z najväčších súkromných knižníc.
Vo svojich publikovaných projektoch požadoval zrušenie nevoľníctva, zdanenie šľachty a zavedenie náboženskej slobody. Poukazoval na to, že stará feudálna spoločnosť potrebuje zásadné reformy. Kollár svojimi názormi ovplyvnil školské reformy Márie Terézie. Prejavil sa ako stúpenec osvietenského absolutizmu, žiadal rovnosť občanov. Maďarská šľachta ich odmietala lebo sa nimi cítila ohrozená. Kollár presadzoval posilnenie panovníckej moci (dielo "De originibus et usu perpetuo potestatis legilatoriae circa sacra apost. regnum Ungariae"). Pobúrenie maďarských zástupcov v parlamente vyústilo do verejného pálenia Kollárových diel na bratislavskom námestí. Kollár ako prvý Slovák založil rozsiahlu knižnicu a s podporou viedenského dvora rozvinul vedecké štúdium slovanských dejín.

</doc>
<doc id="11141" url="https://sk.wikipedia.org/wiki?curid=11141" title="1923">
1923



</doc>
<doc id="11142" url="https://sk.wikipedia.org/wiki?curid=11142" title="Pastier (súhvezdie)">
Pastier (súhvezdie)

Pastier (), ktorého názov pochádza z Egypta, je jedným z 88 moderných súhvezdí a tiež jedným zo 48 súhvezdí, ktorých zoznam zostavil Ptolemaios. Jeho súčasťou je štvrtá najjasnejšia hviezda na nočnej oblohe a najjasnejšia hviezda na severnej oblohe – Arktúr.
Všeobecne je súhvezdie Pastier označované ako Strážca medveďov, pretože sa javí, akoby dával pozor na súhvezdia Veľká medvedica a Malá medvedica. Existuje niekoľko verzií mýtu o jeho pôvode. 
Súhvezdie sa nachádza medzi deklináciou 0° a +60°, 13 a 16 hodín rektascenzie na oblohe. Na území Slovenska je súhvezdie čiastočne cirkumpolárne a zvyšok sa dá najlepšie pozorovať na jar. V Pastierovi leží radiant výdatného zimného meteorického roja – Kvadrantidy. Súhvezdie obsahuje niekoľko slabých galaxií.
Pozoruhodné prvky.
Hviezdy.
Najjasnejšia hviezda alfa sa volá Arcturus (v poslovenčenej verzii Arktúr). Názov Arcturus znamená jazdec na medveďovi. Patrí do skupiny oranžových obrov s magnitúdou 0. Je to štvrtá najjasnejšia hviezda oblohy a zároveň prvá najjasnejšia hviezda severnej oblohy. Tvorí jeden z vrcholov "Jarného trojuholníka" (); ďalšími vrcholmi sú hviezdy Spika (α Virginis) a Denebola (β Leonis). Nájdeme ho ľahko pomocou Veľkého voza: Ak sa pozrieme v smere, ktorý ukazujú hviezdy Mizar a Alkaid, dostaneme sa k Arktúrovi. Dôvodom, prečo patrí k najjasnejším hviezdam oblohy, je aj jeho relatívna blízkosť k Slnku - len 37 ly.
Druhá najjasnejšia hviezda v tomto súhvezdí so zdanlivou magnitúdou 2,7, epsilon Boo, sa nazýva Izar, čiže pás, alebo Pulcherrima, „najkrajšia“. Je skutočne považovaná za najkrajšiu dvojhiezdu na oblohe. Zo zmien spektra vieme, že žltá zložka ja sama dvojitá, takže Izar je vlastne trojhviezdou. 
Beta Bootis s menom Nekkar má jasnosť iba 3,5 magnitúdy a je až šiestou najjasnejšou v súhvezdí. Pod nízku jasnosť Nekkaru sa viac ako jeho skutočná svietivosť podpísala veľká vzdialenosť od Zeme, až 219 ly.
Dvojhviezda rozlíšiteľná dokonca už voľným okom je ní1 a ní2 Bootis. Ich vzájomná vzdialenosť 14 oblúkových minút zodpovedá zhruba polomeru mesačného kotúča. Ďalšie ľahko rozlíšiteľné dvojhviezdy sú kappa Bootis, mí Bootis, ksí Bootis, pí Bootis, chí Bootis, iota Bootis a delta Bootis.
Theta Bootis s menom Asellus Primus je pomerne blízko k Zemi (48 ly) ležiaca žltobiela hviezda hlavnej postupnosti. Vo vzdialenosti 70″ ju sprevádza slabý červený trpaslík.
Medzi jasné premenné hviezdy patria W Bootis a R Bootis.
Pozoruhodné objekty na oblohe.
NGC 5466 je voľná guľová hviezdokopa, ktorú môžeme pozorovať s väčšinou ďalekohľadov. Objavil ju William Herschel 17. mája 1784.
Najjasnejšia galaxia v Pastierovi je NGC 5248 s magnitúdou 10,2. NGC 5676 je špirálová galaxia jasnosti 10,9 magnitúd, ktorá leží v severnej časti súhvezdia. NGC 5548 s magnitúdou 12,5 je aktívnou špirálovou galaxiou.
Okolo τ Bootis obieha exoplanéta (planéta mimo Slnečnej sústavy) typu „horúci Jupiter“.
Silným zdrojom röntgenového, infračerveného a rádiového žiarenia je superobria galaxia 3C 295. Je od nás vzdialená 5 miliónov svetelných rokov a v jej jadre je supermasívna čierna diera.
19. marca 2008 sa v Pastierovi objavilo vzplanutie gama žiarenia zvané tiež gama záblesk. Dostalo označenie GRB080319B a bolo svojho času tiež najjasnejším objaveným objektom vôbec, 2,5-miliónkrát jasnejším než najjasnejšia známa supernova.
Meteorický roj Kvadrantidy je pomenovaný podľa zaniknutého súhvezdia "Quadrans Muralis", ktoré je teraz súčasťou súhvezdia Pastier. Svoje maximum dosahujú začiatkom januára.
História a mytológia.
Ak vezmeme do úvahy aj menej jasné hviezdy, vyzerá súhvezdie Pastier ako veľká postava človeka, ktorá sa pozerá smerom k Veľkému vozu. Nie je úplne jasné, koho konkrétne má Pastier predstavovať. Podľa jednej verzie to bol oráč, ktorý riadil voly v súhvezdí Veľký voz pomocou svojich dvoch psov "Chara" a "Asterion" (zo súhvezdia Poľovné psy). Voly boli pripútané k polárnej osi, a tak udržoval Pastier nebesá v neustálej rotácii.
Pastier mal tiež údajne vynájsť pluh. Vraví sa, že toto veľmi potešilo bohyňu poľnohospodárstva Ceres, ktorá poprosila Jupitera, aby Pastiera za odmenu natrvalo upevnil na nebi.
Iná verzia zobrazuje Pastiera ako pestovateľa hrozna menom Ikarios, ktorý jedného dňa dovolil rímskemu bohovi Bakhovi, aby si prezrel jeho vinohrad. Bakhus mu prezradil tajomstvo výroby vína. Ten bol týmto alkoholickým nápojom tak ohromený, že pozval priateľov, aby ho ochutnali. Keďže ešte nikdy predtým víno nepili, vypili ho príliš veľa, a na druhý deň sa zobudili s príšerným stavom opilosti. Mylne sa domnievali, že ich Ikarios chcel otráviť. Dohodli sa, že Ikarios by mal zaplatiť vlastným životom a v spánku ho rýchlo zavraždili.
Podľa iného výkladu je súhvezdie Pastier stotožnené s Arkasom, synom boha Dia a bohyne Kallisto. Arkasa vychoval jeho starý otec z matkinej strany Lykaón, ku ktorému sa jedného dňa prišiel Zeus najesť. Aby si overil, či hosť je skutočne kráľ bohov, zabil Lykaón svojho vnuka a z jeho mäsa pripravil jedlo. Zeus si to všimol a veľmi sa nahneval, pričom Lykaóna premenil na vlka a svojmu synovi dal späť život.
Medzitým Diova žena Héra premenila Kallisto na medvedicu, pretože sa hnevala na nevernosť svojho muža. Keď Arkas vyrástol, stretol túto medvedicu, a pretože ju zjavne nespoznal ako svoju matku, začal ju prenasledovať. Kallisto, nasledovaná Arkasom, sa ukryla v chráme, posvätnom mieste, ktorého znevažovači boli odsúdení na smrť. Aby sa vyhli takému osudu, rozhodol sa Zeus, že ich umiestni na nebo; Arkasa ako Pastiera a Kallisto ako Veľkú medvedicu.
Toto je zriedkavá verzia mýtu, pretože väčšinou je Arkas tiež premenený na medveďa (a stane sa tak súhvezdím Malý medveď) a v takých verziách nie je ani zmienka o Pastierovi. Malý voz a Veľký voz sú obrazce, ktorých identifikácia vznikla v neskorom klasickom Grécku a Ríme, a Pastier si uchoval odlišné spojenia, ktoré sa datujú do oveľa skorších dôb.
Podľa niekoľkých starovekých gréckych legiend, ako aj podľa iných skorých stredomorských kultúr, bol Pastier považovaný za Atlasa, pretože je na oblohe vo vhodnej polohe (ramená má blízko Polárky, ale jeho telo stojí blízko ekliptiky). Ako taký mohol spolu so skoršími interpretáciami iných súhvezdí (napr. Drak, Veľký voz, Malý voz) tvoriť pôvod mýtu o jablkách Hesperidiek, ktoré sú súčasťou mýtu o dvanástich prácach Herakla.

</doc>
<doc id="11144" url="https://sk.wikipedia.org/wiki?curid=11144" title="1702">
1702



</doc>
<doc id="11145" url="https://sk.wikipedia.org/wiki?curid=11145" title="1703">
1703



</doc>
<doc id="11146" url="https://sk.wikipedia.org/wiki?curid=11146" title="1704">
1704



</doc>
<doc id="11147" url="https://sk.wikipedia.org/wiki?curid=11147" title="1707">
1707



</doc>
<doc id="11148" url="https://sk.wikipedia.org/wiki?curid=11148" title="1709">
1709



</doc>
<doc id="11149" url="https://sk.wikipedia.org/wiki?curid=11149" title="1708">
1708



</doc>
<doc id="11150" url="https://sk.wikipedia.org/wiki?curid=11150" title="1710">
1710



</doc>
<doc id="11151" url="https://sk.wikipedia.org/wiki?curid=11151" title="1711">
1711



</doc>
<doc id="11152" url="https://sk.wikipedia.org/wiki?curid=11152" title="1714">
1714

1714 (MDCCXIV) bol kalendárny rok 10. rokov 18. storočia po Kr. Rozdiel medzi gregoriánskym a juliánskym kalendárom bol 11 dní.

</doc>
<doc id="11153" url="https://sk.wikipedia.org/wiki?curid=11153" title="1715">
1715

Udalosti.
Vynález prvých parných lokomotív.
V Uhorsku bol vykonaný celokrajinský súpis obyvateľstva z dôvodu výberu daní.

</doc>
<doc id="11154" url="https://sk.wikipedia.org/wiki?curid=11154" title="1718">
1718



</doc>
<doc id="11155" url="https://sk.wikipedia.org/wiki?curid=11155" title="1719">
1719



</doc>
<doc id="11156" url="https://sk.wikipedia.org/wiki?curid=11156" title="1720">
1720

Udalosti.
V Uhorsku bol vykonaný celokrajinský súpis obyvateľstva z dôvodu výberu daní.

</doc>
<doc id="11157" url="https://sk.wikipedia.org/wiki?curid=11157" title="1712">
1712



</doc>
<doc id="11158" url="https://sk.wikipedia.org/wiki?curid=11158" title="1721">
1721



</doc>
<doc id="11159" url="https://sk.wikipedia.org/wiki?curid=11159" title="1724">
1724



</doc>
<doc id="11160" url="https://sk.wikipedia.org/wiki?curid=11160" title="1725">
1725



</doc>
<doc id="11161" url="https://sk.wikipedia.org/wiki?curid=11161" title="1726">
1726



</doc>
<doc id="11162" url="https://sk.wikipedia.org/wiki?curid=11162" title="1728">
1728



</doc>
<doc id="11163" url="https://sk.wikipedia.org/wiki?curid=11163" title="1729">
1729



</doc>
<doc id="11164" url="https://sk.wikipedia.org/wiki?curid=11164" title="1730">
1730



</doc>
<doc id="11165" url="https://sk.wikipedia.org/wiki?curid=11165" title="1731">
1731



</doc>
<doc id="11166" url="https://sk.wikipedia.org/wiki?curid=11166" title="1733">
1733



</doc>
<doc id="11167" url="https://sk.wikipedia.org/wiki?curid=11167" title="1734">
1734



</doc>
<doc id="11168" url="https://sk.wikipedia.org/wiki?curid=11168" title="1735">
1735



</doc>
<doc id="11169" url="https://sk.wikipedia.org/wiki?curid=11169" title="1737">
1737

Udalosti.
Bolo založené americké mesto Richmond, Virgínia

</doc>
<doc id="11170" url="https://sk.wikipedia.org/wiki?curid=11170" title="1738">
1738



</doc>
<doc id="11171" url="https://sk.wikipedia.org/wiki?curid=11171" title="1739">
1739



</doc>
<doc id="11172" url="https://sk.wikipedia.org/wiki?curid=11172" title="1740">
1740



</doc>
<doc id="11173" url="https://sk.wikipedia.org/wiki?curid=11173" title="1742">
1742



</doc>
<doc id="11174" url="https://sk.wikipedia.org/wiki?curid=11174" title="1743">
1743



</doc>
<doc id="11176" url="https://sk.wikipedia.org/wiki?curid=11176" title="1746">
1746



</doc>
<doc id="11177" url="https://sk.wikipedia.org/wiki?curid=11177" title="1747">
1747



</doc>
<doc id="11178" url="https://sk.wikipedia.org/wiki?curid=11178" title="1749">
1749



</doc>
<doc id="11179" url="https://sk.wikipedia.org/wiki?curid=11179" title="1751">
1751



</doc>
<doc id="11180" url="https://sk.wikipedia.org/wiki?curid=11180" title="1752">
1752



</doc>
<doc id="11181" url="https://sk.wikipedia.org/wiki?curid=11181" title="1754">
1754



</doc>
<doc id="11182" url="https://sk.wikipedia.org/wiki?curid=11182" title="1755">
1755



</doc>
<doc id="11183" url="https://sk.wikipedia.org/wiki?curid=11183" title="1756">
1756



</doc>
<doc id="11184" url="https://sk.wikipedia.org/wiki?curid=11184" title="1757">
1757



</doc>
<doc id="11185" url="https://sk.wikipedia.org/wiki?curid=11185" title="1759">
1759



</doc>
<doc id="11186" url="https://sk.wikipedia.org/wiki?curid=11186" title="1760">
1760



</doc>
<doc id="11187" url="https://sk.wikipedia.org/wiki?curid=11187" title="1761">
1761



</doc>
<doc id="11188" url="https://sk.wikipedia.org/wiki?curid=11188" title="1762">
1762



</doc>
<doc id="11189" url="https://sk.wikipedia.org/wiki?curid=11189" title="1763">
1763



</doc>
<doc id="11190" url="https://sk.wikipedia.org/wiki?curid=11190" title="1764">
1764



</doc>
<doc id="11192" url="https://sk.wikipedia.org/wiki?curid=11192" title="1766">
1766



</doc>
<doc id="11193" url="https://sk.wikipedia.org/wiki?curid=11193" title="1767">
1767



</doc>
<doc id="11195" url="https://sk.wikipedia.org/wiki?curid=11195" title="1773">
1773



</doc>
<doc id="11196" url="https://sk.wikipedia.org/wiki?curid=11196" title="1774">
1774



</doc>
<doc id="11197" url="https://sk.wikipedia.org/wiki?curid=11197" title="1777">
1777



</doc>
<doc id="11199" url="https://sk.wikipedia.org/wiki?curid=11199" title="1780">
1780



</doc>
<doc id="11200" url="https://sk.wikipedia.org/wiki?curid=11200" title="1785">
1785



</doc>
<doc id="11201" url="https://sk.wikipedia.org/wiki?curid=11201" title="1786">
1786



</doc>
<doc id="11209" url="https://sk.wikipedia.org/wiki?curid=11209" title="1797">
1797



</doc>
<doc id="11210" url="https://sk.wikipedia.org/wiki?curid=11210" title="1798">
1798



</doc>
<doc id="11212" url="https://sk.wikipedia.org/wiki?curid=11212" title="1800">
1800



</doc>
<doc id="11213" url="https://sk.wikipedia.org/wiki?curid=11213" title="70. roky 18. storočia">
70. roky 18. storočia



</doc>
<doc id="11222" url="https://sk.wikipedia.org/wiki?curid=11222" title="Inverzia teploty vzduchu">
Inverzia teploty vzduchu

Inverzia teploty vzduchu alebo teplotná inverzia je meteorologický jav, keď teplota vzduchu v niektorej vrstve dolnej atmosféry s výškou neklesá, ale stúpa. Teplotné inverzie sú sledované predovšetkým v súvislosti s ich vplyvom na mieru znečistenia ovzdušia.
Teplotná inverzia znamená stav, kedy teplý vzduch sa nachádza vyššie od zemského povrchu ako studený. Aj keď táto situácia je v istom ohľade „nelogická“, stav je to veľmi stabilný, pretože teplý vzduch má nižšiu hustotu, teda sa mu „nechce“ klesať dole. Atmosféra sa následkom toho nepremiešava. Splodiny pochádzajúce napr. z komínov sa potom nerozptyľujú a zostávajú v priestore nad mestom (tzv. zadymovanie).
Príčin vzniku inverzií môže byť niekoľko. V zime sa napr. môže vzduch pri povrchu nadmerne ochladiť v dôsledku radiačného vyžarovania. Žiarenie zo slnka nemôže túto stratu kompenzovať, okrem iného aj preto, že slnko sa v zime zdržuje nízko nad obzorom (ešte extrémnejšia môže byť situácia v horských dolinách, ktoré sú v zime takmer sústavne v tieni).
Inverzie vyvoláva aj snehová pokrývka, ktorá bráni výmene tepla medzi vzduchom a zemským povrchom (povrch „ohrieva“, vzduch nad ním ochladzuje) a navyše, vďaka bielej farbe odráža i značné množstvo dopadajúceho tepla.
Ďalšie možné príčiny vzniku inverzií súvisia so vzdušnou vlhkosťou (para alebo oblačnosť značne radiačne vyžaruje a okolitý vzduch sa ich následkom ochladzuje), eventuálne s dynamikou atmosféry (dotyk teplých a studených atmosférických frontov, vplyv prúdenia, a podobne).
Delenie inverzií podľa ich vzniku.
Pod vplyvom slnečného žiarenia sa zemský povrch ohrieva a zároveň aj toto teplo spotrebúva, čo sa prejavuje jeho ochladzovaním najmä v nočných hodinách, keď nie je zabezpečený príkon slnečnej energie. Týmto sa ochladzuje aj priliehajúca vrstva objemu vzduchu nad týmto ochladeným zemským povrchom a nad touto vrstvou vzduchu sa nachádza teplejšia vrstva vzduchu. V zime sa inverzie vyskytujú i cez deň, keďže sneh dobre odráža slnečné žiarenie a tak zabraňuje zohrievaniu zemského povrchu.
Vzniká nadsunutím teplejšieho vzduchu nad chladnejšiu vzduchovú hmotu napr. ak sa zohriaty objem vzduchu nad pevninou nasunie nad chladnú morskú hladinu.
Vzniká pri atmosférických frontoch, keď sa stretávajú na jednom mieste dva fronty s odlišnou teplotou vzduchových hmôt.
Vznikajú zosúvaním tzv. subsidenciou stabilného objemu vzduchu najmä v tlakových výšach, pre ktorú je subsidencia typická.

</doc>
<doc id="11224" url="https://sk.wikipedia.org/wiki?curid=11224" title="Cyrilika">
Cyrilika

Cyrilika alebo cyrilské písmo môže byť:
Tento článok sa zaoberá prvým významom slova. Abeceda cyrilského písma sa nazýva cyrilská abeceda (alebo azbuka). O významoch slova azbuka pozri azbuka.
Dejiny cyriliky.
Cyrilské písmo vzniklo z hlaholiky a gréckej abecedy. Pôvodne bolo vytvorené pre zápis staroslovienskeho jazyka.
V starom Bulharsku (pokrývajúcom vtedy väčšie územie ako dnes), kam po vyhnaní z Veľkej Moravy (885/886) utiekli niektorí z vyhnaných Metodových žiakov, sa popri hlaholike rozšírila praktickejšia cyrilika. Cyrilika sa konštituovala vo východobulharskom prostredí (pravdepodobne v Preslavi) na konci 9. alebo začiatkom 10. storočia, vznikla z veľkých písmen gréckej abecedy, pričom ale minimálne 10 písmen charakteristických pre slovanské jazyky je odvodených z hlaholiky. Svoj názov cyrilika dostala na počesť svätého Cyrila. Cyrilika vznikla v Bulharsku ako súčasť snáh o jeho osamostatnenie od Byzantskej ríše; duchovní mali namiesto byzantského úradného jazyka gréčtiny prejsť na jazyk slovanský, k čomu potrebovali vhodné písmo. Cyrilika je jednoduchšia a praktickejšia ako hlaholika. Zavedenie cyriliky oficiálne potvrdil až cár Simeon (893 – 927). Z Bulharska sa cyrilika šírila do okolitých slovanských krajín a Rumunska, a to najmä do tých krajín, ktoré sa pridržiavali byzantského obradu.
Moderná typografická podoba cyrilskej abecedy, tzv. azbuka (resp. graždanka), pochádza zo začiatku 18. storočia a je výsledkom úprav v Rusku za cára Petra Veľkého. Používa sa dodnes na Ukrajine, v Rusku ako aj v mnohých ďalších krajinách na území bývalého Sovietskeho zväzu a jeho vazalských štátov (mongolčina), ako aj v Bulharsku, Srbsku, Čiernej Hore a Macedónsku. Azbuku / cyriliku používali do 18. stor. aj valašskí a sedmohradskí Rumuni.
Cyrilika na Slovensku.
V cirkevnom prostredí sa cyrilika používa podnes aj na Slovensku v gréckokatolíckej a pravoslávnej cirkvi v bohoslužobnej oblasti pri zápise cirkevnoslovanských textov. V minulosti sa používala aj pri zápise literárnych a úradných textov, a to aj mimo cirkevného prostredia. Na začiatku 20. storočia začala gréckokatolícka cirkev vydávať knihy s bohoslužobnými textami pre ľud (tzv. zborníky), ktoré už neboli písané cyrilikou, ale latinkou. Oficiálne bohoslužobné knihy pre duchovenstvo sú však dodnes tlačené výhradne cyrilikou.
Za najstarší cyrilský nápis na slovenskom území sa považuje náhrobný kameň kniežaťa Presiana z konca 10. storočia, ktorý bol nájdený pri rotunde v Michalovciach (v súčasnosti uložený v Zemplínskom múzeu v Michalovciach).
Modernú cyriliku okrem toho používajú aj Rusíni pri zápise textov v rusínskom jazyku, existuje však tendencia zapisovať rusínske texty paralelne aj latinkou.
Zápis čísiel v cyrilike.
V staroslovienčine a cirkevnej slovančine sa na zapisovanie čísel používali rôzne cyrilské písmená. Systém presne kopíroval zápis čísiel pomocou gréckej alfabety. (Tabuľka s rozpisom číselných hodnôt.)

</doc>
<doc id="11225" url="https://sk.wikipedia.org/wiki?curid=11225" title="Diaľnica">
Diaľnica

Diaľnica alebo zastarane autostráda (do roku 1938 aj "autodráha, diaľková cesta") je v jednotlivých štátoch rôzne definovaný druh väčšinou viacpruhovej cestnej komunikácie s obmedzeným prístupom, ktorá slúži na rýchle dopravné spojenie medzi dôležitými centrami, a ktorá má len mimoúrovňové križovatky.
Sieť diaľnic na Slovensku rástla približne o 130 kilometrov za 10 rokov (1995 - 198 km, 2005 - 328 + 6 km, 2015 - 463 + 1). Za rok 2016 však nepribudol ani jeden kilometer, keď stav 1. januára 2017 bol 464 km a rovnako v roku 2018 nebol otvorený ani jeden úsek 1. januára 2019 483km, 2020 496 km, 2021 521km a 2022 545 km. Bližšie informácie o diaľničnej sieti Slovenska sa nachádzajú v zozname diaľnic. Základná diaľničná sieť na Slovensku je doplnená o sieť rýchlostných ciest. Bližšie informácie o sieti rýchlostných ciest na Slovensku sa nachádzajú v zozname rýchlostných ciest. Najväčšie siete diaľnic v súčasnosti majú USA, Čína a Nemecko.
Diaľnica v iných jazykoch.
Pojem diaľnica je dobre preložiteľný v Európe ("Autobahn, autostrada, autoroute, motorway"). V Amerike, kde je cestný systém komplikovanejší, zodpovedá diaľnici najlepšie "freeway, limited-access highway, superhighway", v niektorých štátoch USA a v Kanade aj "expressway". Slovo "highway" je všeobecnejší termín a zahŕňa okrem diaľnic aj cesty nižších kategórií.
Diaľnica podľa slovenských právnych predpisov.
Na Slovensku je diaľnica (v širšom zmysle) podľa §4 135/1961 Zb. vyhradená len pre motorové vozidlá s určenou povolenou rýchlosťou podľa osobitného predpisu (v súčasnosti podľa §16 Zákona o cestnej premávke 8/2009 Z.z.). Z hľadiska stavebnotechnického vyhotovenia sa diaľnice (v širšom zmysle) delia na diaľnice (v užšom zmysle) a rýchlostné cesty. Diaľnica (v užšom zmysle) je budovaná ako "pozemná komunikácia smerovo rozdelená s obmedzeným pripojením a prístupom, s mimoúrovňovými kríženiami a križovatkami s ostatnými komunikáciami)". Rýchlostná cesta je "budovaná ako pozemná komunikácia s obmedzeným pripojením a prístupom, ktoré sa svojím stavebnotechnickým vyhotovením odlišuje od diaľnice návrhovými prvkami".
Etapové budovanie diaľnice v polovičnom profile je prípustné, ak ekonomický rozbor preukáže nevhodnosť okamžitej výstavby diaľnice v celom rozsahu, projektová dokumentácia sa však musí vypracovať rámcovo pre celé uvažované diaľničné dielo a polovičný profil diaľnice sa z hľadiska dopravy označí ako cesta pre motorové vozidlá, ak spĺňa technické podmienky cestu pre motorové vozidlá. 
Z hľadiska cestnej premávky, teda podľa 8/2009 Z.z., je diaľnica pozemná komunikácia označená dopravnou značkou "diaľnica". Na diaľnici platia tieto osobitosti premávky:
Na účely „Dohovoru o hodnotení vplyvov na životné prostredie presahujúcich štátne hranice“ z Espoo z roku 1991, ktorý nadobudol platnosť na Slovensku v roku 2000, „diaľnica“ (angl. motorway) znamená "cestu, ktorá je špeciálne určená a vybudovaná na premávku motorových vozidiel, ktorá neslúži na obsluhu priľahlého majetku a ktorá 
Na Slovensku boli do roku 2005 všetky diaľnice a rýchlostné cesty vo vlastníctve štátu a spravovala ich Slovenská správa ciest (SSC). Rozdelením SSC a vznikom Národnej diaľničnej spoločnosti dňa 1. februára 2005 prešli diaľnice a rýchlostné cesty do jej vlastníctva a správy.
Dejiny.
Taliansko, USA.
Prvý úsek skutočnej diaľnice (tal. "autostrada") na svete otvorili v Taliansku 21. septembra 1924 medzi Milánom a Varese (dostavaná bola 1926). Teraz tvorí častí diaľnic A8 a A9. Diaľnica mala v každom smere len jeden pruh a žiadne križovatky. Prvé americké úseky diaľnice (parkways) v New York boli otvorené tiež v 20. rokoch 20. storočia. 
Nemecko.
Prvý predchodca diaľnic AVUS "(Automobil-Verkehrs- und Übungsstraß) sa začal stavať neďaleko Berlína" už v roku 1913. Bol však dostavaný až v roku 1921. Je tvorený dvoma zhruba dlhými súbežnými a úplne rovnými dvojprúdovými cestami, ktoré sú na oboch koncoch prepojené vratnými zákrutami. Využitie tohto diela bolo len na súkromné účely a poplatok za jednorázový prejazd bol 10 mariek. Konali sa tu preteky, záťažové skúšky motorov atď. Prvá skutočná diaľnica v Nemecku bol postavená v rokoch 1930 – 1932 medzi Kolínom nad Rýnom a Bonnom, ešte pred nástupom Hitlera k moci. Hitler si uvedomil obrovský hospodársky, propagačný aj vojenský význam diaľnic a rok po jeho nástupe k moci bola pri obci Unterhaching pri Mníchove slávnostne začatá výstavba sieť diaľnic v Nemecku.
Spojené kráľovstvo.
Vo Spojenom kráľovstve boli diaľnice prvýkrát spomenuté v cestnom zákone Special Roads Act v roku 1949; prvým otvoreným úsekom bol obchvat Prestonu v roku 1958. Prvý dlhší úsek diaľnic bola M1 medzi Crickom a Berrygrove. Od tohto obdobia boli diaľnice pravidelne otvárané až do osemdesiatych rokov minulého storočia. V roku 1972 bolo v prevádzke prvých 1 000 míľ, resp. siete. Obchvat Londýna, M25, bol otvorený v roku 1986. Plány londýnskej radnice na ďalšie okruhy okolo Londýna boli ale zastavené z dôvodu rozsiahlych protestov a vysokých nákladov. V roku 1996 celková dĺžka siete predstavovala 2 000 míľ, resp. .
Diaľnica podľa slovenských technických noriem.
Podľa STN 736100 je diaľnica "cestná komunikácia na dopravné spojenie medzi dôležitými centrami štátneho a medzinárodného významu, smerovo rozdelená, s obmedzeným prístupom, s obmedzeným pripojením, vyhradená na premávku motorových vozidiel s určenou povolenou rýchlosťou podľa osobitného predpisu; jej križovanie a križovatky s ostatnými komunikáciami sú len mimoúrovňové."
Šírka slovenských diaľnic (kategória).
Norma STN 73 6101 stanovuje základné kategórie cestných komunikácií (CK) a ich značenie. CK sú značené nasledovne:
Pokiaľ cesty sú rôznej celkovej šírky od 6,5 po 11,5 metra sú rýchlostné cesty a diaľnice len troch šírok: 22,5 m, 24,5 m a 26,5 m. Diaľnice sú len D 24,5 a D 26,5 m. Je na nich navrhovaná rýchlosť aspoň 80 km/h a pre rýchlosť 140 km/h je navrhovaná širšia diaľnica (26,5m), pokiaľ D 24,5 je navrhovaná pre rýchlosť max 120 km/h.
Technické informácie.
Parametre diaľnic v Európe sú podobné ako tie na Slovensku.
Stredový deliaci pás.
Šírka stredového deliaceho pásu, zahrňujúca aj šírku vnútorných vodiacich prúžkov, je pri diaľničných profilov odvodených od základného typu D 26,5 5 metrov, u profilov odvodených od typu D 24,5 4 metre. Šírka vnútorného vodiaceho prúžku je .
Krajnice.
Diaľničné krajnice sa zriaďujú vždy ako čiastočne spevnené a čiastočne nespevnené. Šírka spevnenej časti krajnice, zahrňujúca aj široký vodiaci prúžok, je pri profile D 26,5 alebo pri profile D 24,5.
Prídavné pruhy.
Prídavné pruhy pre jazdu pomalých vozidiel v stúpaniach majú šírku . Od jazdných pruhov sú oddelené plnou čiarou širokou a zriaďujú sa na úkor spevnenej časti krajnice.
Mosty.
Mosty na diaľniciach sa rozdeľujú na:
Vybavenosť diaľnic.
Diaľničné zvodidlá a smerové stĺpiky.
Diaľničné zvodidlá a smerové stĺpiky sú neodmysliteľnou súčasťou vybavenia diaľničnej koruny na zvýšenie bezpečnosti cestnej premávky. Zvodidlá súžia najmä na ochranu vozidiel pred zídením z cesty alebo z koruny diaľnice. Ak sú inštalované vo väčších dĺžkach, slúžia ako smerové vodiace zariadenia.
Zvodidlá, tvarované podľa typového podkladu s hornou hranou oceľovej pásnice vo výške , sa inštalujú v stredovom deliacom páse alebo na krajnici pozdĺž pevných prekážok poľa zásad, ktoré určuje príslušná vyhláška. V stredovom deliacom páse sa zvodidlá vždy osadzujú ako zdvojené na oceľové stĺpiky umiestnené v osi stredového pásu.
V nebezpečnej časti krajnice sa zvodidlá osadzujú na násypoch vyšších než 3 metre. Takisto sa osadzujú pozdĺž vodných plôch, železničných tratí, pevných prekážok, stromov a pod. Chránia sa nimi všetky pevné prekážky (zariadenia) v diaľničnom telese, podpery návestných portálov, SOS telefónov a pod. Osadzujú sa rovnako aj v násypových častiach vetví diaľničných križovatiek, a to:
Začiatok každého zvodidla sa pred pevnú prekážku vysúva na dĺžku 20 metrov a vždy sa smerovo odkloní od diaľničnej koruny alebo vetvy križovatky do zemného telesa. Minimálna dĺžka zvodidla by mala byť aspoň (t. j. 13 pásnic s dĺžkou ). Ak vychádza medzi dvoma nasledujúcimi zvodidlami voľná medzera menšia než , prevedie sa priebežné osadenie a spojenie oboch zvodidiel. Výnimočne kratšie úseky sa pripúšťajú len pri ochrane SOS telefónov.
Smerové stĺpiky sa osadzujú po oboch stranách dopravných pásov diaľnice v nespevnenej časti krajnice a na stredovom deliacom páse, kde nie sú nainštalované stredové zvodidlá. Táto zásada sa vzťahuje i na vetvy križovatiek. Smerové stĺpiky sa umiestňujú od hrany spevnenej časti krajnice alebo hrany plôch prúžkov či vozovky. V úsekoch so zvodidlami sa osadzujú skrátené smerové stĺpiky. Vzájomná vzdialenosť stĺpikov je .
Stĺpiky používané na Slovensku sú bielej farby s čiernym pruhom. Stĺpiky sú vysoké nad úrovňou priľahlej krajnice alebo stredového pásu a 0,10 –  široké na pohľadovej ploche zo strany vodiča, trojuholníkového prierezu so zaoblenými hranami.
Zvislé a vodorovné dopravné značenie.
Diaľnice, rovnako ako ostatné pozemné komunikácie, sa vybavujú zvislým a vodorovným dopravným značením. Návrhy značenia sú priamo súčasťou projektového riešenia príslušných úsekov diaľnic.
Zvislé dopravné značky sa osadzujú:
Žiadna hrana zvislých značiek nesmie zasahovať do voľnej šírky alebo voľnej výšky prejazdného profilu diaľnice.
Vodorovné dopravné značky sa umiestňujú na vozovku v bielej farbe. V niektorých krajinách sú prípustné aj značky žltej farby (najmä vodiace čiary na okrajoch vozovky). Základné rozmery vodorovných značiek na diaľniciach sú:
Šípky na diaľniciach sú dlhé a medzery medzi nimi sú . Šípky musia byť minimálne päťkrát opakované. Šípky v jazdných pruhoch určených na výjazd z diaľnice sú menšie, a to dlhé s medzerami . Písmená a číslice rôznych nápisov na vozovke sú vysoké .
Staničenie diaľnic.
Staničenie diaľnic sa umiestňuje do stredového deliaceho pásu tak, aby bolo čitateľné z oboch strán diaľnice a aby nezasahovalo do voľnej šírky jazdných pruhov. Značky staničenia (kilometrovníky) sa umiestňujú vo vzdialenosti .
Osvetlenie.
Diaľnice v extraviláne sa obyčajne neosvetľujú. S osvetlením treba počítať pri zvýšenej intenzite premávky na diaľničných vstupoch do veľkých miest a takisto aj na mestských obchvatoch.
Oplotenie.
Na miestach, kde hrozí nebezpečenstvo stáleho prechádzania zveri cez diaľnicu sa zriaďujú ochranné ploty z drôteného pletiva.
Parkoviská a odpočívadlá.
Diaľničné parkoviská a odpočívadlá slúžia na krátky odpočinok účastníkov diaľničnej premávky a podľa ich rozsahu sa delia na odpočívadlá veľké a malé. Malé odpočívadlá (parkoviská) by mali byť na diaľnici cca každých 10 kilometrov, veľké (väčšinou s čerpacou stanicou) každých 30 až . Odpočívadlá sa na diaľnicu napájajú odbočovacím a pripájacím pruhom so šírkou .
Najčastejším vybavením odpočívadiel sú WC, lavičky so stolíkmi, na veľkých môžeme nájsť aj čerpacie stanice, reštaurácie, motely či obchody.
Číslovanie výjazdov.
Číslovanie výjazdov zjednodušuje orientáciu na diaľniciach a rýchlostných cestách.
Sekvenčné číslovanie výjazdov.
Sekvenčné číslovanie spočíva v tom, že každý výjazd dostane svoje poradové číslo. Vo Francúzsku, Holandsku, Belgicku a Slovinsku sa číslujú len výjazdy, t. j. len tie miesta, z ktorých možno diaľnicu opustiť. V Nemecku, Grécku, Chorvátsku a vo Švajčiarsku dostávajú čísla aj diaľničné križovatky.
Číslovanie podľa kilometrov.
Tento spôsob číslovania sa používa v Česku, Maďarsku, Poľsku, Severnom Macedónsku, Rakúsku, Rumunsku, Srbsku, Španielsku, Bulharsku a na Ukrajine. Výjazdy sa na Slovensku budú takto číslovať od februára 2009 (novým cestným zákonom). Návestia budú menené do júna 2012. Číslovať sa budú podľa kilometra, na ktorom sa výjazd nachádza.
Krajiny bez číslovania výjazdov.
V Taliansku sa výjazdy nečíslujú. Výnimkou je obchvat Ríma, kde sú výjazdy očíslované sekvenčne.
Označenie diaľnice.
Modré značky.
Albánsko, Alžírsko, Čile, Francúzsko, Irán, Izrael, Írsko, Juhoafrická republika, Libanon, Luxembursko, Maďarsko, Maroko, Nemecko, Nórsko, Poľsko, Portugalsko, Rakúsko, Senegal, Spojené kráľovstvo, Sýria, Španielsko, Thajsko, Tunisko
Zelené značky.
Azerbajdžan, Bielorusko, Bosna a Hercegovina, Bulharsko, Česko, Čína, Dánsko, Fínsko, Grécko, Chorvátsko, Japonsko, Litva, Severné Macedónsko, Malajzia, Rumunsko, Rusko, Slovensko, Slovinsko, Srbsko, Švajčiarsko, Švédsko, Taliansko, Turecko, Ukrajina, USA

</doc>
<doc id="11227" url="https://sk.wikipedia.org/wiki?curid=11227" title="Hlaholika">
Hlaholika

Hlaholika alebo hlaholské písmo je dnes už nepoužívané písmo Slovanov. Neskôr sa z nej vyvinula cyrilika a azbuka. Tvorilo základ kultúry a vzdelanosti Veľkej Moravy a veľkomoravského učilišťa. Historicky sa potom najdlhšie udržalo v Chorvátsku.
Vytvoril ho Cyril zo Solúna (sám pápež pri schvaľovaní slovanského písma neskôr explicitne hovorí, že „schvaľujeme písmo vytvorené Konštantínom“) okolo roku 862 na účely svojej misie na Veľkej Morave, ako písmo na zápis staroslovienčiny. Hlaholika je prvý grafický systém slovanských jazykov, ktorý presne odzrkadľuje všetky ich fonetické zvláštnosti. Obsahuje znaky hlások (napr.: Ž, Č , Š, nosovky), ktoré v latinskej a gréckej abecede chýbajú, a preto sú tieto cudzie grafické systémy nevhodné na zapisovanie slovanskej reči. Písmo malo v závislosti od verzie okolo 40 znakov (pôvodná veľkomoravská mala 38 znakov). Vzniklo z 24 grafém minuskulnej gréckej abecedy a 14 znakov neznámeho písma (pravdepodobne orientálneho pôvodu t. j. hebrejskej a samaritánskej abecedy). Neskôr mala hlaholika dve verzie: okrúhlu (pôvodnú) a hranatú (neskoršiu). Zaujímavosťou je, že ku každému písmenu bolo priradené číslo, čiže išlo o aj o prvú slovanskú číselnú sústavu. Písmeno pre zvuk „dz“ (= číslo 8) je príkladom písmena utvoreného špeciálne pre nárečia staroslovienčiny používanej na Veľkej Morave, pretože v tom čase vo vlastnej staroslovienčine (macedónsky dialekt Solúna) takýto zvuk neexistoval.
Po vyhnaní Metodových žiakov z Veľkej Moravy v roku 885/886 ju na území dnešného Slovenska nahradilo latinské písmo a hlaholika sa dostala do Chorvátska a Bulharska, odtiaľ potom dočasne a čiastočne do Čiech a Vislanska a na dlhšiu dobu (popri cyrilike) do Srbska, Ruska a inde. Od 10. storočia ju začala nahradzovať cyrilika. Na Západe ju nahradila latinka, na Východe cyrilika.

</doc>
<doc id="11232" url="https://sk.wikipedia.org/wiki?curid=11232" title="Rozdelenie Berlína">
Rozdelenie Berlína

Povojnové rozdelenie Berlína do štyroch sektorov, z ktorých potom vznikol Západný Berlín a Východný Berlín, patrí k najznámejším prejavom studenej vojny medzi víťaznými mocnosťami druhej svetovej vojny.
Poznámky k terminológii.
Pomenovanie pôvodného rozdeleného Berlína je rovnako rozporuplné ako pojmy pre obe časti rozdeleného Nemecka. Okrem skutočnosti, že pre obe časti rozdeleného mesta existovali tak úradné ako aj jednoduchšie vžité hovorové názvy, došlo z ideologických dôvodov k tomu, že úradné názvy jednej strany neboli druhou stranou uznávané (a tie hovorové už vôbec nie). 
Západná terminológia používala úradne pojem "Berlin (West)" pre západnú časť mesta, pojem "Berlin (Ost)" pre východnú časť mesta (niekedy s pomlčkou pred "West" alebo "Ost")... 
Východná terminológia potom vychádzala z trochu komplikovanejších, aj keď politicky celkom jednoznačných pojmov: "Eigenständige politische Einheit Westberlin" ("Samostatná politická jednotka Západný Berlín" – v nemčine písané dohromady) pre západnú časť mesta a "Berlin, Hauptstadt der DDR" ("Berlín, hlavné mesto NDR") pre východnú časť mesta; v zoznamoch literatúry ako sídlo vydavateľstiev potom často aj "Berlin (DDR)".
V hovorovom označení, aj na západe a východe sa obe časti volali jednoducho "West Berlin" a "Ost Berlin", teda po slovensky Západný Berlín a Východný Berlín. Toto označenie sa na západe používalo čiastočne aj v tlači, televízii atď. V tomto príspevku (ako aj v ďalších článkoch o Berlíne) sa používajú tieto vžité, aj keď nie úradné názvy.
Rozdelenie mesta a politický status.
K politickému rozdeleniu Berlína došlo v roku 1948 v dôsledku Berlínskej blokády. Situácia sa vyhrotila najmä založením dvoch nemeckých štátov v roku 1949, z nich jeden, NDR, vyhlásil sovietsky sektor Berlína za svoje hlavné mesto. K územnému a tým faktickému rozdeleniu mesta došlo potom 13. augusta 1961 stavbou Berlínskeho múru (rozdelenie mesta sa skončilo až pádom Berlínskeho múru 9. novembra 1989).
Takto vzniknutý politický status obidvoch častí mesta nebol opačnou stranou uznávaný. Zatiaľčo vyhlásenie Východného Berlína za hlavné mesto NDR bolo jasným porušením rôznych dohôd a najmä štvormocenského statusu, SRN (a takisto západné veľmoci) rešpektovala obzvlášť status Západného Berlína. To sa prejavovalo okrem iného pri vysielaní zástupcov mesta do spolkových orgánov a v ich postavení v nich.
Mestské obvody podľa sektorov.
Z dvanástich mestských obvodov západných sektorov vznikol Západný Berlín, z pôvodne ôsmich obvodov sovietskeho sektoru vznikol Východný Berlín. K jednotlivým sektorom patrili tieto mestské obvody: 
K pôvodným ôsmim obvodom sovietskeho sektora pribudli neskôr aj nasledujúce tri: Marzahn (1979), Hohenschönhausen (1985) a Hellersdorf (1986). K dnešnému rozdeleniu mesta do obvodov pozri heslo Berlín - administratívne delenie.
Vývoj cestovného styku.
Od roku 1952 nemohli občania Západného Berlína navštevovať NDR, od roku 1961 bol pre nich uzatvorený aj Východný Berlín (a prerušené telefonické spojenie). 
Až začiatkom sedemdesiatych rokov 20. storočia došlo k rokovaniam o uľahčení ciest medzi obidvomi nemeckými štátmi a medzi Západným a Východným Berlínom (rokovanie štyroch veľmocí v Berlíne), ktoré prebiehali paralelne k rokovaniam medzi vládami SRN a Sovietskeho zväzu v Moskve. 17. decembra 1971 vlády SRN a NDR podpísali dohodu o tranzite, 20. decembra 1971 sa dohodol západoberlínsky senát s vládou NDR o cestovných modalitách pre obyvateľov Západného Berlína, 3. august 1972 bol potom v Berlíne podpísaný záverečný dokument dohody štyroch mocností.
Výsledkom týchto rokovaní a dohôd bolo – okrem iného – uľahčenie spojenia medzi Západným Berlínom a SRN a po dlhom čase umožnenie návštev západoberlínskych občanov do Východného Berlína (a NDR) na 30 dní za rok. Aj pre len niekoľkohodinovú návštevu bolo nutné niekoľko dní vopred požiadať o takzvanú priepustku. Napriek tomu bolo ročne zaregistrovaných okolo troch miliónov návštev západoberlínskych občanov vo Východnom Berlíne a NDR. 
Okrem takzvaných tranzitných pohraničných prechodov pre cesty do SRN existovalo v Berlíne osem prechodov medzimestských, niektoré len pre chodcov, a často rozdelené na prechody len pre cudzincov, občanov SRN a občanov Západného Berlína. K najznámejším prechodom patrili Checkpoint Charlie (len pre cudzincov) a prechod len pre chodcov na stanici metra a mestskej dráhy Friedrichstraße (takzvaný "Tränenpalast", po slovensky „Palác sĺz“). 
Návštevy občanov NDR do Západného Berlína (ako aj SRN) boli po celý čas obmedzované len na vysokých funkcionárov, diplomatov a dôchodcov.
Berlínske kuriozity.
Jednou z kuriozít rozdeleného Berlína bola prevádzka západoberlínskeho metra. Trasa dvoch línií viedla cez územie Východného Berlína, bez toho aby tu platila zásada exteritoriality. Zastávky na východoberlínskom území boli uzatvorené s výnimkou stanice Friedrichstraße, a ich nástupištia boli kontrolované ozbrojenou pohraničnou strážou NDR.
Mestskú dráhu (S-Bahn), zabezpečujúcu dopravu na území Západného Berlína, až do roku 1984 spravovali východonemecké železnice ("Deutsche Reichsbahn"), čo viedlo počas dlhých rokov nielen k bojkotu tohoto dopravného prostriedku západoberlínskymi obyvateľmi, ale aj k bojkotu zo strany senátu – stanice novo stavaných línií metra v Západnom Berlíne boli plánované tak, že nebolo možné prestupovať na S-Bahn.
Ako ďalšiu kuriozitu možno uviesť, že k Západnému Berlínu patrilo aj niekoľko exkláv na územi NDR, najznámejšia z nich bola obývaná obec Steinstücken, ležiaca len niekoľko stoviek metrov za hranicami mesta. Obyvatelia museli byť čiastočne zásobovaní vrtuľníkmi americkej armády. Až v roku 1971 bolo výmenou pozemkov zriadené cestné spojenie so Západným Berlínom.

</doc>
<doc id="11234" url="https://sk.wikipedia.org/wiki?curid=11234" title="Studená vojna">
Studená vojna

Studená vojna bola skrytým konfliktom medzi Západom (Spojené štáty a ďalšie západné krajiny) a komunistickým blokom (resp. východným blokom, vedeným Sovietskym zväzom), keď sa Spojené štáty a Sovietsky zväz po víťazstve v druhej svetovej vojne stali súperiacimi superveľmocami.
Namiesto otvoreného vojenského konfliktu o svetovú nadvládu medzi vojenskými zoskupeniami NATO a Varšavská zmluva sa konfrontácia odohrávala hlavne v ideologickej (Trumanova doktrína), politickej, propagandistickej, hospodárskej (Marshallov plán) a vedecko-technickej rovine. Osobitosťou bola skutočnosť, že táto konfrontácia sa prenášala do kultúry, vedy, športu i medziľudských vzťahov a prejavovala sa ako súperenie bez priameho vojenského stretnutia oboch superveľmocí. Súperenie sa najviac prejavilo v boji o sféry vplyvu a o prevahu v zbrojení. Sféry vplyvu sa rozširovali vedením tzv. zástupných vojen, teda ozbrojených konfliktov v menej rozvinutých krajinách, pri ktorých bloky podporovali spriaznené strany v danej krajine (napríklad Kórea, Vietnam, Angola, Afganistan). Podstatnú úlohu v získavaní priaznivcov a spojencov (aj na strane protivníka a nezúčastnených krajín) zohrávala ideologická propaganda, špionáž a tajné služby.
V roku 1947 USA stratili monopolné postavenie jedinej nukleárnej veľmoci, čím sa znížila pravdepodobnosť vedenia americkej preventívnej (nukleárnej) vojny a začali preteky (o prevahu) v zbrojení. Predovšetkým tzv. "jadrové zastrašovanie" (pozri dejiny vývoja jadrových zbraní, atómová bomba a jadrová vojna) viedlo k rovnováhe strachu založenej na zaručenom vzájomnom zničení ("anglicky" mutually assured destruction), čo postupne otvorilo cestu k rokovaniam o obmedzení a znížení počtu strategických zbraní v 60. a 70. rokoch 20. storočia.
Súperenie vo vedecko-technickej (napr. vesmírne preteky) oblasti, do ktorého sa investovali rozsiahle materiálne, finančné i ľudské zdroje prinieslo v priebehu krátkeho obdobia významný vedecko-technický pokrok napriek tomu, že jeho primárny cieľ bol vojenská prevaha (balistické rakety, špionážne satelity a pod.)
Studená vojna trvala približne od roku 1947 do rozpadu Varšavskej zmluvy 1. júla 1991 a rozpadu Sovietskeho zväzu koncom roku 1991. Počas trvania studenej vojny rozhodnutia o vojnách vznikali len v Moskve a vo Washingtone. Od roku 1992 do roku 2008 boli európske krajiny podľa Friedmana opäť suverénne a zjednotené. Okolo roku 1975 mala sovietska strana prevahu v konvenčných zbraniach a ZSSR sa darilo aj na poli propagandy rozširovaním konšpiračných teórií o Spojených štátoch. (Napr. mierové hnutie v Európe po porážke „vojnových štváčov“ USA vo Vietname bolo umne podporované sovietmi ovládanou Svetovou radou mieru.) Nie je preto samozrejmosťou, že USA nakoniec vyhrali studenú vojnu a to bez toho, že by bola rozpútaná jadrová vojna.
Názov "studená vojna (ako druh konfliktu)" patrí medzi pomenovania typu "blesková vojna, čudná vojna, železná opona atď.", ktoré sa nepovažujú za vlastné mená, a preto sa píšu s malým začiatočným písmenom.
História.
Príčiny konfliktu, narastanie napätia.
Už od roku 1945 môžeme hovoriť o permanentnom zvyšovaní napätia medzi USA a ZSSR. Problémy sa objavili ešte počas vojny na jaltskej konferencii 4. až 11. februára 1945. Nezhody sa týkali hlavne hraníc Poľska so ZSSR a povojnového usporiadania Nemecka a výšky vojnových reparácií pre ZSSR. Západné mocnosti navrhovali federáciu Nemecka a Sovietsky zväz presadzoval jednotný nemecký štát, čo sa nakoniec vyriešilo v lete 1945 na Postupimskej konferencii rozdelením Nemecka na štyri okupačné zóny. Stalin súhlasil s rozdelením britskej zóny na dve už na Jalte, za to požadoval vysoké reparacie. Záujmy veľmocí boli protichodné aj v Iráne (v rokoch 1945 a 1946 sa tam Sovietsky zväz pokúsil vytvoriť pro-sovietske štáty na územiach obývaných Kurdmi a Azerbajdžancami), Kórei (severná časť oslobodená ZSSR), v budúcom Izraeli ako aj v strednej Európe. Sovietom sa, naopak, nepáčilo odsúvanie komunistických strán na vedľajšiu koľaj vo Francúzsku, Taliansku či v Grécku.
Začiatok otvoreného nepriateľstva.
Okrem rozdielnych mocenských záujmov veľmocí bolo nepriateľstvo založené na ideologických rozdieloch. USA hovorili o boji demokracie s diktatúrou a ZSSR o boji kapitalizmu so socializmom. Rozdelenie na dva nepriateľské bloky sa udialo v rokoch 1946 a 1947 keď vznikla tzv.. "železná opona" medzi blokmi. Do dnešného používania tento termín uviedol Winston Churchill v máji roku 1945 v liste prezidentovi USA H. Trumanovi na vyjadrenie vznikajúcej všestrannej bariéry medzi obomi blokmi. Všeobecne sa termín začal používať až po Churchillovom fultonskom prejave v marci 1946, v ktorom vyzval na spoluprácu anglosaských národov proti komunizmu.
Mesiac predtým, 9. februára 1946, vystúpil Stalin s prejavom, v ktorom zopakoval leninistickú tézu, podľa ktorej, kým existuje kapitalizmus, sú vojny nevyhnutné. Na základe nového politického smerovania KSSZ z roku 1946 dostal v apríli 1947 Ždanov poverenie jej Ústredného výboru zorganizovať takzvanú "filozofickú debatu", ktorá sa uskutočnila 16. až 25. júna 1947. Diskusiu 500 účastníkov ovplyvnila kniha vedúceho oddelenia propagandy a agitácie "G. F. Alexandrova" "História západnej filozofie" z roku 1946. Ždanovovo delenie sveta na Západ (kapitalizmus) a Východ (socializmus) ideologicky vyhovovalo Stalinovi. Stalin Churchillov protisovietsky prejav síce verbálne odsúdil v moskovskej Pravde ale zároveň stiahol svoje jednotky z Mandžuska a dánskeho ostrova Bornholm.
V záujme odvrátenia hrozby pričlenenia Grécka a Turecka do sovietskej sféry vplyvu vyhlásil americký prezident Harry S. Truman 12. marca 1947 nové smerovanie zahraničnej politiky USA (takzvaná Trumanova doktrína) podľa ktorého sa USA majú stať garantom slobody a demokracie všade vo svete a majú poskytovať pomoc krajinám ohrozených diktátormi, totalitou, či už zvonka alebo zvnútra. Pomoc má byť finančná, hospodárska, ale aj vojenská. V tom období, v americkom ponímaní, boli krajiny ohrozované najmä možným komunistickým prevratom. V roku 1947 prišli USA s ponukou ekonomickej obnovy zničeného európskeho hospodárstva. Iniciatíva dostala názov Marshallov plán, ktorý bol schválený na konferencii v Paríži (12. júla až 22. septembra 1947). Plán definitívne rozdelil Európu na dva mocenské bloky. Štáty, ktoré plán hospodárskej pomoci odmietli, ostali v mocenskom bloku Sovietskeho zväzu. V. Molotov začiatkom júla 1947 zamietol plán a predpovedal budúcu konfrontáciu s krajinami, ktoré sa stali alebo stanú spojencami USA (prijmú Marshallov plán) a označil ich za nepriateľov ZSSR. V septembri 1947 v Szklarskej Porube v Poľsku sa uskutočnila konferencia vodcov komunistických strán, na ktorej bola založená nástupnícka organizácia Kominterny Informbyro a tiež v roku 1947 Sovieti predstavili alternatívny plán pomoci, z ktorého sa v januári 1949 v Moskve stala Rada vzájomnej hospodárskej pomoci (RVHP).
Studená vojna sa dotkla aj Česko-Slovenska, ktoré malo spoločnú hranicu s neutrálnym Rakúskom a Západným Nemeckom. V ČSR sa uvažovalo o prijatí Marshallovho plánu. V Júli 1947 bol minister zahraničných veci Jan Masaryk predvolaný do Moskvy, kde protirečil Stalinovi, ktorý zakazoval prijatie plánu. Nakoniec železná opona oddelila napríklad Bratislavu od Viedne, pričom ešte pred vojnou boli vzájomne spojené takzvanou električkou.
Priebeh.
Konflikt prechádzal horúcejšími a chladnejšími fázami, rovnako ako aj pokojnejšími a konfliktnejšími obdobiami. Kríza sa vyhrotila prvýkrát do nátlakových akcií počas Berlínskej blokády, ktorá začala 23. júla 1948. K ďalšiemu významnému, teraz už vojenskému stretu došlo na Kórejskom polostrove. Vojnu medzi juhom podporovaným USA a severom podporovaným ZSSR a Čínou, ktorá sa začala v roku 1950 ukončila v máji 1954 konferencia v Ženeve.
Po Stalinovej smrti (5. marec 1953) predstavitelia ZSSR (Malenkov a Chruščov) začali uplatňovať nový kurz smerovania medzinárodnej politiky a prejavili ochotu rozmraziť vzťahy medzi ZSSR a západnými mocnosťami.
Dohodou z 23. októbra 1954 z Paríža bolo Západné Nemecko prijaté do NATO. Táto dohoda ukončila okupačný štatút Nemecka a uznala Spolkovú republiku Nemecka za suverénny a nezávislý štát s vlastnou armádou (Bundeswehr) s určitými obmedzeniami. ZSSR a jeho satelity považovali Parížsku zmluvu za ohrozenie svojej bezpečnosti. Reakciou na ňu bolo založenie vojensko-politického zoskupenia Varšavská zmluva v roku 1955, do ktorej zapojilo ZSSR aj východnú časť Nemecka – NDR.
Studená vojna sa dostala do ozajstnej vojny aj v rokoch 1957 až 1975 počas vojny vo Vietname. Ďalším horúcim okamihom studenej vojny bolo odhalenie na Kube v tajnosti budovaných odpaľovacích zariadení pre sovietske atómové rakety, ktoré boli schopné zasiahnuť ciele na území USA (Kubánska kríza v októbri 1962). 24. decembra 1979 začala invázia Sovietskeho zväzu do Afganistanu. USA v nej podporovali mudžahedínov.
Pád „Ríše zla“.
Po nástupe prezidenta Reagana v roku 1981 (ktorý označil ZSSR ako "Evil Empire" – „Ríša zla“) sa opäť začali preteky v zbrojení. Ronald Reagan, aj za cenu vysokého rozpočtového deficitu, donútil Sovietsky zväz, vedený prestarnutým politbyrom, zapojiť sa do pretekov, v ktorých Sovieti nemohli držať s Američanmi krok. Reagan 23. marca 1983 oznámil zámer (Strategická obranná iniciatíva – SDI – Strategic Defense Initiative) vytvoriť systém ochrany USA proti útokom strategických jadrových zbraní (predovšetkým balistických rakiet) využitím najnovších technológií, tak by systém zničil nepriateľské strely ešte pred ich dopadom. Sovietsky zväz sa počas pretekov dostal do hlbokej krízy. V snahe zvládať tempo, ktoré udávala Amerika, začal investovať 50% hrubého domáceho produktu do zbrojárskeho priemyslu (USA v tom čase 10%). Aby ale dokázal udržať krok, potreboval investovať ešte viac – 70%, čo bolo vzhľadom na ekonomické podmienky v ZSSR nemožné. Výhoda USA bola tiež technologická (elektronizácia, komputerizácia a pod.).
Tri štátne pohreby troch generálnych tajomníkov (Leonid Iľjič Brežnev – †1982, Jurij Vladimirovič Andropov – †1984, Konstantin Ustinovič Černenko – †1985) v priebehu troch rokov v Moskve spôsobili výrazné zmeny. Do popredia sa dostal mladší Michail Sergejevič Gorbačov, ktorý sľuboval zaviesť ekonomické reformy. V júni 1987 prišiel s programom "Perestrojka" (Prestavba). Gorbačov sa domnieval, že pre úspech ekonomickej reformy je nutný aj ďalší program Glasnosť – Otvorenosť (myslela sa politická otvorenosť).
Glasnosť nakoniec umožnila vznik silnejšej občianskej spoločnosti a mierový zánik Sovietskeho zväzu a tým aj ukončenie studenej vojny.
Prebehnutie niektorých krajín východného bloku do NATO.
12. septembra 1990 podpísali ministri zahraničných vecí Nemeckej spolkovej republiky, NDR, Francúzska, Ruska, Spojeného kráľovstva a USA zmluvu, ktorá spečatila zahraničnopolitické aspekty znovuzjednotenia. 15. marca 1991 nadobudla platnosť „Zmluva dva plus štyri“ oficiálne nazývaná Zmluva o konečnom usporiadaní vo vzťahu k Nemecku, ktorá umožnila znovuzjednotenie Nemecka. Podľa zmluvy sa mali všetky sovietske jednotky do konca roku 1994 stiahnuť z východného Nemecka a zjednotené Nemecko získa úplnú suverenitu a nemecké jednotky budú patriť do NATO. Nemecko potvrdilo nedotknuteľnosť existujúcich hraníc (najmä s Poľskom na riekach Odra Nisa) a tiež, že žiadne zahraničné ozbrojené sily nebudú umiestnené na východonemeckom území. Bundeswehr sa zredukoval na 370 000 vojakov. Okrem toho sa Nemecká spolková republika vzdala jadrových, biologických a chemických zbraní.
Vo februári 2022 ruský prezident Vladimír Putin tvrdil, že Rusko bolo podvedené rozširovaním NATO na východ:„Dnes jeden pohľad na mapu stačí, aby bolo zrejmé, ako západné krajiny “dodržali„ svoj prísľub zabrániť, aby sa NATO pohlo smerom na východ. Proste podvádzali. Dostali sme päť vĺn rozširovania NATO, jednu za druhou. V roku 1999 boli do Aliancie prijaté Poľsko, Česko, Maďarsko, v roku 2004 – Bulharsko, Estónsko, Lotyšsko, Litva, Rumunsko, Slovensko a Slovinsko, v roku 2009 Albánsko a Chorvátsko, v roku 2017 Čierna Hora, v roku 2020 Severné Macedónsko. Výsledkom je, že Aliancia, jej vojenská infraštruktúra sa dostali priamo k hraniciam Ruska.“Odhliadnuc od toho, že ruských hraníc sa rozširovanie NATO dotklo len vstupom Poľska v roku 1999 a vstupom trojice pobaltských krajín v roku 2004, nedá sa povedať, že Rusko nehanebne „podviedli“, pretože „neexistuje žiadna legálne záväzná dohoda medzi dvomi stranami z obdobia po páde Berlínskeho múru,“ píše nemecký Spiegel.„Konečný záver, či Západ porušil svoje slovo, závisí úplne od toho, do akej miery človek v skutočnosti pokladá za záväzné uistenia, ktoré dali John Major a ostatní.“
Britský premiér John Major v marci 1991 povedal, že členstvo Poliakov, Čechov a Maďarov v NATO neprichádza do úvahy.John Major, francúzsky prezident Mitterand, americký prezident George Bush starší naozaj nečíhali začiatkom 90. rokov na to, aby do Aliancie nahnali bývalých členov Varšavskej zmluvy za chrbtom Ruska ale Poliaci, Česi, Maďari (a potom aj Slováci) sa začali sami do NATO pýtať. Tieto krajiny museli v Spojených štátoch niekoľko rokov lobovať, aby dosiahli prijatie NATO.
Tajné služby.
KGB bol názov hlavnej sovietskej tajnej služby, ktorá súčasne plnila úlohy špionáže, kontrašpionáže a tajnej polície v Sovietskom zväze. Okrem týchto odborov pod ňu ešte spadali i niektoré odvetvia sovietskeho vojenského výskumu. Organizácia vznikla 13. marca 1954 a zanikla 6. novembra 1991.
Central Intelligence Agency, skrátene CIA, je ústredná spravodajská služba USA založená roku 1947 ako dočasný koordinačný orgán tajných služieb USA. Je to civilná aj vojenská rozviedka.
Príkladom špionážneho konfliktu bol Francis Gary Powers, pilot amerického špionážneho lietadla U-2, ktoré 1. mája 1960 zostrelili nad sovietskym územím. Sovieti ho vo februári 1962 vymenili za uväzneného sovietskeho špióna Rudolfa Abela.
Dôležité konflikty.
Vojna v Kórei.
Kórea bola do konca druhej svetovej vojny dlho súčasťou Japonského cisárstva. V roku 1945 oslobodili sever Kórei vojská Sovietskeho zväzu, južnú časť krajiny zaistili vojská Spojených štátov. V južnej časti Američania vytvárali budúci slobodný štát, zatiaľ čo v severnej časti sa s pomocou ZSSR a novovzniknutej komunistickej Číny vytvárala komunistická diktatúra. Hranicou medzi oboma krajinami bola pôvodná demarkačná čiara sovietskej a americkej zóny tvorená 38. rovnobežkou.
25. júna 1950 sa jednotky Severnej Kórei priblížili k hraniciam a po sérii ozbrojených zrážok na hraniciach podnikli rozsiahlu inváziu do Južnej Kórei. Severná Kórea bola čiastočne podporovaná sovietskym letectvom, jadro jej útočiacich jednotiek tvorili tanky T-34 dodané zo ZSSR. Začiatkom júla severokórejské vojská dobyli Soul a prenikali aj ďalej na juh. Už 2 dni po napadnutí juhu Bezpečnostná rada OSN v neprítomnosti predstaviteľov ZSSR vyhlásila za agresora vojny Severnú Kóreu a rozhodla sa podporiť juh. Medzitým však zasiahla armáda USA, ktorá najprv pomohla Juhokórejcom udržať oblasť Pusanu a potom sama podnikla 15. septembra obojživelnú operáciu pri Inčone. V nasledujúcich bojoch americké jednotky porazili severokórejskú armádu, dobyli Pchjongjang a prenikli až k čínskym hraniciam. Keď už bolo severokórejské územie skoro celé pod kontrolou amerických vojakov, zasiahla do konfliktu Čína, ktorá sa cítila prítomnosťou amerických vojsk ohrozená. 25. októbra miliónová armáda „dobrovoľníkov“ pod velením Peng Dehuaia prekročila napriek očakávaniam Spojených štátov hranice a rozvrátila útok síl OSN. Nová komunistami vedená ofenzíva zatlačila jednotky OSN opäť na juh. 4. januára 1951 dobyli komunisti Soul. Otrasené jednotky OSN spolu s Američanmi sa však znovu sformovali a po sérii bojov v polovici marca dobyli mesto späť. Už 22. apríla však severokórejské vojská začali nový protiútok a zatlačili vojská OSN o niekoľko desiatok km späť. V tej istej dobe bol dovtedajší veliteľ amerických vojsk v oblasti generál Douglas MacArthur pozbavený velenia, pretože sa vyhrážal čínskej strane použitím atómových zbraní. Jeho konanie vyvolalo odpor a zhrozenie po celom svete. Svetu po prvýkrát hrozila nukleárna vojna, keďže ČĽR malo spojeneckú zmluvu so ZSSR. Onedlho pozemné boje uviazli na mŕtvom bode. Frontová línia sa vtedy nachádzala mierne na sever od 38. rovnobežky. Do konca roku 1951 sa začali v Kesongu rozhovory o zastavení paľby. 12. novembra 1951 sa rokovania premiestnili do mesta Pchanmundžon, kde trvali do 27. júla 1953, kedy bolo podpísané prímerie platné dodnes. Obe strany mali po vojne veľké množstvo vojnových zajatcov, ktorým obe strany umožnili rozhodnúť sa, v ktorej časti krajiny chcú zostať. Celkovo si kórejská vojna vyžiadala dovedna 1 300 000 obetí.
Kubánska kríza.
Na Kube v roku 1959 po dvojročnej partizánskej vojne zvrhli povstalci vládu proamerického diktátora Batistu, keď pod vedením Ernesta Che Guevaru dobyli 1. januára Havanu. Nová revolučná vláda pod vedením Fidela Castra vyhlásila pozemkovú reformu, znárodnila továrne, bane aj banky. Nová revolučná vláda sa začala orientovať na Sovietsky zväz. Spojené štáty, ktoré predtým na Kube investovali veľa kapitálu hneď od začiatku plánovali vykoreniť komunizmus z tejto krajiny.
Prvá Kubánska kríza vypukla po tom, čo sa 17. apríla 1961 vylodilo asi 1500 kubánskych kontrarevolucionárov podporovaných Spojenými štátmi v zátoke Chiron (známej tiež ako Zátoka svíň). Pokus zvrhnúť Castrovu komunistickú vládu sa však nepodaril. Väčšina z kontrarevolucionárov bola zajatá.
Akcia ešte viac zhoršila vzájomné vzťahy medzi USA a Kubou. A čiastočne bola katalyzátorom ďalších udalostí. Predstavitelia Sovietskeho zväzu sa totiž ako protiopatrenie za umiestnenie rakiet s jadrovými zbraňami vo Veľkej Británii, Taliansku a hlavne v Turecku rozhodli riešiť situáciu tak, že po dohode s kubánskou stranou vybudujú svoje odpaľovacie zariadenia na Kube. Z nej bolo podobne ako z Turecka možné ohroziť všetky dôležité oblasti v USA. Kríza začala 16. októbra 1962 odhalením raketových základní na ostrove americkým leteckým prieskumom pomocou lietadiel U-2. Spojené štáty následne začali kontrolovať všetky lode smerujúce na Kubu aj z Kuby. Kuba následne vyhlásila mobilizáciu a opäť sa začala pripravovať na inváziu. ZSSR vyhlásil že bude Kubu brániť. V dôsledku zvýšenej vojenskej aktivity a pohotovosti obidvoch veľmocí v oblasti hrozila ich otvorená zrážka. Sovietske aj americké vojnové lode a ponorky vyplávali na more. ZSSR vyslalo ku Kube popri hladinových lodiach v tajnosti aj flotilu ponoriek s torpédami s jadrovými hlavicami, ktoré mohli v prípade ohrozenia použiť. USA zároveň udržiavalo blokádu Kuby a tieto ponorky aktívne stíhalo, netušiac že môžu tieto zbrane použiť. Najmä v dôsledku prenasledovania sovietskej ponorky B-59, ktorá zostala bez kontaktu s velením reálne hrozila nukleárna vojna. Krajiny po celom svete boli v napätí, armády aj civilná obrana sa intenzívne pripravovali na prípadný konflikt. V tej dobe zasiahol generálny tajomník OSN U Thant, ktorý zorganizoval stretnutie Kennedyho s Chruščovom. 28. októbra 1962 sa kríza oznámením sovietskej strany o rozobratí raketových základní skončila. Kubánska kríza je považovaná za moment, keď sa studená vojna dostala najbližšie k vyústeniu do jadrovej vojny.
Vojna vo Vietname.
Po skončení druhej svetovej vojny sa začal pomaly rúcať aj koloniálny systém európskych mocností. Obyvatelia mnohých kolónii cez druhú svetovú vojnu bojovali proti mocnotiam Osi, no po ich porážke sa znovu dostali do područia koloniálnych mocností. Vo Francúzskej Indočíne bola obodobná situácia, tamojší obyvatelia boli v tej dobe už do značnej miery zunovaní Francúzskou nadvládou a za svoje právo na samostatnosť boli rozhodnutí bojovať. Podzemné hnutie, ktoré kládlo odpor Japoncom sa teraz postavilo i Francúzom. Veľkou posilou mu bolo aj víťazstvo komunizmu v Číne, pretože Čína bola podobne ako ZSSR rozhodnutá podporovať komunistické strany aj v okolitých krajinách. Komunisti síce neboli jediní, kto vzdoroval Francúzom, ale boli zárukou, že povstalci majú aspoň čiastočne podporu aj mimo územia Indočíny. Medzitým vznikol 1. júla 1949 na juhu Indočíny čiastočne samostatný Vietnamský štát na čele s cisárom Bao Dajom. Ten sa však o správu krajiny nijak zvlášť nestaral a nebol ani trochu populárny. Väčšina obyvateľov Indočíny si predstavovala budúcnosť inak a rozhodla sa viesť proti Francúzom ozbrojený boj. Následne sa podarilo podobný štatút samostatnosti dosiahnuť aj Laosanom na čele s princom Souphanouvungom, ktorí ju dosiahli na základe vzájomnej dohody s Francúzskom 22. októbra 1951. 9. novembra sa po oficiálnom odchode francúzskych vojsk z Kambodže stala nezávislou aj Kambodža. Onedlho po tom sa však v krajine začali zrážky medzi rôznymi frakciami povstalcov. Samostatnosť týchto krajín tak v konečnom dôsledku nebola celkom skutočná. A Francúzi naďalej udržiavali v oblasti svoje koloniálne jednotky Cudzineckej légie. Pri tom veľmi podcenili sily povstalcov a v bojoch, v rámci ktorých sa v cudzineckej légii účastnilo aj mnoho bývalých členov Waffen-SS, stavili na jednu kartu – pevnosť blízko dnešnej Laosko-Vietnamskej hranice menom Dien Bien Phu. Tu opevnili svoje najsilnejšie jednotky a plánovali na seba prilákať povstalcov a potom ich zničiť intenzívnym bombardovaním. Povstalci ale pevnosť najprv obkľúčili a potom s pomocou ťažkého delostrelectva, dodaného z Číny a ZSSR, prinútili francúzske jednotky 7. mája 1954 kapitulovať. Súčasne s tým prebehli aj rokovania medzi povstalcami a francúzskou vládou, ktoré sa uskutočnili v Ženeve. 21. júla 1954 bola vyhlásená samostatnosť Laosu, Kambodže aj Vietnamu.
Vietnam v tomto delení získal akési zvláštne miesto, pretože bol rozdelený 17. rovnobežkou na severnú časť, v ktorej mala moc komunistická frakcia Viet Minhu a južnú časť, ktorej oficálnou hlavou bol až do referenda 23. októbra 1955 cisár Bao Daj. Predsedom vlády a fakticky aj hlavou nového štátu na juhu Vietnamu sa stal Ngo Dinh Diem. Moci na severe sa zatiaľ pevne chopila komunistická strana na čele s Ho Či Minom. Diem sa pokúšal viesť krajinu vlastnou cestou za podpory Spojených štátov, bez toho aby zasahoval do suverenity svojho severného suseda. Komunisti sa sprvu pokúšali zorganizovať celoštátne voľby, ktoré by krajinu zjednotili mierovou cestou. Ale po tom, čo sa na juhu žiadne voľby nekonali, rozhodli sa spojiť krajiny násilne, ale pomerne nenápadne, tým že začali podporovať ozborojené akcie komunistickej opozície, ktorá žiadala sociálnu spravodlivosť. V prevažne poľnohospodárskej krajine plnej chudobných roľníkov si komunisti získali čoskoro veľkú obľubu. Nová partizánska armáda, ktorá by bez podpory severného Vietnamu nevznikla sa nazývala Vietkong. Na to aby bolo možné tieto oddiely podporovať však museli Severovietnamci obchádzať krátku, ale dobre stráženú hranicu na 17. rovnobežke a prenikať do južného Vietnamu cez Laos a Kambodžu. V priebehu nasledujúcich 20 rokov získali tieto zásobovacie cesty spoločný názov Ho Či Minova cesta.
Ako rástlo a silnelo partizánske hnutie na juhu krajiny, tak klesala podpora a dôvera juhovietnamského obyvateľstva v Diemovu Saigonskú vládu. Nespokojnosť vyvrcholila vojenským prevratom, v dôsledku ktorého bol Ngo Dinh Diem zavraždený. V tej dobe však už mali Američania v krajine 16 000 svojich vojenských poradcov, ktorí dozerali na výcvik a činnosť juhovietnamskej armády. Prezident Kennedy ako aj jeho nástupca boli naďalej pevne rozhodnutí pokračovať v pomoci južnému Vietnamu ako strategickému spojencovi v oblasti juhovýchodnej Ázie. Vojenskí analytici však vyhodnotili situáciu v krajine ako krajne kritickú a navrhli zvýšenie vojenskej pomoci ako aj priameho angažovania sa Spojených štátov do vojny. Vážne totiž hrozilo to, že bude južný Vietnam rozdrvený partizánmi.
Vojna eskalovala po incidente v Tonkinskom zálive, kde boli lode Amerického námorníctva napadnuté severovietnamskými torpédovými člnmi. Americkou odpoveďou boli silné nálety na niektoré časti severného Vietnamu ako aj príchod pozemných vojsk a námornej pechoty do južného Vietnamu. Začala sa otvorená vojna medzi americkými ozbrojenými silami, ktoré v tej dobe už fakticky prevzali zodpovednosť za ochranu južného Vietnamu a severným Vietnamom podporovaných partizánov Vietkongu. Už vtedy sa prejavili prvé chyby, ktorých sa Američania dopustili, keď umožnili preriedeným jednotkám ustúpiť do Kambodže, kde boli fakticky v bezpečí, pretože Kambodža (podobne ako Laos) boli oficiálne neutrálne krajiny. Skutočnosť však bola taká, že východne oblasti Kambodže a Laosu mala plne pod kontrolou Severovietnamská armáda, ktorá ich využívala ako bezpečné nástupiská pre útoky na južný Vietnam.
Prvé veľké ozbrojené stretnutie sa začalo 14. novembra 1965 v pohraničnom údolí Ia Drang. Americké jednotky tam odrazili útok severovietnamských vojsk a Vietkongu v Centrálnej vysočine a tým prakticky zabránili realizácii už rozbehnutého plánu na likvidáciu južného Vietnamu. V nasledujúcich rokoch sa v južnom Vietname rozpútala najprudšia a najväčšia vojna druhej polovice 20. storočia. Vojna eskalovala v januári roku 1968, keď Severovietnamci spolu s Vietkongom začali po celej krajine svoju poslednú zúfalú ofenzívu. Američania aj Juhovietnamci síce boli sprvu zaskočení, ale dokázali útok odraziť, čím spôsobili komunistom ďalšiu vojenskú porážku. Verejná mienka v Spojených štátoch, sa vtedy ešte viac naklonila na stranu odporcov vojny, pretože dovtedy prezentované vyhlásenia tvrdili, že Vietkong je už prakticky porazený a vojna sa čoskoro skončí. Naopak, nové správy z Vietnamu zo začiatku roka 1968 ukázali dosiaľ najtvrdšie boje, ktoré spolu s tým, že veliteľ amerických vojsk William Westmoreland žiadal ďalšie posily, vyvolali veľké rozhorčenie. 30. apríla 1969 dosiahol počet amerických vojakov vo Vietname svoj vrchol, nachádzalo sa tam 543 000 vojakov. V juhovýchodnej Ázii sa nachádzala väčšina amerických ozbrojených síl. Akékoľvek zvyšovanie počtu vojakov v oblasti by si vyžiadalo povolanie strategických záloh, čím by sa vyrovnalo niektorému z 2 predošlých svetových konfliktov. Od tohto momentu za začal počet amerických vojakov v oblasti znižovať. Verejná mienka v USA nakoniec prinútila prezidenta Nixona vydať rozkazy na úplný odchod amerických vojsk z Vietnamu. Poslední americkí vojaci priamo sa účastnici bojov opustili krajinu 29. marca 1973. V krajine zostali iba vojenskí poradcovia a inštruktori. Severný Vietnam mal naproti tomu v južnom Vietname 150 000 plne vyzbrojených vojakov. Oslabený južný Vietnam, na čele s nepopulárnou vládou a skorumpovaným aparátom, nemohol po strate podpory zo strany USA už dlhšiu dobu vzdorovať komunistickej agresii. Začiatkom roku 1975 komunistické sily vyzbrojené veľkým množstvom tankov T-54 zaútočili cez Kambodžu a Laos, rozdrvili demoralizovanú juhovietnamskú armádu a 1. mája 1975 ukončili boje dobytím Saigonu.
Počas bojov v juhovýchodnej Ázii bojujúce strany použili 14 miliónov ton bômb a inej munície, ich účinok sa rovná sile 700 atómových bômb „Little boy“, aká dopadla na Hirošimu. Celkové straty na oboch stranách sa odhadujú na asi 3,5 milióna. Z toho asi 1/3 tvorili civilisti.
Hlavné udalosti studenej vojny.
Podľa Westanda dve svetové vojny väčšmi než čokoľvek iné sformovali vojnu studenú. Popri pocite systémovej spoločenskej krízy oslabili v medzinárodnej politike výnimočné postavenie Západu a zvlášť Európy a otvorili cestu fenoménom ako sledovanie svojich občanov a zahraničná špionáž. Vojny zvýšili úlohu štátu, donútili svojich občanov k mobilizácii, vyvolali v nich mimoriadnu lojalitu, prinútili ich prijať určitú úroveň obetí v prospech nie celkom zrozumiteľného konfliktu. Hlavná interpretačné línia mala v americkom a západoeurópskom diskurze zreteľný antistalinistický podtón – studenú vojnu spôsobila nepretržitá sovietska agresia, ktorá sa začala už počas druhej svetovej vojny a prešla do oficiálnej verejnej doktríny v roku 1947 (Ždanov: nezmieriteľný boj socializmu proti kapitalizmu). V sedemdesiatych rokoch prevládol realistický pohľad, podľa ktorého sovietsko-americké súperenie definovali ich strategické záujmy a bezpečnostné potreby, a tie sa od seba príliš nelíšili a tak kľúčom k pochopeniu studenej vojny sa mala stať moc sama o sebe a vytúženým stavom mocenská rovnováha, predpokladajúca vysokú mieru stability a predvídateľnosti.
V čase ukončenia druhej svetovej vojny bol globálny význam Sovietskeho zväzu na úrovni Veľkej Británie či Francúzsko, teda v porovnaní s USA neporovnateľne menší. Výnimočná schopnosť militarizácie a mobilizácie zdrojov premenila ZSSR na protivníka, ktorý sa mohol v určitých aspektoch USA vyrovnať, alebo ho dokonca neskôr prekonať. K štatútu „druhej superveľmoci“ ZSSR oprávňovala podľa Westada predovšetkým úplne iná ideológia, ktorá Moskve umožňovala spochybňovať americký systém a jeho ciele a neintegrovať sa plne do svetovej globálnej kapitalistickej ekonomiky.

</doc>
<doc id="11235" url="https://sk.wikipedia.org/wiki?curid=11235" title="Autostráda">
Autostráda



</doc>
<doc id="11237" url="https://sk.wikipedia.org/wiki?curid=11237" title="Asus">
Asus

AsusTek Computer Inc. (štylizované ako ASUSTeK alebo "Λ"SUS) je taiwanský výrobca počítačových súčiastok. Zameriava sa na základné dosky, grafické karty, optické mechaniky, PDA, notebooky, servery a sieťové prvky. V roku 2007 každý tretí predaný počítač mal základnú dosku od Asusu a firma v roku 2007 dosiahla tržbu 6,9 miliardy USD. Asus bol v rokoch 2011 až 2017 na piatom alebo šiestom mieste medzi výrobcami počítačov, čo do počtu kusov. K januáru 2021 bol opäť 5. najväčším predajcom PC na svete podľa počtu kusov.
História firmy.
Asus bol založený v roku 1989 v meste Taipei na Taiwane TH Tungom, Ted Hsuom, Wayne Hsiehom a MT Liaom - všetci boli inžiniermi z Aceru. Meno Asus vzniklo z Pegasa (Pegasus), mýtického okrídleného koňa z gréckej mytológie. Prvé písmená (Pe) odstránili preto, aby názov začínal na A a bol tak na začiatku abecedy.
V roku 2005 viedol Asus svetovú produkciu - 52 miliónov vyrobených základných dosiek, pre porovnanie druhý ECS vyrobil 20 miliónov základných dosiek.
Asus produkuje tiež komponenty pre iné rozličné značky ako Sony, Apple, Alienware, Palm a HP.

</doc>
<doc id="11238" url="https://sk.wikipedia.org/wiki?curid=11238" title="Micro-Star International">
Micro-Star International

Micro-Star International (MSI) sa radí k pomerne známym výrobcom počítačových komponentov a notebookov. Firma bola založená v auguste roku 1986 na Taiwane, kde sa aj v súčasnosti nachádza hlavné sídlo spoločnosti. Medzi koncovými užívateľmi je firma MSI známa svojimi notebookami, základnými doskami, grafickými kartami, a CD, či DVD mechanikami. V súčasnosti zamestnáva zhruba 6900 zamestnancov a jej výrobné závody sa nachádzajú najmä v Číne a na Taiwan-e.

</doc>
<doc id="11239" url="https://sk.wikipedia.org/wiki?curid=11239" title="MSI">
MSI



</doc>
<doc id="11240" url="https://sk.wikipedia.org/wiki?curid=11240" title="QDI">
QDI

QDI (skratka z "Quality/Design/Innovation", teda „Kvalita/Dizajn/Inovácia“) je čínsky výrobca počítačových súčiastok. Prevažne sa zameriava na matičné dosky. Svoje predsavzatia uvedené v názve zo začiatku brali vážne a ich prvá doska P51430VX-250 Explorer bola plná inovácií ako napríklad minatúrny BIOS PLCC32, zatiaľ čo drvivá väčšina ostatných výrobcov používala klasický veľký DIL32 Eprom. Trvalo ešte 8 rokov než všetci výrobcovia prešli na PLCC32, s ktorým QDI kedysi začínal. Ako prví na svete vymysleli technológiu Speed Easy nastavenia parametrov procesora a pamäte priamo v BIOSe. Už nebol potrebný manuál a jumpery, prehľadné a pohodlné nastavenie v BIOSe zvládla väčšina amatérskych užívateľov. Prvá doska, kde túto technológiu použili, bola P51430VX-250DM Explorer 2. Bolo to ešte za čias prvého pentia na socket 7. 
Firma QDI už v súčasnosti neexistuje, kúpil ju Foxconn, u ktorého si niekedy QDI nechávala vyrábať svoje dosky. Dnes jej činnosť a obchodné meno existuje už len na čínskom trhu.

</doc>
<doc id="11241" url="https://sk.wikipedia.org/wiki?curid=11241" title="Mediawiki">
Mediawiki



</doc>
<doc id="11242" url="https://sk.wikipedia.org/wiki?curid=11242" title="MediaWiki">
MediaWiki

MediaWiki je wiki softvér, ktorý je licencovaný pod GNU General Public License. Je napísaný v PHP a na ukladanie dát používa MySQL relačnú databázu. Najvýznamnejším projektom využívajúcim MediaWiki je Wikipédia.

</doc>
<doc id="11243" url="https://sk.wikipedia.org/wiki?curid=11243" title="Varín">
Varín

Varín je obec na severe Slovenska v okrese Žilina.
Poloha.
Obec leží vo východnej časti okresu, na sútoku riek Varínka a Váh, no tiež pomedzí Žilinskej kotliny, Krivánskej Malej Fatry a Kysuckej vrchoviny. Je vstupnou bránou do krivánskej časti Malej Fatry a sídlom správy rovnomenného národného parku.
Severným okrajom obce prechádza cesta ŽilinaTerchová, z ktorej do obce odbočuje cesta III/2078. Južným okrajom obce, nábrežím Váhu, vedie dôležitá železničná trať Žilina – Košice.
Pamiatky.
V katastrálnom území obce sú zrúcaniny hradu Varín a v obci je pangrácovská kúria. Zo starších pamiatkových stavieb a predmetov sa v obci nachádzajú Kostol Najsvätejšej Trojice, v ktorom bol pokrstený Juraj Jánošík, kaplnky zo 17. a 18. storočia a krstiteľnice z 13. a 16. storočia.
Na budove predajne na námestí sa nachádza pamätná tabuľa venovaná obetiam holokaustu vo Varíne. Obsahuje zoznam mien 53 násilne vysťahovaných Varínčanov. 47 z nich zomrelo v koncentračnom tábore a osud ďalších šiestich je neznámy. Tabuľa bola odhalená pri príležitosti 80. výročia deportácie varínskych židov.
Dejiny.
Osídlenie obce je podložené náleziskami z kamennej, bronzovej i železnej doby. Opevnenie na Hrádku je z obdobia púchovskej kultúry, t. j. 80. roky 1. storočia pred Kr. až 180 rokov po Kr. a už vtedy tu bol čulý obchodný ruch. V lokalite Železná studňa sa našli železiarske pece, v ktorých sa okolo roku 70 po Kr. tavilo železo aj pre susedné kmene Kvádov a Sarmatov. V 8. a 9. storočí sa prisťahovali slovanské kmene, ktoré sa usadili v priestore rímskokatolíckeho kostola, na Hrádku a na Koňhore.
Fara bola založená roku 1200 s kaplnkou zasvätenou Svätému krížu. Prvým písomným dokladom o obci je donačná listina kráľa Ondreja II. z roku 1223. Kostol bol vysvätený roku 1233 a do dnešnej podoby zrekonštruovaný v 17. storočí. Územie Varína a širokého okolia bolo predmetom donácie v roku 1223 za Ondreja II., čo kráľ Belo IV. potvrdil listinou v roku 1267. Z roku 1254 sa zachovala kráľovská listina Bela IV., ktorá rieši zemianske spory o Žilinu, Tepličku a Varín. 
V roku 1323 bola vytvorená provincia varínskeho panstva so sídlom na hrade Varín-Starhrad. Územie bolo ohraničené na východe riekou Oravou, na juhu Váhom, na západe riekou Kysucou a severnú časť tvorila hranica poľského kráľovstva s mýtnou stanicou. Jarmočné právo získal Varín v roku 1340 od kráľa Karola Róberta.
Erb obce Varín – Panna Mária s dieťaťom – pochádza z roku 1416. V 14. storočí sa územie varínskeho panstva zmenilo majetkovými spormi medzi hradmi Starhrad a Strečno. V roku 1430 bola obec vypálená husitmi. Listinou kráľa Ľudovíta z roku 1362 bola rozšírená právomoc richtára a Varína o mestské práva. Koncom 14. storočia udelil kráľ Žigmund Varínu ďalšie výsady, na ktoré sa Varínčania odvolávali pri sťažnosti kráľovi v roku 1432. V roku 1443 rodina Pongrácová odkúpila starohradské panstvo a zostala majiteľkou do súčasnosti. Pôvodná pongrácovská kúria bola vybudovaná v druhej polovici 16. storočia, ktorá v 17. storočí vyhorela a prestavaná bola v roku 2001.
V prvej polovici 16. storočia, počas 25 ročnej zemepánskej vojny medzi majiteľmi Starhradu a majiteľom hradu Strečno Kostkom, bola obec poznačená ničením a rozkrádaním. V roku 1501 sa Varínčania vykúpili z dedičného práva richtárstva, odkúpením richtárskeho domu s dostavníkovou stanicou.
Vo Varíne bolo v 16. a 17. storočí evidovaných 15 remeselníckych cechov. Varín ako remeselné mestečko malo 15 cechov, z ktorých 9 sa zachovalo so svojimi tradíciami až do roku 1950. Najstarší mlyn v obci sa spomína už v roku 1362 a neskôr k nemu pribudli ďalšie. V roku 1576 z darovacej zmluvy majetku Bela varínskej fare vyplýva, že musela mať aj ona vlastný mlyn, avšak do dnešnej doby sa zachoval len mlyn rodiny Repáňovcov. 
Najstaršie údaje o školstve vo Varíne sú z roku 1568, kedy bola škola reformovaná na latinskú. Z Varína pochádza celý rad učencov. Jeden z prvých bol bakalár Matej, ktorý vyučoval na pražskej univerzite od 30. marca 1452. Kráľ Leopold rozšíril jarmočné privilégiá v roku 1682 a oslobodil Varínčanov od platenia mýta v celom Uhorsku. 
V roku 1871 prešiel Varínom prvý skúšobný vlak na budovanej železnici z Bohumína do Košíc. V roku 1922 začala elektrifikácia domácností vybudovaním menšej hydrocentrály na rieke Varínka. V blízkosti obce sa nachádza vápenka. V súčasnosti je Varín strediskovou obcou s vybudovanou infraštruktúrou.
Vo Varíne žili aj obyvatelia židovského vierovyznania, 25 rodín, ale počas fašistického režimu Jozefa Tisa utiekli a nikdy viac sa do Varína nevrátili.
Po vzniku samostatného Slovenska v 1993 obyvatelia Varína premenovali ulicu kapitána Pfliegela na ulicu Dr. Jozefa Tisu z dôvodu, že si vážia osobnosť Dr. Tisu ako prvého prezidenta Slovenského štátu a tiež ako kňaza. Kapitán Ladislav Pfliegel, hrdina SNP, zahynul v povstaní ako veliteľ lietadla druhej paradesantnej brigády v 1944 a vo Varíne sa narodil. Jozef Tiso nikdy vo Varíne nebol a ako vojnový zločinec bol usvedčený a obesený za zločiny voči ľudskosti v 1947. Obyvatelia z Varína chodievali po otvorení hraníc na národnú púť do Altöttingu v Rakúsku, lebo tam je kláštor, kde sa Tiso schovával na sklonku druhej svetovej vojny.
Kauza Ulice Dr. Jozefa Tisu.
Poslanci sa v decembri 1993 znovu zaoberali názvom ulice na základe protestu SDĽ a protifašistických bojovníkov, ale pôvodné rozhodnutie len potvrdili.
Slovák, žijúci v Prahe od roku 1983, podal v 1995 v tejto súvislosti trestné oznámenie. So žiadosťou o zrušenie varínskeho uznesenia neuspel na Ústavnom súde ani na medzinárodnom súde pre ľudské práva v Štrasburgu. Medzinárodný súd však nekonštatoval, že názov Tisovej ulice vo Varíne je v poriadku. V neprospech sťažovateľa rozhodol preto, lebo sa dožadoval ochrany práv podľa článku 8 Dohovoru, a tým je právo na rešpektovanie súkromného a rodinného života. Slovák dlhodobo žijúci v Prahe tvrdil, že vzdanie pocty Tisovi poškodilo reputáciu Slovenska, a teda zasiahlo do súkromného života všetkých jeho občanov. Medzinárodný súd si však nemyslí, že aj do života sťažovateľa, ktorý nežije na Slovensku a s Varínom nemá žiadny kontakt ani väzby.
O osem rokov sa na premenovanie pozrela ex offo Okresná prokuratúra v Žiline a skonštatovala, že prijatím uznesenia došlo k porušeniu zákona. Obec oslovila odbornú názvoslovnú komisiu pri Úrade geodézie a kartografie až po schválení premenovania ulice a malo to byť naopak. Okrem toho, že odborná názvoslovná komisia neodporučila premenovanie ulice na Tisovu, uznesenie kolidovalo aj so zákonmi o obecnom zriadení a protifašistickom odboji, ktoré zakazujú umiestňovať texty a symboly oslavujúce, propagujúce alebo obhajujúce režim Tisovej Slovenskej republiky.
V roku 2021 začala polícia trestné stíhanie pre prečin prejavov sympatií k hnutiu smerujúcemu k potlačeniu základných práv a slobôd. „Je to katastrofa a urážka židovskej komunity,“ povedal predstaviteľ občianskeho združenie B´nai B´rith Tolerancia Peter Werner a dodal, že záleží na polícii, ako rýchlo tento prípad vyšetrí, pretože to môže byť precedens aj pre iné podobné „relikvie“ na Slovensku.
V auguste 2021 zastupiteľstvo Varína odmietlo návrh poslankyne zmeniť názov ulice, nakoľko obyvatelia Varína sú na Jozefa Tisa hrdí. Varín je tak bol jedinou obcou na Slovensku a v Európe, ktorá má ulicu pomenovanú po človeku odsúdenom za zločiny proti ľudskosti a vlastizradu.
V októbri 2022 sa spolu so spojenými komunálnymi a krajskými voľbami konalo miestne referendum s otázkou: "Súhlasíte s premenovaním ulice Dr. Jozefa Tisu?" Referendum nebolo právoplatné keďže účasť nepresiahla 50% oprávnených voličov a dosiahla 47.13% z celkového počtu 3 036 oprávnených voličov. Proti premenovaniu sa postavilo 1 053 voličov, čo predstavovalo 74.5% hlasov. Kladná odpoveď na referendovú otázku nepadla ani v jednom z troch volebných okrskov.
Ulica Dr. Jozefa Tisu vo Varíne bude od 1. januára 2025 premenovaná na Ulicu Mons. Jozefa Nogu. Na rokovaní varínskeho zastupiteľstva v decembri 2024 o tom rozhodli obecní poslanci. Za schválenie príslušného všeobecne záväzného nariadenia (VZN) hlasovalo deväť z desiatich prítomných poslancov.
História knižnice vo Varíne.
Knižnica vo Varíne patrí medzi najstaršie profesionalizované knižnice v okrese. Už v roku 1959 sa stala profesionálnou knihovníčkou Mária Šipošová, ktorá pracovala v skromných podmienkach. Knižnica bola umiestnená na poschodí obecného domu a mala takmer 3 000 zväzkov. Navštevovalo ju 400 čitateľov a ročne sa vypožičalo desaťtisíc kníh. Od roku 1968 so stúpajúcim počtom kníh, čitateľov a výpožičiek, pribudla druhá knihovníčka, Mária Schmidtová. Knižnica pracovala veľmi dobre a v roku 1969 mala už 7 400 zväzkov, 603 čitateľov a 16 tisíc výpožičiek.
1. augusta 1973 bola knižnica presťahovaná na 2. poschodie Domu združených služieb, kde s novým zariadením vytvoril krásnu, priestrannú a estetickú knižnicu. Knižný fond vzrástol na 9 600 zväzkov, odoberali 22 novín a časopisov a otvorené bolo 8 hodín denne. Od roku 1977 viedla knižnicu Anna Vnuková s Máriou Kyseľovou a do zbierok pribúdalo každoročne 400 nových kníh. V knižnici bol vybudovaný skromný hudobný kútik, malá čitáreň a študovňa. 
Od roku 1985 prešla knižnica pod riadenie Miestneho kultúrneho strediska vo Varíne. V roku 1991 prešla tak, ako aj ostatné miestne knižnice, pod správu obce. Prechod finančného zabezpečenia na obec sa odrazil znížením dotácií najmä na nákup kníh, ktorých pribúdalo len 100 ročne. Od 1. marca 1994 viedla knižnicu len Mária Kyseľová a výpožičná doba bola znížená na šesť hodín denne. Zavedením plynového kúrenia sa zlepšili pracovné podmienky a zvýšil sa i počet nových zväzkov, ktorých je 12 000 a ročne pribúda okolo 300. V súčasnosti má knižnica 450 čitateľov, ktorí si ročne vypožičajú 23 tisíc zväzkov kníh a periodík.
Občianska vybavenosť.
Varín je dynamicky rozvíjajúca sa obec, v ktorej návštevníci a obyvatelia majú k dispozícii viacero obchodných prevádzok, reštauračných a pohostinských zariadení, zdravotnícke zariadenie, poštu, autocamping, penzióny a iné rekreačné zariadenia.
Turistika.
Varín je vstupnou bránou do Národného parku Malá Fatra a jeho krivánskej časti. Ponúka možnosti ubytovania v autokempingu na brehoch rieky Varínky a v turistických chatách v rekreačnej oblasti pod Jedľovinou, kde sú vybudované aj lyžiarske vleky.
Cirkev.
Varínska farnosť je súčasťou novovzniknutej Žilinskej diecézy. Do farnosti patria obce Varín, Krasňany a Nezbudská Lúčka. Súčasným správcom farnosti je od roku 2012 Mgr. Ing. František Pekara, kaplánom je Mgr. Dušan Pecko.

</doc>
<doc id="11245" url="https://sk.wikipedia.org/wiki?curid=11245" title="Strečno (obec)">
Strečno (obec)

Strečno je obec v okrese Žilina, nachádzajúca sa na prielome Váhu cez Malú Fatru.
Poloha.
Nachádza sa na ľavom brehu rieky Váh, pod hradom Strečno. Leží vo výške a susedí s obcou Nezbudská Lúčka, ktorá leží na pravom brehu rieky. Nachádza sa na rozhraní Turčianskej a Žilinskej kotliny v mieste prechodu rieky Váh cez pohorie Malá Fatra. Hranice katastrálneho územia obce sú ohraničené medzi okresmi Žilina a Martin. Z juhovýchodu smerom od Martina sa hranica obce začína horskou lokalitou Čierny potok smerom na najvyšší kopec Grúň, pokračuje Javorinou, Lipovou, Javorom, Paprudou na Zlatné po potoku tečúcom cez túto časť obce. Z východnej a severnej strany tvorí hranicu rieka Váh s protiľahlými obcami Varínom a Nezbudskou Lúčkou. Celková výmera obce je . Krásna príroda spolu s dvoma susediacimi hradmi (hrad Strečno a Starhrad) tvoria výnimočný obraz v rámci Slovenska.
Dejiny.
Obec sa prvý raz písomne spomína v roku 1321, keď tu bola mýtnica, no je viac ako isté, že tu ľudia žili už dávno pred týmto rokom, o čom hovoria nálezy predmetov z obdobia púchovskej kultúry. Stopy po pobyte človeka sa našli už z počiatku nášho letopočtu, slovanské sídlisko tu bolo v 9. storočí. Strategickú polohu obce poznali úž dávni predkovia. Vrch Bieda, na ktorom bolo postavené prvé opevnenie a neskôr aj kamenný hrad, dával záruky bezpečnosti pred nepriateľom a umožňoval kontrolu širokého okolia a rieky Váh. Pred niekoľkými storočiami Strečno patrilo medzi podhradské obce zemepanskeho typu. 
Práve rieka Váh umožňovala pomerne bezpečne a rýchlo sa dopraviť do vzdialených miest. Umožnila prevážať aj tovar, najmä drevo na pltiach. Život na rieke bol rušný a záznamy už od roku 1230 hovoria o pltníctve ako o remesle, ktoré živilo ľudí severného Slovenska plných osem storočí. 
Prvá písomná zmienka o obci z roku 1321 je listina kráľa Karola Róberta, v ktorej sa Strečno spomína ako "Locus tributorum". V ďalšej listine z roku 1358, ktorú napísal župan Trenčína, sa píše o "de Strychen", čiže opäť sa hovorí o mieste, kde sa vyberalo mýto. V roku 1384 sa už píše o hrade, ktorý ma vežu a hradbami uzatvorený priestor. Aj v listine z roku 1384 sa píše o "castro Strechyn" a vrchnosť v ňom nariaďuje kastelánovi hradu, aby nevyberal mýto od Žilinčanov, ktorí prechádzali vozmi alebo na pltiach popod hrad Strečno. Záznam z roku 1395 hovorí o tom, že poľský kráľ Vladislav útokom dobyl hrad a dal ho svojmu prívržencovi Sudivojovi z Ostrorogu. No po niekoľkých rokoch hrad opäť získal do svojich rúk uhorský kráľ Žigmund. Ostatná história hradu, čiže tá od roku 1397, sa dá charakterizovať ako boj rôznych majiteľov o jeho získanie. Stalo sa to preto, lebo tento hrad začali panovníci dávať svojim prívržencom do daru alebo nájmu za dobré služby. 
Strečno bolo od roku 1848 súčasťou Strečnianského hradného panstva 
Po zbúraní opevnenia a strhnutí striech sa hrad po roku 1895 začal rozpadávať a dostal sa do rúk obchodníka s drevom Leopoldovi Popperovi. Hrad sa nedal obnoviť a ďalej pustol. 1904 sa Samuel Hahn (ďalší majiteľ) rozhodol strhúť zvyšky hradu a predať kameň na stavbu domov. V roku 1909 sa z hradného brala začal ťažiť vápenec. Práce boli neefektívne a hrad sa dostal do rúk Československého klubu turistov. Hrad následne prežil desaťročia bez povšimnutia. 
V Strečnianskej úžine sa uskutočnili počas 2. svetovej vojny prudké boje medzi účastníkmi SNP a nemeckými jednotkami. Bojov sa zúčastnilo okrem slovenských a sovietskych partizánov i 155 Francúzov pod vedením kapitána Georgesa de Lannuriena. Na ich počesť bol v roku 1956 odhalený pamätník na vrchu Zvonica, ktorého autorom bol Ladislav Snopek. 
V roku 1977 sa začalo s obnovou hradu, ktorá mala skončiť v roku 1989. Hrad bol pre návštevníkov otvorený až 12. júla 1995, po 18 rokoch rekonštrukčných prác. 
Obyvateľstvo sa okrem poľnohospodárstva a spracovania dreva zaoberalo aj pltníctvom a lovom rýb, čoho dôkazom je i obecná pečať zobrazujúca rybu. Súčasťou Strečna bola od stredoveku malá osada Zlatné. V roku 1598 mala obec 34 domov. V roku 1784 to bolo už 76 domov (92 rodín a 536 obyvateľov). 1930 to bolo 964 obyvateľov a 190 domov. Ku 31. decembru 1996 v obci žilo 2449 obyvateľov, z toho 1225 žien. Priemerný vek v obci bol 32,3 rokov. V roku 2009 mala obec 2674 obyvateľov, 793 domov a 93 iných objektov. 
O obyvateľoch obce sa v minulosti hovorilo, že sú to „smrtiari“. Hovorí sa, že toto pomenovanie vzniklo, keď išli raz ľudia z kostola a malé dieťa sa pred všetkými opýtalo matky, čo navarila na obed. Tá povedala, že navarila „smrte“. Menej známe je pomenovanie obyvateľov, že sú to ľudia „od vody“. Bolo to asi tým, že ľudia sa v obci v minulosti živili prácou na vode – pltníctvom a rybárstvom.
Kultúrne a historické pamiatky v obci a v okolí.
Medzi kultúrne a historické pamiatky, ktoré sa nachádzajú v obci, alebo jej okolí, môžeme zaradiť
Z prírodných hodnôt sa v katastrálnom území nachádza prírodná pamiatka Domašínsky meander. 
Doprava.
Obec má železničné spojenie osobnými vlakmi s mestom Žilina, pretože cez blízku obec Nezbudská Lúčka (kde je zastávka "Strečno") prechádza elektrifikovaná dvojkoľajná trať Žilina – Košice. Popri obci vedie cesta I. triedy číslo 18 zo Žiliny do Vrútok. Občania obce môžu využívať mimo vlakov aj autobusovú dopravu, zaisťovanú SAD Žilina. Za obcou v Strečnianskej tiesňave sa často tvoria dlhé kolóny automobilov a autobusov. Situáciu ma vyriešiť až výstavba diaľnice D1 s tunelom Višňové.

</doc>
<doc id="11247" url="https://sk.wikipedia.org/wiki?curid=11247" title="Železná opona">
Železná opona

Železná opona (, ) bol termín používaný najmä na Západe počas studenej vojny, ktorý označoval imaginárnu hranicu, ktorá rozdelila Európu a pomyselne aj celý svet na dve časti: západný blok vedený Spojenými štátmi a východný blok vedený ZSSR. V terminológii používanej komunistami išlo o dva "nezmieriteľné" tábory: "kapitalistický" (alebo "imperialistický)" a "socialistický". Od roku 1955 mala v Európe nemennú podobu tvorenú hranica medzi dvoma vojenskými alianciami Severoatlantickej aliancie (NATO) a štátmi Varšavskej zmluvy, na čele ktorých boli dve jadrové superveľmoci USA a ZSSR.
Okrem týchto blokov existovali aj neutrálne krajiny alebo krajiny ktoré neboli členmi uvedených dvoch vojenských paktov. Viacero bývalých kolónií sa postupne stalo členmi Hnutie nezúčastnených krajín, ktoré vzniklo v roku 1955 a v roku 1961 deklarovalo, že jeho členské krajiny nie sú súčasťou žiadnych mocenských blokov. V septembri roku 1961 na konferencii v Belehrade, ktorej sa zúčastnili delegáti 25 štátov, boli položené základy hnutia, najmä z iniciatívy Josipa Broza Tita (Juhoslávia). V roku 1964 bolo členmi 46 štátov a na konferencii v roku 1979 v Havane bolo už členov viac ako 100.
V Európe sa nachádzala železná opona na západnej hranici ZSSR, Nemecká demokratická republika (NDR), Česko-Slovenska, Maďarska a Juhoslávie a na južnej hranici Albánska, Juhoslávie a Bulharska. Počas trvania Studenej vojny sa opona posunula na východ, pretože Albánsko a Juhoslávia sa postupne stali menej závislé na Východnom bloku.
Vznik a význam pojmu.
Termín použil Joseph Goebbels 23. februára 1945 v reakcii na výsledky krymskej konferencie v časopise "Das Reich" ako narážku na železnú oponu v divadle: „...a na Európu spadne železná opona“. Do dnešného používania termín uviedol Winston Churchill v máji roku 1945 v liste prezidentovi USA H. Trumanovi na vyjadrenie vznikajúcej všestrannej bariéry medzi obomi blokmi. Všeobecne sa termín začal používať až po Churchillovom fultonskom prejave v marci 1946, v ktorom vyzval na spoluprácu anglosaských národov proti komunizmu.
Fyzicky železnú oponu tvorili ploty s drôtenými prekážkami, signalizáciou a kontrolným pásmom, ktoré sa objavili v ZSSR koncom 40. rokov minulého storočia, pričom sa inšpirovali strážením nacistických koncentračných a vlastných táborov. Do konca 50. rokov bolo na hranici ZSSR „zadrôtovaných“ takmer 12 tisíc kilometrov, v ostatných štátoch východného bloku asi 6 tisíc kilometrov a v Československu bezmála 750 kilometrov. Pre porovnanie dĺžka limes Romanus bola približne 3 000 km.
Zmyslom existencie železnej opony, ktorú na svojich hraniciach a území vybudovali krajiny Východného bloku bolo predovšetkým zabrániť voľnému pohybu svojich obyvateľov, najmä z obavy pred emigráciou na Západ. Napriek propagande o potrebnosti ž. opony kvôli hrozbe (vojenského) ohrozenia "tábora socializmu" zo Západu bola vnímaná ako symbol neslobody obyvateľov Východného bloku. V tomto zmysle ju prezentovali napríklad 26. júna 1961 John F. Kennedy v Berlíne v prejave "Ich bin ein Berliner" a 12. júna 1987 Ronald Reagan: "Tear down this wall!". Ako sa ukázalo po páde komunizmu v Európe (revolúcie roku 1989 vo východnej Európe) takto oponu vnímali aj samotní obyvatelia. V bývalom Československu strhli železnú oponu ako prví Bratislavčania. Vyše 150-tisícový sprievod sa prešiel už v nedeľu 10. decembra 1989 po vtedy ešte prísne stráženej štátnej hranici s Rakúskom do blízkeho Hainburgu aby sa pozreli na Devín z druhej strany.
Vytváranie hraníc.
História súčasného delenia Európy začala už v rokoch 1939 – 1941, kedy si na základe paktu Ribbentrop – Molotov Sovietsky zväz a nacistické Nemecko rozdelili stredovýchodnú Európu. Tieto územné zisky si ZSSR udržal a ďalej zabezpečil ich rozširovanie rokovaniami so Spojencov ešte počas vojny. Bolo to najmä rokovanie Veľkej trojky na teheránskej konferencii roku 1943 a jej potvrdenie v roku 1945 v Jalte. Na rozdelenie Európy po vojne malo zásadný vplyv, kam do konca vojny došla Červená armáda a ktoré štáty oslobodili od nacistickej nadvlády západní spojenci.
Výsledkom vojny, ktorý bol potvrdený vo februári 1947 v Paríži, bolo, že Sovietsky zväz anektoval rozsiahle územia Európy v ktorých v nasledujúcich rokoch svoju hranicu zaistil pomocou tzv. satelitných štátov, v ktorých získali postupne moc komunistické strany. To neplatí o línii železnej opony na severe Európy, kde boli pomery upravené fínsko-sovietskou zmluvou. Fínsko si zachovalo samostatnosť za cenu územných ústupkov a budovania prosovietskej neutrality (tzv. Paasikiviho-Kekkonenove doktríny). 
Najproblematickejší úsek železnej opony sa nachádzal na území Nemecka rozdeleného na okupačné zóny, teda na západnom okraji sovietskej okupačnej zóny. Ešte problematickejšia bola situácia podobne rozdeleného Berlína, ktorý sa celý nachádzal vo vnútri sovietskej zóny. Neúspešná snaha ZSSR berlínskou blokádou v rokoch 1948 – 1949 ovládnuť celý Berlín viedla k definitívnemu rozdeleniu Berlína, ale aj celého Nemecka na Východné a Západné Nemecko v roku 1949. Iný osud ako Nemecko čakal na okupačné zóny rozdeleného Rakúsko, ktoré za podmienky neutrality a nevstúpenia do NATO potvrdenej štátnou zmluvou z roku 1955 prestalo byť okupované a tak sa tu línia železnej opony definitívne posunula na česko-slovenskú a maďarskú hranicu.
Železná opona v ČSSR.
Právo cestovať do zahraničia nebolo po skončení druhej svetovej vojny obnovené v predvojnovom rozsahu, a to ako z politických, tak ekonomických dôvodov. Ako argument poslúžila štátna branná pohotovosť (v slovenských krajinách do konca roku 1945, v niektorých slovenských oblastiach o jeden až dva roky dlhšie) a nedostatok devíz. 
Cestovné pasy boli podľa dočasnej inštrukcie ministerstva vnútra z roku 1946 vystavované na súkromné cesty iba v mimoriadnych prípadoch a na vycestovanie z pracovných dôvodov bolo potrebné získať odporučenie. Avšak pasové úrady, ktoré v tom čase predstavovalo policajné riaditeľstvo, mohli podľa platného zákona o cestovných pasoch (Zákon o cestovních pasech z roku 1928, ktorý formálne platil až do roku 1949) žiadosti o pas zamietať. 
Už v priebehu prevratu v roku 1948 komunistická moc v Československu uzavrela hranice, pričom zastavila vydávanie pasov a víz. Od 23. februára 1948 Ministerstvo vnútra ČSR viazalo možnosť použitia cestovných pasov vystavených predtým na vydanie osobitného povolenia na vycestovanie (česky "jednorázová výjezdní povolení"), čo bol počiatok tzv. vycestovacích doložiek (česky "výjazdních doložek").
Nový zákon o cestovných pasoch (č. 53/1949Zb.) prijatý na jar 1949 výslovne určoval, že na vydanie pasu nemajú občania právny nárok. V marci 1949 bolo zároveň prijaté vládne uznesenie, podľa ktorého nemali byť cesty do zahraničia na súkromné ​​účely vôbec povoľované, o výnimkách rozhodovalo ministerstvo vnútra a v rokoch 1950 – 1953 Ministerstvo národnej bezpečnosti. Do roku 1953 nebolo možné súkromne cestovať do zahraničia, dokonca ani do komunistických krajín. 
Železná opona sa na česko-slovenskej západnej hranici začala vytvárať prakticky už od roku 1948, ale skutočne nepriechodnou sa stala až v rokoch 1952 a 1953, aj ako reakcia na neustávajúce úteky cez hranicu. V rokoch 1952 až 1966 sa už železná opona tiahla od styku československej hranice s NDR a Poľskom až po Komárno (dunajský úsek strážila Dunajská pohraničná stráž). 
V apríli 1966 bola zrušená vojsková ochrana hranice s NDR a dĺžka železnej opony v Česko-Slovensku bola potom až do jej likvidácie 926 kilometrov (tzv. západná hranica s NSR a Rakúskom). V NDR prebehlo budovanie železnej opony o niečo neskôr, poslednou fázou v roku 1961 bola výstavba Berlínskeho múru, ktorý rozdelil mesto Berlín na dve časti.
Dobudovanie železnej opony podmienilo zmeny v cestovnom ruchu. Organizované zájazdy do komunistických krajín boli povolené až v roku 1956. Zájazdy do západných krajín boli zriedkavé a organizovali ich takmer výhradne pre podniky rezortných ministerstiev. Do roku 1965 platil zákon o cestovných dokladoch, ktorý ustanovoval, že na vydanie cestovného pasu nemá občan právny nárok. Výjazd do zahraničia bol možný len vtedy, ak bola k pasu pre jednotlivú cestu vydaná výjazdná doložka. Keďže československá mena nebola voľne zameniteľná, tak bolo nutné požiadať Štátnu banku československú o prídel devíz, na ktorý nebol právny nárok. O výjazdnú (vycestovacia) doložku bolo možné žiadať na pasovom oddelení a len s potvrdeným devízovým prísľubom.
Zakázané, hraničné a pohraničné pásmo.
V apríli 1950 bolo v prihraničnom území (kde pôsobila Pohraničná stráž) vyhlásené hraničné pásmo. Vonkajšiu hranicu tvorila hraničná čiara, vnútorná hranica vedúca pozdĺž najpoužívanejších ciest bola označená výstražnými tabuľkami. Vstup do tohto hraničného pásma bol možný len na povolenie. Od zotmenia do svitania v ňom bol zákaz pohybu mimo verejné komunikácie. V roku 1951 boli viaceré pohraničné okresy vyhlásené za pohraničné územie. Toto pohraničné územie sa delilo na tri pásma: zakázané (najbližšie k hraničnej čiare), hraničné a pohraničné.
Zakázané pásmo siahalo asi 2 kilometre od štátnej hranice. Jeho hranicu určoval veliteľ Pohraničnej stráže (ďalej PS) a vyhlasoval ho okresný národný výbor. Toto pásmo bolo vysídlené, pohyb v ňom bol povolený len príslušníkom PS. Vstup iných osôb povoľoval veliteľ jednotky PS a bol možný len v sprievode príslušníka PS.
Hraničné pásmo tiež určoval veliteľ PS a vyhlasoval okresný národný výbor. Jeho vnútorná hranica miestami siahala až 12 –  do vnútrozemia. Vstup do tohto pásma bol len na zvláštne povolenie a povolenie na trvalý alebo prechodný pobyt, ktoré vydával oddiel Štátnej bezpečnosti v príslušnom pohraničnom okrese. Osoby, ktoré mali povolenie sa zdržiavať v hraničnom pásme, sa nesmeli od zotmenia do svitania pohybovať mimo verejné cesty a železnice. Do hĺbky asi od hranice boli z komunikácií odstránené všetky orientačné tabule. Z hraničného pásma boli vysťahovaní „nespoľahliví“ obyvatelia. O ich „spoľahlivosti“ rozhodovala komisia príslušného národného výboru. Komisie boli v priamom kontakte so zástupcami PS. Všetky budovy v zakázanom pásme, ktoré nemali prejsť pod správu Ministerstva vnútra alebo Ministerstva národnej obrany, boli určené na demoláciu. Demolačné práce boli skončené koncom 50. rokov.
V pohraničnom pásme neboli zvláštne obmedzenia pre obyvateľstvo. Toto územie bolo stanovené ako operačný priestor Pohraničnej stráže.
Hĺbka zakázaného a hraničného pásma stanovená začiatkom 50. rokov prestala byť postupne hospodársky únosná. Už v polovici 50. rokov sa robili určité čiastočné úpravy pásiem. Tie vyvrcholili v roku 1964 zrušením zakázaného pásma a zúžením hraničného pásma, ktoré bolo ponechané v rozsahu asi 1 –  od hranice. Aj keď bolo zrušené hraničné pásmo vo svoje pôvodnej hĺbke, operačný priestor PS bol väčší. Taktici PS stanovili tzv. „pásmo prístupov“, ktoré siahalo do rôznej hĺbky pohraničných okresov.
Režim v hraničnom pásme.
Vstup do hraničného pásma (za zátarasy) bol vstup povolený len držiteľom priepustky. Tie sa vydávali na plnenie pracovných úloh v hraničnom pásme a vydávali ich oddelenia Verejnej bezpečnosti. V hraničnom pásme sa nesmelo bývať, zdržiavať sa v ňom od zotmenia do svitania a mohli tu byť stavby slúžiace bezpečnosti a hospodárstvu. Vstup za trasu ŽTZ mali povolený len preverení pracovníci, ktorí tam plnili pracovné úlohy pod dohľadom príslušníkov PS. Bez dohľadu sa tam smeli pohybovať iba osoby menovite schválené veliteľom brigády PS.
K menším zmenám došlo v rokoch 1975 – 1980 po stanovení nových trás signálnych stien. V ňom sa pohybovali kontrolné hliadky, ktoré robili prieskum, kontrolovali vozidlá, vlaky, autobusy a osoby. Službu tu vykonávali aj tzv. pátrači PS.
V druhej polovici 80. rokov sa upustilo od stráženia pracovníkov, ktorí pracovali za zátarasami. Rozhodnutie bolo zdôvodnené nízkym početným stavom pohraničných rôt, častými dezerciami príslušníkov PS a ako reakcia na zastrelenie Johanna Dicka na nemeckom území. Vtedy sa zmenila koncepcia ostrahy hraníc, ktorej cieľom bolo zamedziť vstupu pohraničníkov za zátarasy.
Väčšina dedín v zakázanom a hraničnom pásme bola postupne vysídlená. S vysídľovaním sa na Slovensku začalo na jeseň 1951 na 80-kilometrovom úseku hranice s Rakúskom. Do jari 1952 vysídlili 170 rodín (488 osôb) a v druhej etape – do konca roku 1952 – vysťahovali ďalších asi 250 rodín, väčšinou na stredné a východné Slovensko. V rokoch 1953 až 1959 boli zničené aj všetky stojace opustené stavby, aby nemohli utečencom cez hranicu poskytovať úkryt (napríklad osada v Pečnianskom lese v Petržalke).
Zátarasy a ploty.
Hraničné pásmo bolo prísne strážené príslušníkmi Pohraničnej stráže, ktorí v ňom budovali a udržiavali takzvané „ženijné technické zátarasy“. Charakteristickou súčasťou „zátarasy“ bol ostnatý plot. Ploty boli v skutočnosti dva až štyri. Prvý (zo slovenskej tzv. tylovej strany), ktorý bol asi dva metre vysoký, tvoril plot z ostnatých drôtov, ktorej účelom bolo zabrániť alebo skomplikovať prístup. Ďalší plot v tvare písmena T, vysoký 2,5 až 3 metre, bol signálny s elektrickým napätím najprv 12 alebo 24 voltov a v období roku 1953 až 1963 pod vysokým napätím 2000 až 6000 voltov. Posledný plot slúžil ako zábrana pre zver, aby smerom od hranice nemohla preniknúť k elektrickému plotu. Medzi plotmi sa často nachádzalo zorané pásmo o šírke cca , nazývané "kontrolný pás", v ktorom bolo možné ľahko nájsť stopy prípadného „"narušiteľa"“ a miesto, kde prekonal prvý plot. Na niektorých úsekoch bola po roku 1970 ešte štvrtá stena, ktorá mala zabrániť prejazdu ťažkým vozidlám.
Okolo roku 1970 boli po celej dĺžke štátnej hranice nainštalované infračervené reflektory s dosahom až do dvoch kilometrov, ktoré umožňovali, aby vojak na strážnej veži (pozorovateľni) mohol terén sledovať infračerveným ďalekohľadom a videl krajinu aj v noci. V 70. rokoch pribudli aj otrasové infračervené senzory, ktoré hlásili pohyb automaticky. Pozdĺž celých hraníc navyše viedla (zvyčajne vo vzdialenosti menej ako jeden kilometer) asfaltová komunikácia, ktorá pohraničníkom uľahčovala výjazd k miestu zásahu.
Tento systém plotov nestál priamo na hranici, ale v dostatočnej vzdialenosti od nej, aby aj v prípade jeho prekonania stihli pohraničníci „narušiteľa“ chytiť skôr, než sa dostal za skutočnú hranicu.
Okrem elektrického plotu a psov patrili medzi najnehumánnejšie spôsoby tzv. „ochrany hraníc“ mínové polia (v období rokov 1952 až 1958), nástražné výbušné systémy vyrábané pohraničníkmi podľa podaných zlepšovacích návrhov. Až v osemdesiatych rokoch 20. storočia boli z hraničného pásma ČSSR odstránené posledné mínové polia, ktoré boli len v niektorých oblastiach (napríklad míny PP Mi-Ba, PP Mi-D a PP Mi.)
Incidenty na hraniciach a ich dôsledky.
Za hranicou pohraničníci oficiálne zasiahnuť nemohli, pretože by išlo o narušenie územia cudzieho štátu. Neoficiálne tu však často intervencie boli, lebo vojaci boli motivovaní tým, že ak „dopadnú" „narušiteľa“, môžu byť odmenení dovolenkou, povýšením, prípadne udelením vyznamenania. Naopak ak ho nedopadli, mohlo to mať pre ich ďalšiu kariéru osudné následky. Medzinárodné problémy vyplývajúce z incidentov spojených so zásahmi mimo štátneho územia (pozri prípad Johanna Dicka) ČSSR viedli k ich postupnému zákazu.
To, že plot je pod elektrickým napätím, ktoré utečenca zabije pri dotyku, nevedeli ani obyvatelia v jeho blízkosti. Medzinárodné sťažnosti viedli k tomu, že v roku 1965 bolo vysoké napätie z plota odstránené. Išlo aj o jeden z dôsledkov „Chruščovovho odmäku“, čo je neoficiálny názov obdobia v histórii ZSSR po smrti Stalina (1953) do roku 1960, v ktorom sa Chruščov snažil o uvoľňovanie napätia.
V roku 1968 došlo k uvoľneniu hraníc. Prakticky otvorené hranice uľahčili ďalšiu vlnu povojnovej emigrácie po invázii vojsk Varšavskej zmluvy 21. augusta 1968. V rokoch 1968 až 1971 opustilo Česko-Slovensko asi 74 000 utečencov. Toto uvoľnenie hraníc bolo však krátke a po ňom sa najmä zlepšovalo technické vybavenie. Už od roku 1966 bolo namiesto vysokého napätia v plote nízke a táto „signálna línia“ ("signálka", ako ju volali pohraničníci) reagovala na dotyk (skrat alebo uzemnenie) a tak upozorňovala okamžite už na pokus o prestrihnutie alebo podlezenie plota. Navyše sa ďalej rozrástla sieť pozorovacích veží až ich celkový počet dosiahol 314. Po incidente, keď vodič autožeriavu prerazil hraničnú závoru v Českých Veleniciach a dostal sa tak do Rakúska, boli značne zosilnené aj závory.
„Narušitelia“, utečenci, úteky a tresty.
Do októbra roku 1948 bol prechod štátnej hranice bez cestovného pasu považovaný iba za priestupok. Prvýkrát sa trestný čin s názvom "Neoprávnené opustenie územia republiky a neuposlúchnutie výzvy k návratu" objavil v zákone na ochranu ľudovodemokratickej republiky z roku 1948. Podľa § 40 zákona č. 231/1948 Zb. to bol trestný čin, za ktorý hrozil nepodmienečný trest až v trvaní piatich rokov odňatia slobody. Neoprávnené opustenie prevzal ako trestný čin aj trestný zákonník z novembra 1961 s tým, že trestnú sadzbu stanovil na šesť mesiacov až päť rokov; tri roky až desať rokov odňatia slobody hrozilo prevádzačom. Komunistický režim v ČSSR nazýval utečencov „narušiteľmi“. Občania, ktorí utekali (alebo sa o to pokúsili) sa tým oficiálne stávali „narušiteľmi hraníc“, ktorí „opustili republiku“. 
Najvšeobecnejší z dôvodov útekov bol samotný komunistický režim, policajný štát, neexistujúca názorová, náboženská a politická sloboda vo všetkých sférach života spoločnosti. Utečenec je osoba, ktorá nedobrovoľne odchádza zo svojej rodnej krajiny. V tomto zmysle všetci odišli nedobrovoľne, pretože okrem malých výnimiek, sa z Česko-Slovenska nedalo vysťahovať legálne len z dôvodu, že sa chcete odsťahovať. Verejnosťou boli utečenci najčastejšie nazývaní emigranti alebo vysťahovalci. Zriedkavo a najmä v češtine sa používalo exulanti (tí, ktorí odišli nedobrovoľne alebo s úmyslom návratu). Aj v oficiálnych médiách sa písalo a hovorilo o dotyčnom, že „ušiel“ (za hranice alebo z republiky) a hovorovo a slangovo aj, že „vzal roha“ alebo „zdrhol“. Cieľové krajiny prijímali utečencov z ČSSR s porozumením a umožňovali im získať (politický) azyl aj občianstvo.
Obyčajní obyvatelia Česko-Slovenska nemohli odísť ba ani vycestovať na Západ bez problémov. Zásadnou prekážkou bolo získanie cestovnej doložky a devízového prísľubu.
Ľudia z Česko-Slovenska utekali najrôznejším spôsobmi: počas dovolenky v Juhoslávii, prerazením železnej závory automobilom, na gumovom člne z pobrežia Warnemünde, preletom hranice balónom naplneným propán-butánovou zmesou, preplávaním Dunaja, Moravy alebo Dyje, prípadne použitím potápačského výstroja. Dvaja muži prekonali Železnú oponu na vozíku zavesenom na drôtoch diaľkového elektrického vedenia. Iní zas prekonali štátnu hranicu na koňoch. Nie všetkým sa útek podaril...
Pohraničná stráž (PS) a jej pomocníci.
Pohraničná stráž bola ozbrojená (vojenská) zložka, ktorá zo zákona o ochrane štátnych hraníc mala na starosti ochranu a kontrolu štátnej hranice. Jej príslušníci boli špeciálne vyberaní a školení, pretože zasahovali proti „"narušiteľom"“ (štátnej hranice) ostrými zbraňami a pretože službou v PS získali vedomosť a možnosť ako „"opustiť republiku"“ a preto mali mať predovšetkým pozitívny vzťah ku komunistickému Česko-Slovensku.
Pohraničná stráž používala špeciálne vycvičené služobné psy (československý vlčiak, nemecký ovčiak), ktoré boli cvičené tak, aby dokázali samostatne zadržať „narušiteľa“ (SUP – samostatne útočiace psy). Na stráženie hraníc ich začali využívať na prelome 60. a 70. rokov.
Zvláštnosťou bola aj "Dunajská pohraničná stráž", ktorá bola vybavená člnmi.
Ďalšou zvláštnosťou v poslednom desaťročí pred pádom železnej opony bolo využívanie nasadenia tajne hliadkujúcich príslušníkov - tzv. pátračov. Tento vojak základnej služby mohol a bol oblečený v civile, za čo dostával mesačne príplatok približne 120,-Kčs k žoldu. Pátrači boli ozbrojení pištoľou ukrytou v podpažnom puzdre, slzným plynom (kaser), putami, rádiostanicou, prípadne tzv. „pojítkom“. 
Pomocník pohraničnej stráže.
Najjednoduchšia a najúčinnejšia ochrana socialistických hraníc spočívala v sledovaní a udávaní tých, ktorí sa chystali alebo pripravovali hranice "prekročiť". Preto sa vedenie štátu, KSČ ale predovšetkým Štb snažila zapojiť do „ochrany hraníc“ aj obyvateľstvo. "Pomocník pohraničnej stráže (PPS)" bol preverený civil, ktorý mal na ruke pásku a práva ako pomocník VB. Jeho odmena sa v rokoch 1979 – 1989 pohybovala od 100 do 1000 korún za prípad, najčastejšie to bolo 200 korún za „dolapenie narušiteľa“. V roku 1976 bolo v rámci slovenskej 11. brigády s veliteľstvom v Bratislave registrovaných spolu 1412 príslušníkov PPS. Ako kádrová záloha slúžila mládežnícka organizácia "Mladí pomocníci PS", ktorými boli zväčša deti alebo príbuzní pomocníkov PS. Členom sa mohol stať občan starší ako 15 rokov a mladší ako 21 rokov. Pri jednotkách PS sa tvorili aj pionierske oddiely "Mladých strážcov hranice". Za aktívnu činnosť mohli byť odmenení vecnou odmenou alebo vyznamenaním. Mali si všímať ľudí s ruksakmi, mapami či kompasom v ruke. 64-ročný dôchodca opisuje pre Denník N ako v roku 1970 ako 12 ročný udal hnedovlasého muža s ruksakom, z ktorého sa vykľul Poliak, čo mal namierené do Rakúska.
Do ochrany hraníc formou zapojenia viacerých pracovníkov boli motivované aj podniky a obce. Napríklad "Matador" v Petržalke získal titul "Vzorný pohraničný závod "v roku 1973. V roku 1989 získala titul "Vzorná pohraničná obec" napríklad obec Novoť, pokiaľ iné obce o tento titul ešte len súťažili. Medzi všetkými „pomocníkmi“ boli viacerí zároveň informátormi ŠtB a preto za trestný čin neoprávneného opustenia územia republiky a neuposlúchnutie výzvy k návratu alebo už za jeho úmysel boli viacerí odsúdení ešte skôr, než sa dostali k hraniciam. O efektivite celého systému svedčia nízke počty osôb, ktoré sa pokúsili a ktorým sa podarilo nelegálne prekročiť hranice.
Otvorenie železnej opony.
Pád železnej opony, umožnený pokračujúcim oslabovaním Sovietskeho zväzu, sa začal uvoľnením hraníc v Maďarsku v lete 1989. V apríli 1989 rozhodla maďarská vláda o vypnutí napätia na svojej časti pohraničného plota s Rakúskom dlhého 240 km. V nasledovných mesiacoch sa začalo s odstraňovaním plota. 27. júna 1989 minister zahraničných vecí Maďarskej republiky Gyula Horn a jeho rakúsky náprotivok Alois Mock spoločne symbolicky prestrihli plot na hraničnom priechode v Šoproni. 11. septembra 1989 potom Maďarsko oficiálne na základe medzinárodného dohovoru otvorilo hranice do Rakúska, keď vypovedalo bilaterálnu dohodu s NDR o vracaní jej občanov zo svojho územia. Občania NDR cez MĽR a Rakúsko sa snažili prechádzať do NSR. 
Berlínsky múr padol 9. novembra 1989, česko-slovenskú železnú oponu začali rúcať na česko-slovensko-rakúskych hraniciach od 11. decembra 1989. Rozkazom ministra vnútra ČSSR č. 24 zo dňa 12. 2. 1990 bol zrušený politický aparát na Hlavnej správe Pohraničnej stráže a Ochrany štátnych hraníc na všetkých stupňoch. Dňom 31. 12. 1990 bola zrušená 11. brigáda Pohraničnej stráže. K tomuto dňu sa uzavrela kapitola dejín 11. pohraničnej brigády Bratislava, ktorá strážila slovensko-rakúsky úsek hranice od roku 1951 do roku 1990.
Po 1. februári 1990 bolo "Opustenie republiky" zmenené na trestný čin "nedovoleného prekročenia štátnej hranice", ktorého podstata spočívala v prekročení štátnej hranice za použitia násilia alebo pod hrozbu bezprostredného násilia. Dovtedy uložené tresty boli zákonom o súdnej rehabilitácii z roku 1990 zahladené. ÚPN hovorí o "rehabilitovaní".
Dnes železnú oponu zväčša pripomína len kedysi pravidelne oraný pás s občasnými zvyškami kolov alebo drôtov – vďaka používaniu herbicídov zabraňujúcich rastu burín a strhávaniu pôdy je sukcesia na týchto pásoch pomalá a mnohokrát tu ani po 15 rokoch nerastú žiadne stromy – „pásmo smrti“ existuje dnes len pre rastliny.
Obete železnej opony.
Česko-slovenská železná opona za sebou nechala počas rokov 1948 – 1989 celý rad obetí. Civilistov bolo 450, nie vždy išlo pritom o „narušiteľa“, (napr. Johann Dick bol turista) alebo nešťastnú náhodu. Pohraničníkov pri výkone služby zomrelo celkom 654, z toho väčšina nehodou, samovraždou či zastrelením kolegom. Pri prestrelke s utečencami zomrelo 10 z nich. Z analýzy 266 usmrtených osôb na hraniciach v rokoch 1948 a 1989 vyplýva že má zmysel deliť režim na hranici na štyri obdobia: 1948-1950, 1951-1965, 1966-1971 a 1972-1989 (v roku 1951 vznikla Pohraničná stráž, v roku 1966 PS prešla pod ministerstvo národnej obrany a bolo odpojené vysoké napätia v drôtených zátarasách, v roku 1972 sa PS presunula pod Federálne ministerstvo vnútra). Napríklad v období 1951 až 1965 zomrelo zásahom el. prúdom až 95 ľudí z analyzovaných 266, pokiaľ v ostatných obdobiach len jeden. 
Medzi obeťami boli okrem česko-slovenských občanov aj občania ďalších krajín východného bloku. Utečenci z NDR sa často (mylne) domnievali, že česko-slovenská časť železnej opony je slabšie zabezpečená než tá medzi NDR a Západným Nemeckom (NSR). Významný počet „narušiteľov“ bol tiež z Poľska, pretože vďaka geopolitickému rozloženiu nemali priame hranice so Západom (okrem námornej). Ďalej išlo o občanov Rakúska a Nemecka. V rokoch 1948 až 1989 bolo napríklad pri prechode česko-slovenských hraníc s Rakúskom a NSR usmrtených celkom 14 občanov Rakúska, čo je 5 % všetkých osôb usmrtených na česko-slovenskej štátnej hranici v tomto období. Prechody v smere do Česko-Slovenska tvorili asi 18 % všetkých prechodov hranice.
K takýmto narušeniam česko-slovenskej hranice patrí tiež výnimočný prípad západonemeckého občana Thomasa Dauscha, ktorý na pokus o násilné prekročenie hranice smerom do Česko-Slovenska použil osobný automobil, ale veľmi pravdepodobne bolo jeho cieľom spáchať samovraždu – vo veľkej rýchlosti narazil do masívneho protitankového ježka a potom čelne narazil do odolnej železobetónovej závory.
Posledným česko-slovenským občanom, ktorý bol usmrtený pri pokuse o prienik cez železnú oponu, bol Ladislav Malina. 14. apríla 1985 sa vo dvojici s Richardom Dastychom pokúsili prekonať zátarasy na "Znojemsku", boli však odhalení hliadkou pohraničníkov a Ladislav Malina sa v strachu pred zatknutím zastrelil. Po 14. apríli 1985 boli až do pádu železnej opony obeťami len občania NDR. 
18 ročný Hartmut Tautz z NDR sa rozhodol 8. augusta 1986 prekročiť hranicu v Petržalke, v mestskej časti Kopčany, odkiaľ z nadjazdu už zreteľne videl rakúsku obec Kittsee. Len 22 metrov od hranice ho po tom, čo jeho pohyb zaznamenala signálna stena, strhli dva voľne vypustené pohraničnícke psy, ktoré mu spôsobili viaceré vážne zranenia, ktoré však neboli smrteľné. Lekárska správa z roku 1986 hovorí, že ak by dostal včas lekársku pomoc, ešte mohol žiť. Po nežnej revolúcii sa hodnotil zákrok pohraničníkov ako neprimeraný, Tautzovi neposkytli primeranú prvú pomoc a jeho smrť bola zbytočná. Zmenila sa aj legislatíva ale do roku 2017 neboli vinníci potrestaní a pozostalí odškodnení. Po 31 rokoch, v marci 2017, bol práve prípad Tautza prvý, v ktorom bola najprv obeť železnej opony rehabilitovaná a konanie pohraničnej stráže súd označil za nezákonné. Následne Slovensko odškodnilo Tautzovu rodinu sumou 3 300 eur, čo sa v krajinách bývalého východného bloku stalo vôbec po prvý raz. V auguste 2016 Tautzovi odhalili pamätnú tabuľu pri ceste, ktorá spája Kopčany s Kittsee.
"Emilovi Lukovskému" sa v roku 1956 podarilo dostať až za hranicu na rakúsku stranu, ale pri tomto úteku mu pohraničná stráž prestrelila lebku. Keď už na rakúskej strane padol na zem, pohraničníci jeho telo odvliekli späť na územie Československa. Do konca života prežil na psychiatrii.
Poslednou osobou usmrtenou na česko-slovenskej časti železnej opony bol podľa vyšetrovania českého Úradu dokumentácie a vyšetrovania zločinov komunizmu osemročný chlapec Kevin Strecker z NDR. 15. mája 1989 zahynul na hraničnom priechode Strážný na česko-slovensko-západonemeckej hranici, keď sa jeho matka spolu s ďalšími jeho tromi súrodencami a svojím druhom pokúsili preraziť signálnu závoru na osobnom automobile Volga 24, pričom došlo k odtrhnutiu strechy auta a následnej smrti chlapca a ďalším ťažkým zraneniam účastníkov. Pritom takmer identický prípad násilného prejazdu hraničného prechodu sa odohral tri týždne predtým na hraničnom priechode Petržalka-Berg, kedy sa dvaja východonemeckí občania pokúsili o prejazd colnicou na osobnom automobile Lada 1600 a 22-ročný "Peter Ralph Saurien" pri nehode zomrel. Auto zotrvačnosťou došlo až na rakúsku stranu a druhému utečencovi rakúska strana neskôr umožnila vysťahovať sa do Západného Berlína. O dva mesiace už mali občania NDR možnosť vycestovať na Západ cez Maďarsko.
Ľubomír Morbacher, dnes už bývalý zamestnanec ÚPN, spísal za ÚPN v roku 2008 svoje podanie, nielen o zabitých vysokým napätím, ale aj o zastrelených či roztrhaných psami, žiadal Generálnu prokuratúru, aby zločiny vyšetrovala ako zločiny proti ľudskosti. Znamenalo by to, že nie sú premlčané. Prokuratúra jednotlivé vraždy rozdelila ako „obyčajné“ viacerým radovým vyšetrovateľom. Tí stíhania zastavili, lebo vraj nedošlo k trestnému činu, keďže podľa ich názoru sa tieto zločiny diali v súlade s vtedajšími zákonmi. Podľa ÚPN bolo na slovensko-rakúskom úseku hranice takto usmrtených 44 osôb.
Štatistika obetí železnej opony v Česko-Slovensku.
Počty obetí železnej opony podľa výskumu českého Úřadu dokumentace a vyšetřování zločinů komunismu. Pri pokuse o prechod česko-slovenských hraníc so NSR a Rakúskom v rokoch 1948 – 1989 bolo na strane „narušiteľov“ štátnej hranice:
Celkovo v rokoch 1948 – 1989 pri pokusoch o prekročenie hranice na Západ zahynulo najmenej 282 „narušiteľov“ štátnej hranice. Ústav pamäti národa podrobne zdokumentoval prípady usmrtenia 42 (respektívne 44) osôb pri pokuse o prechod hranice na jej časti na území Slovenska v období rokov 1948 – 1989.
Na strane ochrany štátnej hranice zomrelo v rokoch 1948 – 1989 najmenej 584 príslušníkov pohraničnej stráže či ZNB:
Ďalšie „opony“.
Známou oponou je Veľký čínsky múr, ktorý mal ochraňovať Čínu pred nájazdmi Mongolov. Európska železná opona nebola jedinou svojho druhu svojho času. Profesor Reece Jones z Havajskej univerzity v USA narátal 11 ďalších. Od pádu Berlínskeho múru však už 40 štátov postavilo ďalších 64 nových bariér na hraniciach so svojimi susedmi.

</doc>
<doc id="11250" url="https://sk.wikipedia.org/wiki?curid=11250" title="433 Eros">
433 Eros

Planétka 433 Eros bola pomenovaná po gréckom bohovi lásky Erosovi. Je to planétka typu S približne 13 × 13 × 33 km veľká, druhá najväčšia blízkozemská planétka. Je to takisto planétka, ktorá pretína dráhu Marsu.
Bola navštívená sondou NEAR Shoemaker, ktorá najprv zakotvila na jej orbite a fotografovala povrch a následne 12. februára 2001 na konci svojej misie, pristála na povrchu planétky použijúc iba svoje manévrovacie motory.
Povrchová gravitácia závisí od vzdialenosti bodu na povrchu od ťažiska planétky. Je veľmi premenlivá pretože planétka nie je guľatá, ale má predĺžený orechovitý (alebo zemiakovitý) tvar. Teplota na dennej strane dosahuje okolo 100 °C a na nočnej −150 °C. Jej hustota je 2,400 kg/m3, rovnaká ako hustota zemskej kôry. Otočí sa za 5,27 hodín.
Vedci predpokladajú, že väčšina väčších kameňov roztrúsených po Erose pochádza z jedného krátera, ktorý vznikol kolíziou s meteoritom pred približne 1 Ga (1 miliarda rokov).
Na Eros si robí nárok Gregory W. Nemitz z OrbDev. V súlade s princípom vlastníctva usadlosti požaduje od NASA poplatok za parkovanie a úschovu a to vo výške 20 centov za rok pobytu sondy NEAR Shoemaker na planétke. V súčasnosti je predmetná požiadavka na súde.

</doc>
<doc id="11251" url="https://sk.wikipedia.org/wiki?curid=11251" title="Horúca vojna">
Horúca vojna



</doc>
<doc id="11253" url="https://sk.wikipedia.org/wiki?curid=11253" title="Studená vojna (druh konfliktu)">
Studená vojna (druh konfliktu)

Studená vojna označuje druh vojny, v ktorom znepriatelené strany nebojujú proti sebe otvorene. Opakom studenej vojny je tzv. horúca vojna. 
V studenej vojne okrem menších konfliktov nie sú nasadené zbrane. Zväčša znepriatelené strany podporujú iné štáty, ktoré medzi sebou bojujú v horúcej vojne. Termín bol prvýkrát použitý v roku 1947. Termín prvýkrát použil George Orwell v článku "You and the Atomic Bomb" (Ty a atómová bomba) uverejnenom v britskom časopise "Tribune" 19. októbra 1945.
Najznámejšou studenou vojnou je Studená vojna medzi USA a spojencami, hlavne krajinami NATO, na jednej strane a Sovietskym zväzom a jeho satelitmi, hlavne krajinami Varšavskej zmluvy, na strane druhej.

</doc>
<doc id="11258" url="https://sk.wikipedia.org/wiki?curid=11258" title="Psamathe (mesiac)">
Psamathe (mesiac)

Psamathe alebo Psamate je prirodzený satelit Neptúna.

</doc>
<doc id="11259" url="https://sk.wikipedia.org/wiki?curid=11259" title="Strečno">
Strečno

Strečno môže byť:

</doc>
<doc id="11260" url="https://sk.wikipedia.org/wiki?curid=11260" title="Laomedeia (mesiac)">
Laomedeia (mesiac)

Laomedeia je prirodzený satelit Neptúna.

</doc>
<doc id="11262" url="https://sk.wikipedia.org/wiki?curid=11262" title="Sao (mesiac)">
Sao (mesiac)

Sao je prirodzený satelit Neptúna.

</doc>
<doc id="11263" url="https://sk.wikipedia.org/wiki?curid=11263" title="Halimede (mesiac)">
Halimede (mesiac)

Halimede je prirodzený satelit Neptúna.

</doc>
<doc id="11264" url="https://sk.wikipedia.org/wiki?curid=11264" title="S/2002 N1">
S/2002 N1



</doc>
<doc id="11265" url="https://sk.wikipedia.org/wiki?curid=11265" title="Neso (mesiac)">
Neso (mesiac)

Neso je prirodzený satelit Neptúna.

</doc>
<doc id="11266" url="https://sk.wikipedia.org/wiki?curid=11266" title="Najáda (mesiac)">
Najáda (mesiac)

Najáda alebo Naiad alebo Neptún III je prirodzený satelit Neptúna. Bol objavený v septembri 1989, z obrázkov od Voyageru 2. 
Naiad má priemer iba 58 km. Jeho hmotnosť ani strednú hustotu nepoznáme. Okolo Neptúna obieha po kruhovej dráhe v rovine rovníka planéty vo vzdialenosti 48 200 km raz za 0.29 dňa. Je to Neptúnov najmenej jasný mesiac so zdanlivou jasnosťou 25.
Bol pomenovaný po Najádach z gréckej mytológie. Pôvodne niesol označenie S/1989 N 6.

</doc>
<doc id="11267" url="https://sk.wikipedia.org/wiki?curid=11267" title="Počítačový vírus">
Počítačový vírus

Počítačový vírus označuje program alebo kód, ktorý sa dokáže sám šíriť bez vedomia používateľa. Aby sa mohol rozmnožovať, vkladá kópie svojho kódu do iných spustiteľných súborov alebo dokumentov, ktoré sa tak stávajú prostriedkom na aktiváciu ďalšieho vírusu. (Pri jednoduchších vírusoch dochádza ku kopírovaniu jeho samotného viackrát na disk poprípade premenovanie kópií.) Takýto program sa teda chová podobne ako biologický vírus, ktorý sa šíri vkladaním svojho genetického kódu do živých buniek. Analogicky sa proces šírenia vírusu nazýva "infekcia" a napadnutému súboru sa hovorí "hostiteľ". Vírusy sa rozširujú v rámci jedného počítača, ale i medzi viacerými počítačmi. Existuje viacero spôsobov, ako sa môžu počítače infikovať cez rôzne médiá ako je disketa, CD, sieťové linky, výmenné pevné disky, ale najmä cez internet. Vplyv vírusu je ľahko badateľný na spomalení a nestabilite systému, časté je poškodenie dokumentov, zmena veľkosti alebo obsahu súborov, úbytok kapacity pevného disku. 
Vírusy sú iba jedným z druhov zákerného softvéru tzv. malware. Vo všeobecnosti sa ako vírusy označujú napríklad aj počítačové červy a iné druhy malware.
Zatiaľ čo niektoré vírusy môžu byť cielene ničivé (napr. mazať súbory na disku), mnoho iných vírusov je relatívne neškodných, poprípade iba obťažujúcich. Pri niektorých vírusoch sa ničivý kód spúšťa až s oneskorením (napr. v určitý deň či po nakazení určitého počtu iných hostiteľov), čo sa niekedy označuje ako "logická bomba". Ďalší negatívny vplyv vírusov je ich samotná reprodukcia, ktorá zaťažuje počítačové systémy a obsadzuje ich zdroje.
Činnosť vírusu.
V súčasnosti (2023) sú klasické počítačové vírusy na istom ústupe oproti červom a spyware, ktoré sa šíria prostredníctvom počítačových sietí, najmä internetu. Niektoré anti-vírusové programy, ako aj iné špecializované programy sa preto snažia chrániť počítač aj pred inými, nevírusovými hrozbami.
Trójske kone.
Trójskymi koňmi bývajú označované programy, ktoré okrem užitočnej funkcie obsahujú skrytú časť, ktorá sa dá aktivizovať po splnení určitej podmienky (zvyčajne ide o viazanosť na určitý dátum, napr. 1. apríl, piatok trinásteho, dátum narodenia Michelangela 6. marca, Nový rok alebo Vianoce). Táto ukrytá časť spravidla vykonáva činnosť deštrukčného charakteru (modifikácia údajov, vymazanie súborov, formátovanie disku a pod.) Ak je bežný program nakazený vírusom, stáva sa nielen ďalším jeho rozširovateľom, ale aj potenciálnym trójskym koňom, ktorého činnosť je priamo úmerná s nebezpečnosťou vírusu.Tieto typy vírusov sú v dnešnej dobe najmenej rozšírené keďže ich funkcia je relatívne rovnaká a tak pre anti-vírus nie je problém ju detegovať.
Počítačové červy.
Počítačový červ je program so škodlivým kódom, ktorý napáda hostiteľský počítač, využíva jeho prepojenie cez sieť s ďalšími počítačmi a prostredníctvom nich sa šíri ďalej.
Takýto program neinfikuje spustiteľné súbory, ale rozširuje sa počítačovou sieťou. Červ nepotrebuje hostiteľa. Morrisov červ v novembri 1988 nakazil 6 000 počítačov UNIX.
História.
Vírus Creeper bol prvýkrát zistený v 70. rokoch na Arpanete, ktorý je predchodcom internetu. Creeper bol experimentálne seba-kopírujúci program, ktorý napísal Bob Thomas z BBN v roku 1971. Creeper' používal ARPANET, aby nakazil 'DEC PDP -10, počítač s operačným systémom TENEX. Creeper získal prístup cez ARPANET a kopíroval sa len na vzdialený systém, kde bola zobrazená správa: „"Som Creeper, chyť ma, ak môžeš!"“ (). Neskôr bol vytvorený program Reaper pre odstránenie Creeper.
Program s názvom Rother J bol prvý počítačový vírus objavený „v prírode“ – to je mimo jedného počítača alebo laboratória, kde bol vytvorený. Napísaný v roku 1981 Richardom Skrentom, sa pripojil k Apple DOS 3.3 operačnému systému a je šírený cez disketu. Tento vírus vytvorený ako žart „Skrenta“, keď bol ešte na strednej škole, bol aplikovaný v hre na disketu. Na jeho využitie 50. vírus Elk Cloner budú aktivované, infikovanie počítača a zobrazenie krátku báseň začínajúc "Elk Cloner: program s osobností."
Prvý PC vírus vo voľnej prírode bol bootovací vírus nazvaný (c) Brain, ktorý vytvoril v roku 1986 Farooq Alvia Brothers, prevádzka z Lahory v Pakistane, údajne na boj proti softvérovému pirátstvu, ktoré napísali. Ale analytici tvrdili, že vírus Ashar, variant mozgu, prípadne predchádzal a je založený na kóde vnútri vírusu.
Pred počítačovými sieťami je rozšírené, že väčšina vírusov sa šíri na vymeniteľných médiách, najmä disketách a USB kľúčoch. V raných dobách osobných počítačov, si veľa používateľov pravidelne vymieňali informácie a programy na disketách. Niektoré vírusy šírené infikovanými programami sú uložené na týchto diskoch, zatiaľ čo iné sú inštalované do sektora disk boot, čo je zabezpečenie toho, že by sa spustil, keď používateľ zavedie počítač z disku, zvyčajne nedopatrením. PC éry by sa mali pokúšať o zavedenie prvého z diskety, ak jedno zostalo v mechanike. Kým diskety vypadli z používania, boli to najúspešnejší stratégie infekcií a vírusov v zavádzanom sektore, ktoré boli najčastejšími vo voľnej prírode po mnoho rokov.
Tradičné počítačové vírusy sa objavili v roku 1980, vedené rozšíreniu osobných počítačov a následnému zvýšeniu BBS, používajúcemu modemu a softvéru pre zdieľanie. BBS priamo prispieval k šíreniu trójskych koňov a vírusy infikovali populárno – obchodujúci softvér. Shareware a ilegálny softvér sa rovnakú spoločnú prenášačov vírusov na BBS to. V pirátskej scéne fanatikov z nezákonného obchodovania s kópiou maloobchodných softvérov, boli obchodníci, v zhone získať najnovšie aplikácie, ľahkým cieľom pre vírusy.
Makro-vírusy sa stali bežnými od polovice roku 1990. Väčšina z týchto vírusov sú písané v skriptovacom jazyku pre programy ako sú Microsoft Word, Microsoft Excel a rozšírili sa napadnutými dokumentmi a tabuľkami. Vzhľadom na to, že Word a Excel sú k dispozícii aj pre Mac OS, sa mohli vírusy rozšíriť aj na počítačoch Macintosh. Väčšina z týchto vírusov nedokázali odosielať infikované e-maily, napriek tomu využili Microsoft Outlook a jeho rozhranie COM.
Niektoré staršie verzie programu Microsoft Word umožňujú makro-vírusy replikovať s ďalšími prázdnymi riadkami. Ak sa dva makro-vírusy súčasne infikujú v dokumente, môže sa kombinácia oboch zobraziť ako "párovanie" dvoch a pravdepodobne bude detegovaný ako vírus unikátny z "rodičov",
odkiaľ môže tiež poslať odkaz na webovú adresu ako rýchle správy na všetky kontakty na infikované počítače. Ak je príjemca, myslíme odkaz je od kamaráta (dôveryhodný zdroj), nasleduje odkaz na webové stránky, vírus bude hosťovať na stránke a môže byť schopný infikovať tento nový počítač a pokračovať ďalej.
Vírusy, ktoré sa šíria pomocou skriptovania cez stránku, boli prvýkrát zaznamenané v roku 2002, a boli akademicky preukázané v roku 2005. Neskôr sa objavilo viac inštancií skriptovacích vírusov cez stránku v prírode, využívaním internetových stránok ako MySpace a Yahoo.

</doc>
<doc id="11268" url="https://sk.wikipedia.org/wiki?curid=11268" title="Talassa (mesiac)">
Talassa (mesiac)

Talassa alebo Thalassa je v poradí druhý prirodzený satelit Neptúna. Bol objevený a zatiaľ preskúmaný len raz sondou Voyager 2 v roku 1989. Bol pomenovaný po dcáre boha Aithéra a bohyne Hemery z gréckej mytológie. Pôvodné označenie mesiaca bolo S/1989 N 5. Obieha vo vzdialenosti 50 000 kilometrov a veľkosť je stanovená na 80 kilometrov.

</doc>
<doc id="11269" url="https://sk.wikipedia.org/wiki?curid=11269" title="Despína (mesiac)">
Despína (mesiac)

Despína alebo Despina je prirodzený satelit Neptúna. Je tretí najbližší mesiac planéty Neptún. Bol objavený a zatiaľ preskúmaný len jednou sondou Voyager 2 v júli 1989 a objavil ho Stephen Synnott. Je pomenovaný po Despoine, dcáre Poseidóna a Démétér z gréckej mytológie. Jeho pôvodné označenie bolo S/1989 N 3.

</doc>
<doc id="11270" url="https://sk.wikipedia.org/wiki?curid=11270" title="Galatea (mesiac)">
Galatea (mesiac)

Galatea je prirodzený satelit Neptúna. Bol objavený a zatiaľ preskúmaný len raz sondou Voyager 2 v roku 1989. Je pomenovaný po dcére morského boha Nérea Galateii z gréckej mytológie. Jeho pôvodné označenie bolo S/1989 N 4.

</doc>
<doc id="11271" url="https://sk.wikipedia.org/wiki?curid=11271" title="Larisa (mesiac)">
Larisa (mesiac)

Larisa alebo Larissa je prirodzený satelit Neptúna. Bol objevený 24. mája 1981 a preskúmaný sondou Voyager 2 v roku 1989. Je pomenovaný po Larisse, milenke boha Poseidóna z gréckej mytológie. Pôvodné označenie mesiaca bolo S/1981 N 1.

</doc>
<doc id="11272" url="https://sk.wikipedia.org/wiki?curid=11272" title="Nereida (mesiac)">
Nereida (mesiac)

Nereida alebo Nereid je prirodzený satelit planéty Neptún. Je to mesiac s najvýstrednejšou známou obežnou dráhou spomedzi všetkých mesiacov a súčasne aj jeden z najvzdialenejších mesiacov Neptúna.

</doc>
<doc id="11273" url="https://sk.wikipedia.org/wiki?curid=11273" title="Proteus (mesiac)">
Proteus (mesiac)

Proteus je prirodzený satelit planéty Neptún a súčasne najväčší z novoobjavených Neptúnových satelitov, teda satelitov objavených po Tritone a Nereide. S jeho priemerom 428 km je to druhý najväčší mesiac Neptúna. Proteus je jedným z najtemnejších objektov v slnečnej sústave. Naspäť do priestoru odráža iba 6% dopadajúceho slnečného svetla. Jeho povrch je pokrytý veľkým množstvom kráterov.

</doc>
<doc id="11275" url="https://sk.wikipedia.org/wiki?curid=11275" title="Tritón (mesiac)">
Tritón (mesiac)

Tritón alebo Triton alebo Neptún I je prirodzený a najväčší satelit planéty Neptún, siedmy najväčší mesiac slnečnej sústavy. Súčasne je to jedno z najchladnejších veľkých telies v slnečnej sústave, teleso s najmenej excentrickou obežnou dráhou, najväčší retrográdne obiehajúci mesiac v slnečnej sústave a najväčšie teleso v slnečnej sústave s retrográdnym pohybom vôbec.
Objavil ho v roku 1846 britský astronóm William Lassell iba 17 dní po objave samotného Neptúna. Pomenovaný bol po synovi Poseidóna (Neptúna), vládcu morí, Tritónovi. Zatiaľ bol preskúmaný iba jedinou sondou, a to Voyagerom 2 v roku 1989. Tieto pozorovania priniesli prekvapivé údaje: povrch mesiaca je veľmi mladý a mesiac je sám teda zrejme veľmi (kryovulkanicky) aktívny.
Fyzikálne charakteristiky.
Tritón má asi o 40 % väčšiu hmotnosť ako Pluto, prvý známy objekt Kuiperovho pásu. Aj jeho vlastnosti sú prekvapivo podobné vlastnostiam Pluta – predpokladá sa, že zhruba 25 % tvorí ľad a zvyšok hornina s výrazným podielom kovov. Jadro Tritóna tvorí až 2/3 jeho celkovej hmotnosti, čo je najviac zo všetkých satelitov s výnimkou Io a Európy. Na povrchu sa nachádza množstvo zamrznutého dusíka a asi aj vodného ľadu; je pravdepodobné, že mnoho kilometrov hrubý plášť mesiaca je tvorený práve z ľadu. Existencia oceánu ukrytého pod ním je diskutabilná, ale ak by dochádzalo napr. k slapovému zahrievaniu gravitáciou Neptúna, nemožno ju vylúčiť. Oceán by potom mohol byť hostiteľom teoretických primitívnych foriem života.
Triton je síce menší ako Mesiac Zeme, napriek tomu si dokáže udržať atmosféru. To je spôsobené hlavne tým, že teploty na Tritone sú veľmi nízke a tepelný pohyb molekúl neprekoná únikovú rýchlosť. Tá je /s. Triton je jediný Neptúnov mesiac ktorý bol dostatočne hmotný na to, aby ho jeho gravitácia sformovala do tvaru gule.
Dráha a rotácia.
Tritonova obežná dráha leží medzi skupinou malých vnútorných prográdne obiehajúcich mesiacov a vonkajších malých prográdne aj retrográdne obiehajúcich družíc. Neobyčajný retrográdny pohyb mesiaca viedol k špekuláciám, že Triton nevznikol na orbite Neptúna, ale bol planétou iba zachytený. V súčasnosti obieha po takmer kruhovej dráhe, čo je na retrográdne obiehajúci mesiac veľmi nezvyčajné. Predpokladá sa, že pôvodná dráha bola oveľa výstrednejšia. V súčasnosti je excentricita dráhy taká nízka, že sa prejavuje až na 16.-tom desatinnom mieste. V terajšej vzdialenosti od centra planéty Triton obieha už asi miliardu rokov. Ide o relatívne nízku dráhu, kvôli ktorej je mesiac vystavený pôsobeniu slapových síl planéty. Tie v ňom vytvárajú teplo potrebné pre vulkanizmus. Triton sa po špirále pomaly blíži k planéte, do ktorej by mal podľa výpočtov naraziť v priebehu nasledujúcich 100 miliónov rokov.
Sklon dráhy Tritona k rovine Neptúnovho rovníka je 157,35°, čo potvrdzuje teóriu, že Triton bol zachytenou planétkou. Rotácia Tritona je viazaná, to znamená, že planéta sa otočí okolo svojej osi za rovnakú dobu, za akú obehne okolo planéty, čo je necelých 6 dní.
Vznik.
Teória zachytenia.
Triton je jediná veľká družica v slnečnej sústave, ktorá má retrográdnu dráhu. Tento fakt spolu s vysokým sklonom dráhy priviedol vedcov na myšlienku, že Triton bol pôvodne transneptúnskym objektom obiehajúcim okolo Slnka, ktorý Neptún gravitačne zachytil. Niektorí autori dokonca usudzujú, že Triton obiehal Slnko s hmotnostne porovnateľným spoločníkom, s ktorým utváral binárnu planétku. Dve alebo viaceré telesá obiehajúce spoločné ťažisko nie sú v slnečnej sústave veľkou vzácnosťou. V Kuiperovom páse je v dvoj- alebo viacnásobných systémoch gravitačne viazaných minimálne 11 % objektov. Známou dvojplanétkou je napríklad trpasličia planéta Pluto a jeho veľký mesiac Charon spolu s menšími mesiacmi Nix, Hydra, Styx a Kerberos.
Pri tesnom prelete okolo Neptúna vo vzdialenosti asi 8 polomerov Neptúna sa pôsobením slapových síl planéty táto dvojica rozpadla. Neptún zachytil tú z dvoch planétok, ktorá sa v čase najväčšieho priblíženia pohybovala v protismere pohybu ťažiska páru - Triton. Druhá zložka unikla do priestoru. Nízka vzájomná rýchlosť počas stretnutia zabránila rozbitiu Tritóna. Tento scenár je možné rozšíriť na viacero mesiacov veľkých planét s retrográdnou dráhou.
Iné teórie.
Teórii o zachytení jedného člena systému dvojplanétky predchádzali scenáre zachytenia Tritona na obežnú dráhu ako samostatného telesa. Podľa prvých predstáv bol Triton na obežnej dráhe zachytený pôvodným prstencom Neptúna, resp. prachoplynovým diskom Neptúna, ktorý sa stihol rozplynúť skôr, než došlo k pádu mesiaca na planétu. Ďalší scenár predpokladal zabrzdenie Tritona a jeho zachytenie na obežnej dráhe zrážkou s iným pôvodným mesiacom. Táto teória však vyžaduje druhý mesiac s hmotnosťou dostatočnou na zabrzdenie Tritona, ktorá ale nesmie byť priveľká, pretože v tom prípade by bol Triton zničený.
Magnetosféra.
Mesiac nemá vlastné magnetické pole. Prechádza radiačnými pásmi Neptúna, v ktorých sa nachádzajú elektricky nabité častice. Tie pri kontakte s hornými vrstvami atmosféry vyvolávajú polárnu žiaru.
Atmosféra.
Triton je od Slnka najvzdialenejší mesiac s atmosférou. Tá je riedka a zložená hlavne z dusíka a metánu. Pretože je povrchová teplota (-235 °C) Slnkom ožarovanej pologule nižšia ako teplota topenia týchto dvoch plynov (dusík -210 °C a metán -182 °C pri pozemskom tlaku), vyparovanie a prísun dvoch najzákladnejších zložiek atmosféry z povrchu je nepatrný. Atmosférický tlak preto dosahuje len stotisícinu (podľa iného zdroja sedemdesiattisícinu) pozemského tlaku. Voľný dusík vzniká z amoniaku, ktorý na povrch mesiaca preniká zvnútra a tam sa rozkladá tak rýchlo, že v atmosfére tvorí amoniak už len nepatrnú časť. Dusík po uvoľnení v chladnejších vrstvách atmosféry opäť zamŕza a padá na povrch mesiaca v podobe snehu. Pozorovania z Hubbleovho ďalekohľadu (HST) v 90-tych rokoch ukazujú, že Triton sa postupne otepľuje. To vedie k sublimácii zmrznutého dusíka a postupnému zahusťovaniu atmosféry. Z meraní HST vyplynulo, že atmosférický tlak sa od preletu sondy Voyager 2 v roku 1989 minimálne zdvojnásobil, v roku 2010 bol už dokonca štvornásobný od čias preletu Voyageru 2. Z kryštalického zmrznutého dusíka sa v atmosfére tvoria tiež oblaky.
Merania v ultrafialovej oblasti spektra ukázali v atmosfére tiež prítomnosť vodíka. Ten sa však postupne z atmosféry vytráca, pretože teleso nemá dostatočnú gravitáciu na jeho udržanie. Vodík vzniká ako produkt rozkladu amoniaku. Ďalší spôsob vzniku molekulárneho vodíka je rozklad metánu na uhľovodíkové zlúčeniny. Tie potom vytvárajú v atmosfére mraky a smog. Slabý zákal atmosféry je spôsobený časticami s veľkosťou 0,1 mikrometra, ktoré vznikajú pôsobením ultrafialového žiarenia na metán.
Vyparovanie polárneho ľadu spôsobuje, že v lete vznikajú v atmosfére vetry, ktoré vanú rýchlosťami 30/h. Nie sú však dostatočne silné, aby dokázali z povrchu zdvihnúť malé čiastočky.
Ročné obdobia.
U planét sú ročné obdobia vyvolávané sklonom ich osi, vďaka ktorému nastavujú pri svojom obehu Slnku striedavo severnú a južnú pologuľu. Pri mesiacoch je striedanie ročných období komplikované tým, že okrem obehu okolo Slnka obiehajú ešte aj okolo planéty a rovina dráhy sa môže pod vplyvom precesie meniť. Triton je extrémnym prípadom zmien dráhy, pretože jeho dráha mení v perióde 650 rokov sklon od 5,8° do 47,8° k rovine ekliptiky. Sklon jeho dráhy voči rovníku planéty je však nemenný. Ročné obdobia na Tritone sa síce striedajú s periódou jedného obehu Neptúna okolo Slnka (164 rokov), ich intenzita sa ale počas spomínanej 650-ročnej periódy značne mení. V roku 2007 vrcholilo na Tritone tzv. "superleto", čiže leto ktoré nastalo v čase maxima 650-ročnej periódy.
Povrch.
Uhľovodíky na povrchu mesiaca spôsobujú, že jeho farba je bledoružová. Merania 3,9 metrového Infračerveného teleskopu UKIRT na Mauna Kea ukázali, že sa tam nachádza tiež ľad oxidu uhoľnatého a oxidu uhličitého. Na povrchu Tritonu sú pravdepodobne dve svetlejšie oblasti umiestnené oproti sebe a spôsobujú periodické kolísanie jeho jasnosti.
Tmavé pruhy v blízkosti južného pólu svedčia o súčasnej geologickej aktivite mesiaca. Na snímkach sondy Voyager 2 sú viditeľné tiež veľké praskliny a kruhové prepadliny s rozmerom 30.
Zábery zo sondy Voyager 2 ukázali, že celá južná pologuľa má oveľa väčšie albedo ako sa predpokladalo. Pokrýva ju obrovská polárna čiapočka, najväčšia známa v slnečnej sústave. Na východnom okraji siahala až po 30. stupeň južnej šírky, na západnom okraji dokonca po rovník. Na polárnej čiapočke objavil Voyager 2 stovky poprehýbaných pásov, ktoré smerujú na severovýchod. Tieto pásy sú pravdepodobne veľmi mladé.
Povrchová teplota mesiaca dosahuje len 38 K (-235 °C). Za takýchto nízkych teplôt je vodný ľad neobyčajne pevný, porovnateľný s oceľou. Celkové albedo je 0,7, z čoho vyplýva, že jeho povrch odráža dvakrát viac slnečného svetla ako povrch Zeme. To sa prejavuje aj na zdanlivej magnitúde mesiaca, ktorá má hodnotu 13,6. Napriek omnoho väčšej vzdialenosti od Slnka je Triton jasnejší než ktorýkoľvek mesiac Urána.
Hustota impaktných kráterov je menšia ako na iných ľadových mesiacoch a väčšinu z nich spôsobili dopady komét. Z toho možno usudzovať, že povrch je pomerne mladý. Jeho vek sa odhaduje na 600 miliónov rokov. Najväčším prekvapením, ktoré priniesli snímky z Voyagera 2, však boli aktívne gejzíry. Tie vyvrhujú plynný dusík a prachové častice do výšky až . Dusíkový ľad potrebuje na zahriatie a premenu na plyn iba veľmi málo tepla, preto je možná jeho existencia v plynnom skupenstve aj na takom chladnom telese ako je Triton. Predpokladá sa, že s príchodom leta sa sublimácia povrchového ľadu zosilňuje, pôda tmavne a tým umožňuje postupné prehrievanie povrchu až po bod topenia dusíka. Vedci s istotou identifikovali 4 gejzíry a aktivita mnohých ďalších sa predpokladá. Triton sa stal po Zemi a mesiaci Io tretím známym telesom so sopečnou aktivitou. Ďalšie prejavy geologickej aktivity sú tmavé pruhy v blízkosti južného pólu podobné láve vytekajúcej z prasklín v zemskej kôre. Vulkanizmus na Tritone je celkom nového typu a jeho objav sa považuje za jeden z najvýznamnejších objavov v dejinách planetológie.
Vnútorné zloženie.
Predpokladá sa, že mesiac má veľké kremičitanové jadro s priemerom asi . Okolo neho je plášť hrubý tvorený predovšetkým vodným ľadom. Sopečné útvary na povrchu svedčia o tom, že mesiac prešiel diferenciáciou, to znamená, že v určitej fáze svojho vývoja bol úplne roztavený. Ťažšie prvky klesali do stredu, kde utvorili jadro, ľahšie stúpali hore a z nich vznikol plášť, kôra a riedka atmosféra. Ľady jednotlivých prvkov by mali byť oddelené podľa podloží s rôznou špecifickou váhou. Doteraz však nie je jasný pôvod tepla, ktorý mohol proces diferenciácie spustiť.
Pozorovanie zo Zeme.
Triton je viac než tridsaťkrát vzdialenejší od Slnka než Zem, preto štúdium procesov, ktoré na ňom prebiehajú, nie je pre astronómov ľahká úloha. V 80. rokoch, pred preletom jedinej sondy Voyager 2 okolo mesiaca, sa objavili prvé teoretické modely jeho atmosféry. Tieto modely predpokladali, že atmosférický tlak na Tritone bude porovnateľný s tlakom na Marse (tento údaj sa ukázal po prieskume sondou Voyager 2 ako značne nadhodnotený).
Pozorovania zákrytov hviezd Tritonom v nasledujúcich rokoch vedci dokázali, že tlak v atmosfére postupne narastá. Detailnejší výskum umožnilo až pozorovanie spektrografom CRIRES (Cryogenic High-Resolution Infrared Echelle Spectrograph) na VLT (Very Large Telescope). Už prvé analýzy údajov, ktoré spektrograf získal v roku 2010, ukázali, že atmosféra obsahuje oxid uhoľnatý. Zároveň sa podarilo po prvýkrát zo Zeme detegovať na tomto mesiaci metán. Podľa týchto meraní stúpol tlak na Tritone od preletu sondy Voyager 2 asi štyrikrát, čo je spôsobené príchodom leta a postupnou sublimáciou prchavých prvkov z povrchu mesiaca do jeho atmosféry. Aktuálny atmosférický tlak sa pohybuje medzi 40 – 65 mikrobarmi, čo je asi 20 000-krát nižší tlak než na povrchu Zeme.

</doc>
<doc id="11279" url="https://sk.wikipedia.org/wiki?curid=11279" title="Abelova cena">
Abelova cena

Abelova cena je ocenenie udeľované každoročne nórskym kráľom vynikajúcim matematikom. Cena bola založená v roku 2002 pri príležitosti dvojstého výročia narodenia nórskeho matematika Nielsa Henrika Abela a je pomenovaná jeho menom. Cieľom ceny je propagácia a zvyšovanie prestíže matematiky, najmä medzi mládežou.
O nositeľovi ceny každoročne rozhoduje komisia piatich matematikov na nórskej akadémii vied. Cena je navrhnutá podľa vzoru Nobelovej ceny, ktorá sa neudeľuje za matematiku. Nórsky štát založil v roku 2001 pre cenu fond v hodnote 200 000 000 NOK (cca. 23,93 miliónov €). Laureát ceny dostane z tohto fondu odmenu vo výške 6 miliónov nórskych korún (cca. 718 tisíc €).

</doc>
<doc id="11288" url="https://sk.wikipedia.org/wiki?curid=11288" title="Galaxie">
Galaxie



</doc>
<doc id="11291" url="https://sk.wikipedia.org/wiki?curid=11291" title="Brhlík obyčajný">
Brhlík obyčajný

Brhlík obyčajný (iné názvy: brhlík lesný, brhlík európsky; lat. "Sitta europaea") je spevavý vták z čeľade brhlíkovitých ("Sittidae"). Obýva listnaté a zmiešané lesy Palearktídy. Je stály, žije na celom území Slovenska od nížin po hornú hranicu výskytu buka. Podľa Medzinárodnej únie na ochranu prírody a prírodných zdrojov brhlík obyčajný patrí medzi najmenej ohrozené druhy, celková populácia je stabilná, kolíše v závislosti od množstva dostupnej potravy. Stavy v Európe v rokoch 19802013 mierne vzrástli.
Opis.
Brhlík obyčajný je drobný vták (váži 20 – 26,5 g). Je síce veľký ako vrabec, ale má väčšiu hlavu a krátky chvost. Má výrazný šidlovitý zobák, ktorý používa na vyhľadávanie hmyzu pod kôrou stromu. Po kmeňoch stromov lezie často hlavou dole. Na šplhanie má dokonale prispôsobené krátke a silné nohy. Má pomerne nezameniteľné sfarbenie so sivomodrým chrbtom, žltohnedým bruškom a čiernym pásikom cez oko. Vrch hlavy a tela je sivomodrý (u mláďat s belasými čiarkami), letky sú tmavé. Čierny pruh, ktorý ide cez oko až k tylu, býva u samíc trocha užší, u mláďat skôr hnedý. Brada a hrdlo sú belasé, príušie a ostatná spodina žemľová, boky a spodné chvostové krovky červenkasté, u samca veľmi tmavé. Lieta rýchlo a obratne v plochých vlnkách.
Rozšírenie.
Brhlík lesný je rozšírený vo veľkej časti Eurázie (takzvané palearktické rozšírenie), obmedzený je najmä prítomnosťou lesných biotopov. Je známych 20 poddruhov, z toho v Európe žijú tri. Na Slovensku žije brhlík lesný stredoeurópsky ("Sitta europaea caesia").
Výskyt a stav na Slovensku.
Brhlík obyčajný je výrazne teritoriálny druh, iba výnimočne sa zatúla ďalej ako od hniezdiska. Vo svojich teritóriách zostávajú aj v zime. Hniezdi takmer na celom území Slovenska, v 96,3 % mapovacích kvadrátov.
Odhadovaný počet hniezdiacich párov je 700 000 – 1 000 000, zimujúcich jedincov 1 500 000 – 3 000 000. Veľkosť populácie i územie, na ktorom sa vyskytuje sú "stabilné", maximálna zmena do 20 %. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Stupeň ohrozenia "S" – vyhovujúci ochranársky status.
Biotop.
Brhlíky sa zdržiavajú najmä v listnatých a zmiešaných lesoch so starými stromami, na severe rozšírenia aj v lesoch čisto ihličnatých. Vo vyšších nadmorských výškach sa vyskytuje vzácnejšie, maximálne po hornú hranicu rozšírenia buka. Bežne sa vyskytujú v záhradách a mestských parkoch.
Hniezdenie.
Brhlík hniezdi v hniezdnych dutinách, najčastejšie vydlabaných nejakým ďatľovitým vtákom (nepohrdne ani búdkou), najčastejšie na starých duboch. Ak je vletový otvor príliš veľký, čiastočne ho zamuruje hlinou, aby dovnútra nemohol vojsť nikto väčší. Dutinu vystiela najmä kúskami borovicovej alebo brezovej kôry. Kladie najčastejšie 5 – 8 vajec, na ktorých sedí zhruba 14 dní. Keď po ďalších 22 – 25 dňoch mláďatá opúšťajú hniezdo, už vedia dobre lietať.
Potrava.
Živočíšnu potravu vyhľadávajú v medzerách v kôre, alebo tesne pod kôrou. Živia sa hlavne hmyzom a pavúkmi. Z hmyzu najviac chrobákmi – v auguste blanokrídlovcami, v Európe minimálne 29 druhmi hmyzu a 55 druhmi plodov. V zime sa živia hlavne semenami, často navštevujú kŕmidlá spolu so sýkorkami, na rozdiel od nich však zvládnu aj lieskové oriešky. Navyše si aktívne pripravujú zásoby na zimu, ktoré potom postupne vyhľadávajú.
Ochrana.
Je zákonom chránený, spoločenská hodnota je 500 € . Druh je zaradený do Bernského dohovoru (Príloha II)
Hlas.
Vábi hlasitými hvizdami "twit", nosovými "güt güt güt...", pripomínajúce padajúce kamienky na ľad, aj jemnejším sýkorkiným "si si". Spev je buď trilkovitý, opisovaný ako "kvikvikvi" či "vivivivivi...", alebo je spev preníkavé pískavé "küj küj küj..." či "piü piü piü...".

</doc>
<doc id="11292" url="https://sk.wikipedia.org/wiki?curid=11292" title="Brhlíkovité">
Brhlíkovité

Brhlíkovité ("Sittidae") sú čeľaď radu vrabcotvaré.
Sú to malé vtáky (11 – ), s veľkou hlavou, silným šidlovitým zobákom, krátkymi silnými nohami s ostrými drápmi a krátkym chvostom. Bývajú veľmi pestrí, obe pohlavia rovnako alebo veľmi podobne sfarbené. Všetko sú to stromové vtáky, šplhajúce po kmeni, niekoľko druhov sa však prispôsobilo aj životu na skalách. Sú to hmyzožravci, ale môžu sa živiť aj semenami (najmä v zime).
Obývajú Severnú Ameriku, Euroáziu aj Austráliu. V Európe žije jeden rod s troma druhmi. Na Slovensku žije iba jediný druh brhlík lesný ("Sitta europaea").
Druhy.
V širšom zmysle sa do tejto čeľade zaraďujú aj murárikovité ("Tichodromidae") a v minulosti aj dnes samostatná čeľaď Neosittidae.

</doc>
<doc id="11297" url="https://sk.wikipedia.org/wiki?curid=11297" title="Astrofyzika">
Astrofyzika

Astrofyzika (z gréčtiny: astro – hviezda a physis – príroda) je časť astronómie (alebo veda na rozhraní fyziky a astronómie), ktorá sa zaoberá fyzikou vo vesmíre, pokrýva fyzikálne vlastnosti nebeských objektov a aj ich správanie a vzájomné pôsobenie. Medzi objekty skúmané astrofyzikou patria galaxie, hviezdy, planéty, exoplanéty, medzihviezdne médium a kozmické mikrovlnné pozadie. Skúma celé elektromagnetické spektrum vyžarovania týchto objektov a ich vlastnosti ako svietivosť, hustota, teplota a chemické zloženie. Pretože astrofyzika je veľmi rozsiahla veda, astrofyzici bežne využívajú mnoho fyzikálnych disciplín vrátane mechaniky, elektromagnetizmu, štatistickej mechaniky, termodynamiky, kvantovej mechaniky, relativity, jadrovej a časticovej fyziky. Moderný astronomický výskum v praxi zahŕňa podstatnú časť fyziky. Astrofyzici môžu získať tituly bakalár, magister a PhD. na fakultách vesmírneho inžinierstva, fyziky a astronómie na mnohých univerzitách.
Dejiny.
Aj keď astronómia je staroveká veda, tak nebola spájaná s fyzikou. V Aristotelovskom svetonázore nebeský svet smeroval k dokonalosti – telesá na oblohe sa javili ako dokonalé gule, ktoré sa pohybovali po dokonalých kružnicových dráhach – zatiaľ čo pozemský svet bol odsúdený k nedokonalosti, tieto dva svety vôbec neboli príbuzné.
Aristarchos zo Samosu (310 – 250 pred Kr.) ako prvý predstavil myšlienku, že pohyb nebeských telies sa dá vysvetliť za predpokladu, že Zem a ostatné planéty obiehajú okolo Slnka. Nanešťastie, v dobe geocentrického pohľadu, bola táto teória považovaná za kacírstvo. Tento názor, založený zdanlivo na zdravom rozume, pretrvával bez väčších pochybností celé storočia až po vznik Kopernikovského heliocentrizmu v 16. storočí vďaka dominancii geocentrického modelu od Ptolemaia (83 – 161), popísaného v jeho rozprave "Almagest".
Jediným známym podporovateľom Aristarcha bol Seleucus, babylonský astronóm, ktorý rozumne dokázal heliocentrický model v 2. storočí pred Kr. Začiatkom 11. storočia arab Ibn al-Haytham (Alhazen) okolo roku 1021 napísal "Maqala fi daw al-qamar" (Vo svetle Mesiaca). Jeho záver bol, že Mesiac vyžaruje svetlo z tých častí povrchu, ktoré sú osvetlené Slnkom.
Po oživení heliocentrizmu Mikulášom Kopernikom v 16. storočí objavil roku 1610 Galileo Galilei 4 najjasnejšie mesiace Jupitera a zdokumentoval ich obežné dráhy okolo planéty. To sa nezhodovalo s geocentrickým názorom Katolíckej cirkvi a Galileo sa vyhol vážnemu trestu len vďaka vyhláseniu, že jeho astronómia bola prácou matematiky a nie prírodnej filozofie (fyziky) a preto bola čisto abstraktná.
Dostupnosť presných údajov vďaka pozorovaniam (hlavne od Tycha Brahe) viedli k výskumu teoretických vysvetlení pozorovaného správania. Najskôr boli objavené iba empirické pravidlá, ako napr. Keplerove zákony planetárneho pohybu, objavené začiatkom 17. storočia. Neskôr Isaac Newton objavil, že rovnaké zákony platia pre dynamiku objektov na Zemi a pre pohyb planét a mesiacov, a tak doplnil medzeru medzi Keplerovými zákonmi a Gallileiho dynamikou. Použitie Newtonovskej gravitácie a Newtonových zákonov na vysvetlenie Keplerových zákonov bolo prvým zjednotením astronómie a fyziky.
Publikovaním svojej knihy "Philosophiæ Naturalis Principia Mathematica" transformoval Newton námornú navigáciu. Okolo roku 1670 začalo meranie celého sveta pomocou moderných nástrojov zemepisnej šírky a najlepších dostupných hodín. Potreby navigácie boli motorom stále presnejších astronomických pozorovaní a nástrojov, čo vedcom poskytovalo stále viac údajov.
Koncom 19. storočia objavili pri rozklade slnečného svetla množstvo spektrálnych čiar. Experimenty s horúcimi plynmi preukázali, že rovnaké čiary boli pozorované v spektrách plynov, boli to špecifické čiary zodpovedajúce rôznym chemickým prvkom. Týmto spôsobom bolo dokázané, že rovnaké prvky sa nachádzajú na Slnku a aj na Zemi.
Pozorovacia astrofyzika.
Väčšina astrofyzikálnych pozorovaní využíva elektromagnetické spektrum.
Okrem elektromagnetického žiarenia je možné zo Zeme pozorovať len málo vecí, ktoré pochádzajú z veľkých vzdialeností. Existuje pár observatórií gravitačných vĺn, ale gravitačné vlny sa pozorujú ťažko. Pôvodne na štúdium Slnka vznikli neutrínové observatóriá. Pozorovať sa dá tiež kozmické žiarenie pozostávajúce z extrémne energetických častíc.
Pozorovania sa tiež líšia svojou dĺžkou. Väčšina optických pozorovaní trvá minúty až hodiny, takže javy, ktoré sa menia rýchlejšie sa pozorovať nedajú. Na druhej strane rádio pozorovania dokážu sledovať udalosti rádovo v milisekundách (milisekundové pulzary) a kombinujú dáta získane počas mnoho rokov (štúdie spomaľovania pulzarov).
Štúdium Slnka má v pozorovaniach špeciálne miesto. Pre obrovské vzdialenosti iných hviezd môžeme Slnko pozorovať tak detailne ako žiadnu inú hviezdu. To, ako rozumieme nášmu Slnku, slúži ako návod pre porozumenie iným hviezdam.
Téma zmien hviezd, alebo vývoja hviezd, často predstavuje umiestňovanie hviezd na správne pozície v Hertzsprung-Russellovom diagrame, tie reprezentujú stav hviezdneho objektu od zrodu po zničenie. Materiálové zloženie astronomických objektov sa skúma pomocou:
Teoretická astrofyzika.
Teoretická astrofyzika využíva širokú paletu nástrojov vrátane analytických modelov a počítačových simulácií. Každý z nich má svoje výhody. Analytické modely procesov sú vo všeobecnosti lepšie pre poskytovanie pohľadu do srdca toho čo sa deje. Číselné modely môžu odhaliť javy a efekty, ktoré by boli inak neviditeľné.
Teoretickí astrofyzici sa pokúšajú vytvoriť teoretické modely a zistiť pozorovateľné následky týchto modelov.
Teoretici tiež vytvárajú alebo upravujú modely tak, aby zodpovedali novým údajom. V prípade nezhôd sa pokúšajú zapracovať dáta do modelu pri minimálnych úpravách. Niekedy môže množstvo konfliktných dát viesť k opusteniu modelu.
Témy študované teoretickou astrofyzikou sú: hviezdna dynamika a vývoj, formovanie galaxií, magnetohydrodynamika, veľké štruktúry hmoty vo vesmíre, pôvod kozmického žiarenia, všeobecná relativita a fyzická kozmológia vrátane strunovej kozmológie a fyziky astročastíc, astrofyzika čiernych dier a štúdium gravitačných vĺn.
Niektoré široko prijímané a skúmané teórie a modely astrofyziky momentálne zahrnuté v Lambda-CDM modeli sú Veľký tresk, kozmická inflácia, tmavá hmota a energia a základné fyzikálne teórie. Červie diery sú príkladom hypotéz, ktoré sa ešte len musia potvrdiť.

</doc>
<doc id="11298" url="https://sk.wikipedia.org/wiki?curid=11298" title="Hviezdy">
Hviezdy



</doc>
<doc id="11300" url="https://sk.wikipedia.org/wiki?curid=11300" title="Kométy">
Kométy



</doc>
<doc id="11302" url="https://sk.wikipedia.org/wiki?curid=11302" title="Hmloviny">
Hmloviny



</doc>
<doc id="11305" url="https://sk.wikipedia.org/wiki?curid=11305" title="17. december">
17. december



</doc>
<doc id="11306" url="https://sk.wikipedia.org/wiki?curid=11306" title="Nadmorská výška">
Nadmorská výška

Nadmorská výška je zvislá vzdialenosť (výškový rozdiel) určitého miesta na zemi k hladine niektorého mora (obvykle najbližšieho). Udáva sa v metroch nad morom (m n.m.). Rozdiel nadmorských výšok dvoch bodov sa nazýva prevýšenie.
Hladina mora.
Výška strednej hladiny mora sa ustanovujú dlhodobým pravidelným pozorovaním prílivu a odlivu v určitom mieste na pobreží. Od takto získaného bodu sa meria nadmorská výška ďalších bodov zemského povrchu presnou niveláciou. 
Nadmorská výška na Slovensku je udávaná k hladine Baltského mora. V odbornej literatúre a dokumentoch sa používa skratka Bpv (Balt po vyrovnaní). Až do roku 1955 vo vtedajšom Československu, a pred tým v Rakúsko-Uhorsku, bol používaný tzv. jadranský výškový systém, ktorého základ tvorila stredná hladina Jadranského mora v Terste, ktorá je oproti Baltskému systému o 0,46 m vyššie.
V súčasnosti všeobecne používaný geografický polohový systém (GPS) pre určovanie polohy na zemi používa ako základnú hladinu povrch matematicky vypočítaného elipsoidu WGS 84, ktorý sa môže od strednej hladiny mora (resp. od geoidu) líšiť aj o 100 metrov. Geodetická výška je potom vzdialenosť bodu od elipsoidu meraná na kolmici k elipsoidu. V letectve sa vo vzdušnom priestore určuje nadmorská výška tlakomerom.
Značenie na mape.
Na mapách sa nadmorská výška značí pomocou vrstevníc a kót význačných bodov. Obdobne sa pomocou vrstevníc značí aj nadmorská výška nezatopených miest pod úrovňou morskej hladiny (preliačin) a jej hodnota sa uvádza ako záporné číslo.
Druhým systémom značenia nadmorskej výšky je farebná hypsometria, t.j. vyjadrovania výškopisu pomocou farebných odtieňov. Najčastejšie vyjadrenie býva: zelená - nížiny, žltá - vysočiny, hnedá - hory, môže byť ale aj iné. V topografických mapách sa oba systémy často kombinujú.
Kármanová hranica.
Existuje tzv. Kármánova hranica, ktorá (v zjednodušenom slova zmysle) oddeľuje atmosféru od vesmírneho priestoru - je stanovená na 100 km. Do tejto hranice sa ešte hovorí o nadmorskej výške, nad túto hranicu o vzdialenosti (od planéty Zem).

</doc>
<doc id="11307" url="https://sk.wikipedia.org/wiki?curid=11307" title="Hustota zaľudnenia">
Hustota zaľudnenia

Hustota zaľudnenia alebo hustota obyvateľstva je demografická charakteristika intenzity zaľudnenia daná pomerom počtu obyvateľov a rozlohy územia, ktoré obyvateľstvo obýva. Dá sa vyjadriť vzorcom:
formula_1
kde H udáva hustotu zaľudnenia, P je počet obyvateľov a A je rozloha územia, ktoré obyvateľstvo obýva. Hustota zaľudnenia sa spravidla udáva v počte obyvateľov na jeden štvorcový kilometer (obyv./km2), príp. na jeden hektár (ha), resp. v krajinách, ktoré používajú imperiálne jednotky sa udáva v počte obyvateľov na jednu štvorcovú míľu (angl. "square mile", skratka "sq mi", príp. "mi2"; 1 mi2 = 2,589988110336 km2), príp. na jeden aker (ac; 1 ac = 0,404685 ha).
Takto vypočítaná hustota zaľudnenia sa nazýva aj všeobecná hustota zaľudnenia. Oproti nej sa špecifická hustota zaľudnenia vzťahuje len na:

</doc>
<doc id="11309" url="https://sk.wikipedia.org/wiki?curid=11309" title="Soľ">
Soľ

Soľ môže byť:

</doc>
<doc id="11314" url="https://sk.wikipedia.org/wiki?curid=11314" title="Perestrojka">
Perestrojka

Perestrojka (rus. ) je pôvodom ruské slovo označujúce ekonomické a spoločenské reformy z júna 1987 v Sovietskom zväze. V preklade znamená "prestavba", čo malo znázorňovať prestavbu sovietskeho hospodárstva a spoločnosti. Perestrojka sa skončila odchodom Michaila Gorbačova a vystriedal ju korporatívny kapitalizmus. Základy perestrojky schválilo v apríli 1985 Plénum ÚV KSSZ. Teória, politika, program činnosti boli rozvinuté a upresnené na XXVII. a XXVIII. zjazde KSSZ.
Politiku perestrojky, ktorú začala realizovať časť vedenia Komunistickej strany ZSSR na čele s Michailom Gorbačovom, viedla k veľkým zmenám v celom ZSSR. Podstatná súčasť perestrojky bola glasnosť - otvorené informovanie o stave a perspektívach sovietskej spoločnosti, ktoré viedlo k prekonaniu mnohých zaužívaných ideologických stereotypov a noriem. Priniesla tiež pomalý koniec politického monopolu Komunistickej strany, pripravila pôdu pre vytvorenie politickej a názorovej plurality a viedla k ukončeniu studenej vojny.
Počas perestrojky však vznikli mnohé nové ekonomické a národnostné problémy. Jedným z hlavných ekonomických problémov bola neefektivita sovietskeho hospodárstva. Sovietsky zväz mal vnútorný problém s formou vnútorného obehu tovarov, ktorý bol do značnej miery založený na výmene tovarov a služieb (napr. medzi podnikmi navzájom, alebo medzi vidiekom - kolchozmi a podnikmi v mestách), kde peniaze prestávali hrať úlohu a často sa vymieňal jednoducho tovar za tovar. Ďalším problémom bola čoraz väčšia odkázanosť sovietskeho hospodárstva na ťažbu nerastných surovín (predovšetkým export ropy a zemného plynu). Na začiatku perestrojky došlo k istému pozitívnemu trendu ekonomických výsledkov, ale vzhľadom na komplexnosť procesov transformácie a neskôr množstvo problémov postupne začalo ekonomiku rozvracať. Faktorov bolo viacero. Investície do modernizácie nebolo čím kryť. Stúpal štátny dlh. Štátom riadený boj proti alkoholizmu mal napríklad aj negatívny dopad na výrazný pokles príjmov z predaja alkoholu, ktorý tvoril v krajine nezanedbateľnú časť štátnych príjmov. Štátni plánovači nedokázali riadiť prechod na trhovú ekonomiku. V dôsledku demokratizácie mohli riaditelia podnikov zvyšovať platy zamestnancov. Neraz však tieto platy prevyšovali možnosti závodov. Klesala produktivita práce. Dochádzalo k rozkrádaniu kapitálu podnikov v dôsledku straty kontroly nad ich vedením, korupcii medzi úradníkmi, ako aj k úpadku pre neschopnosť vedenia podnikov zorientovať sa v novom prostredí. Ekonomický úpadok ešte zvýšila neochota sovietskych kolchozov predávať tovar štátu za regulované ceny ako aj neochotu niektorých zväzových republík vyvážať tovary alebo potraviny do zvyšku krajiny. V niektorých republikách sa šírili myšlienky, že živia lenivý zvyšok krajiny, čo prehlbovalo národnostné rozpory.
V dôsledku boja viacerých názorových prúdov, ktoré mienili riešiť vznikajúcu krízu rôznymi spôsobmi, sa rozhodla časť konzervatívneho vedenia komunistickej strany riešiť problém odstránením Gorbačova z vedenia strany. Pri pokuse o uchopenie moci 18. augusta 1991 však neboli úspešní. 
Gorbačov za všeobecnej nestability rýchlo strácal politickú moc a nebol schopný zabrániť rozpadu ZSSR koncom roku 1991.

</doc>
<doc id="11315" url="https://sk.wikipedia.org/wiki?curid=11315" title="Ríša zla">
Ríša zla

Ríša zla () je termín, ktorým americký prezident Ronald Reagan označil Sovietsky zväz. Prvýkrát použil termín 8. júna 1982 v britskej Dolnej snemovni a zopakoval ho v roku 1983 vo svojom prejave v Orlande na Floride.

</doc>
<doc id="11317" url="https://sk.wikipedia.org/wiki?curid=11317" title="Veľká francúzska revolúcia">
Veľká francúzska revolúcia

Veľká francúzska revolúcia alebo Francúzska revolúcia () bola revolúcia, ktorá prebehla vo Francúzsku v rokoch 1789 až 1799 s cieľom odstrániť kráľovu absolutistickú moc.
Všeobecné príčiny revolúcie.
Príčinou revolúcie bola vo všeobecnosti sociálna a politická kríza Francúzska v 18. storočí, v 80. rokoch aj kríza hospodárska. Hlavnou ideologickou základňou revolúcie bolo osvietenstvo a inšpiráciou americká revolúcia. Konkrétne príčiny sú (už tradične) sporné, do úvahy prichádza najmä:
Hybnou silou revolúcie boli ľudové masy na čele s nedávno vzniknutým bohatým meštianstvom (buržoáziou). Snažili sa odstrániť daňové privilégiá, presadiť slobodné podnikanie, obmedziť absolutistickú moc panovníka a získať politickú moc.
Spoločenské pomery.
Predrevolučné Francúzsko bolo komplexnou spoločnosťou, ktorá čelila mnohým problémom, ktoré napokon viedli k vypuknutiu Veľkej francúzskej revolúcie. Tu sú niektoré kľúčové aspekty predrevolučnej Francúzska:
Pokiaľ ide o rozvrstvenie spoločnosti, Francúzsko v 18. storočí sa stále delilo na tri stavy: 
Nad stavmi stála absolútna moc panovníka. Tesne pred revolúciou tvorili jednu pätinu národa žobráci.
V rámci privilegovaných stavov ešte treba rozlišovať: Časť šľachty okolo kráľovského dvora a vysokí cirkevní hodnostári žili v prepychu. Oveľa skromnejšie žil zvyšok šľachty na vidieku; ich lénne dávky sa totiž vyberali v peniazoch, ktorých hodnota neustále klesala. A takmer chudobné bolo nižšie duchovenstvo.
Tesne pred revolúciou sa väčšina obyvateľov živila poľnohospodárstvom, najviac ľudí žilo na dedinách (20 miliónov obyvateľov, teda asi 4/5). Pôda bola veľmi drahá, roľníci aj veľkostatky mali len malé výnosy a stúpla cena potravín.
Veľmi významným faktorom 80. rokov bola aj americká revolúcia (1775 – 1783), ktorej myšlienky boja za ľudské práva práve koncom 80. rokov prenikali do Európy. Okrem toho posledné roky pred revolúciou panovala vo francúzskej monarchii sloboda tlače. Prostredníctvom novín sa rozširovali (aj v časti šľachty) myšlienky osvietenstva a racionalizmu. Osvietenstvo šírili aj slobodomurárske lóže. Súčasťou vznikajúcej mestskej spoločnosti sa stávali literárne a neskôr aj politické salóny známych osobností. Stále populárnejšia v nich bola vízia rovnosti ľudí a demokracie filozofa Jeana Jacquesa Rousseaua. Nadšene sa prijímali jeho názory, že človek je v svojej podstate dobrý, ale súčasná spoločnosť je skazená. Jean Jacques Rousseau predložil model demokracie vychádzajúci z aténskej demokracie. Z ďalších osvietenských mysliteľov spomeňme, že Barón de Montesquieu požadoval, aby sa štátna moc rozdelila na legislatívu, exekutívu a jurisdikciu (tak ako je tomu dnes). Voltaire ovplyvnil revolúciu svojimi názormi o slobode a ľudskom pokroku. A napokon John Locke (Angličan) tvrdil, že prirodzené práva (na život, majetok, slobodu) nemôže štát ani panovník občanovi odňať a musí ich chrániť, lebo existovali už pred vznikom štátu. Tento princíp už bol vyjadrený v Deklarácii nezávislosti USA (1776).
Vývoj a situácia pred revolúciou.
Vo Francúzsku vládli Bourbonovci. Ľudovít XIV. vládol až 72 rokov od 1643 do 1715. Počas jeho nedospelosti zaňho vládol kardinál Mazarin. Za Ľudovíta XIV. sa odohrala vojna o španielske dedičstvo (1701 – 1714). Absolutizmus vo Francúzsku vrcholil práve za vlády Ľudovíta XIV. Jeho moci bol prisudzovaný „božský“ pôvod ("„Štát som ja“"). Bol zavedený policajný režim. Prvý minister Jean Baptiste Colbert viedol hospodársku politiku merkantilizmu, ktorá viedla k zakladaniu zámorských kolónií a podpore domácej výroby (zakladanie manufaktúr a vysoké clá na dovoz). V rokoch 1648 – 1653 sa konala „fronda“ – povstanie vidieckej šľachty proti absolutizmu. Začiatkom 18. storočia vypukla finančná kríza spôsobená prepychom kráľovského dvora (r. 1688 bol dobudovaný zámok vo Versailles) a vojnami.
Za jeho nasledovníka Ľudovíta XV. (1715 – 1774) štátny dlh poklesol, ale problémy s rozpočtom trvali. Hospodárstvo ako také však zhruba od roku 1715 až do revolúcie zaznamenalo prudký hospodársky rast, ktorý sa prejavil napríklad v štvornásobnom náraste zahraničného obchodu medzi rokmi 1715 až 1789. Príčin rastu hospodárstva bolo veľa, hlavné boli prechod na liberálne trhové hospodárstvo, odstraňovanie viacerých hospodárskych prekážok za Ľudovíta XIV. (odstránenie vnútorných ciel, povolenie obchodu s obilím medzi regiónmi a podobne), populačná explózia a rozvoj poľnohospodárstva. Z tohto rastu ťažilo bohaté meštianstvo, ale rast príjmov ostatných, najmä pracujúcich, vrstiev nakoniec nedokázal vykryť prudký rast cien vyvolaný prudkým hospodárskym rastom. Od 70. rokov toto spôsobilo citeľný pokles kúpyschopnosti (dopytu) a pokles ceny obilia. Problémy pracujúcich sa prejavili najmä na vidieku a počas celého 18. storočia možno pozorovať presun obyvateľstva z vidieka do miest, kde od 80. rokov spôsobovali rast nezamestnanosti. Kráľ Ľudovít XV. sa venoval radovánkam a vládli zaňho obľúbenci a hlavne milenky (markíza de Pompadour, madam de Paris). Za tohto panovníka Francúzsko viedlo vojnu o poľské dedičstvo (1733 – 1735), vojnu o rakúske dedičstvo (1740 – 1748), boje o indické teritóriá (od 1751), boje o severoamerické územia (od 1754) a najmä sedemročnú vojnu (1756 – 1763), v dôsledku ktorej Francúzsko stratilo väčšinu svojich zámorských kolónií. Francúzsko teda viedlo nákladnú zahraničnú politiku, lebo sa snažilo získať nové územia v zámorí. Z týchto koloniálnych plánov sa neuskutočnilo takmer nič, no štátu zostali veľké dlhy.
Za vlády Ľudovíta XVI. (1774 – 1792) hospodársky rast pokračoval, ale problémy s rozpočtom vyvrcholili. Namiesto kráľa vládla vlastne jeho manželka, všeobecne neobľúbená a protireformne zameraná Mária Antoinetta, dcéra Márie Terézie. Štátny dlh nesmierne narástol (na 100% štátnych príjmov). Finančnú krízu neriešili ani stále výmeny ministrov financií (Turgot, Necker, Calonne, Brienne), hrozil krach celej monarchie. Vláda Ľudovíta XVI. mala obrovskú spotrebu a vytvorila vysoké dlhy. Aby mala na splátky, zvýšila existujúce a zaviedla špeciálne dane, napríklad z komínov, šiat a okien. Dane platil len takzvaný tretí stav, teda 98 percent obyvateľstva, ostatné dva stavy dane neplatili. Keďže štátnu pokladnicu napĺňali len dane tretieho stavu, museli sa neustále zvyšovať. Pritom skoro všetky príjmy pohltili výdavky kráľovského dvora. Veľká väčšina francúzskeho obyvateľstva mala v posledných rokoch pred revolúciou problémy sa vôbec uživiť. V roku 1786 bola navyše uzavretá zmluva s Anglickom o voľnom obchode, ktorá zvýšila nezamestnanosť. V rokoch 1787 – 1788 sa uskutočnili pokusy urobiť reformu štátnych financií a daňového systému, ale prvé dva stavy sa postavili proti úsiliu niektorých ministrov ukončiť ich daňové zvýhodnenie.
Na narastajúcej nespokojnosti mala roku 1788 okrem hospodárskej recesie podiel aj katastrofálna neúroda, spôsobená následkami výbuchu sopky Laki na Islande v roku 1783. Tento masívny výbuch na severnej pologuli v nasledujúcich rokoch krátkodobo spôsobil úkaz podobný nukleárnej zime. Toto ochladenie malo za následok neúrodu, pričom do veľkých ťažkostí sa dostalo predovšetkým vidiecke obyvateľstvo. V roku 1788 a 1789 v celej krajine prepukali povstania chudoby.
Vypuknutie revolúcie.
V roku 1788 a od marca 1789 (s vrcholom v lete 1789) na vidieku vypukali povstania spôsobené hladom a všeobecným hnevom.
V Paríži v zúfalej situácii oznámil panovník 8. augusta 1788, že na máj 1789 zvolá (po 175 rokoch) zasadnutie generálnych stavov. O týždeň neskôr štát vyhlásil bankrot. Panovník súhlasil so zvolaním generálnych stavov (teda zapojením aj tretieho stavu do rozhodovania) preto, lebo vtedy podobne ako jeho opozícia dúfal, že takto mocenský konflikt dopadne v jeho prospech. Dúfal tiež, že mu schvália dane a pomôžu riešiť finančnú krízu. Toto zasadnutie generálnych stavov sa konalo 5. mája 1789 vo Versailles. Napriek tomu, že tretí stav mal v generálnych stavoch viac hláv ako ostatné dva dohromady, nemohol ani jednu svoju reformu presadiť, lebo sa hlasovalo tradične „podľa stavov“, čiže každý stav mal jeden hlas. Pre svoju nespokojnosť, ale najmä preto, lebo prvé dva stavy odmietli zasadať s tretím stavom, sa tretí stav rozhodol, že bude zasadať samostatne. 17. júna sa poslanci tretieho stavu na oddelenom zasadnutí vyhlásili za Národné zhromaždenie, ktoré ako jediné má právo zastupovať ľud. 20. júna im kráľ dal zamedziť prístup k tradičnej zasadacej miestnosti, preto sa presunuli do Loptovej siene (vo Versailles), kde prisahali že sa nerozídu, kým nesformulujú novú ústavu („prísaha v Loptovej sieni“). Kráľ sa v ten deň aj snažil použiť na rozohnanie násilie, ale liberálni šľachtici mu v tom zabránili. Nato (do 25. júna) sa k Národnému zhromaždeniu pridali aj sympatizanti rovnoprávneho usporiadania parlamentu z ďalších stavov. Keď kráľ videl, že tretí stav nezdolá, 27. júna dokonca vyzval aj ostatné dva stavy, aby sa k Národnému zhromaždeniu pridali, čo aj viacerí poslanci urobili. Touto výzvou kráľ právne prijal existenciu Národného zhromaždenia. 9. júla sa Národné zhromaždenie premenovalo na Ústavodarné národné zhromaždenie. Zhromaždenie žiadalo – márne – odstrániť absolutizmus, daňovú reformu, požadovali reformu súdnictva, zabezpečenie demokratických slobôd. Ten istý deň, ako kráľ nariadil zvyšným stavom pripojiť sa k Národnému zhromaždeniu (27. júna), rozhodol sa povolať do Versailles a Paríža 20 000 vojakov s cieľom rozpustiť Ústavodarné národné zhromaždenie.
Paralelne situáciu ešte zhoršovali mnohé fámy, nezriedka živené intrigami rôznych zákulisných skupín (napríklad skupina okolo kráľovho brata). Typickou fámou medzi ľudom bol aj názor o kombinácii akéhosi šľachtického sprisahania (pretože šľachta chcela hlasovanie podľa stavov a podobne) s hospodárskou krízou – podľa ľudu šľachta zhabala obilie, aby zničila tretí stav. 8. júla Ústavodarné nár. zhr. poslalo kráľovi list, aby odvolal vojsko. Kráľ 11. júla náhle odvolal o. i. všeobecne obľúbeného ministra financií Neckera a na jeho miesto menoval známeho protirevolucionára baróna de Breteuil a nového ministra vojny. Zhromaždenie vyslovilo poľutovanie nad odvolaním Neckera a ostatných ministrov. 12. júla sa o odvolaní Neckera dozvedeli v Paríži. Senzáli na protest zatvorili burzu, ďalej zatvorili divadlá, improvizovali sa schôdzky a manifestácie, manifestanti sa vrhli na Royal-Allemand princa Lambeského v záhrade Tuileries. Po tejto správe ľud začal vykrádať zbrojárenské obchody a začal sa ozbrojovať. 13. júla sa po Paríži potulovali hlúčiky občanov, hľadali zbrane a vyhrážali sa, že vyplienia šľachtické domy. Bohatí mešťania prevzali vedenie udalostí, utvorili na parížskej radnici stály výbor (konšeli, niekoľko mestských radcov, voličov a obchodný dozorca), a tým ovládli Paríž. V ten istý deň sa rozhodlo, že každá štvrť vyšle 800 mužov do občianskej milície.
Prvá fáza (14. júla 1789 – 10. augusta 1792).
Ústavodarné národné zhromaždenie [okrem prvých dní] (14. júl 1789 – september 1791).
14. júla ľud žiadal všeobecné ozbrojenie. Na zaobstaranie zbraní vtrhol do budovy Invalidovne, kde sa zmocnil 32 000 pušiek. Potom tiahol na Bastillu, ktorá ako štátna väznica bola symbolom všetkého, čo nenávideli. Úspešné dobytie Bastilly pod osvietenským heslom sloboda-rovnosť-bratstvo je symbolický začiatok revolúcie.
15. júla voliči (elektori) zvolili Baillyho za starostu a La Fayetta za veliteľa Národnej gardy. La Fayette hneď dal milicionárom ako odznak kokardu vo farbách červená-biela-modrá (biela je kráľova farba, ostatné dve sú farby Paríža). Trikolóra sa stala symbolom revolúcie. V ten istý deň kráľ predstúpil pred Národné zhromaždenie, uistil ho o svojich dobrých úmysloch a ohlásil odvolanie vojska z Paríža. 16. júla kráľ znova povolal Neckera. 17. júla dokonca hlboko dojatý kráľ prijal od nového starostu trojfarebnú kokardu, čím potvrdil výsledky ľudovej revolúcie.
Nasledovalo rozšírenie chaosu/revolúcie do celej krajiny. Roľníci pálili, útočili na šľachtické sídla a rabovali ich, ničili záznamy o svojich povinnostiach. Šľachtické rodiny (aj z Paríža) zo strachu utekali do zahraničia (tzv. emigranti). Aj v mestách boli nepokoje, nespokojní mešťania si vytvárali vlastné samosprávy – tzv. komúny a na ich ochranu ozbrojené oddiely, z ktorých neskôr vznikla Národná garda. V mestách krajiny sa opakuje situácia z Paríža – moci sa ujíma bohatá buržoázia. Zastavilo sa vyberanie daní. Francúzsko sa fakticky dočasne rozpadlo na samostatné mestské štáty.
Pod vplyvom udalostí na vidieku Ústavodarné národné zhromaždenie 4. augusta (potvrdené dekrétmi z 5. – 11. augusta) zrušilo lénny systém, robotu, cirkevné desiatky, privilégiá prvých dvoch stavov aj rôznych oblastí a miest Francúzska, zaviedlo rovnosť pred súdom atď. Týmto rozhodnutím bola obnovená celistvosť krajiny, všetci občania sa zo dňa deň stali rovnými, zanikli stavy. Od 12. augusta sa rokovalo o prijatí vyhlásenia ľudských a občianskych práv. Toto bolo prijaté 26. augusta a dnes ho poznáme ako Deklarácia ľudských a občianskych práv. Zostavil ju podľa amerického vzoru La Fayette a Thomas Jefferson. Opiera sa o ňu aj neskoršia septembrová ústava. Dokument vyhlasuje, že človek má určité základné práva, ktoré mu nemožno odobrať, sú to: osobná sloboda, právo ochrany pred svojvôľou moci, sloboda myslenia, tlač, presvedčenia a náboženstva, možnosť odporu proti útlaku a nedotknuteľnosť majetku. Štát existuje preto, aby pomáhal chrániť tieto základné ľudské práva. Jeho svetská moc musí byť rozdelená, aby si ani jedna zložka neprisvojila priveľa monopolu,
Problém bol v tom, že tak dekréty z 5. – 11. augusta, ako aj Deklaráciu z 26. augusta musel schváliť kráľ a ten to odmietal urobiť. Odvahu mu dodali spory pri príprave ústavy, s ktorými Ústavodarné národné zhromaždenie začalo hneď po prijatí Deklarácie ľudských a občianskych práv. Išlo najmä o to, či má existovať horná snemovňa parlamentu podľa anglického vzoru.
Paralelne trvali problémy so štátnymi financiami – nikto neplatil dane, záujem o štátne dlhopisy prakticky nebol, Neckerova popularita sa zrútila. Pre hospodársku krízu sa v Paríži šírili ľudové nepokoje. 14. septembra kráľ povolal do Paríža vojsko (prišlo 23. septembra). Po incidente 1. októbra (na bankete kráľovskej gardy dôstojníci rozšliapali trojfarebnú kokardu a pripli si kráľovu alebo kráľovninu) sa – v kombinácii so šíriacim sa hladom – podarilo radikálom (Danton, Marat) 5. októbra vyvolať výpravu ľudových más a Národnej gardy na Versailles. Národná garda tam dorazila po 22:00 a kráľ pod tlakom oznámil, že prijíma dekréty. Na druhý deň sa spustil boj vo Versailles a kráľ nakoniec súhlasil aj s tým, že presídli do Paríža. Ešte ten istý deň ho slávnostne odprevadili do Tuileries. Národné zhromaždenie vyhlásilo, že sa takisto o niekoľko dní presťahuje z Versailles do Paríža (do jazdiarne v Tuileries).
V nasledujúcich mesiacoch sa situácia politicky trocha ustálila. Politický život do roku 1790 prakticky organizoval markíz de La Fayette, ktorý sa snažil zmieriť kráľa, šľachtu a revolúciu. V Ústavodarnom národnom zhromaždení sa spočiatku vytvorili len dve kvázi-strany: tzv., aristokrati (zástancovia starého zriadenia tzv.: „ancien régime“) a tzv. patrioti (zástancovia nového poriadku). Neskôr boli hlavne tieto kvázi-strany (názvy v zátvorke platili až v neskoršom období): 
Patrioti boli najlepšie organizovaní a mali dobré styky s vidiekom. V máji 1789 vytvorili tzv. bretónsky klub, ktorý od októbra 1789 sídlil v kláštore jakobínov na ulici St. Honoré, preto ich nazývame aj jakobíni. Od roku 1790 jakobíni predstavovali moc. Jakobíni združovali všetkých patriotov. V júli 1791 sa od jakobínov odtrhli tzv. feuillanti pod vedením La Fayetta. Feuillanti boli umiernení, rovnako naklonení (vtedy už prijatej) ústave aj kráľovi. Zvyšok jakobínov boli tzv. republikáni (spočiatku najmä girondisti), ktorí chceli republiku. V apríli 1790 vznikol nový poslanecký klub – cordeliéri, vedení Dantonom a Maratom. Za zmienku stojí skutočnosť, že v zhromaždení vpravo sedávali skôr obhajcovia súčasného stavu – tzv. pravica – a vľavo sedávali zástancovia stále väčších zmien – tzv. ľavica. Poslanecké skupiny sa nazývali buď podľa kraja, z ktorého pochádzali alebo podľa miesta stretávania (napr. jakobíni).
Na vyriešenie deficitu štátneho rozpočtu bol dekrétom z 2. novembra 1789 znárodnený a neskôr predaný cirkevný majetok. Zároveň boli 19. 12. 1789 vydané pokladničné poukážky (tzv. asignáty) založené na predpokladanom predaji znárodneného cirkevného majetku. Asignáty sa anulovali pri predaji cirkevného majetku. Vznikli preto, aby sa štát dostal k hotovosti okamžite a nie až po mesiacoch, kedy sa počítalo s ukončením rozpredaja rozsiahlych cirkevných majetkov. Aristokrati boli proti týmto krokom. Na jar 1790 sa ukázalo, že celá asignátová akcia sa nepodarila a štát nemal peniaze. 17. augusta 1790 boli asignáty preto premenené na bankovky (čiže fungovali ako platidlo, mali 0% úročenie a neanulovali sa) a vydali aj nové asignáty. Minister financií Necker bol rozhodne proti a podal preto demisiu. Dôsledkom bola katastrofálna inflácia. Asignáty za tri roky stratili 60% svojej hodnoty.
V decembri 1789 niekoľkými zákonmi dali do poriadku administratívne členenie Francúzska. Provincie a intendantúry nahradilo 83 jednotne organizovaných departementov, ktoré sa ďalej delili na obvody, kantóny a obce. Funkcie boli volené. Decentralizácia však bola prehnaná, pretože v konečnom dôsledku nikto v Paríži nemal nijaký vplyv na miestnu správu (de facto bola v rukách miestneho bohatého meštianstva). Preto fungovanie miestnych orgánov o dva roky neskôr zmenili naspäť v prospech centralizácie.
Nasledovala reforma cirkvi. Vo februári 1790 boli zrušené mníšske rády, v apríli cirkvi odobrali správu majetkov, neskôr boli vytvorené nové biskupstvá podľa hraníc departementov, tzv. Constitution civile du clergé (Občianska ústava duchovenstva) z 12. júla 1790 premenila klérus na štátnych zamestnancov. 27. novembra predpísali kléru prisahať na túto Constitution, čo väčšina z nich (tzv. odpadlíci) odmietla, podporená aj vyhlásením pápeža (Pius VI.) z jari 1791, že táto Constitution je neplatná. Týmito reformami si revolúcia vytvorila mnohých nových nepriateľov. Medzi klérom však boli veľké rozdiely. Vysoký klérus prisahal zriedka (7 z 130 biskupov). Medzi farským kňazstvom boli takí, ktorí sa pripojili k hromadným prísahám vernosti, napríklad na juhovýchode Francúzska, v časti Parížskej panvy alebo v Akvitánii, inde, prevažne na západe, severovýchode a vo východnej časti centrálneho Francúzska, nižšie kňažstvo túto hromadnú občiansku prísahu na ústavu odmietalo. Odpadlíci sa často spojili so šľachtickými odporcami revolúcie. Ako reakciu na to Ústavodarné národné zhromaždenie povolilo v máji 1791 odpadlíkom vykonávať obrady pod podmienkou, že sa to bude iba jednoducho trpieť. Jakobíni na podporu kléru, ktorý prisahal na Constitution, ostro napadli rímskokatolícku cirkev. K odpadlíkom sa pridali Demokrati a samozrejme kráľ.
Ľudovít XVI. prijal reformy iba na oko. Už v novembri 1789 poslal Karolovi IV. protest proti nanúteným nariadeniam. Vo všeobecnosti tajne prosil európskych kráľov, aby proti revolúcii v jeho krajine zasiahli. Záujem prejavilo Rusko, Prusko a Sardínia. Rakúsko sa zdráhalo. Intervencia sa zatiaľ nekonala, pretože Prusko, Rusko a Rakúsko bolo zamestnané v Poľsku. Medzitým na juhu Francúzska začali intrigovať emigranti a na juhu vypukli dlhé, často ozbrojené, konflikty medzi protestantskými patriotmi a katolíckymi rojalistami. V máji 1791 sa emigrantský gróf z Artois stretol s cisárom Leopoldom II., ktorý zatiaľ odmietol zasahovať. Vo februári 1791 sa „rytieri dýky“ neúspešne pokúsili uniesť kráľa z Tuileries. V júni 1791 sa napríklad barón de Lezardiere pokúsil o povstanie vo Vendée.
V máji 1790 Ústavodarné národné zhromaždenie zrušilo právo výboja (štátu) – k štátu patria odteraz len tie územia, ktoré o to prejavili vôľu. 12. júna 1791 si Avignon (vtedy pontifikálny majetok) odhlasoval pripojenie k Francúzsku, ktoré v máji 1791 zhromaždenie po dlhšom váhaní na základe princípu z mája 1790 realizovalo (aj pre Comtat Venaissin).
Na jar 1791 na vidieku opäť vypukli vzbury dedinčanov. Pridali sa aj vzbury robotníkov v Paríži. 14. júna 1791, zrejme pod vplyvom častých štrajkov v Paríži, zákon „Le Chapelier“ zakázal profesionálne asociácie a štrajky. Tu sa ukázalo, že skutočnú moc malo bohaté meštianstvo.
16. júna 1791 sa kráľ pokúsil o útek z Paríža, 25. júna ho priviedli späť (tzv. varennská udalosť). Fakt, že sa chcel sprisahať s cudzími mocnosťami vyvolal ľudový odpor. Jeho neprítomnosť zrejme prvý raz primäla viacero poslancov vysloviť myšlienku, že Francúzsko môže byť napokon aj republikou (republikáni). Zhromaždenie, aby zbavilo kráľa viny, vyhlásilo, že kráľ bol „unesený“. Petičná kampaň cordeliérov za to, aby kráľa predsa len potrestali, sa 17. júla skončila príslušnou manifestáciou. Národná garda pod vedením La Fayetta tu po výzve Ústavodarného národného zhromaždenia postrieľala 50 manifestujúcich. Tým pádom sa liberáli prvý raz násilne obrátili proti parížskym masám a prešli na stranu „poriadku“. Nasledovalo uväznenie ďalších osôb, zákaz demokratických časopisov, klubu cordeliérov a dočasné zvrhnutie demokratov. Následne väčšina poslancov opustila klub jakobínov a vytvorila klub feuillantov (konzervatívni, umiernení). Ďalším dôsledkom varennskej udalosti bola tzv. Pillnitzova deklarácia z 27. augusta 1791, v ktorej cisár Leopold (brat francúzskej kráľovnej Márie Antónie) spolu s pruským kráľom pohrozili intervenciou vo Francúzsku, ak ostatné veľmoci budú ochotné sa k nim pripojiť. Táto deklarácia vo Francúzsku zvýšila vlastenecké cítenie.
Zákonodarné národné zhromaždenie [okrem posledných dní] (september/1. október 1791 – 10. august 1792).
Už v októbri 1789 prijali niekoľko článkov ústavy, v decembri 1789 schválili nový volebný zákon (volebné právo len pre majetných – presnejšie platiacich dane – a vzdelaných). 3. septembra 1791 Ústavodarné národné zhromaždenie odhlasovalo hotovú ústavu (pripravovaná už od júla 1789). Francúzsko sa stalo konštitučnou monarchiou. Kráľ sa stal prakticky plateným úradníkom. Mal právo vymenovať vládu, ale bez podpisov jej ministrov, ktorí sa zodpovedali zhromaždeniu, potom nemohol nič vykonať. Ostali mu vlastne len diplomatické úlohy. Ústavodarné národné zhromaždenie sa (od 1. októbra) premenovalo na Zákonodarné národné zhromaždenie, malo 745 poslancov volených na dva roky. Bolo nerozpustiteľné.
29. augusta až 5. septembra 1791 sa volili poslanci (presnejšie: volitelia menovali poslancov) do Zákonodarného národného zhromaždenia. Podľa schváleného Robespierrovho návrhu nesmeli v Zákonodarnom národnom zhromaždení byť poslanci z Ústavodarného národného zhromaždenia, preto išlo spravidla o mladších poslancov. Malo takéto zloženie:
Poslanci sa podľa svojich politických záujmov stretávali aj mimo parlamentu v tzv. kluboch, salónoch (v Paríži aj v 48 tzv. sekciách), ktoré zohrávali stále vážnejšiu úlohu v politickom živote. Prístup do nich mali aj nečlenovia parlamentu a myšlienky z nich sa šírili medzi masy.
Na jeseň 1791 znova vypukli vzbury na vidieku a v mestách spôsobené zdražovaním koloniálnych výrobkov v dôsledku povstania otrokov v zámorí. Paralelne pokračovala reakcia náboženských odpadlíkov, ktorí sa spájali s aristokratmi. V auguste 1791 vyvolali povstanie vo Vendée, vo februári 1792 poštvali sedliakov v Lozere proti patriotom z Mende. V októbri 1791 aristokrati spôsobili povstanie v Avignone a zavraždili starostu. Súčasne emigranti zintenzívňovali provokácie. Na území nemeckých miest Trevír a Koblenz zoskupili veľa vojska.
Fayettisti a brissotovci (girondisti) presadili v Zákonodarnom národnom zhromaždení štyri dekréty na tvrdý postup proti odpadlíkom a emigrantom. Kráľ tieto dekréty vetoval dúfajúc, že ho zachránia zahraničné armády.
Kráľ, brissotovci a fayettisti si želali vojnu. Kráľ preto, lebo od cudzieho zásahu očakával oslobodenie, brissotovci a fayettisti preto, lebo jednak čakali, že sa ukáže, že na nej kráľ tajne pracuje, jednak preto, lebo odstráni kráľa, jednak preto, lebo je potrebná na akési vnútropolitické utuženie revolúcie a jednak preto, lebo chceli v Rakúsku oslobodiť potlačované národy a celkovo podniknúť akúsi „krížovú výpravu“ do Európy. Odporcami vojny boli triumvirát (Barnave, Du Port, Lameth) a medzi brissotovcami takmer sám Robespierre (spočiatku podporovaný Dantonom). Robespierre argumentoval, že armáda nie je pripravená (dôstojníci totiž emigrovali a výstroj je zlý) a v prípade víťazstva je sloboda ohrozená prevratom nejakého ctižiadostivého generála, pričom – a to je pozoruhodné – konkrétne spomenul Napoleona Bonaparteho. K vojne ale nakoniec došlo: 25. januára Zákonodarné národné zhromaždenie svojim vyhlásením nepriamo dala nemeckému cisárovi ultimátum, aby sa vyjadril, že sa zrieka akýchkoľvek aktivít proti Francúzsku. Nato pobúrený francúzsky minister zahraničných vecí De Lessart dosiahol odvolanie ministra vojny (zástancu vyvolania vojny), ktorého svojho času brissotovci a lafayettovci. Po vyjadreniach Brissota Najvyšší dvor 10.3. 1791 obžaloval De Lessarta (zástancu mieru) a vláda sa rozpadla. 15. marca kráľ vymenoval novú vládu, vládu brissotovcov (girondistov). Nový minister zahraničných vecí Dumouriez presadzuje vojnu. 1. marca zomrel cisár Leopold, brat francúzskej kráľovnej, nahradil ho František II.
20. apríla 1792 Francúzsko na kráľov návrh vyhlásilo vojnu Rakúskej monarchii (nie rímskonemeckej ríši). Táto vojna s prestávkami vlastne trvala až do bitky pri Waterloo roku 1815. Prvú fázu tejto vojny nazývame prvá koaličná vojna (17921797). Jedným z generálov bol La Fayette (pozicionovaný v Ardennách). Robespierrove obavy ohľadom nepripravenosti francúzskej armády sa splnili. Francúzi ustupovali.
18. mája najvyšší francúzski velitelia radili uzavrieť rýchly mier, ale boli za tým najmä politické úvahy –La Fayette sa definitívne zblížil s lamethistami, postavili sa spolu proti demokratom a La Fayette vyhlásil, že jeho vojsko je pripravené tiahnuť na Paríž, aby rozprášilo jakobínov. Súčasne bolo známe, že pod vedením kráľovnej tzv. rakúska klika pripravuje víťazstvo pre Rakúšanov a kontrarevolúciu. Takýto postoj generálov a kráľovského dvora, ako aj hospodárska situácia (strata hodnoty asignátu a podobne), obnovili medzi ľudom pocit akejsi aristokratickej kontrarevolúcie a tým na jar 1792 ľudové hnutie. Pod tlakom ľudu brissotovci v máji a júni prijali niekoľko zásadných protiopatrení. Napríklad rozpustili kráľovskú gardu a 8. júna prijala rozhodnutie o vytvorení špeciálneho tábora pre tzv. federantov, členov Národnej gardy (v podstate dobrovoľníkov) na obranu revolúcie. Kráľ tieto opatrenia vetoval a odvolal brissotovskú (girondistickú) vládu. K moci vo vláde sa opäť dostali feuillantovci (lafyettisti a lamethisti). Keďže ich kráľ vymenoval, znamenalo to, že tak ako oni chce zrevidovať ústavu, zničiť jakobínov a podobne. 20. júna sa konal prvý pochod ľudu do kráľovského paláca, ale kráľ odmietol zmeniť svoje rozhodnutia.
Začiatkom júla vojsko Prusov pod vedením vojvodu z Braunschweigu a francúzskych emigrantov začalo útok. 10. júla 1792 pod hrozbami Zhromaždenia podali feuillantskí ministri demisiu. 11. júla 1792 Zhromaždenie vyhlásilo, že je „vlasť v nebezpečenstve“. Začali sa hlásiť dobrovoľníci. V júli tiež girondisti (brissotovci) viedli rokovania s kráľom a preto zmenili svoje stanovisko: začali byť proti zvrhnutiu kráľa. Robespierre začal girondistov za toto paktovanie s kráľom kritizovať a žiadal preto rozpustiť Zhromaždenie, lebo v ňom títo „intrigáni“ sedeli, a vytvoriť „konvent“ na vytvorenie novej ústavy. Koncom júla začali prichádzať dobrovoľníci-federanti z vidieka (o. i. z Marseille, vtedy vznikla marseillaisa) 1. augusta sa do Paríža dostal manifest von Braunschweiga, v ktorom (na návrh Márie Antoinetty) hrozil Parížanom, že ich zmasakruje, ak ublížia kráľovskému dvoru. 47 z 48 parížskych sekcií (Paríž bol rozdelený na 48 politických tzv. sekcií dominovaných jakobínmi a cordeliérmi) sa v júli vyslovilo za zosadenie kráľa a všetky sekcie vytvorili tzv. Národný výbor. Zhromaždeniu bola napokon predložená explicitná žiadosť parížskych sekcií, aby kráľa do 9. augusta zbavili trónu. Keď tak Zhromaždenie neurobilo, vypuklo 10. augusta 1792 v Paríži povstanie – úrok na Tuileries. Parížske sekcie v ten deň zároveň vytvorili svoju vlastnú povstaleckú Komúnu, ktorá čoskoro nahradila zákonnú Komúnu. Výsledkom povstania bolo, že Zhromaždenie zosadilo kráľa a odhlasovalo zvolanie konventu, zvolené podľa všeobecného (!) volebného práva. Kráľa uväznili v Temple.
Druhá fáza (10. august 179227. júl 1794).
Prvý teror (10. august 179220. september 1792).
Kým nebol zvolený Konvent, vypĺňal posledné dni Zákonodarného národného zhromaždenia (10. 8.20. 9.) konflikt medzi Zhromaždením – prevažne girondistami-, (povstaleckou) Komúnou – tzv. montagnardmi – a Dočasnou výkonnou radou (11. 8. 179220. 4. 1794), ktorá nahradila kráľových ministrov, a ktorú ovládal Danton. Komúna v podstate terorizovala Paríž. Toto obdobie (10. 8.20. 9.) sa nazýva aj prvý teror (prvá hrôzovláda).
2. septembra dorazila do Paríža správa o obliehaní Verdunu, poslednej pevnosti medzi Parížom a hranicami. Zavládla panika, dobrovoľníci sa chystali hromadne na cestu k Verdunu. Rozchýrilo sa, že keď odídu, vzbúria sa väzni (často politickí) a pomôžu nepriateľovi. Dav (živnostníci, federanti a Národná garda) preto zmasakroval 500 aristokratických, duchovných a iných väzňov (tzv. septembrový masaker alebo septembrové krviprelievanie). Komúna to zatrhla a namiesto toho zriadila ľudové súdy, ktoré väzňov popravovali „oficiálne“. Celkovo zomrelo asi 1100 podozrivých. Začala sa nová vlna emigrácie – tentoraz emigrovali aj zástancovia konštitučnej monarchie.
Začiatkom septembra sa konali aj voľby. Volebná účasť bola nízka. Poslanci boli nakoniec zvolení menšinou odhodlanou brániť výdobytky revolúcie.
Konvent girondistov (21. septembra 17922. júna 1793).
20. septembra sa Francúzom podarilo zastaviť pruské vojská v tzv. kanonáde pri Valmy. Prusi začali ustupovať. V ten istý deň sa prvý raz zišiel novozvolený Konvent (=Národný konvent – „Convention nationale“), ktorý zrušil monarchiu a 21. septembra vyhlásil Francúzsko za republiku. Konvent bol zvolený menšinou, neboli v ňom ani rojalisti, ani zástancovia starého režimu, ani zástancovia konštitučnej monarchie, ani extrémna ľavica. Zloženie Konventu (749 poslancov) bolo:
22. septembra sa rozhodlo, že sa ruší kresťanský letopočet a spolu s ním aj rozdelenie týždňov a mesiacov a odvtedy budú verejné činy datovať I. rok republiky (začína 22. septembra 1792), II. rok republiky atď. Začal teda platiť – zatiaľ len pre celé roky – nový kalendár – republikánsky kalendár (pre dni a mesiace až v novembri 1793).
25. septembra Konvent rozhodol, že Francúzsko je „jednotné a nedeliteľné“, čím zmaril plány girondistov na federalizáciu krajiny. Na prelome októbra a novembra sa konala v Konvente debata o Robespierrovi, ktorého girondisti obvinili z „diktátorstva“. Z debaty vyšiel víťazne Robespierre a stal sa vodcom montagnardov. Odvtedy sa súčasne montagnardi jasne postavili proti girondistom, od girondistov sa oddelila skupina stredových poslancov (zač. novembra) a girondisti stratili v Konvente predsedníctvo (16. novembra).
V decembri 1792 až januári 1793 sa konal proces s kráľom, ktorý urobil konflikt medzi girondistami a montagnardmi nezmieriteľným. Spočiatku bolo sporné, či sa má proces s kráľom vôbec začať. Radikáli tvrdili, že ho treba súdiť, aby sa jasne ukázalo, že svojimi stykmi so zahraničím bol vlastizradca. Umiernení si uvedomovali, že už samo zosadenie sa stretlo s nepriaznivou odozvou na kráľovských dvoroch v zahraničí. Videli aj to, že sympatie ku kráľovskej moci zachováva väčšina roľníkov. Poznali aj príklad Anglicka a vedeli, že kráľ nemusí byť pre politický systém rozhodujúci. Objavenie tajných dohovorov kráľa s nepriateľmi v kráľovskom zámku 20. novembra celý vývoj urýchlilo. 11. decembra sa predsa len začal proces – kráľa súdil Konvent. Girondisti boli proti celému procesu a robili všetko na jeho záchranu. 15. januára 1793 Konvent 361 hlasmi proti 360 hlasom schválil popravu kráľa o jeden hlas. 21. januára kráľa popravili ako obyčajného človeka na námestí.
Od konca septembra 1792 postupujúce francúzske vojsko obsadilo Nice, Savojsko a ľavý breh Rýna (po Frankfurt), koncom októbra obsadili Belgicko. Rozprúdila sa debata v Konvente, či tieto územia pripojiť k Francúzsku. 15. decembra 1792 na obsadených územiach zaviedli francúzsku administratívu (čiže zrušili lénne poplatky, desiatky, zhabali majetky privilegovaných a podobne). Savojsko nakoniec pripojili v novembri 1792, Nice v januári 1793 a Belgicko v marci 1793. 1. februára 1793 Francúzsko vyhlásilo vojnu Anglicku a Nizozemsku (vyhlásenie malo ekonomické dôvody), 7. marca Španielsku (tu bol hlavný dôvod odpor Španielov proti poprave francúzskeho kráľa), nasledovalo vyhlásenie vojny medzi Francúzskom a Sardíniou, Neapolskom, Portugalskom, pápežom a rímskonemeckou ríšou. Anglicko sa postavilo na čelo tzv. „prvej koalície“ vytvorenej s týmito štátmi proti Francúzsku v marci až septembri 1793. Francúzsko bolo tým pádom vo vojnovom stave s väčšinou Európy.
Pokračovali hospodárske ťažkosti. Na vidieku dochádzalo k vzburám už od jesene 1792. Začiatkom roka 1793 vrcholila hospodárska kríza Francúzska (najmä v Paríži). Spôsobilo ju zrušenie riadeného hospodárstva v decembri 1792 a jeho nahradenie voľným trhom. Medzi januárom a februárom klesla hodnota asignátu zo 65% svojej nominálnej hodnoty na 50%. Vypukla zásobovacia kríza, nebolo chleba. Obzvlášť nebezpečná bola vzbura vo Vendée (od 10. marca 1793), ktorej bezprostrednou príčinou bol pokus Konventu naverbovať masívne nové vojská (24.2.). Bojovali v nej ľud aj rojalisti proti revolúcii. Podporovalo ich Anglicko. Podarilo sa ju poraziť až v zime 1793.
16. februára 1793 francúzska armáda utrpela hroznú porážku v Belgicku, nasledovala strata Belgicka. Hlavný francúzsky veliteľ Dumouriez, ktorý sa nachádzal v okolí Belgicka, sa potom pokúsil tiahnuť na Paríž s cieľom znovu nastoliť monarchiu, nakoniec 4. apríla prebehol na stranu Rakúšanov. Následne Francúzi stratili ľavý breh Rýna. Cudzie vojská začali útočiť na území Francúzska.
V takejto zúfalej situácii sa zmenili pomery v Konvente; keďže vládli girondisti a tých všetci považovali zodpovedných za chaos, ktorý vládol, prešli poslanci stredu na stranu montagnardov. Montagnardi presadili sadu „výnimočných opatrení“, girondisti boli zásadne proti.10. marca 1793 bol zriadený Revolučný tribunál, teda revolučný súdny dvor. 21. marca sa schválili Dozorné výbory na sledovanie cudzincov v každej obci, 28. marca zbavili emigrantov občianskych práv, skonfiškovali ich majetky a naveky ich vypovedali. 6. apríla založili výbor Konventu pod názvom Výbor pre verejné blaho. Bol spočiatku tvorený 9 členmi Konventu, uznášal sa tajne a mal pôvodne sledovať a urýchľovať činnosť Dočasnej výkonnej rady (pozri vyššie; Dočasnú výkonnú radu nahradil až neskôr – 20.4.1794 – ale už predtým fungoval ako faktická vláda Francúzska, pretože Dočasná výkonná rada mala slabé rozhodovacie právomoci), v „súrnych“ veciach mohol konať sám. Na jeho čele stál spočiatku Danton. Do armády boli vyslaní ľudoví zástupcovia s neobmedzenou mocou. 11. apríla bol zavedený nútený kurz asignátu, 4. mája cenové regulácie obilia a múky (zrušené v júli, lebo ich nikto nedodržiaval). Nasledovali v Konvente, v novinách a v rôznych inštitúciách intenzívne konflikty medzi girondistami a montagnardmi. Konflikty vyvrcholili 31. mája – 2. júna 1793 ľudovým pro-montagnardským povstaním v Paríži (povstanie sansculotov), ktoré zvrhlo girondistov – bolo zatknutých 29 girondistických poslancov. Ako sansculoti sa od roku 1792/1793 označujú (najmä parížski) mestskí revolucionári, radikálne ľudové vrstvy.
Konvent montagnardov (Jakobínska diktatúra, Druhý teror v širšom zmysle; 2. júna 179327. júla 1794).
Zvrhnutím girondistov stratili girondisti definitívne moc v Konvente a začala sa tzv. jakobínska diktatúra (montagnardská diktatúra, druhý teror/druhá hrôzovláda v širšom zmysle). Išlo o diktátorský vojnový režim. Aby si získali podporu najmä vidieka, lákaného girondistami, prijali najprv montagnardi sériu populistických opatrení: V júni a júli rozhodli, že majetok emigrantov sa predá roľníkom, a definitívne zrušili zvyšky vrchnostenského zriadenia. Okrem toho 24. júna 1793 Konvent schválil tzv. Ústavu I. roku. Bola to veľmi demokratická ústava, ale nikdy nevstúpila do platnosti (10. októbra bolo rozhodnuté, že nadobudne platnosť až keď sa skončí vojna, a nasledujúce udalosti ju urobili bezpredmetnou). V tom období sa ukázalo, že vplyv girondistov na vidieku je silný. Správy o povstaní sansculotov urýchlili už začaté proti-montagnardské hnutie – do konca júna 1793 sa 60 departementov (vládli v nich girondisti alebo rojalisti) odtrhlo od Paríža. Do jesene 1793 sa Parížu tieto tzv. federalistické vzbury podarilo potlačiť. Paralelne prebiehala vzbura vo Vendée (pozri vyššie) a Prusi obsadili Alsasko a Angličania Toulon.
Hospodárske problémy neustávali, inflácia pokračovala. Z nespokojnosti ťažili tzv. zúrivci (Enragés), ľavicoví radikáli, ktorí sa odštiepili od sansculotov koncom roka 1792. Po odchode miernejších členov (Dantona a podobne) z klubu cordeliérov, tvorili teraz jadro tohto klubu. 25. júna 1793 prečítal ich vodca Jacques Roux Konventu Manifest zúrivcov, v ktorom v podstate všetkých bohatých označil za darebákov a úžerníkov. Odvetou Konventu bola 10. júla 1793 zmena zloženia Výboru pre verejné blaho (o. i. odišiel Danton). Parížske sekcie boli priaznivo naklonené programu zúrivcov a časť montagnardov, napr. Hébert a Chaumette, si tiež osvojila ich program, aby nestratili vplyv na sansculotov v sekciách.
Po zavraždení Marata (13. júla 1793), ktorý bol sympatický radikálom (Roux ho označoval za priateľa ľudu), a ktorého smrť vyvolala medzi ľudom pobúrenie, sa Hébert a zúrivci dohadovali o jeho politickom nástupcovi. Hébert vyhlásil, že ním bude on. Vidiac, že program zúrivcov sa takto začína presadzovať, Konvent s nevôľou prijal 26. júla radikálmi požadovaný Zákon o úžerníctve, podľa ktorého každý obchodník musel vyložiť verejne do výkladov zoznam svojich zásob potravín. Tento zákon bol schválený bez súhlasu Výboru pre verejné blaho. Vystavený za to tvrdým útokom, našiel tento výbor svojho ochrancu v Robespierrovi, ktorý sa 27. júla stal jeho členom. V auguste a septembri ešte do Výboru pre verejné blaho pribudli 4 noví členovia. Účasť Robespierra vo výbore dala politike výboru aj Konventu nový smer.
Konvent 23. augusta odhlasoval všeobecnú mobilizáciu.
Robespierre sa najprv pokúsil „odzbrojiť“ zúrivcov tak, že zažehnal krízu so zásobovaním potravinami. Výbor na tento účel poslal na parížsky vidiek ráznych zástupcov a nariadil v každom okrese zriadiť zásobáreň obilia. Zásobovanie Paríža bolo tým obnovené. Sucho však spôsobilo, že koncom augusta sa kríza obnovila. Zúrivcov akoby vystriedali tzv. hébertisti (stále v klube cordeliérov). Podporovali požiadavky sansculotov. Paralelne prišla správa, že Toulon bol vydaný Anglicku, 5. septembra sfanatizovaný ľud obkľúčil Konvent a ten pod tlakom uzákonil revolučnú armádu, ktorá má prenasledovať podozrivé osoby a urýchliť rekvirovanie.
Druhý teror v užšom zmysle.
Nasledujúce obdobie sa nazýva aj druhý teror či hrôzovláda (v užšom zmysle). 6. septembra zvolili do Výboru pre verejné blaho dvoch členov podporujúcich požiadavky hébertistov. V konečnom dôsledku mal vtedy nový Výbor pre verejné blaho takéto zloženie (12 členov):
13. septembra bol zreformovaný ďalší z výborov Konventu – Výbor pre národnú bezpečnosť (založený už v 2. 10. 1792 resp. 25. 11. 1791), ktorý sledoval a vyšetroval osoby a prijímal udania. Odteraz bol povinný predkladať Výboru pre verejné blaho zoznam svojich členov. Takisto sa rozhodlo aj o ostatných (okolo 15) výboroch Konventu. Kým dovtedy boli všetky výbory rovnoprávne, týmto prioritným právom kontrolovať členov ostatných výborov sa Výbor pre verejné blaho stal fakticky centrom vlády Francúzska. 17. septembra bol schválený Zákon o podozrivých osobách, v ktorom bola podozrivá osoba definovaná veľmi široko. Dozorné výbory boli poverené zostavením zoznamov podozrivých osôb. 29. septembra boli zregulované ceny potravín a výšky miezd (tzv. zákon o maxime). 10. októbra sa prijal dekrét o tom, že vláda bude až do skončenia vojny vládou „revolučnou“. Autoritárstvo bolo takto vyhlásené aj oficiálne. Ďalej bol zreorganizovaný Revolučný tribunál a jeho konanie bolo zrýchlené. V októbri sa konal napríklad proces s kráľovnou a s girondistami. Za posledné tri mesiace roku 1793 vyniesol 177 rozsudkov smrti. 22. októbra 1793 Výbor pre verejné blaho vytvoril Vyživovaciu komisiu, ktorá mala dozor nad celou výrobou, obchodom a dopravou a teda výboru umožnila kontrolovať celé národné hospodárstvo.
V náboženskej oblasti pokračovala dekristianizácia. Pomaly sa vedľa tradičného kultu vytváral revolučný kult (veľké slávnosti 14. júla a 10. augusta, martýri ako Marat, Lepeletier a pod.). 5. októbra 1793 (s účinnosťou od 24. novembra 1793) bolo schválené rozšírenie revolučného kalendára (z 22. septembra 1792) aj na mesiace a roky. Nový kalendár sa stal jedným z najznámejších symbolov revolúcie. Jednotlivé mesiace revolucionári premenovali podľa ročných období, týždne zamenili tzv. dekádami (Kalendár nemal dlhé trvanie. Odstránili ho 1.1.1806.) Niekoľko extrémistov v novembri 1793 donútilo parížskeho biskupa vzdať sa oficiálne funkcie; Komúna sa zmocnila chrámu Notre-Dame a premenila ho na „Chrám Rozumu“. Na konci mesiaca Komúna zatvorila všetky kostoly. Naopak Konvent ako celok a Výbor pre verejné blaho a najmä Robespierre neboli takýmito extrémnymi krokmi nadšení, pretože sa obávali, že si proti sebe poštvú veľkú časť obyvateľstva. 8. decembra dekrétom slávnostne vyhlásili slobodu vierovyznaní.
Keďže sa hospodárska situácia jednotlivých oblastí Francúzska dosť rôznila, čo bolo často spôsobené rôznymi postupmi tzv. komisárov poverených vykonávaním revolučných dekrétov na vidieku, ukázalo sa potrebné zvýšiť centralizáciu. 4. decembra 1793 bol preto prijatý dekrét o centralistickom a revolučnom (čiže násilnom) zriadení na obdobie trvania vojny. Tento dekrét dal úradníkov a inštitúcie pod priamy dozor výboru pre verejné blaho. Najvyššiu autoritu mal Konvent.
Paralelne sa pred začiatkom zimy 1793 pred Francúzsko zlepšila vojenská situácia najmä na severnej a východnej hranici (dobytie Dunkerque, Mauberge, Landau, oslobodenie Savojska). Bola to do veľkej miery zásluha vedenia vojny Robespierrom a Saint-Justom, ďalej skutočnosti, že sa Francúzi rozhodli obrátiť o pomoc na viacerých svojich učencov (Monge, Berthollet, Chaptal..), a napokon aj istého „teroru“ v armáde. 2. októbra dobyli Lyon, 19. decembra Bonaparte oslobodil Toulon, 23. decembra boli porazený zvyšky armády zo vzbury vo Vendée. Aj Španielov zahnali za Bidassoa a za Pech.
Koncom roka 1793 sa v strane montagnardov definitívne vytvorili dve významné skupiny: (radikálni) hébertisti (extrémna ľavica, cordeliéri) a tzv. zhovievaví (=umiernení, dantonisti). Príčinou bola jednak aféra podplácania poslancov v súvislosti s Indickou spoločnosťou v novembri 1793 a jednak skutočnosť, že dantonisti požadovali ukončiť diktatúru (teror), keďže krajina zaznamenávala úspechy a už podľa nich nebola potrebná. Hébertisti boli proti. Zhovievaví boli aj proti dekristianizácii iniciovanej hébertistami. (Radikálni) hébertisti chceli získať moc. Aby túto ich ašpiráciu zmiernil, nechal Robespierre koncom roka 1793 bez povšimnutia kampaň dantonistov proti dekristianizácii. V januári 1794 však naopak Robespierre spustil kampaň proti hébertistom aj dantonistom, snažil sa pôsobiť zmierlivo. Od januára 1794 sa opäť zhoršila hospodárska situácia a hébertisti to využili na podnecovanie sansculotov, aby požadovali reformy. Výbor pre verejné blaho, aby si naopak zachoval podporu ľudu, vo februári a marci skonfiškoval majetok nepriateľov republiky a nariadil obciam, aby vyhotovili zoznamy chudobných, ktorým tento majetok pridelia (tzv. februárové dekréty). Bolo to však márne, lebo v marci vypukli ľudové vzbury a nepokoje. Hébertisti vzbury podporovali. S podporou dantonistov Výbor pre verejné blaho dal zadržať vodcov hébertistov spolu s niekoľko cudzími agentmi (tzv. 1. germinálsky proces) a 24. marca ich popravili. Oficiálny dôvod bol, že hatili zásobovanie Paríža (komisári sledujúci dodržiavanie Zákona o úžerníctve boli zväčša hébertisti a ich kontroly poburovali veľa ľudí), a že pripravovali vzburu proti Komúne. Dantonisti, mysliac si, že teraz im nikto nebude odporovať, následne v tlači prudko napadli výbory Konventu. 30. marca však Výbor pre verejné blaho a Výbor pre národnú bezpečnosť –po počiatočnom odpore Robespierra – na spoločnej schôdzke nariadili uväzniť aj vodcov dantonistov spolu so zopár spreneverenými poslancami a niekoľko cudzími agentmi (tzv. 2. germinálsky proces). 5. apríla 1794 boli aj oni všetci popravení. Výbory Konventu sa tak na niekoľko mesiacov zbavili akejkoľvek opozície.
Robespierrova diktatúra.
Zhruba od apríla 1794 (germinálske procesy) hovoríme, že začala Robespierrova diktatúra (Robespierrov teror/hrôzovláda). K 20. aprílu 1794 bola zrušená Dočasná výkonná rada (lebo sa jej činnosť čiastočne kryla s Výborom pre verejné blaho) – ministerstvá zrušili a nahradili ich 12 komisiami (existovali potom do 2. novembra 1795). 16. apríla 1794 sa nariadilo, že každý obžalovaný z úkladov musí byť súdený pre Revolučným tribunálom v Paríži a 28. mája boli zrušené revolučné tribunály mimo Paríža. 10. júna 1794 (tzv. prairiálny zákon) sa zrušila časť súdneho konania spočívajúca v obhajobe obžalovaného a rozšírila sa definícia „nepriateľa republiky“. Od 10. júna do 27. júla padlo až 1285 rozsudkov smrti.
Režim bol celkovo založený najmä na dekréte zo 4. decembra 1793 (pozri aj vyššie). Konvent mal v tom čase už 21 výborov. Z toho len dva mali aj skutočnú politickú moc: Výbor pre verejné blaho a Výbor pre národnú bezpečnosť. Výbor pre verejné blaho bol volený každý mesiac, záviselo od neho 12 výkonných komisií („ministerstiev“), bol centrom výkonnej moci. Výbor pre národnú bezpečnosť riadil políciu a súdy a bdel nad podozrivými osobami. Departementálne úrady stratili skoro všetku moc, hlavnými administratívnymi jednotkami boli okres a obec, ktorých úrady priamo podliehali Parížu. Na každom úrade bol „národný komisár“. Pomocným orgánom národných komisárov v obciach boli 12-členné „revolučné výbory“ (bývalé „dozorné výbory“), ktoré fungovali ako polícia a zameriavali sa najmä na zoznamy podozrivých osôb. V departementoch zas boli „ľudoví komisári“. Ich právomoci boli stále zužované (30. apríla 1794 ich 21 odvolali). Decentralizácia, o ktorú sa celý tento systém snažil, však nebola dotiahnutá do konca, napríklad veľa ľudových komisárov sledovalo v departementoch osobnú politiku. Celkovo platilo aj to, že celý „teror“ bol len polovičatý a často prenechaný rozhodnutiam miestnych „lídrov“, pretože Výbor pre verejné blaho v praxi veľmi nezasahoval a dostatočne nekontroloval, či sa zákony aj dodržujú.
V hospodárskej oblasti pokračoval systém z konca roka 1793, s tým rozdielom, že obchodníkom bol povolený vývoz, a že vyživovaciu komisiu premenili v apríli 1794 na komisiu pre obchod a zásobovanie. Maximálne ceny sa nedodržovali, v mnohých obciach boli potraviny na prídel a pekárne zobecnené. Rozšíril sa tajný obchod s poľnohospodárskymi výrobkami. V náboženskej oblasti sa Robespierre rozhodol zdokonaliť civilný kult, ktorý sa už dosť rozšíril. Dekrétom zo 7. mája 1794 sa vyhlásil národný kult „Najvyššej bytosti a nesmrteľnosti duše“. Zaviedli sa 4 veľké republikánske sviatky (14.7.1789, 10.8.1792, 21.1.1793 a 31.5.1793). Každá dekáda (desaťdňový týždeň v revolučnom kalendári) bola zasvätená nejakej občianskej alebo sociálnej cnosti. 8. júna 1794 sa prvý raz veľkolepo oslavoval sviatok nového kultu – Sviatok Najvyššej bytosti a prírody.
Úspechy Francúzska na vojnovom poli pokračovali. V máji dobyli Francúzi Katalánsko. V Alpách sa chystala invázia do Talianska. Na mori boli ťažko porazení Angličania 2. júna. 26. júna bolo porazené Rakúsko pri Fleurs, čím pripadlo Belgicko opäť Francúzsku. Začala sa teda expanzia revolúcie.
Robespierrov režim skončil pre rozpory v rámci Výboru pre verejné blaho, ako aj medzi Výborom pre verejné blaho a Výborom pre národnú bezpečnosť. Výbor pre národnú bezpečnosť spustil vlnu represálií – pozri vyššie uvedených 1285 popravených -, jeho názory boli hébertistické a začal zosmiešňovať kult „Najvyššej bytosti“. Robespierre v určitom okamihu úplne prestal chodiť do Výboru. Jeho hlavný zámer bol ukončiť nové spojenie medzi jeho novými protivníkmi z radov montagnardov (ktorí si našli spojencov medzi rôznymi zosadenými predstaviteľmi teroru) a stredovými poslancami Konventu (tzv. marais = bahno), ktorí ho dovtedy podporovali. Napokon sa 26. júla zjavil v Konvente, kde zodpovednosť za prechmaty teroru zvalil na svojich protivníkov, ale odmietol konkrétne vymenovať poslancov, ktorých mal na mysli. To spôsobilo, že každý, kto mal v Konvente nejaké výčitky svedomia, sa odteraz cítil byť ohrozený. Na druhý deň (teda 27. júla – 9. termidora) po 5 hodinách zmätkov v Konvente Robespierra, ako aj jeho brata, Couthona a Saint-Justa uväznili (trojicu Robespierre, Couthon a Saint-Just označujeme ako tzv. "triumvirát"). Parížska Komúna väzňov spontánne oslobodila. Konvent dal zhromaždiť ozbrojené sily. 28. júla (teda 10. termidora) tieto sily dobyli radnicu, zaistených poslancov a 21 Robespierrových prívržencov popravili gilotínou ešte ten istý deň a na druhý deň rýchlo popravili aj 70 členov Komúny. Táto udalosť sa nazýva termidorský prevrat. Napriek tomu, že Robespierre mal v Paríži dosť zástancov, všeobecná únava z revolúcie spôsobila, že sa udalostiam už len pasívne prizerali.
Termidorským prevratom sa skončila jakobínska diktatúra (teror). Na dosiahnutie ideálov revolúcie sa jakobíni dopustili mnohých zločinov. Boli prevažne presvedčení, že účel svätí prostriedky. Najskôr chceli len zastrašiť reálneho nepriateľa – prívržencov aristokratov a zahraničnej intervencie. Pri ich netolerantných predstavách o spôsobe revolúcie sa však okruh nepriateľov postupne rozširoval (aj z vlastných radov), až ním nakoniec bol každý, kto sa odvážil zapochybovať o ich opatreniach. V záverečnej fáze už rozhodovali zákony, ktoré dovoľovali súdiť obvinených bez obhajcov a pri rozsudkoch rozhodovať len medzi 2 možnosťami – nevinou a trestom smrti. Odhady konkrétneho počtu obetí teroru sa rôznia. Možno však skonštatovať, že revolúcia požierala svoje deti, pretože asi 85 % všetkých odsúdených patrilo k bývalému tretiemu stavu, ktorý revolúciu v roku 1789 vyvolal.
Tretia fáza (27. júl 179410. november/24. december 1799).
Od termidorského prevratu k direktoriátu (27. júl 1794 – 27. október 1795).
Pri moci bolo teraz bohaté meštianstvo, ktoré malo väčšinu v Konvente, konkrétne stredoví poslanci (Marais/Plaine – republikánski bohatí mešťania) spolu s rôznymi svojho času zosadenými predstaviteľmi teroru a girondistami.
V lete 1794 sa uskutočnili podstatné zmeny usporiadania štátu. 29. júla 1794 sa rozhodlo, že vo výboroch Konventu sa bude každý mesiac meniť ¼ členov. 24. augusta bolo rozhodnuté, že bude 16 výborov, z ktorých 12 malo vykonávať výkonnú moc. Tým sa zrušila centrálna vláda, ktorou dovtedy bol Výbor pre verejné blaho. Výboru pre verejné blaho už zostala na starosti len vojna a diplomacia a Výboru pre národnú bezpečnosť polícia. Znova bol zavedený tzv. prairiálny zákon. Revolučný tribunál bol zreformovaný (10. 8.). Dozorné výbory boli zrušené (okrem 1 v každom okrese). V decembri 1794 Konvent povolal späť poslancov, ktorí kedysi protestovali proti 31. máju, a ktorých Robespierre zachránil pred šibenicou, a 7 preživších girondistov (z girondistov vyhodených z Konventu v júni 1793).
Veľa väzňov bolo prepustených. Na druhej strane sa však začalo prenasledovanie jakobínov. Proti jakobínom sa spojili stredoví poslanci, konštituční monarchisti a zástancovia režimu spred 1789 (rojalisti). Dôvod ich spojenia bol, že jednoducho chceli udržať ľudové vrstvy v podriadenosti, chceli zabrániť návratu vlády ľudu. Podarilo sa im získať prívržencov aj medzi meštianskou mládežou, poslíčkami, dezertérmi a pod., ktorých vtedy nazývali „zlatá mládež“. Boli ozbrojení obuškami a nosili štvorhranné goliere a spustili na uliciach akcie proti jakobínom. 11. novembra 1794 napadli klub jakobínov. Na druhý deň Konvent klub zatvoril. To bol koniec jakobínov. Zlatá mládež, čoskoro posilnená emigrantmi a žiadateľmi reštitúcie ich svojho času zhabaných majetkov, však pokračovala vo vyčíňaní (tzv. biely teror). Po víťazstve nad jakobínmi sa obrátila proti členom výborov Konventu spred termidorského prevratu, teda proti členom tzv. revolučnej vlády. Vyplienili aj jakobínske kaviarne a donútili jakobínskych divadelných hercov, aby verejne odprosovali (január 1795), rúcali sochy Marata a iných hrdinov revolúcie (február 1795) a napokon boli aj ostatky Marata, Baru a Vialu vynesené z parížskeho Panthéonu. Konvent nemohol proti zlatej mládeži nič podniknúť. 2. marca 1795 Konvent povolil zatknúť Barera, Billaud-Varenna. Collota a Vadiera (bývalí členovia Výboru). Začiatkom roka 1795 už biely teror prerástol do masového vraždenia.
V oblasti spoločenského života boháči z radosti, že teror a ich prenasledovanie skončilo, usporadúvali nespočetné často zvrátené plesy a obnovili mondénnu tradíciu 18. storočia. V náboženskej oblasti prenasledovanie kňazov (odpadlíkov aj tých, čo prijali cirkevnú Constitution) pokračovalo. 21. februára 1795 však bola vyhlásená sloboda vyznaní a všetkým kňazom bolo povolené slúžiť omše za predpokladu, že prisahajú na zákony republiky. 30. mája 1795 boli kostoly vrátené cirkvi. V hospodárstve síce Konvent najprv predĺžil zákon o regulácii cien z 29. septembra 1793, ale tento zákon sa – keďže už nevládol teror – prestal v praxi dodržiavať. Takisto sa veľmi rozšíril čierny trh. Pod tlakom rôznych kruhov bol v novembri 1794 znova povolený voľný dovoz tovaru a nezakázaných potravín. Osoby zainteresované v týchto dovozoch sa teraz prirodzene pridali k zástancom uvoľnenia cien (aj na tento tovar). 24. decembra 1794 napokon Konvent zrušil tak reguláciu cien, ako aj prídelový systém. Dôsledkom bolo absolútne zrútenie asignátu, katastrofálna inflácia. V apríli 1794 mal asignát už len hodnotu 8% svojej nominálnej hodnoty a hodnota ďalej klesala, až kým ho sedliaci a obchodníci odmietali prijať ako platidlo. Táto inflácia spôsobila sociálnu revolúciu – boháči režimu spred roka 1789 (spravidla rentieri) boli navždy zruinovaní a naopak bohatými zostali zbohatlíci z čias revolúcie (špekulanti s asignátmi, predajmi vojnových majetkov a podobne).
Inflácia spolu so slabou úrodou z roku 1794, ktorá spôsobila v marci 1795 neprítomnosť chleba v Paríži, vyvolala nevôľu jednoduchého ľudu. 1. apríla a 20.-21. mája 1795 vypukli v Paríži a na predmestí St. Antoine vzbury sansculotov proti Konventu. Vzbúrenci požadovali nie len chlieb, ale aj prijatie ústavy z I. roku (teda z roku 1793). Následne dal Konvent odzbrojiť predmestie St. Antoine. Niekoľko montagnardských poslancov, ktorí vzbury podporovali, dal Konvent odsúdiť na smrť, oni však spáchali samovraždu. Tieto udalosti v Paríži spôsobili zintenzívnenie bieleho teroru na vidieku. Vo väčšine miest bola založená „zlatá mládež“, ktorá prenasledovala bývalých jakobínov. Bývalých jakobínov buď odsúdili, masovo vraždili alebo týrali najrôznejšími spôsobmi. Napríklad v Tarascone slávnostne zhodili z veže zámku do Rhôny 47 jakobínov, v juhofrancúzskych mestách vyhubili uväznených jakobínov. Štátni komisári na vidieku sa zväčša tvárili, že nič nevidia.
Paralelne s bielym terorom prudko rástol vplyv rojalistov, ktorým nadŕžala aj tlač. V Paríži odpadlíci a emigranti slobodne intrigovali a šírili anglické peniaze. Na vidieku šliapali po trikolóre a vysekávali stromy slobody. Nástupca trónu 24. júna 1795 v manifeste sľuboval potrestanie kráľovrahov a obnovenie starého režimu. Termidoriáni (teda tí z víťazov termidorského prevratu, ktorí boli za republiku) sa preto rozhodli, že treba prijať ústavu, a to inú ako ústavu I. roku. Už v apríli zvolili komisiu na prípravu novej ústavy. Vplyv rojalistov následne trocha poklesol vďaka tzv. quiberonskej výprave (27. júna 1795 – 21. júla 1795), v ktorej sa rojalisti (emigranti) v anglických uniformách a za peniaze anglickej vlády vylodili na polostrove Quiberon; termidoriánske vojská ich však porazili a chytených emigrantov postrieľali. Táto výprava zvýšila nenávisť proti Anglicku a posilnila republiku (termidoriánov).
Francúzska armáda z akejsi zotrvačnosti dosahovala ďalšie úspechy, hoci termidoriáni viedli veľmi neschopnú vojnovú politiku, vojaci trpeli hladom a zlým zásobovaním a množili sa dezercie. Na jeseň 1794 bol obsadený ľavý breh Rýna a bolo dobyté Nizozemsko. V Nizozemsku Francúzi v januári 1795 vyhlásili prvú tzv. sesterskú republiku (vazalský štát Francúzska) – Batávsku republiku. 5. apríla 1795 bola v Bale uzavretá mierová zmluva s Pruskom, ktoré uznalo Rýn za hranicu Francúzska. V máji 1795 bola v La Haye podpísaná zmluva s Batávskou republikou, podľa ktorej jednak Francúzsko získalo niektoré jej územia a jednak Batávska republika musela financovať francúzsku okupačnú armádu a platiť reparácie. 12. júla 1795 bola podpísaná zmluva so Španielskom, podľa ktorej Francúzsko dostalo španielsku časť ostrova St. Domingue v Karibiku. 1. októbra 1795 bolo pripojené Belgicko. Pripojenie Belgicka, ako aj skutočnosť, že Rakúšania odmietali uznať Rýn ako hranicu Francúzska, spôsobila, že zmluva s Rakúskom podpísaná nebola. Rojalisti mier s Rakúskom chceli aj za cenu opustenia rýnskej hranice, termidoriáni chceli opak. Aby Rakúsko donútilo k mieru, spustilo v septembri Francúzsko výpravu proti Rakúšanom, ale skončila sa v decembri 1795 prímerím. Mier teda nebol podpísaný už len s Rakúskom a Anglickom.
Po dvojmesačnej debate 22. augusta 1795 odhlasovali novú ústavu, tzv. Ústavu z III. roku, naklonenú liberálnemu a umiernenému meštianstvu (o jej ustanoveniach pozri ďalej). Vzhľadom na pokračujúcu infláciu, škandálny luxus novozbohatlíkov a intrigy protirevolucionárov, boli termidoriáni uvedomujúc si svoju nepopularitu nútení vypísať nové voľby. Preto na tom istom zasadaní, na ktorom prijali ústavu, prijali aj tzv. dekrét dvoch tretín, podľa ktorého 2/3 poslancov budúceho parlamentu musia byť poslanci Konventu. Týmto fakticky znemožnili, aby rojalisti (ktorí mali šancu zvíťaziť vo voľbách) sa dostali do nového parlamentu. Ústavu aj dekrét dvoch tretín si Konvent dal začiatkom septembra potvrdiť v plebiscite konanom ešte podľa starého systému na báze všeobecného volebného práva. Veľká väčšina sa vyslovila za. 5. októbra napriek tomu rojalisti uskutočnili proti dekrétu dvoch tretín povstanie v Paríži, ktoré bolo na druhý deň porazené. Jedným z hlavných generálov poverených potlačením povstania bol Napoleon Bonaparte. V reakcii na povstanie termidoriáni neskôr znova začali aplikovať zákony proti emigrantom a odpadlíkom a amnestiou oslobodili uväznených republikánov.
Ústava z III. roku bola vyhlásená 23. septembra 1795. Voľby do nového parlamentu sa konali 12. – 21. októbra. Konvent sám seba rozpustil 26. októbra 1795.
Direktoriát.
Prvé direktórium (27. októbra 17954. septembra 1797).
Podľa novej ústavy malo Francúzsko takéto zriadenie: Zo strachu pred ľudovládou sa v ústave vypustil základný článok Deklarácie ľudských práv z roku 1789 („ľudia sa rodia slobodní a zostávajú slobodní a rovní pred zákonom“), hoci rovnosť občianskych práv bola ponechaná. Zrušilo sa všeobecné hlasovacie právo, voliť mohli len poplatníci priamej dane. Zo strachu pred diktatúrou zas došlo k rozdeleniu verejnej správy a oslabeniu výkonnej moci: Výkonnú moc dostalo 5-členné „výkonné direktórium“ (skrátene direktórium), ktoré sa pravidelne sčasti obmieňalo. Direktóriu podliehalo aj vojsko a 6 ministerstiev. Za financie však bolo namiesto direktória zodpovedných 6 komisárov volených rovnakým spôsobom ako direktórium. Každé rozhodnutie museli podporiť aspoň 3 direktori. Parlament („Zákonodarný zbor“) bol dvojkomorový:
Tieto dve komory (741 poslancov – 511 z Konventu, 230 nových) mali toto zloženie: 
Z nových 230 poslancov tvorili veľkú väčšinu rojalisti.
Správa departementov bola decentralizovaná. Okresy boli zrušené a vidiecke obce združené do kantónov. Veľké mestá boli rozdelené na obvody – arrondissements (Paríž na 12) a stratili svoju autonómiu. Výkon zákonov v departementoch a obciach kontrolovali komisári direktória. Nová ústava v konečnom dôsledku zaviedla politickú prevahu bohatého meštianstva.
27. októbra 1795 prvý raz zasadol Zákonodarný zbor. 31. októbra zvolili 5 direktorov, z ktorých sa 4 ujali funkcie 3. novembra a jeden 4. novembra (Sieyès totiž funkciu odmietol a tak ho na druhý deň nahradil Carnot). 5 direktormi boli La Revellière-Lépeaux, Letourneur, Reubell Carnot a Barras. Všetci okrem Barrasa sú republikáni a bohatí mešťania.
V zime 1795/96 bola mena zruinovaná, hospodárstvo na dne, nik neplatil dane. Kurz asignátu každý deň klesal, štátna pokladnica bola prázdna, daňová reforma z decembra 1795 nepriniesla žiadaný efekt. Vo februári 1796 sa stal novým ministrom financií Ramel, schopný finančník. 18. marca 1796 uskutočnil menovú reformu – zrušil asignát. Vymieňali ho v istom kurze za nové peniaze – tzv., teritoriálny mandát, podložený ešte nerozpredanými národnými majetkami. V podstate išlo len o nový typ asignátu, trh ho aj tak prijal – obchodníci ho odmietali prijať, prudko strácal hodnotu. Vo februári 1797 bol teritoriálny mandát demonetizovaný, používali sa už len mince.
V zime 1795/96 rojalisti podporovali vzbury v západných departementoch a v Languedocu a Provence. Anglicko im dodávalo zbrane a falošné asignáty. V nasledujúcom období sa rojalisti už neskrývane združovali v rôznych spoločnostiach – „ústavoch“, spoločnostiach filantropov a podobne.
Bývalí jakobíni, medzi nimi aj istý F. N. Babeuf, využili hospodárske ťažkosti v krajine, založili „klub Panteónu“ a spustili protivládne kampane v tlači. Babeuf nadviazal na tzv. zúrivcov, ktorí boli proti súkromnému vlastníctvu, ale zašiel ďalej a odmietal aj nadradenosť talentovaných a schopných ľudí. Vo februári 1796 Napoleon Bonaparte na príkaz direktória klub Pantéonu zatvoril. Babeuf prešiel do ilegality a spolu s Buonarottim, Darthém, Le Peletierom a Maréchalom vytvorili povstalecký výbor, ktorý mal organizovať sprisahaneckú sieť a neskôr prevziať moc (tzv. sprisahanie rovných). Išlo o sprisahanie zvyškov hébertistov (bývalých zúrivcov), bývalých robespierrovcov a bývalých montagnardských členov Konventu. Ich hlavný cieľ bolo odstránenie súkromného vlastníctva pôdy. 10. mája 1796 sprisahancov zatkli. S cieľom ešte viac sprisahancov skompromitovať, nechala vláda v septembri 1796 rozvinúť sa povstanie vo vojenskom tábore v Grenelle, ktoré skončilo 32 rozsudkami smrti. Proces so sprisahancami sprisahania rovných sa konal vo februári až máji 1797, Babeuf a Darthé boli odsúdení na smrť. Buonarotti neskôr postúpil Babeufove myšlienky republikánskej generácii v roku 1830.
V marci až apríli 1797 sa konali prvé regulárne voľby do Zákonodarného zboru. Ich výsledkom bolo nahradenie 1/3 poslancov. Takmer všetci novozvolení poslanci boli rojalisti (väčšinou konštituční, menšina absolútni rojalisti). Hoci republikáni celkovo ešte stále mali väčšinu poslancov, ich pozícia značne oslabla. Okrem toho stratili väčšinu departementov, vedenie Zákonodarného zboru (rojalistický Pichegru sa stal predsedom Rady 500 a Barbé-Marbois Rady starších) a stratili ľudí aj v direktóriu: Le Tourneur bol (zrejme vďaka Barrasovej intrige) z direktória eliminovaný a stredoví poslanci spolu s rojalistami namiesto neho zvolili Bathélemyho, známeho rojalistu. V direktoriáte vznikol konflikt medzi dvojicou Barthélemy a Carnot (Carnot sa stal umierneným a nakloneným dohode s rojalistami) a republikánskym triumvirátom Barras, La Revelliére-Lépeaux a Reubell
V septembri 1797 republikáni, vidiac, že nový povolebný stav treba zvrátiť, uskutočnili prevrat (tzv. fruktidorský prevrat). V auguste 1797 na tento účel republikánsky generál Napoleon Bonaparte, vtedy hlavný veliteľ talianskych armád, povolal do Paríža známeho veliteľa Augereaua, z ktorého po príchode do Paríža hneď urobili veliteľa posádok v oblasti Paríža. Rojalistami vedený Zákonodarný zbor si hrozbu uvedomil a 3. septembra požadoval, aby bol republikánsky triumvirát z direktória postavený pred súd, pričom už plánovali ich zatknutie pomocou Gardy Zákonodarného zboru a Pichegrua. Bolo však už neskoro, pretože v noci z 3. na 4. septembra triumvirát v direktóriu nariadil zadržanie rojalistických direktorov Barthélemyho a Carnota (Carnotovi sa podarilo ujsť), ako aj 13 poslancov spolu s Pichegruom. Ráno Augereau obsadil strategické miesta Paríža a o 10:00 boli hlavní protivníci zatknutí. Rady Zákonodarného zboru, ktoré sa medzitým zišli v provizórnych priestoroch, sa napokon vzdali pod dohľadom armády.
V zahraničnej politike direktórium pokračovalo v politike Výboru pre verejné blaho. Proti Viedni nasadil tri armády (sambre-meurskú pod vedením Jourdana, rýnsko-moselskú pod vedením Moreaua, taliansku pod vedením Napoleona Bonaparte), proti Anglicku armáda v Breste pod vedením Hochea (v decembri 1796 podnikla neúspešný pokus o vylodenie v Írsku). Jourdanova a Moreauva armáda sa po počiatočných úspechoch do začiatku roka 1797 museli stiahnuť za Rýn a na juhu za Schwarzwald. Dobytie Viedne ostalo na Bonapartovej armáde. Bonaparte sa stal veliteľom armády v Taliansku 2. marca 1796. Aby si zabezpečil zásobovanie, ovládol Bonaparte Piemont a uzavrel s ním 15. mája/3. júna 1796 parížsky mier (Francúzsko ním získalo Nice a Savojsko). Potom sa Bonaparte sústredil na rakúske vojská v Taliansku a 14. mája 1796 vstúpil do Milána. Potom obliehal Mantovu a poddalo sa mu 5 malých talianskych štátov, Parme, Modena a Pápežský štát a v októbri 1796 Janov a Neapol. Rakúšania v Mantove sa na jeseň spamätali a začali sa tvrdé boje o Mantovu, ale 2. februára kapitulovali. Cesta na Viedeň bola teda otvorená. Posmelený Bonaparte v rozpore s rozkazmi direktória založil sesterské republiky: Cisapadanská republika a Transapadanská republika. 19. februára pápež v Tolentine odstúpil Francúzsku Avignon a Comtat Venaissin, ako aj sadu vzácnych umeleckých predmetov. Potom Bonaparte tiahol na Viedeň. Na jar 1797 obnovili útoky aj Moreauva a Hocheova armáda (Hoche nahradil Jourdana) zo západu, takže Rakúšania boli nútení kapitulovať – 7. apríla 1797 uzavreli s Bonapartem prímerie. Následne sa v Leobene predbežne dohodlo, že sa Rakúsko vzdá nárokov na Belgicko a uzná rýnsku hranicu, pričom Francúzsko sa vzdá Benátska, čím Rakúsko získa prístup k moru. V máji však po masakre francúzskeho vojaka vo Verone (patrila Benátkam) Francúzi obsadili Benátsko a následne vytvorili Ligúrsku republiku (Janov) a Cisalpínsku republiku (Lombardsko, Modena a Milánsko). Koncom mája sa začali rokovania o definitívnom mieri, ale prerušili ich udalosti vo francúzskej politike (fruktidorský prevrat). Pokiaľ ide o Anglicko, v januári 1797 direktórium nariadilo zhabanie anglického majetku v celom Francúzsku. Neskôr Anglicko znova začalo rokovať s Francúzskom. V lete 1797 sa na tento účel konala konferencia v Lille, ale stroskotala na tom, že Anglicko sa odmietlo vzdať svojich (nedávno získaných) zámorských kolónií.
Druhé direktórium (4. september 1797 – 18. jún 1799).
Ešte v septembri 1797, hneď po fruktidorskom prevrate, Zákonodarný zbor odhlasoval tzv. fruktidorské zákony, ktorými sa „napravili“ posledné voľby do departementov (násilím nahradili zvolenú miestnu správu v 53 departementoch), zakázalo sa 42 novín a opäť sa zaviedli zákony proti emigrantom a náboženským odpadlíkom. Voľbu 198 poslancov Zákonodarného zboru vyhlásili za neplatnú. 65 ľudí bez rozsudku deportovali na Madagaskar alebo do Guyany. Bolo medzi nimi aj 53 poslancov a direktori Carnot, Barthélemy a generál Pichegru. V direktóriu Merlin de Douai a F. de Neufchateau nahradili Barthélemyho a Carnota. Emigrantom nariadili pod hrozbou vojenského súdu opustiť do 15 dní Francúzsko. Direktórium získalo oprávnenie robiť v úradoch očistu. Opozícia rojalistov bola teda potlačená.
Potláčanie opozície pokračovalo aj po samotnom prevrate. 5. septembra 1797 bol zákonom vylúčený z hlasovacieho práva ten, kto odmieta prisahať vernosť republike a nenávisť kráľovstvu a anarchii. Prísne prenasledovali aj emigrantov. Takisto duchovní museli (odpadlíci aj „revoluční“) prisahať pod hrozbou deportácie vernosť republike. Tisícky (vrátane belgických kňazov) ich nakoniec deportovali na rôzne ostrovy. Časť ich oslobodili Angličania pri prevoze na tieto ostrovy. Jeden z direktorov podporoval tzv. teofilantropov, nový kult ktorý sa rozšíril v zime 1797 – 1798. Ulice tento kult však čoskoro zosmiešnili, preto bol zavedený kult dekády, teda posledného dňa týždňa podľa republikánskeho kalendára (obdoba nedele). Slávil sa pracovným pokojom, čítaním zákonov a úradných obežníkov. Z náboženského hľadiska je dôležité aj zrušenie pápežského štátu Napoleonom (pozri nižšie).
V hospodárskej oblasti bol 30. septembra 1797 prijatý Ramelov finančný zákon na ozdravenie štátneho rozpočtu. V podstate v ňom uzákonili, že sa znižujú výdavky, a že pohľadávka každého veriteľa voči štátu sa znižuje o 2/3 (nazvali to „mobilizácia“ dlhu). Toto malo za následok v podstate 2/3-ový bankrot veriteľov štátu a – spolu s dobrou úrodou – pokles poľnohospodárskych cien, ktorý spôsobil pokles kúpyschopnosti roľníkov a teda sekundárne aj pokles odbytu v obchodoch a napokon nezamestnanosť a pokles daňových príjmov štátu. Toto ako aj prenasledovanie opozície režimu spôsobovalo rastúcu nevôľu voči režimu. A dvojtretinový bankrot rozhneval aj tých, ktorí boli dovtedy naklonení republike.
Za takýchto podmienok všeobecnej nespokojnosti sa v apríli 1798 konali voľby, ktorými sa mali nahradiť chýbajúci poslanci (437 z celkovo 750 poslancov), ktorí boli vylúčení v rámci fruktidorského prevratu. Z týchto 437 poslancov bolo vyše 300 proti direktóriu (ľavica, medzi nimi „jakobíni“ alebo neojakobíni) a proti direktóriu prešlo aj veľa z poslancov, ktorí zostali spred volieb. Celkovo mal nový Zákonodarný zbor opozičnú väčšinu. Nový Zákonodarný zbor sa mal prvý raz zísť o mesiac, direktórium malo teda mesiac čas, aby zareagovalo. 11. mája (22. floreala) 1798 napokon uskutočnilo štátny prevrat tak, že v (ešte starom) Zákonodarnom zbore si dalo schváliť zákon, ktorým sa upravili výsledky volieb: anulovali sa výsledky volieb v 7 departementoch a celkovo vylúčili 106 novozvolených poslancov pod rôznymi zámienkami. 15. mája bol direktor direktor De Neufchâteau manipulovaným žrebom nahradený direktorom Treilhardom.
12. novembra 1798 (1797?) sa zásadne zmenil spôsob samotného vyrubovania a vyberania priamych daní. Pribudli aj zmeny sústavy daní, zákon z decembra 1798 (1797?) o daňovej registrácii ostal až do 20. storočia vzorom fiškálneho zákonodarstva. Ministerstvo vnútra zas zreformovalo školstvo a starostlivosť o chudobných, vykonalo prvé francúzske sčítanie ľudu a prvý súpis poľnohospodárskych majetkov. V apríli 1799 zaviedli prísne colné konanie. V septembri 1798 sa na Marsovom poli konala úspešná priemyselná výstava.
V rakúskej otázke požadovalo od Bonaparteho nové direktórium prísnejší postup pri rokovaniach s Rakúskom o mieri. Mier bol nakoniec podpísaný 27. októbra 1797 v Campo Formio (tzv. kontinentálny mier). Francúzsko získalo Nizozemsko, hranicu na Rýne, Mayence a (dovtedy benátske) Iónske ostrovy, Rakúsko uznalo aj Cisalpínsku a Ligurskú republiku a priznalo Belgicko Francúzsku. Rakúsko získalo väčšinu Benátska. V konečnom dôsledku teda Rakúsko týmto mierom zamenilo Lombardsko za Benátsko.
Pokiaľ ide o Anglicko, nové direktórium čoskoro vyzvalo na boj proti Anglicku. Výpravou do Anglicka bol poverený Bonaparte, ale zišlo z nej, pretože Bonaparte spolu s vtedajším ministrom zahraničných vecí Talleyrandom sa rozhodli urobiť najprv (už od roku 1796 plánovanú) výpravu do Egypta (vtedy ovládaného Anglickom), a to tak zo strategických dôvodov, ako aj ako základ na operácie proti Anglickej Indii. Bonaparte tvrdil, že „ k skutočnej porážke Anglicka potrebujeme ovládať Egypt“. O zmysluplnosti tejto výpravy sa podarilo presvedčiť Direktórium až keď bol uzavretý kontinentálny mier (s Rakúskom, 27. októbra 1797). 19. mája 1798 sa výprava do Egypta začala, Bonaparte vzal so sebou aj 200 učencov, spisovateľov a umelcov. 11. júna sa po ceste flotila zmocnila Malty, kde ponechala 3000 mužov. 1. júla Francúzi pristáli v Alexandrii, potom pri pyramídach porazili Mamelukov a 23. júla vstúpili do Káhiry. 1. augusta však francúzsku flotilu prekvapila anglická flotila pod vedením Nelsona v prístave Chalídž Abú Kír. V auguste 1798 sa Francúzi bezúspešne pokúsili vylodiť v Írsku.
Nové direktórium viedlo expanzívnu politiku aj v ostatnej Európe. Po smrti jedného francúzskeho generála pri streľbe v Taliansku, Francúzi vpochodovali do Talianska, zosadili pápeža a vo februári 1798 na území Pápežského štátu zriadili Rímsku republiku, spravovanú generálmi a neskôr civilnými komisármi. Súčasne Cisalpínsku republiku premenili na francúzsky protektorát (vojenská okupácia). V apríli 1798 premenili Švajčiarsko na ďalšiu sesterskú republiku – Helvétsku republiku. Ženevu pripojili priamo k Francúzsku. V Piemonte sa konali vzbury a preto direktórium nariadilo v júni 1798 okupáciu Turína. Po novom boji Francúzi v januári 1799 Neapolsku zriadili Parthenopskú republiku (Parthenopenskú republiku).
Reakciou na expanzívnu politiku do Egypta aj do Európy bolo v apríli až decembri 1798 vytvorenie tzv. druhej koalície (Anglicko, Rakúsko, Osmanská ríša, Neapolsko (v januári 1799 dobyté, pozri vyššie) a Rusko). Vo Francúzsku v septembri 1798 schválili zákon o všeobecnej a povinnej vojenskej službe v čase vojny.
Nespokojnosť s režimom pre hospodárske ťažkosti, vojenské porážky a manipuláciu posledných volieb, rástla, a to aj v Zákonodarnom zbore. Vo voľbách z 21. marca až 9. apríla 1799 vo voľbách (volilo sa 315 poslancov zo 750) zvíťazila opozícia, najmä neojakobíni a katolíci, podporovaná aj viacerými generálmi. Boli zvolení skoro všetci poslanci, ktorí boli 11. mája 1798 zo Zákonodarného zboru vylúčení. 16. mája bol zvolený za direktora Sieyès namiesto Reubella. Sieyès, známy svojim hlavným cieľom zrušiť ústavu z III. roku. 5. júna 1799 Rada 500 požadovala od direktorov vysvetlenie svojej (podľa nich zlej) politiky a vojenských neúspechov Francúzska. Keď direktórium nereagovalo, vyhlásil Zákonodarný zbor 16. júna za neplatné zvolenie Treilharda za direktora, hoci bol direktorom už vyše roka, a na druhý deň ho nahradilo Gohierom, bývalým jakobínskym poslancom. 18. júna (30. prairial) po tlaku Zákonodarného zboru odstúpili aj direktori Merlin de Douai a La Revellière, označení Zákonodarným zborom za pôvodcov prevratu z 11. mája 1798. Nahradili ich Roger Ducos a Moulin. Gohier, Ducos a Moulin boli síce republikáni, ale bez veľkej autority. Nové direktórium za ministrov povolalo bývalých členov Konventu. Tieto udalosti sa niekedy (nevhodne) nazývajú prairiálny prevrat.
Tretie direktórium (18. jún 1799 – 10. november 1799).
Strata sesterských republík v Taliansku v lete 1799 ďalej posilnila pozície neojakobínov a rojalistov, ktorí boli teraz prakticky pri moci. Po tzv. prairiálnom víťazstve sa však prejavili rozdiely najmä medzi: 
Spočiatku mala v Zákonodarnom zbore prevahu druhá skupina. Bývalí členovia Konventu a rojalisti, ktorí boli 11. mája 1798 vylúčení z parlamentu, sa vrátili k metódam z čias jakobínskej diktatúry: V júli 1799 znova zriadili klub jakobínov (Sieyès ho ale dal po tlačovej „vojne“ s jakobínmi znova zrušiť); zrušili oslobodenie od vojenskej služby; obnovili slobodu tlače a jakobínske časopisy. Okrem toho 29. júna 1799 uvalili na bohatých povinnosť požičať štátu celkovo 100 miliónov frankov na vystrojenie nových vojsk. Najmä posledné opatrenie im narobilo veľa nepriateľov a čoskoro sa ukázalo, že stratili v Zákonodarnom zbore väčšinový vplyv.
Na vidieku však mali prevahu rojalisti. Lúpežnícke bandy podporovateľov rojalistov tu prepadávali republikánov, najmä tých, ktorí svojho času kúpili znárodnený majetok. Na juhu a v Bretónsku sa schyľovalo k povstaniu, podporovanému Anglickom. Za týchto okolností v júli 1799 Zákonodarný zbor odhlasoval výnimočný zákon na ochranu majetkov úradníkov a vlastníkov znárodnených majetkov, podľa ktorého za každého takto zavraždeného sa zaistili 4 rukojemníci spomedzi šľachticov alebo rodičov emigrantov. Toto opatrenie narobilo vláde ďalších nepriateľov. Plánovaný štátny prevrat prvej skupiny v Zákonodarnom zbore pod vedením vtedy všeobecne populárneho Bonaparteho mal teda vhodné podmienky. Prakticky všetci okrem jakobínov čakali na niekoho, kto „konečne nastolí poriadok“.
V zahraničnej politike sa na jar 1799 Francúzi rozhodli poslať na Viedeň 3 armády: dunajskú (mala tiahnuť na Viedeň cez Bavorsko), helvétsku (mala mať podpornú funkciu) a taliansku (mala tiahnuť na Viedeň z juhu). Dunajskú armádu Rakúšania porazili 21. marca 1799 v Stockách, potom ustúpila. Talianska armáda utrpela na jar a v lete 1799 sériu porážok od Angličanov a Rusov (pod vedením Suvorova) v Taliansku. Francúzi Taliansko definitívne stratili 15. augusta 1799 pri Novi. Helvétska armáda vo Švajčiarsku zatiaľ odolávala. V lete sa do Švajčiarska dostali ruské vojská, ale Francúzom sa ich podarilo v septembri 1799 poraziť. Zároveň sa koncom augusta Angličania a Rusi pokúsili vylodiť v Nizozemsku, ale boli porazení 19. septembra a ustúpili. Rusko po nezhodách so svojimi spojencami v októbri úplne stiahlo svoje vojská z Európy. Na jeseň koaličné vojská zastavili ofenzívu na Francúzske hranice.
Medzitým v Oriente Napoleon Bonaparte po porážke v Abúkíre v roku 1798 (pozri vyššie), aby predišiel útoku tureckých vojsk, pochodoval do Sýrie a zvíťazil na výšine Thabor proti osmanským vojskám, ale potom jeho postup zastavili s podporou Angličanov a vďaka moru pri Akkone. Bonaparte sa v máji 1799 vrátil do Egypta, kde 25. júla 1799 porazil pri Abúkíre osmanskú armádu, ktorú tam dopravili Angličania z ostrova Rodos. Hoci zvíťazil, skonštatoval Bonaparte, že s armádou oslabenou vojnou a podnebím nemá šancu. Keď sa navyše dozvedel, že Francúzi boli porazení pri Novi a vo Francúzsku je nespokojnosť s direktóriom (pozri vyššie), prenechal velenie Kléberovi, tajne s dvoma fregatami opustil Egypt a 9. októbra 1799 pristál vo Fréjuse. Francúzi v Egypte vydržali do augusta 1801, kedy ich Briti dopravili domov.
Keď Napoleon 24. októbra 1799 dorazil do Paríža, všade ho vítali. Ľud v ňom videl autora mieru v Campo Formio. Prišiel aj v zahraničnopoliticky veľmi vhodnom momente, pretože práve vtedy (pozri vyššie) pominulo nebezpečenstvo invázie vďaka francúzskym víťazstvám v Holandsku a Švajčiarsku. Spočiatku nebol rozhodnutý, na koho stranu sa vnútropoliticky presne prikloní. Ale 31. októbra sa Bonaparte stretol so Sieyèsom, ktorý mu navrhol zmenu ústavy. Začiatkom novembra už bol plán prevratu pripravený: Hlavní direktori podajú demisiu, Zákonodarnému zboru sa pod nejakou zámienkou naženie strach, takže zo strachu pred vakanciou moci a v núdzi vymenuje komisiu na prípravu novej ústavy. Aby sa predišlo pokusom o odpor, dohodlo sa, že vládu premiestnia mimo Paríža, ako to dovoľovala ústava z roku III. Tento prevrat stanovili na 9. novembra. Sprisahanci boli financovaní majiteľmi veľkých hnuteľných majetkov, rozhorčenými vládou nariadenou nútenou pôžičkou, a vojnovými dodávateľmi, ktorým Rada 500 29. októbra odobral právo byť prednostne vyplácaní zo štátnej pokladnice.
Skoro ráno 9. novembra 1799 (18. brumaira roku VIII) bola núdzovo zvolaná Rada starších do Tuileries, kde jej bolo sprisahancami naznačené, že republika je ohrozená – malo ísť o sprisahanie jakobínov a tvrdenie bolo „zosilnené“ prítomnosťou rozostavaných jazdeckých oddielov v Tuileries pod zámienkou prehliadky. Poslanci urýchlene schválili štvorčlánkový dekrét, podľa ktorého sa Zákonodarný zbor premiestňuje do St. Cloud a zasadne opäť až na druhý deň o 12 hodine a Bonaparte je poverený opatreniami potrebnými na zabezpečenie bezpečnosti poslancov. Okrem toho je Bonaparte vymenovaný za veliteľa branných síl (národnej gardy a 17. vojenskej divízie). Rada 500, vedená vtedy Napoleonovým bratom Lucienom Bonapartem, tento dekrét vzala – s miernym protestami – na vedomie. Direktórium zaniklo podľa plánu: direktori Sieyès a Ducos podali demisiu, Barras tiež (asi ho podplatili) a zvyšní direktori, keďže odmietli podať demisiu, boli strážení v Luxembourgu Moreauom.
Na druhý deň (10. novembra) sa uprostred 6000 vojakov, ktorých tu zhromaždil Napoleon, konalo plánované zasadanie Zákonodarného zboru v St. Cloud (Rada starších na poschodí, Rada 500 – na čele s Lucienom Bonapartem -vonku v oranžérii). Udalosti sa nevyvíjali podľa plánu sprisahancov: V Rade 500 sa jednému poslancovi podarilo presadiť, aby rada prisahala na Ústavu z roku III a v Rade starších, kde chcel Napoleon podať vysvetlenie o „úkladoch“ predchádzajúceho dňa, ho vypískali a musel z oranžérie utiecť za zvolaní typu „Dole s tyranom“! a podobne. Jeho brat Lucien utekal za ním. Rýchlo sa spamätali, oklamali vonku stojacich vojakov, že sa menšina v Zákonodarnom zbore práve pokúsila zavraždiť im generála (Napoleona), a že táto menšina terorizuje väčšinu. Vojaci sa dali presvedčiť a za silného bubnovania vstúpila ich kolóna do oranžérie a Radu 500 v priebehu 5 minút (okolo 17:30) rozohnali; poslední poslanci vyskakovali z okien. Plánovaný parlamentný puč teda nakoniec skončil ako puč vojenský. Vystrašená Rada starších o 18:45 večer vymenovala dočasnú trojčlennú výkonnú komisiu, ktorá mala nahradiť direktorov. Sprisahanci však neboli spokojní a preto o 21:00 sa im podarilo po dobrotky a po zlotky zhromaždiť časť poslancov rozohnanej Rady 500, ktorí potom vyslovili uznanie Napoleonovi a potom vymenovali členov výkonnej komisie, ktorých nazvali konzuli : Napoleon Bonaparte, Sieyès a Ducos. Okrem toho obe rady vytvorili dve komisie poverené prípravou novej ústavy spolu s konzulmi, a asi o polnoci Rada starších zrušila opatrenia, ktoré odobrali armádnym dodávateľom právo na prednostnú výplatu, čím odškodnili financovateľov sprisahania. O 4. hodine ráno 11. novembra traja konzuli zložili prísahu a vrátili sa do Paríža.
Začiatok konzulátu (od 10. novembra 1799).
24. decembra 1799 (24. frimaira) vstúpila do platnosti nová ústava, ktorá vo Francúzsku zaviedla konzulát. Platilo všeobecné volebné právo (ale s viacnásobne filtrujúcim nepriamym volebným systémom). Parlament tvorili dve volené komory: 100-členný „Tribunát“, ktorý mohol len debatovať a 300-členný „Zákonodarný zbor“, ktorý mohol len hlasovať bez debát. Okrem toho existovala Štátna rada a Senát, ktorých členov menovali traja konzuli. Títo traja konzuli, ktorým ešte podliehali rezortní ministri, tvorili vládu, pričom faktickým vládcom bol len jeden z nich, tzv. prvý konzul, ktorým bol sám Napoleon. Ďalšími dvoma konzulmi sa stali Jacques Régis de Cambacéres a Charles Francois Lebrun.
Francúzska revolúcia teda v podstate dosiahla presný opak toho, čo chcela dosiahnuť: Chcela zvrhnúť monarchiu (vládu jedného muža), ale nakoniec nastolila znova vládu jedného muža, aj keď tento raz už pod názvom „konzulát“. Na druhej strane však veľa zákonov a vôbec výdobytkov revolúcie zostalo zachovaných. Aj neskorší Napoleonov Code civil (Občiansky zákonník) prevzal veľa prvkov z ústavy roku 1789 (osobnú slobodu, rovnosť pred zákonom, slobodu vyznania a podobne).
Za symbolický koniec Francúzskej revolúcie sa pokladá buď Napoleonov prevrat 9. novembra 1799 (resp. platnosť novej ústavy v decembri 1799) alebo menej často až odstránenie Napoleona (k tomu pozri článok Napoleon Bonaparte). Sám Napoleon revolúciu vyhlásil za „skončenú“ 15. decembra 1799, keď predstavil Francúzom novú ústavu, s komentárom, že revolúcia sa tak vraj vrátila k svojim základom.

</doc>
<doc id="11319" url="https://sk.wikipedia.org/wiki?curid=11319" title="Nežná revolúcia">
Nežná revolúcia

Nežná revolúcia (; 17. november29. december 1989) je názov pre nekrvavé udalosti, ktorých dôsledkom bolo odstránenie komunistického režimu v Česko-Slovensku. Iniciátormi boli študenti, ku ktorým sa pridali najprv výtvarníci, herci a divadelníci a postupne ostatné skupiny obyvateľstva. Na Slovensku bola vytvorená Verejnosť proti násiliu a v Česku Občianske fórum. Po brutálnom zásahu polície v piatok 17. novembra proti študentom na pražskej Národnej triede študenti na všetkých vysokých školách od 21. novembra štrajkovali. V Bratislave študenti zorganizovali protestnú demonštráciu už vo štvrtok 16. novembra. 27. novembra sa uskutočnil dvojhodinový generálny štrajk. 7. decembra 1989 po rezignácii komunistickej federálnej vlády bola 10. decembra vymenovaná nová vláda a prezident Gustáv Husák podal demisiu. 28. decembra 1989 Federálne zhromaždenie zvolilo za svojho predsedu Alexandra Dubčeka a 29. decembra 1989 bol za prezidenta ČSSR zvolený Václav Havel. Prvé slobodné parlamentné voľby sa uskutočnili v júni 1990.
Politická situácia v Česko-Slovensku.
Komunistická strana získala moc v krajine prevratom vo februári 1948. Žiadne oficiálne opozičné politické strany počas „vlády jednej strany“ neboli povolené. Odlišne zmýšľajúci občania a najmä aktívni odporcovia – disidenti boli prenasledovaní tajnou políciou (Štátna bezpečnosť – ŠtB). Široká verejnosť sa tak bála otvorene podporovať disidentov zo strachu z prepustenia z práce alebo vyhodenia zo školy alebo inej perzekúcie. Cenzúra označovala niektoré diela (spisovateľov, filmy alebo iné formy umenia) ako majúce „negatívny postoj k socializmu“ a tým pádom boli zakázané. Na „čiernu listinu“ sa však mohli dostať nielen diela ale aj osoby a to pre svoje názory a postoje (podpora politiky Alexandra Dubčeka v priebehu Pražskej jari, nesúhlas s vojenskou okupáciou z roku 1968 a následnou normalizáciou, náboženské presvedčenie, neúčasť na voľbách, podpis Charty 77) ale aj pre svoj pôvod (dieťa bývalého podnikateľa, kulaka, nekomunistického politika) alebo preto, že rodinní príslušníci emigrovali na „Západ“. Tieto pravidlá bolo možné presadzovať a kontrolovať, pretože všetky školy, médiá a podniky patrili štátu a boli riadené politickými nominantmi Komunistickej strany (tzv. nomenklatúra).
Okrem politických boli obmedzované aj iné slobody. Obyčajní ľudia nemohli slobodne vycestovať do väčšiny krajín. Museli mať tzv. „devízový prísľub“ (prísľub, že banka žiadateľovi predá valuty cudzej meny v stanovenom limite) a „cestovnú doložku“ (potvrdenie získané v podstate od Štátnej bezpečnosti na základe vyjadrení nadriadených, zamestnávateľa, orgánov komunistickej strany a pod.), ktoré mali zaručiť, že sú „dôveryhodní“ a neutečú na „Západ“. Takzvaným nespoľahlivým sa zákaz vycestovania odôvodňoval, tým že ich vycestovanie „nie je v súlade so štátnymi záujmami ČSSR“. Pre zabránenie odlivu takzvanej „tvrdej meny“ existovala sieť predajní TUZEX so 170 pobočkami, v ktorej sa dalo nakupovať len za valuty alebo za „bony“, nie však za koruny.
Nesloboda, strnulosť a všeobecný nedostatok, spolu s pocitom, že ľudia žijú vnútri „koncentračného tábora“ (ostnaté drôty, psy, vojaci so samopalmi na hraniciach) viedli mnohých buď k rezignácii alebo emigrácii alebo protestom najprv slabo organizovaných jednotlivcov a skupín, neskôr ku vzniku opozičných organizácií ako napríklad Charta 77.
Aj vplyvom studenej vojny a ostatných globálnych okolností sa extenzívny ekonomický rast v 80. rokoch 20. storočia u nás zastavil. Nový (od roku 1985) generálny tajomník ÚV KSSZ Michail Gorbačov v narastajúcej systémovej krízy sovietskeho impéria proklamoval demokratizačnú reformu systému. V Sovietskom zväze presadzoval „prestavbu“ (perestrojka) a zásadu „otvorenosti“ (glasnosť), čo vytváralo tlak aj na komunistické strany v iných socialistických krajinách. KSČ sa oficiálne k svojmu sovietskemu vzoru hlásila, ale prakticky sa vedenie strany tieto procesy snažilo brzdiť. Perestrojka v komunistickom Česko-Slovensku v podstate neexistovala, pretože žiadne zásadné zmeny sa neuskutočnili. Reformný potenciál KSČ bol zásadným spôsobom oslabený opakovanými čistkami nazvanými „normalizácia“, ktorá prebiehala po roku 1968. Vedenie KSČ sa pohybovalo v bludnom kruhu a len stereotypne po sovietskom vzore hovorilo neustále o nutnosti perestrojkových reforiem. Počas návštevy Československa v apríli 1987 prišiel Gorbačov s manželkou Raisu do Bratislavy, kde ich vítal Husák. Ten sa vraj chcel Gorbačovovi vzdať funkcií ale z funkcie tajomník ÚV KSČ odstúpil až v decembri 1987 keď ho vytlačil Jakeš. Zmeny na špičke mocenskej pyramídy pre bežného občana nepredstavovali žiadnu výraznejšiu zmenu k lepšiemu. Naopak, v podobe Jakešovho presláveného prejavu, v ktorom sa sám seba prirovnal k osamelému kolu v plote ("kůl v plotě") na Červenom Hrádku v júli 1987 symbolizovali skôr pokračujúci úpadok.
V rovnakom čase, 4. júna 1987 vyšla v Bratislave brožúra Bratislava/nahlas. Napriek tomu, že obsahovala odborné informácie o ochrane životného prostredia, stala sa predmetom aj politického diskurzu. Kríza v spoločnosti bola čoraz viditeľnejšia a nahromadené problémy bolo ťažko skrývať. Václav Havel označil túto iniciatívu za slovenskú obdobu Charty 77.
Prejavy nespokojnosti rástli od spontánnych prejavov do organizovaných manifestácií. Od decembra 1987 sa v českých mestách odohralo viacero pouličných demonštrácií. Veľký ohlas mala sviečková manifestácia v Bratislave, ktorú 25. marca 1988 Štátna bezpečnosť brutálne rozohnala.
12. októbra 1988 Ladislav Adamec (ktorý sa chcel profilovať do úlohy československého Gorbačova) nahradil vo funkcii predsedu federálnej vlády Lubomíra Štrougala. V kľúčových pozíciách však zostalo mnoho dogmatikov spätých s okupáciou v roku 1968 a následnými rokmi normalizácie. Postoj k perestrojke rozdelil politikov do skupín a názorových prúdov. Viditeľnou bola skupina dogmatikov, odmietajúcich prestavbu a zdôrazňujúcich „československé špecifiká pri prijímaní perestrojky“. Do tejto skupiny patrila väčšina politikov na najvyšších postoch, spojených s okupáciou Československa v roku 1968 na čele s V. Biľakom. Husák patril skôr ku skupine opatrne podporujúcej prestavbu. Do najvyšších straníckych funkcií v ÚV KSČ bol v apríli 1989 kooptovaný vedúceho tajomníka Mestského výboru KSČ v Prahe Miroslav Štěpán, ktorý bol verejne profilovaný ako dynamický, reformne orientovaný politik ovplyvnený sovietskou perestrojkou. (O obľube komunistických politikov rôznych zameraní svedčí, že 10 dní po revolúcii, 26. novembra 1989 predstavitelia OF precizovali mená „najskompromitovanejších politikov“ na tri: Gustáv Husák, Alois Indra a Miroslav Štěpán).
Gorbačov 8. decembra 1988 ohlásil na pôde OSN jednostranné početné zníženie stavu sovietskych vojsk vo východnej Európe o pol milióna vojakov. Zároveň oznámil zámer stiahnuť z územia Česko-Slovenska, NDR a Maďarska do roku 1991 šesť tankových divízií. Spojené štáty vzápätí prijali balík hospodárskej pomoci pre Poľsko a Maďarsko, vrátane reštrukturalizácie ich zahraničného dlhu, pôžičiek na podporu súkromného podnikania a opatrení na oživenie obchodu s USA.
Nasledovala pražská demonštrácia z 21. augusta 1988 (20. výročie okupácie) a séria nepokojov v centre Prahy v januári 1989 k pripomenutiu 20. výročia upálenia sa Jana Palacha (tzv. "Palachov týždeň" začal 15. januára).
V júni 1989 zverejnila Charta 77 petíciu Niekoľko viet ("Několik vět"), ktorá okrem iného požadovala prepustenie politických väzňov, slobodnú diskusiu o roku 1968 alebo rešpektovanie požiadaviek veriacich. Podpisovú petíciu inicioval Václav Havel po svojom prepustení z väzenia. Od júna do novembra 1989 Niekoľko viet podpísalo okolo 40 tisíc osôb. Havel predpokladal, že rozhodujúce udalosti sa odohrajú v decembri 1989, pretože Deň ľudských práv sa oslavuje 10. decembra na počesť prijatia Všeobecnej deklarácie ľudských práv.
Predstavitelia nezávislých iniciatív, ako sa samy označovali opozičné orientované disidentské skupiny, navrhovali založenie „koordinačného výboru“, ktorý mal následne začať rokovania so zástupcami vládnuceho režimu o ďalšom vývoji. Tento variant presadzovali najmä aktivisti Demokratickej iniciatívy a zástupcovia Obrody (Klub za socialistickú prestavbu). Proti boli zástupcovia Hnutia za občiansku slobodu, ktorého zakladajúci program (zverejnený v októbri 1988 pod názvom „Demokracia pre všetkých!“) obsahoval už výrazne politické požiadavky, vrátane zrušenia vedúcej úlohy komunistickej strany, usporiadanie slobodných volieb a povolenie súkromného vlastníctva. Havel a jeho spolupracovníci v atmosfére po páde Berlínskeho múru (9. novembra 1989) pripravovali na december veľkú demonštráciu, kde sa mali zísť signatári petície „"Niekoľko viet"“. Ich cieľom bolo donútiť komunistické vedenie k rokovaniu za okrúhlym stolom.
Najznámejší slovenský signatár Niekoľko viet Milan Kňažko sa v októbri 1989 dokonca otvoreným listom vzdal titul zaslúžilý umelec. Na Slovensku vtedy kolovala petícia za oslobodenie zadržaných slovenských signatárov Charty 77, neformálne označovaných Bratislavská päťka, ktorých v auguste 1989 zadržala polícia.
Situácia v susedných krajinách sovietskeho bloku.
Poľsko.
V roku 1980 vznikli v Poľsku nezávislé odbory Solidarita, ktoré prerástli v spoločenské hnutie, ktoré viedlo až k pádu komunistickej vlády v Poľsku. Na jar 1989 komunistická strana pristúpila na usporiadaní "poloslobodných" volieb. Drvivé víťazstvo Solidarity v druhom kole v júni 1989 nakoniec viedlo k vytvoreniu širokej vlády na čele s prvým nekomunistickým premiérom v histórii sovietskeho bloku.
Maďarsko.
Éra „"gulášového komunizmu"“ sa v Maďarsku skončila, keď J. Kádár odstúpil z vedenia strany v máji 1988. Jeho nástupca Károly Grósz dostal od Gorbačova zelenú „vnútorné zmeny sú výhradne vaša vec“. V marci 1989 opatrná Budapešť informovala Gorbačova o zámere odstrániť z hraníc s Rakúskom „železnú oponu“. Aj v tomto prípade dostali odpoveď: „V tom nevidíme problém.“ V marci 1989 vláda vyhlásila výročie začiatku maďarskej revolúcie (18481849) za štátny sviatok. Na opozičnú demonštráciu v Budapešti prišlo vtedy 75 000 ľudí. Na symbolickom pohrebe bývalého premiéra a vodcu Maďarského povstania Imre Nagya, ktorý bol popravený v roku 1958, prišlo na Námestie hrdinov 16. júna 1989 250 až 300 tisíc ľudí. Posledný rečník, vtedy 26 ročný Viktor Orbán, v priamom televíznom prenose verejne žiadal: "Treba okamžite začať rokovania o odchode sovietskych vojsk z Maďarska a skoncovať s komunizmom“. Postupné preberanie moci malo v Maďarsku formu "Rozhovorov pri okrúhlom stole", ktoré začali 22. apríla 1989 a skončili podpísaním dohody 18. septembra 1989. Dôsledkom boli zmeny zákonov a ústavy smerujúce k demokratickej spoločnosti a slobodným voľbám. Komunisti premenovali svoju stranu na „maďarskú socialistickú“ a 23. októbra 1989 vyhlásil predseda maďarského parlamentu zánik ľudovej republiky (socialistického štátu) a vznik novej, slobodnej, demokratickej a nezávislej Maďarskej republiky.
NDR.
V letných mesiacoch roka 1989 sa na veľvyslanectve Nemeckej spolkovej republiky (Západného Nemecka) v Prahe zhromaždilo veľké množstvo utečencov z NDR (Východného Nemecka). Po rokovaniach bolo vypravených niekoľko vlakov, ktoré ich dopravili do Západného Nemecka. Po otvorení hraníc v Maďarsku do Rakúska (od 2. mája 1989) nemeckí utečenci v júni 1989 prebiehali cez hranice tadiaľto. Režim vo Východnom Nemecku skolaboval po tom, čo 7. novembra 1989 boli hranice otvorené úplne a 9. novembra padol Berlínsky múr. Krátko nato odstúpila východonemecká komunistická vláda.
Česko-Slovensko a sovietske problémy.
Česko-Slovensko bolo teda poslednou krajinou v strednej Európe, ktoré zostávalo pod priamym vplyvom vtedy ešte komunistického Sovietskeho zväzu.
15. januára 1989 pricestoval do Moskvy emisár nastupujúceho amerického prezidenta Georgea Busha st, Henry Kissinger. Najprv sa stretol s Alexandrom Jakovlevom, hlavným stratégom politiky perestrojky a potom s Gorbačovom. Podľa jeho správy: „Gorbačovovská perestrojka doma hapruje a sovietsky líder hľadá úspech v zahraničnej politike,“... „Gorbačov je pripravený zaplatiť za to určitú rozumnú cenu“ (ZSSR okrem problémov v zásobovaní vnútorného trhu spôsobených hospodárskou stagnáciou až úpadkom mal problémy v Náhornom Karabachu, kde na severe, vtedy ešte sovietskeho Azerbajdžanu už fakticky prebiehala občianska vojna s Arménmi, odstredivé tendencie v Pobaltsku, kde opozičné „národné fronty“ začali boj za nezávislosť). Na 12. februára 1989 zvolal Bush poradu, na ktorej s najbližšími spolupracovníkmi analyzovali situáciu v Sovietskom zväze a jeho sfére vplyvu. Podľa Brenta Scowcrofta, vtedy poradcu prezidenta pre otázky národnej bezpečnosti, porada dospela k záveru, že sovietsky líder súhlasí so zmenami vo východnej Európe a že tieto zmeny spôsobia rozpad sovietskeho bloku. "„Gorbačov si zrejme neuvedomoval, že komunistické režimy v krajinách bloku nemajú masovú podporu a pri prvej príležitosti sa zrútia.“" V marci 1989 sa Andrej Sacharov stal predsedom, v tom čase nového najvyššieho sovietskeho legislatívneho orgánu - zjazdu ľudových poslancov. 9. júna 1989 za prítomnosti Gorbačova žiadal Sacharov zrušiť článok Ústavy ZSSR o vedúcej úlohe komunistickej strany a premeniť Sovietsky zväz na konfederáciu republík. Omnoho menej radikálna petícia Niekoľko viet, ktorú pripravila Charta 77 bola zverejnená 29. júna 1989 vo vysielaní Slobodnej Európy a Hlasu Ameriky. Napriek tomu česko-slovenské mocenské orgány vnímali túto petíciu ako vážnu hrozbu a prijímali mimoriadne opatrenia. 
Na rozdiel od ZSSR si Komunistická strana Číny zachovala politický monopol a na pekinskom Námestí nebeského pokoja Tchien-an-men pri zásahu armády 4. júna 1989 prišlo o život niekoľko stoviek civilistov.
Podrobný priebeh udalostí po dňoch.
16. november 1989 (štvrtok).
V tento deň vysokoškolskí a stredoškolskí študenti zorganizovali protestnú demonštráciu v podvečerných hodinách v Bratislave, na ktorej sa zúčastnilo asi 150, 250 až 300 osôb. Neohlásené a teda nepovolené zhromaždenie sa začalo na Hodžovom námestí (vtedy Mierové námestie) už za tmy po 17:00. Kým študenti na námestí dospievali študentskú a štátnu hymnu, objavili sa príslušníci a vozidlá Zboru národnej bezpečnosti (ZNB). Po príchode asi 20 policajtov na 6 autách okolo 150 až 250 študentov prešlo z námestia podchodom a pokračovalo cez Námestie SNP, Klobučnícku ulicu na Námestie 4. apríla (dnes Hlavné námestie), cez Rybársku bránu na Hviezdoslavovo námestie, kde si pripomenuli Sviečkovú manifestáciu z marca 1988, odtiaľ na Námestie Ľudovíta Štúra a po Vajanského nábreží k budove Univerzity Komenského na Šafárikovom námestí, kde na mieste, kde bola 21. augusta 1968 zastrelená 15-ročná študentka Danka Košanová položili kvety. 
Odtiaľ prešli k vtedajšiemu ministerstvu školstva na Dobrovičovej (vtedajšej Suvorovovej) ulici. Skandovali heslá: "Slobodu slova! Nechceme reaktor! Chceme školské reformy! Chceme školy pre všetkých! Demokraciu, demokraciu! Slobodu bratislavskej päťke! My chceme slobodu.. dialóg..reformy!" Po ich príchode vyšiel z ministerstva školstva pred budovou tajomník ÚV KSS Gejza Šlapka v sprievode riaditeľa odboru vysokých škôl Jána Porvazníka, ktorý študentom ponúkol dialóg ale nie na ulici, čo zdokumentovala aj prítomná česko-slovenská televízia (redaktor Pavel Jacz). G. Šlapka na študentov pokrikoval a urážal ich, avšak policajti, ktorí z oboch strán ulicu uzavreli, sa stiahli a umožnili študentom odísť. Televízia z demonštrácie zverejnila zostrih ešte v ten večer v "relácii Aktuality", ktorý od 22:00 na II. programe celoštátne vysielala STV. V relácii za študentov hovorila Henrieta Hrinková, študentka 4. ročníka žurnalistiky FF UK. Ako ďalších aktivistov neskôr uviedla: Milan Novotný, Maroš Sedílek, Sveťo Bombík, Robo Gál, Radoslav Števčík. V roku 2019 ako iniciátorka pochodu bola Magda Biznárová (Hlaváčová) ocenená cenou rekotra UK spolu s ďalšími ako Dionýz Hochel, Henrieta Hrinková, Milan Novotný či Radoslav Števčík. 
Oficiálnym cieľom bol protest proti väzneniu členov tzv. Bratislavej päťky, proti návrhu vysokoškolského zákona a za akademické slobody, rečníci však žiadali aj prepustenie Jána Čarnogurského (Bratislavská päťka), skutočnú demokraciu, slobodu cestovania a pod. Demonštranti mali šťastie v tom, že polícia predpokladala nepokoje skôr v piatok (o deň neskôr) a skôr v Prahe. Vyšetrovanie a postih účastníkov dovtedy najväčšej demonštrácie na Slovensku v tom roku však predbehli udalosti nasledujúcich dní.
17. november (piatok).
V piatok 17. novembra sa v Prahe na Albertove (univerzitná štvrť) zišli českí aj slovenskí študenti vysokých škôl pri oficiálnom pietnom akte pri príležitosti 50. výročia smrti Jana Opletala a zatvorenia českých vysokých škôl v roku 1939 nacistickým Nemeckom (Medzinárodný deň študentstva). Zhromaždenie bolo oficiálne pod patronátom mestskej vysokoškolskej rady Socialistického zväzu mládeže. O 16:00 bolo prítomných asi 15 000 účastníkov. Študenti niesli štátne zástavy, spievali a skandovali požiadavku na zmenu pomerov v Česko-Slovensku (odstúpenie skompromitovaných komunistických politikov, dodržiavanie ľudských a občianskych slobôd, prepustenie politických väzňov, začatie dialógu s nezávislými iniciatívami). Z Albertova sa sprievod vydal na cestu Prahou. Postupne došiel až na Vyšehrad, kde po dvoch hodinách bola oficiálna časť programu ukončená. Po skončení oficiálnej časti sa dav vydal do centra mesta (v súlade s plánmi iniciatívy STUHA vedenou Jiří Dienstbierom ml. a Šimonom Pánkom). V sprievode podľa odhadov pochodovalo nakoniec až okolo 50 tisíc osôb. 
Približne 10 tisíc demonštrantov sa nakoniec ocitlo za Národným divadlom (na Národnej triede), kde im o 19:30 špeciálne jednotky zahradili cestu. Aby bolo zabránené ďalšiemu pochodu demonštrantov boli uzavreté ulice "Mikulandská" a "Voršilská "a tým bol zablokovaný ústup smerom k Národnému divadlu. 10 tisíc ľudí sa tak ocitlo uzatvorených na jednej ulici medzi dvoma policajnými kordónmi. Demonštrácia pokračovala na mieste v pokojnej a nenásilnej podobe prevolávaním hesiel ako "Máme holé ruce" ale aj politických ako "Jakeša do koša!" V tejto dobe bol ešte demonštrantom umožnený individuálny voľný odchod. Čelo sprievodu stálo voči mladým príslušníkom Verejnej bezpečnosti (VB), ktorým niektorí podávali kvety a chceli s nimi diskutovať. Polícia medzitým uzatvorila aj všetky susedné ulice takže demonštranti boli úplne obkľúčení v obmedzenom priestore. Približne o 20:15 došlo ku zmene. Príslušníci Pohotovostného pluku VB a Oddielu osobitného určenia ministerstva vnútra (tzv. "červené barety) "veľmi razantne zakročili. Rozháňanie študentov sa zmenilo na brutálnu bitku. Takto postupoval pohotovostný pluk až do 22:30, kedy na Národnú triedu prišli prvé sanitky. O 22:38 odišli aj červené barety. Neskôr nezávislá vyšetrovacia komisia uviedla, že bolo zranených celkom 568 osôb. Študentov bili obuškami, tak, že príslušníci vytvorili medzi sebou uličku, ktorou museli demonštranti prejsť alebo prebehnúť. Vybraných zatýkali. Jeden zostal ležať na zemi. Ako sa ukázal neskôr bol to agent ŠtB Ludvík Zifčák alias študent Martin Šmíd, ktorý len odpadol. Príslušníci rýchlo odniesli jeho nehybné telo do sanitky. Drahomíra Dražská, vrátnička na internáte v Tróji, ktorá bola sama ľahko zranená, si to všimla a začala šíriť správu, ktorá sa neskôr ukázala ako fáma, o zabitom študentovi. Udalosť vyvolala medzinárodné rozhorčenie. Pozri aj samostatný článok Fáma o smrti Martina Šmída.
19. november (nedeľa).
"„V nedeľu ráno sme si telefonovali a stretli sme sa u mňa jedenásti. Deviati výtvarníci, spisovateľ a filmár. Zvolali sme na večer stretnutie do Umeleckej besedy. Hneď na druhý deň sme v malej sále divadla ustanovili Verejnosť proti násiliu.“" Miroslav Cipár.
26. november (nedeľa).
V Prahe sa stretli predstavitelia Občianskeho fóra na čele s Václavom Havlom a vlády ČSSR pod vedením Ladislava Adamca.
V Bratislave mimoriadne zasadal ÚV KSS. Z jej vedenia odchádzajú Ondrej Šaling, Gejza Šlapka, Elena Litvajová, Viliam Šalgovič a Štefan Rybár. ÚV KSS nečakane oznámil súhlas so zrušením 4. článku ústavy o vedúcej úlohe komunistickej strany.
27. november (pondelok) ‐ generálny štrajk.
Komunisti odmietali Generálny štrajk. Napríklad Celoškolský výbor KSS SVŠT bol proti štrajku a účasť učiteľov a pracovníkov SVŠT na demonštráciách označil za nežiaducu a požadoval čo najskôr obnoviť vyučovanie. 
V celom Česko-Slovensku sa uskutočnil dvojhodinový generálny štrajk, prvý od roku 1948. Štrajkujúci sa postavili za požiadavky študentov a občianskych iniciatív. Štrajk sprevádzali mohutné demonštrácie, na ktorých občania požadovali koniec vlády jednej strany, slobodné voľby, odstúpenie Husáka z úradu prezidenta a demokraciu.
28. november (utorok).
V Prahe sa uskutočnilo druhé rokovanie medzi komunistickou vládou na čele s Ladislavom Adamcom, Národného frontu a Občianskym fórom na čele s Václavom Havlom. Strany sa dohodli na zrušení článku ústavy o vedúcej úlohe strany a dohodli sa na novom zložení vlády, ktorá predloží návrh na zmenu ústavného zákona č. 100/1960 o vedúcom postavení Komunistickej strany. V ďalšej relácii Štúdio Dialóg (prvá bola 24.11.) vystúpili Vladimír Ondruš, Milan Kňažko, Zuzana Mistríková, Ján Budaj a Miroslav Kusý.
29. november (streda).
Federálne zhromaždenie schválilo vypustenie článku 4 v ústave o vedúcom postavení Komunistickej strany, zmenilo článok 6 o postavení Národného frontu ako záväzku spoločenských organizácií a politických strán pod vedením KS a článok 16, týkajúci sa uplatňovania marxizmu-leninizmu v politike, vzdelaní a výchove. Tieto zmeny ukončili 40-ročný monopol komunistickej strany a umožnili vznik nových politických strán a politickej plurality.
V SND sa uskutočnilo manifestačné zhromaždenie OF a VPN. Za predsedníckym stolom sedeli Ján Budaj, Josef Vavrošuek, Marta Kubišová, Václav Havel, Ivan Havel, Šimon Pánek a Milan Kňažko.
V televízii vystúpil predseda vlády ČSSR Ladislav Adamec. Predniesol prejav o vnútropolitickej situácii, sľúbil oboznámiť verejnosť so skutočným stavom ekonomiky, otvoril otázku augusta 1968 a rokovania so ZSSR o dočasnom pobyte ich vojsk v ČSSR. Z funkcie predsedu Federálneho zhromaždenia odstúpil Alois Indra.
Po generálnom štrajku sa rýchlo menili názory a postoje ako učiteľov tak vedúcich pracovníkov univerzít. Napríklad na zasadnutí Kolégia rektora 29. novembra rektor SVŠT oznámil zrušenie Ústavu marxizmu-leninizmu a vznik Ústav humanitných vied. Bola zrušená politická príprava a ideovo-politického vzdelávania pracovníkov školy. Takisto zanikli kádrové oddelenia a stranícke organizácie. Krátko nato bola ukončená brigádnická výpomoc študentov pri poľnohospodárskych prácach.
CIA 29. novembra prvý krát informovala v zmysle, že pád režimu je nezadržateľný a KSČ pristúpi na vládu zloženú aj z nominantov opozície.
30. november (štvrtok).
Vláda SSR a VPN rokovali v Bratislave o dôsledkoch zrušenia článku 4 o vedúcom postavení KSČ. Na 17. mimoriadnej schôdzi SNR zvolili za jej nového predsedu Rudolfa Schustera, ktorý nahradil Viliama Šalgoviča. Poslanci schválili komisiu na prešetrenie sviečkovej manifestácie. SNR sa stotožnila so zmenou ústavy.
V Prahe sa zišla vláda, ktorá ministrovi vnútra rozkázala okamžite odstrániť technické zariadenia na hranici s Rakúskom a Západným Nemeckom. V budove Federálneho zhromaždenia sa zišla komisia na vyšetrenie udalostí zo 17. novembra. Federálne ministerstvo vnútra rozhodlo, že občania môžu od 4. decembra cestovať do zahraničia bez výjazdnej doložky. Skutočný pád železnej opony prišiel však až po nástupe novej nekomunistickej vlády po 10. decembri 1989.
6. december.
Z Bratislavy cez Žilinu do Košíc išiel mimoriadny "Vlak Nežnej revolúcie". Bolo v ňom asi 1 000 vysokoškolákov, členovia Radošinského naivného divadla, herci a ďalší aktivisti. Vo väčších mestách potom vystupovali asi 20-členné skupiny, ktoré vystupovali na miestnych mítingoch. 
7. december.
Pred Úradom vlády SSR na Gottwaldovom námestí v Bratislave demonštrovali študenti. V Prahe predseda vlády Adamec podal demisiu.
10. december.
V Prahe sa utvorila nová federálna vláda (národného porozumenia) na čele s Mariánom Čalfom. Po menovaní vlády podal demisiu prezident Husák. V Čalfovej vláde bolo 11 nekomunistov a 10 komunistov. Prvými podpredsedami boli Valtr Komárek a Ján Čarnogurský, podpredsedami Josef Hromádka, František Pitra, Vladimír Dlouhý, Oldřich Burský a František Reichl. Ministrom zahraničia bol Jiří Dienstbier, ministrom financií Václav Klaus, práce a sociálnych vecí Petr Miler, obrany Miroslav Vacek, zahraničného obchodu Andrej Barčák, dopravy a spojov František Podlena, hutníctva a strojárstva Ladislav Vodrážka, palív a energetiky František Pinc, ľudovej kontroly Květoslava Kořínková, cenového úradu Ladislav Dvořák a ministrami Róbert Martinko a Richard Sacher. 
V programovom vyhlásení novej vlády sa hovorilo o prechode Česko-Slovenska k parlamentnej demokracii a k trhovému hospodárstvu, vláda žiadala zrušenie Varšavskej zmluvy a odchod ruských okupačných vojsk z Česko-Slovenska.
12. december.
Vznikla aj na Slovensku prvá nekomunistická vláda na čele s Milanom Čičom.
28. december.
Za predsedu Federálneho zhromaždenia bol zvolený Alexander Dubček.
29. december.
Za prezidenta Česko-Slovenska bol zvolený Václav Havel. Okrem Václava Havla boli kandidátmi i Alexander Dubček, Ladislav Adamec, Čestmír Císař a Valtr Komárek. Správa CIA z 9. decembra obsahovala nasledovné zistenia CIA o zmene Havlovho názoru na funkciu prezidenta. „Havel odmietal stať sa prezidentom, ostatní opoziční predáci ho pravdepodobne presvedčili, aby išiel do ringu, pretože podozrievajú bývalého premiéra Adamca, že chce získať tento post.“
Dohra.
V roku 1990 prijalo Federálne zhromaždenie zmenu protokolárneho názvu česko-slovenského štátu z Československá socialistická republika na Česko-slovenská federatívna republika v slovenčine (a "Československá federativní republika" v češtine) a po mesiaci na Česká a Slovenská Federatívna Republika. Podľa reformy slovenského pravopisu sa tiež zemepisný názov Československo začal písať v slovenčine so spojovníkom Česko-Slovensko, ale v češtine zostal bez spojovníka.
Konali sa historicky prvé slobodné voľby (8. a 9. júna 1990 do Federálneho zhromaždenia aj do SNR). V Česku presvedčivo zvíťazilo Občianske fórum. Vo voľbách do SNR vyhrala Verejnosť proti násiliu (29,3 %) pred Kresťanskodemokratickým hnutím (19,2 %) a SNS (13,9 %). Komunistická strana Slovenska získala len 13,3 % čo podnietilo vznik jej reformného krídla na jeseň roku 1990 Stranu demokratickej ľavice (SDĽ).
Napriek tomu, že neskôr bol komunistický systém zákonom 125/1996 Z. z. označený za nemorálny a protiprávny, jeho čelní predstavitelia, najmä na Slovensku (napr. Vasil Biľak) neboli odsúdení a potrestaní.
Názov.
Názov „Sametová revoluce“ anglicky „Velvet revolution“ sa od jedného nezisteného novinára dostal do zahraničných médií, aby sa neskôr rozšíril aj v Česko-Slovensku. Kto a kedy vymyslel toto označenie nevedel povedať ani Petr Pithart, ktorý bol hlavným predstaviteľom Občianskeho Fóra. Na Slovensku sa však revolúcia od začiatku udalostí nazývala „Nežná revolúcia“. Tento výraz v kontexte „tá vaša revolúcia je taká iná, taká nežná“ použil prvýkrát verejne Vladimír Mináč v televíznej besede so študentmi v novembri 1989.
Niektorí, po rokoch, polemizujú s tým či išlo o skutočnú revolučnú zmenu. Jeden z vtedajších českých politikov udalosti označil za organizované odovzdanie moci a hlavne zástancovia konšpiračných teórií zdôrazňujú úlohu Štb.
Aktérky Nežnej revolúcie.
Nežná revolúcia bola tvorená mužmi aj ženami, avšak dodnes sa v predstavách a prezentáciách udalostí Nežnej revolúcie spomínajú primárne muži. Práve na základe tejto jednostrannej prezentácie Nežnej revolúcie sa spisovateľka Ingrid Hrubaničová, v roku 2009, rozhodla uverejniť výzvu, v ktorej žiadala ženy, ktoré sa participovali na revolúcii, aby vystúpili a podelili sa o ich skúsenosti. Túto výzvu neskôr prebrala feministická organizácia Aspekt, ktorá ju publikovala na svoju webovú stránku v roku 2009 a v knihe "Politiky a političky (2011), autorka" Zuzana Maďarová analyzuje a opisuje skúsenosti žien, ktoré na výzvu reagovali. Feministická organizácia Aspekt dodnes skúma mediálnu prezentáciu žien počas a po Nežnej revolúcii a taktiež aj samotnú sebaprezentáciu revolucionárok, nakoľko o tejto udalosti, podľa spisovateľky a akademičky Zuzany Maďarovej, nemôžeme vedieť všetko, ak ju študujeme, vnímame a preciťujeme, len z pohľadu mužov.
Osobnosti revolúcie.
Na výstave Svedectvo o revolúcii sú ako „osobností revolúcie“ prezentovaní len muži: Svetoslav Bombík, Ján Budaj, Martin Bútora, Ľubomír Feldek, Fedor Gál, Milan Kňažko, Ladislav Snopko, Peter Zajac, Miroslav Kusý, Peter Tatár, Vladimír Ondruš, Jozef Mikloško.
Okrem mužov (Mikloška, Zajaca), však prezidentka Čaputová v januári 2020 vyznamenala aj Zuzanu Mistríkovú radom Ľudovíta Štúra II. triedy, ako osobnosť roku 1989, ktorá patrila k študentským lídrom Nežnej revolúcie.

</doc>
<doc id="11320" url="https://sk.wikipedia.org/wiki?curid=11320" title="Kubánska revolúcia">
Kubánska revolúcia

Kubánska revolúcia bolo zvrhnutie vlády kubánskeho diktátora Fulgencia Batistu Hnutím 26. júla a založenie nového systému politiky, vedeného Fidelom Castrom koncom 50. rokov 20. storočia.
V 1952 sa uskutočnil vojenský prevrat na Kube, po ktorom nastúpil diktátor Fulgencio Batista, ktorý nastolil skorumpovaný a represívny režim. V 1953 vzniká hnutie odporu na čele s Fidelom Castrom, ktorý bol zo začiatku podporovaný aj USA. Po niekoľkoročnej partizánskej vojne vedenej hlavne Castrovými povstalcami je Batistov režim zvrhnutý a Kubánska revolúcia víťazí. 
Termín Kubánska revolúcia označuje aj uskutočňovanie sociálnych a ekonomických zmien, presadzovaných novou vládou od roku 1959: začalo vyvlastňovanie (pozemková reforma), poštátňovanie podnikov: toto malo negatívny dopad na americkú ekonomiku. USA žiadalo odškodnenie za zhabanie amerických podnikov, ale neúspešne. Reakciou bolo uzavretie amerického trhu pre cukrovú trstinu z Kuby. Z toho dôvodu Kuba začína hľadať nové odbytisko.
V 1960 bola podpísaná sovietsko-kubánska zmluva, hneď nato USA prerušilo diplomatické styky s Kubou. USA pripravilo akciu - vylodenie kubánskych emigrantov v Zátoke Svíň s cieľom vyvolať na Kube proticastrovské povstanie. Celá akcia skončila fiaskom. USA odmietlo pomôcť emigrantom, lebo by sa prezradila účasť USA na akcii. V roku 1962 bola podpísaná sovietsko-kubánska zmluva o vojenskej pomoci, na základe ktorej ZSSR rozmiestnil rakety stredného doletu na Kube. Toto vyústilo do kubánskej raketovej krízy (tzv. karibská kríza).
Začiatky revolúcie.
V marci 1952 sa pri vojenskom puči dostáva na Kube k moci diktátor Fulgencia Batista. Ten za pomoci armády z úzadia riadil kubánsku politiku už od svojho prvého puču v januári 1934, odkedy vymenovával bábkových prezidentov až do r. 1940, keď sa za prezidenta vymenoval sám a vládol tak najbližšie 4 roky. Po jeho druhom prevrate v r. 1952 si definitívne upevňuje moc, no jeho skorumpovaný a represívny režim je od začiatku veľmi nepopulárny a začínajú sa proti nemu vytvárať mnohé radikálne opozičné zoskupenia. V ich popredí sa začína objavovať mladý ľavicovo orientovaný právnik Fidel Castro, ktorý sa rozhodne zorganizovať ozbrojenú akciu, ktorá proti Batistovmu režimu podnieti všeľudové povstanie. 
Za začiatok Kubánskej revolúcie sa tak považuje 26. júl 1953, keď skupina vyše 100 slabo vyzbrojených rebelov pod Castrovým vedením uskutočnila útok na kasárne Moncada v Santiago de Cuba a súčasne menšia skupina aj na kasárne v Bayame, pričom cieľom bolo ich obsadenie, získanie zbraní a podnietenie všeľudového povstania. Útoky sa však skončili neúspešne a väčšina ich účastníkov bola zabitá buď priamo namieste, alebo v nasledujúcich dňoch. Fidel Castro, jeho brat Raúl a ďalší, ktorý prežili boli zadržaní o niekoľko dní. Castro bol následne súdený v politickom procese, na konci ktorého predniesol svoju známu obhajovaciu reč („"História ma oslobodí"“), ktorá sa neskôr stala základom pre jeho revolučný program. Bol odsúdený na 15 rokov väzenia, no po rozsiahlej Batistovej amnestii pre politických väzňov ho v r. 1955 prepustili. Castro následne založil opozičné Hnutie 26. júla a zakrátko odišiel do exilu v Mexiku, odkiaľ začal pripravovať plán na ozbrojený boj proti Batistovi.
Spustenie partizánskej vojny.
V Mexiku sa Castro zoznámil s mladým argentínskym lekárom Ernestom Guevarom, ktorý sa k účasti na jeho pláne nadšene pridáva. Castro zorganizoval veľkú skupinu rebelov, ktorí s ním podstúpili niekoľkomesačný vojenský tréning pod patronátom plukovníka "Alberta Baya", republikánskeho veterána španielskej občianskej vojny. Castro tiež získal finančnú podporu od exilových Kubáncov žijúcich v USA a 25. novembra 1956 vyplával so svojimi mužmi na neveľkej jachte "Granma" z mexického Tuxpanu. Po siedmich dňoch od vyplávania, 2. decembra 1956, sa tajne vylodili na Kube v oblasti "Los Cayuelos" (pláž "Las Coloradas"), blízko mesta Manzanilla. Následne sa začali presúvať do hôr Sierra Maestra, no už 3 dni po vylodení boli odhalení a napadnutí Batistovým vojskom na mieste známom ako" Alegría de Pío." Útok mal fatálne následky a prežilo ho len 12 z pôvodných 82 členov Castrovho výsadku. Preživší útoku, vrátane Fidela Castra, Ernesta Guevaru, Raúla Castra a Camila Cienfuegosa, sa rozptýlili v malých skupinkách do hôr a trvalo im vyše 2 týždne, kým sa opäť preskupili. V tom čase žila hŕstka povstalcov v ťažkých podmienkach, mali minimum zásob, pohybovali sa v pre nich malo známom teréne a boli takmer bez kontaktu s okolitým svetom. Pomerne rýchlo však nadviazali styky s miestnymi roľníkmi, ktorý im začali pomáhať a pridávať sa k nim. Takmer zničená povstalecká skupina sa tak opäť začínala rozrastať a 17. januára 1957 uskutočnila svoj prvý úspešný útok proti neveľkej vojenskej stanici v oblasti La Plata. 
V tom čase však všetky kubánske médiá správy o gerile v Sierra Maestra cenzurovali a kubánska verejnosť mala za to, že Castro aj s celou svojou skupinou v "Alegría de Pío" zahynuli. Napriek tomu všeobecný odpor proti Batistovmu režimu narastal a stále častejšie dochádzalo k občianskym nepokojom a menším lokálnym povstaniam, ktoré však boli rýchlo potlačené. 13. marca 1957 izolovaná skupina študentov (bez bližších kontaktov s Hnutím 26. júla či inými väčšími opozičnými zoskupeniami), známa ako Revolučný direktoríat podnikla ozbrojený útok na Prezidentský palác v Havane s cieľom zabiť Batistu a začať tak v krajine prevrat. Revolucionári sa síce dostali až do Batistovej kancelárie (v ktorej však Batista nebol) a cez rádio rozšírili nepravdivú správu o jeho smrti, zakrátko však väčšina z nich, vrátane ich lídra José Antonia Echeverriu, bola zabitá pri protiútoku Batistových vojakov. Spojené štáty, ktoré Batistov režim výrazne vojensky podporovali (napríklad aj dodávaním napalmových bômb, ktorý Batistove vojska používali pri bombardovaní dedín v povstalcami ovládaných oblastiach), čeliac týmto udalostiam a nepriazni vlastnej verejnej mienky sa od tejto podpory začínali pomaly odvracať, no definitívne ju zastavili až po krvavom potlačení generálneho štrajku z 9. apríla 1958.
Boje v Sierra Maestra.
Medzitým už Castrovi povstalci v Sierre Maestre výrazne rástli na sile, pretože okrem miestnych roľníkov sa k nim začali pridávať aj oddiely pôvodných členov a spolupracovníkov Hnutia 26. júla z veľkých kubánskych miest, hlavne z blízkeho Santiaga. Používajúc predovšetkým taktiku partizánskeho boja stále častejšie uskutočňovali útoky na menšie vojenské posádky a konvoje, pričom za jednu z ich najväčších akcii v tomto období sa považuje útok na neveľkú, ale dobre opevnenú pobrežnú vojenskú základňu v El Uvero z 28. mája 1957, pri ktorom sa výrazne vyznamenal Ernesto Che Guevarra, zakrátko na to povýšený na "comandanteho". Hoci v tom období mali povstalci len niekoľko desiatok ľudí, získavali v oblasti Sierra Maestra stále väčší vojenský vplyv nad oveľa početnejším Batisistovým vojskom, obzvlášť v centrálnej horskej oblasti nazývanej "Zona liberada" (oslobodená zóna), ktorá bola na začiatku r. 1958 prakticky úplne pod povstaleckou kontrolou. Povstalci začali vo februári 1958 prevádzkovať vlastnú pirátsku rádio stanicu, známu ako "Radio Rebelde", nadviazali kontakty a spoluprácu aj s ďalšími opozičnými skupinami a postupne sa stali vedúcou protibatistovskou silou. 
Čeliac týmto udalostiam sa Batista v lete 1958 rozhodol uskutočniť proti Castrovým povstalcom poslednú veľkú ofenzívu, ktorá sa stala známa ako Operácia Verano. Do hôr Sierra Maestri poslal proti asi 300 Castrovým mužom viac ako 12 000 vojakov (takmer s polovice mladých neskúsených regrútov), ktorým velil generál Eulogio Cantillo. Od júna 1958 prebiehali v oblasti viac ako 70 dní intenzívne boje, pričom povstalci v nich napriek prevahe Batistových vojsk zaznamenali mnoho víťazstiev. Medzi najvýznamnejšie patrí boj pri La Plata (známy aj ako boj o" El Jigüe", prebiehal od 11. do 21. júla), pri ktorom Castrom vedené oddiely zabili, zajali, alebo iným spôsobom vyradili z boja vyše 500 batistových vojakov, pričom sami utrpeli len minimálne straty (údajne zahynuli len traja). Významnejšiu porážku utrpeli povstalci iba v bojoch pri Las Mercedes (29. júl až 8. august), pri ktorom Castro stratil takmer štvrtinu svojich mužov (vrátane jedného z popredných veliteľov René Latoura). Napriek tomu sa však Batistova ofenzíva skončila neúspechom, nepodarilo sa jej zlomiť odpor povstalcov, vládni vojaci sa zakrátko z oblasti stiahli a povstalci tak upevnili svoje vojenské postavenie.
Povstalecká ofenzíva a víťazstvo revolúcie.
Po zlyhaní "Operácie Verano" zostalo Batistove vojsko silne demoralizované a mnoho vládnych vojakov sa začalo pridávať k povstalcom. Tí, povzbudení týmto úspechom, sa na konci augusta rozhodli pre spustenie vlastnej ofenzívy a začali rozširovať svoje pôsobenie aj do ďalších oblastí mimo Sierra Maestra. Fidel Castro zorganizoval 3 veľké kolóny, ktoré vyslal na západ do centrálnych provincii Kuby. Najväčšej z týchto kolón o sile vyše 140 mužov velil Ernesto Guevara, ďalším dvom velili Camilo Cienfuegos a Jamie Vega. Hoci kolóna J. Vegu bola krátko po odchode zo Sierra Maestri napadnutá a zničená vojskom, kolóny Guevaru a Cienfuegosa úspešne postupovali ďalej. 
Ďalšie fronty otvoril Castro smerom na východ do provincie Oriente a obzvlášť na mesto Santiago. Okrem Castra samotného týmto hlavným kolónam velili ešte Raúl Castro a Juan Almeida Bosque. Castrova kolóna uskutočnila viacero víťazných bojov, najdôležitejší sa odohral 30. novembra 1958 pri Guise, otvoril cestu na Santiago a umožnil povstalcom získať pod kontrolu viacero dedín a mestečiek na rovinách okolo rieky Cauto. Medzitým Guevarove a Cienfuegosove vysunuté kolóny pokračovali v ceste na západ po centrálnych rovinách do provincie Las Vilas, pričom sa nestretávali s výraznejším vojenským odporom a pridávalo sa k nim aj mnoho miestnych povstaleckých skupín (obzvlášť v oblasti pohoria "Escrambay"). Na konci decembra sa dostali k dvom strategicky významným mestám a zaútočili na ne. Najprv 30. decembra Cienfuegosova kolóna dobyla mesto Yaguajay, následne sa pridala ku Guevarovej a spolu 31. decembra po ťažkých pouličných bojoch získali kontrolu nad mestom Santa Clara, čo otvorilo cestu smerom na Havanu. Pod vplyvom týchto udalosti Batista 1. januára 1959 v noci z Havany utiekol do Dominikánskej republiky s rozkazom, aby jeho vojsko proti povstalcom ďalej bojovalo. Väčšina vojenských veliteľov si však uvedomila svoju pozíciu a povstalcom prestala klásť ozbrojený odpor. 2. januára 1959 vstúpili Castrove oddiely bez akýchkoľvek bojov do Santiaga, kde boli vrelo vítaní miestnym obyvateľstvom. Toho istého dňa zas Che Guevara a Cienfugos vstúpili do Havany, ktorá už v tom čase bola v rukách miestnych predstaviteľov Hnutia 26. júla. Spoločne počkali na Castra, ktorý absolvoval zo Santiaga triumfálny víťazný pochod cez celú Kubu a do Havany dorazil 8. januára.
Obdobie po víťazstve revolúcie.
Moc prevzala dočasná revolučná vláda zloženú zo všetkých hnutí protibatistovského odboja, pričom najsilnejšiu pozíciu zastávalo Hnutie 26. júla. Novým prezidentom sa stal sudca Manuel Urrutia, ktorý sa síce na povstaleckých bojoch nezúčastňoval, bol však známy a obľúbený pre svoju neskorumpovanosť a objektivitu pri súdnych procesoch. Premiérom revolučnej vlády sa stal najprv opozičný právnik Miro Cardone, 16. februára ho na poste nahrádza Fidel Castro.
Batistov režim si za necelých sedem rokov svojej vlády vyžiadal viac ako 20 000 obetí a rozhnevaná kubánska verejnosť sa dožadovala spravodlivosti. A tak už krátko po víťazstve revolúcie začalo dochádzať k súdnym procesom, pri ktorých boli stovky bývalých Batistových agentov, policajtov a vojakov súdených za vojnové zločiny a porušovanie ľudských práv. Mnohí z nich boli odsúdení na tresty smrti (celkovo vyše 400 ľudí), alebo dlhoročné väzenia, ďalší ľudia obvinení zo spolupráce s Batistovým režimom zasa boli nútení z Kuby emigrovať. 
Zmeny spoločenského a ekonomického systému prebiehali postupne a Castro spočiatku popieral, že by chcel Kubu pretransformovať na štát komunistického typu. Už v máji 1959 však vyhlasuje radikálnu pozemkovú reformu, načo sa rýchlo začínajú zhoršovať vzťahy s USA a Kuba nadväzuje blízke styky so ZSSR. USA v januári 1961 prerušujú s Kubou všetky diplomatické styky a uvaľujú na ňu silné ekonomické embargo. Začínajú tiež pripravovať proti Kube ozbrojený útok (pozri Invázia v Zátoke svíň), organizujú a podporujú mnohé sabotáže a teroristické akcie proti novému režimu a jeho predstaviteľom (napr. pri sabotážou spôsobenom výbuchu francúzskej lode "La Coubre" v havanskom prístave zahynulo 4. marca 1960 takmer 100 ľudí). V júli 1961 sa najväčšie strany protibatistovského odboja: Hnutie 26.júla, "Ľudová socialistická strana" a "Revolučný direktoriát 13. marca" spájajú do "Zjednotenej revolučnej organizácie", ktorá je v októbri 1965 premenovaná na "Komunistickú stranu Kuby".

</doc>
<doc id="11321" url="https://sk.wikipedia.org/wiki?curid=11321" title="Turingova cena">
Turingova cena

 
Cena A. M. Turinga (angl. "ACM A.M. Turing Award") je ocenenie, udeľované každoročne Asociáciou výpočtovej techniky (ACM) jednotlivcom za ich technický prínos počítačovej komunite. Prínos by mal mať trvalú a výraznú dôležitosť pre celý odbor. Väčšina ocenených osobností boli počítačoví vedci.
Cena je pomenovaná po Alanovi Mathisonovi Turingovi (19121954), britskom matematikovi, ktorý je považovaný za jedného zo zakladateľov modernej počítačovej vedy. Turingova cena sa niekedy označuje ako "Nobelova cena informatiky", lebo je najdôležitejším ocenením v tomto odbore.
Do roku 2006 Turingovu cenu sponzorovala spoločnosť Intel vo výške 100 000 USD. V rokoch 20072013 cenu sponzorovali Intel a Google, jej výška bola 250 000 USD. Od roku 2014 je sponzorom Google a cena je vo výške 1 000 000 USD.

</doc>
<doc id="11322" url="https://sk.wikipedia.org/wiki?curid=11322" title="Kórejská vojna">
Kórejská vojna

Kórejská vojna alebo vojna v Kórei (, v Južnej Kórei tiež známa aj ako 6.25 전쟁 – v"ojna 625", v KĽDR známa ako 조국해방전쟁 – "Vlastenecká oslobodzovacia vojna" ) bol vojnový konflikt počas studenej vojny, ktorý sa odohral medzi Kórejskou ľudovodemokratickou republikou, bojovo podporovanou Čínou a materiálne Sovietskym zväzom a jeho satelitmi, a Kórejskou republikou, ktorá mala bojovú podporu štátov západného bloku, najmä Spojených štátov. Vojna vypukla ráno 25. júna 1950, keď severokórejské vojská prekročili 38. rovnobežku a zaútočili na Južnú Kóreu. 27. júla 1953 začalo platiť prímerie, ktoré definitívne ukončilo boje; mierová zmluva ale nebola uzavretá.
Príčiny a historické pozadie.
Príčiny vzniku kórejskej vojny siahajú oveľa hlbšie do histórie. Z vonkajšieho pohľadu išlo o konflikt záujmov mocností, ktoré v druhej polovici 19. storočia obklopovali Kórejský polostrov. Išlo hlavne o Japonsko – „supernovu“ na „mocenskom hviezdnom nebi“, Čínu – veľmoc, ktorej vazalom bola Kórea po dlhé stáročia, Rusko – veľmoc neustále sa rozširujúca ďalej na východ a USA – ktoré ešte len mali zohrať dôležitú úlohu v regióne. Celé 19. storočie a hlavne jeho druhá polovica sa vo Východnej Ázii niesla v duchu veľkých spoločenských zmien. Národy ako Čína, Japonsko a Kórea boli západnými mocnosťami donútené k tomu, aby sa po stáročiach izolácie otvorili a sprístupnili. Najprv na zahraničný obchod, a neskôr aj politicky. Každý štát si chcel z „východoázijského koláča“ odhryznúť čo najväčší kus. Koncom 19. storočia práve Japonsko najviac profitovalo zo vzájomnej výmeny so Západom. Rástlo tak na sile a malo veľmocenské tendencie. Dynamika zmien vo vnútri krajiny spôsobila aj vonkajšiu rozpínavosť. Japonsko si robilo nároky na Čínu a neskôr aj na celú Áziu. Mostom k dosiahnutiu tohto cieľa mala byť Kórea. Koncom 19. storočia bolo v tomto regióne „husto“, čo nakoniec nevyhnutne vyústilo do ozbrojeného konfliktu najprv medzi Japonskom a Čínou (japonsko-čínska vojna) v rokoch 1894 – 1895 a potom aj medzi Japonskom a Ruskom (rusko-japonská vojna) v rokoch 1904 – 1905. V dôsledku prvej vojny sa Kórea vymanila spod vplyvu Číny (stala sa ľahkým sústom pre Japonsko) a v dôsledku druhej Japonsko dostalo voľnú ruku na Kórejskom polostrove a aj v Mandžusku. Japonsko najprv ovládlo zahraničnú politiku Kórey (od r. 1905) a potom aj celú Kóreu. Anexia nastala v roku 1907. To zabezpečilo pozíciu Japonska v celej Kórei na dlhých 40 rokov, hoci predtým Japonsko uvažovalo o rozdelení polostrova na dve časti podľa 38. rovnobežky, s čím Rusko nesúhlasilo.
Situácia medzi oslobodením a vojnou.
Na sklonku 2. svetovej vojny, keď už bolo jasné, že Japonsko jedného dňa bude musieť kapitulovať, sa ukázalo, že na Kórejskom polostrove vznikne voľný priestor, ktorý sa snažili vyplniť obe mocnosti (Sovietsky zväz aj USA). Už vo februári 1945 na Jaltskej konferencii Roosevelt, Winston Churchill a Stalin rozhodli o rozdelení sveta, vrátane sféry vplyvu v Ázii. Toto bolo potvrdené na konferencii v Postupime, kde sa dohodlo, že päť rokov by mala byť Kórea územím pod spoločnou správou piatich mocností a potom nezávislým štátom. V skutočnosti však až do kapitulácie Japonska nebolo jasné, ako k tomu dôjde. Po tom, čo tesne pred kapituláciou Japonska (15. augusta 1945) Sovietsky zväz vypovedal vojnu (de facto porazenému) Japonsku (8. augusta), už o pár dní sovietske vojská začali obsadzovať kórejské územie na severe. V tom čase sa americké vojská nachádzali vzdialené stovky kilometrov od Kórejského polostrova. Generál MacArthur (hlavný veliteľ vojsk USA v Tichomorí) zareagoval rýchlo a navrhol Sovietom podeliť si polostrov na dve sféry vplyvu podľa 38. rovnobežky, proti čomu Stalin nemal žiadne námietky. Začiatkom septembra začali Američania obsadzovať južnú časť polostrova. Demarkačná línia medzi sovietskymi a americkými vojskami sa stanovila okolo 38. rovnobežky. Na juhu Američania umožnili vznik viacerých politických strán a položili základy veľmi krehkej demokracie. Sovietsky zväz začal na severe budovať komunistický štát.
Tesne po oslobodení začali po celej krajine vznikať ľudové výbory, ktoré mali snahu prevziať iniciatívu po predchádzajúcich kolonialistoch do vlastných rúk. Keďže išlo o široké hnutie ľudu, malo tendencie viac doľava, s cieľom odstrániť Japoncov a kórejských kolaborantov od vplyvu v spoločnosti. Na Severe Sovieti privítali túto iniciatívu a „pomáhali“ Kórejčanom. Časom však odstránili umiernené, alebo dokonca pravicové sily z tohto hnutia a nahradili ich ultraľavicovo zmýšľajúcimi komunistami. Keď na jeseň 1945 prišiel Kim Il-song (김일성) zo ZSSR späť do vlasti, bol predstavený ako národný hrdina bojujúci za kórejské záujmy, hoci doma bol úplne neznámy. Kim s časom získaval čoraz väčšiu popularitu a bol schopný odstraňovať akúkoľvek opozíciu nielen v štáte, ale dokonca aj vo vlastnej strane. Tak sa stal „jediným“ vodcom severokórejského ľudu a postupne začal budovať svoj kult osobnosti.
Situácia na Juhu bola úplne iná. Američania v tomto čase mali dosť silnú antiľavicovú náladu. Preto hneď na začiatku zastavili vznik ľudových výborov. Podporovali veľkostatkárov a ľudí spojených s bývalým režimom – kolaborantov. To sa nepáčilo Kórejčanom, ktorí stále viac odmietali americkú okupáciu polostrova. Jediným favoritom Američanov bol prozápadne orientovaný I Sung-man (Syng Man Rhee).
Situácia sa nezlepšila ani v priebehu rokov 1947 a 1948. Američanmi presadená Dočasná komisia spojených národov pre Kóreu (UNTCOK – UN Temporary Commission on Korea) začala organizovať voľby na polostrove. Keďže komisia nebola vpustená na Sever, vyhlásila, že voľby budú platné všade, kde bude mať prístup. Nato sa v máji 1948 konali prvé voľby (v južnej časti polostrova), ktoré boli vyhlásené za úspešné a platné. Na tomto základe bola 15. augusta 1948 vyhlásená Kórejská republika (Tähan minguk 대한민국) a prvým prezidentom sa stal I Sung-man (이승만). Reakciou na voľby na juhu boli voľby uskutočnené 25. augusta 1948 na severe. A 15. septembra 1948 vyhlásená Kórejská ľudovodemokratická republika (Čoson mindžudžui inmin konghwaguk 조선민주주의인민공화국).
Koncom roka 1948 sa začali zo Severnej Kórey sťahovať sovietske vojská a následne na jar 1949 americké vojská z Južnej Kórey. Rozdiel spočíval v tom, že Severná Kórea v tom čase mala dobre vycvičenú armádu 200 000 mužov, Sovieti zanechali Kórejčanom svoju výzbroj (tanky, mnoho munície atď.) a v Kórei zostali sovietski armádni poradcovia. Na druhej strane v Južnej Kórei bola zle vycvičená a slabo vyzbrojená armáda so silou asi 90 000 mužov.
Vojna.
Začiatok vojny.
25. júna 1950 Severná Kórea celkom neočakávane zaútočila na Juh s cieľom násilne spojiť obe krajiny. V priebehu necelých 3 dní sa útočiacim jednotkám podarilo obsadiť od 38. rovnobežky neveľmi vzdialené hlavné mesto Kórejskej republiky Soul a čoskoro prenikli ešte hlbšie do vnútrozemia. OSN zareagovala vytvorením koalície štátov na čele s USA, ktoré mali agresora – KĽDR vyhnať z okupovaného územia. V júli americké a juhokórejské vojská spoločne bojovali pri Osane (오산), no boli zatiaľ zatlačované čoraz viac na juh. Na konci leta jednotky OSN kontrolovali už iba malé územie v okolí mesta Pusan – takzvaný Pusanský perimeter. Prístav Pusan sa tak na čas stal tepnou, po ktorej prúdili vojaci a zásoby pre nasledujúci protiútok. Severná Kórea a jej spojenci si už mysleli, že víťazstvo je jednoznačné, ale mýlili sa. V auguste 1950 severokórejské jednotky zaútočili na západnú časť Pusanského perimetra pri Masane a cez rieku Nagdong pri meste Taegu. Tieto útoky neboli úspešné.
Reakcia Západu.
15. septembra 1950 sa americké jednotky pod vedením generála Douglasa MacArthura vylodili v tyle severokórejských vojsk v prístave Inčhon (인천). Odtiaľto pokračoval ich protiútok až k Soulu (서울). V nasledujúcich bojoch sa im podarilo preťať nepriateľovi zásobovacie a komunikačné kanály a obkľúčiť hlavnú časť severokórejských vojsk južne od 38. rovnobežky. Generál MacArthur vtedy navrhol severokórejskej strane aby sa vzdala, čo však Kim Il-song (김일성) odmietol.
Vstup Číny.
Jednotky OSN následne prekročili 38. rovnobežku a postupovali na sever k pohraničnej rieke Amnok-kang (압록강, po čínsky Ja-lu), pričom ČĽR už predtým pohrozila, že v prípade priblíženia vojsk OSN k svojim hraniciam bude nútená vstúpiť do vojny. 19. októbra 1950 jednotky OSN obsadili Pchjongjang (평양) – hlavné mesto KĽDR. Generál MacArthur, vtedy vyhlásil, že jeho vojaci by mohli byť už do Vianoc doma. Jeho predpoveď sa však ukázala byť prehnane optimistická. Čína, ktorá vnímala postup jednotiek OSN ako ohrozenie svojej suverenity 25. novembra začala vopred pripravený útok vedený polmiliónovou armádou „dobrovoľníkov“. Koncom decembra 1950 po neľútostných bojoch vedených uprostred krutej zimy boli jednotky OSN zatlačené späť za 38. rovnobežku. 31. decembra 1950 podnikli spojené severokórejské a čínske sily so silou takmer milión mužov ďalší útok. Napriek tomu, že sa im do konca januára podarilo preniknúť hlboko za 38. rovnobežku, neboli už schopní v dôsledku logistických problémov a silnejúceho odporu vojsk OSN pokračovať v útoku. 25. januára 1951 prešli do protiútoku vojská OSN. Douglas MacArthur pri tom presadzoval rozšírenie vojny až do Číny a navrhol nasadenie jadrových zbraní. Prezident USA Harry Truman však s týmto názorom nesúhlasil a MacArthur bol v apríli 1951 kvôli kritike prezidentovej politiky odvolaný. Bojová činnosť uviazla na línii neďaleko 38. rovnobežky.
Ešte pred vypuknutím kórejskej vojny, v Číne po skončení vojny s Japonskom začala čínska občianska vojna medzi komunistami a nacionalistami. Kým komunisti bojovali o nadvládu v Mandžusku, vláda severokórejskej republiky ich plne podporovala. Podľa čínskych zdrojov, darovali Severokórejčania 2 000 železničných vozidiel zatiaľ čo tisíce Kórejčanov slúžili v Číne počas vojny. Severná Kórea tiež poskytla čínskym komunistom v Mandžusku bezpečné útočisko pre nebojovníkov a komunikáciu so zvyškom Číny. 
Po vytvorení Čínskej ľudovej republiky (ČĽR) v roku 1949 sa na severokórejské príspevky k čínskemu komunistickému víťazstvu nezabudlo. Ako prejav vďačnosti bolo poslaných späť spolu 50 000 až 70 000 kórejských veteránov, ktorí slúžili v CHKO, a tatiež zbrane. Neskôr zohrali významnú úlohu pri počiatočnej invázii do Južnej Kórey. Čína prisľúbila podporu Severokórejčanom v prípade vojny proti Južnej Kórei. 
Čínska ľudová republika sa od začiatku konfliktu pripravovala na napadnutie Kórey, ak to považujú za potrebné. 30. júna 1950, päť dní po vypuknutí vojny, Zhou Enlai, premiér ČĽR a podpredseda Ústredného vojenského výboru ČKS (CMCC), sa rozhodol vyslať skupinu čínskych vojenských spravodajských pracovníkov do Severnej Kórey nadviazať lepšiu komunikáciu s Kim II Sungom a zbierať materiály o boji z prvej ruky. O týždeň neskôr, 7. júla Zhou a Mao uskutočnili konferenciu o vojenských prípravách na kórejský konflikt. Ďalšia konferencia sa konala 10. júla. Tu sa rozhodlo, že trinásty armádny zbor pod štvrtou poľnou armádou CHKO, jedna z najlepšie vycvičených a vybavených jednotiek v Číne, sa okamžite zmení na armádu severovýchodnej pohraničnej obrany (NEBDA), aby sa pripravil na „zásah do kórejskej vojny, ak je to potrebné. “ CMCC 13. júla formálne vydal príkaz na zriadenie NEBDA, ktorým vymenoval Deng Hua, veliteľa pätnásteho armádneho zboru a jedného z najtalentovanejších veliteľov čínskej občianskej vojny, aby koordinoval všetky prípravné snahy. 
Premiér Zhou Enlai 20. augusta 1950 informoval OSN, že „Kórea je susedom Číny ... Čínsky ľud sa nemôže zaujímať len o vyriešenie kórejskej otázky“. Čína tak prostredníctvom diplomatov z neutrálnych krajín varovala, že pri zabezpečení čínskej národnej bezpečnosti by zasiahli proti veleniu OSN v Kórei. Prezident Truman interpretoval oznámenie ako „ pokus ako vydierať OSN“ a zamietol ho. Mao nariadil, aby jeho jednotky boli pripravené na akciu do konca augusta. Stalin sa naopak zdráhal eskalovať vojnu čínskym zásahom. 
1. októbra 1950, v deň, keď jednotky OSN prekročili 38. rovnobežku, poslal sovietsky veľvyslanec telegram od Stalina Maovi a Zhou En Laiovi so žiadosťou, aby Čína poslala do Kórey päť až šesť divízií. Zároveň Stalin objasnil, že samotné sovietske sily nebudú priamo zasahovať. 
Na sérii mimoriadnych stretnutí, ktoré trvali od 2. do 5. októbra, čínski lídri diskutovali o tom, či poslať čínske jednotky do Kórey. Medzi mnohými vodcami vrátane vysokých vojenských vodcov, bol značný odpor voči konfrontácii USA v Kórei. Mao dôrazne podporoval intervenciu a Zhou bol jedným z mála čínskych vodcov, ktorí ho pevne podporili. Potom, čo Lin Biao zdvorilo odmietol Maovu ponuku veliť čínskym silám v Kórei (citujúc svoje nadchádzajúce lekárske ošetrenie), Mao sa rozhodol, že Peng Dehuai bude veliteľom čínskych síl. Mao potom požiadal Penga, aby jednal o intervencii so zvyškom čínskych veliteľov. Keď Peng uviedol, že ak americké jednotky dobyjú Kóreu a dosiahnú Yalu, mohli by ju prekročiť a napadnúť Čínu, politbyro súhlasilo so zásahom v Kórei. 4. augusta 1950, s plánovanou inváziou na Taiwan, prerušenou kvôli ťažkej námornej prítomnosti USA, Mao informoval politbyro, že bude zasahovať v Kórei, keď dôjde k reorganizácii inváznych síl Taiwanskej ľudovej oslobodeneckej armády (PLA) na severovýchodnej hranici. 8. októbra 1950 Mao zmenil názov Severo-východných pohraničných síl PLA na ľudovú dobrovoľnícku armádu (PVA). 
Zhou a čínska delegácia pricestovali 10. októbra do Moskvy, aby získali Stalinovu podporu. Stalin spočiatku súhlasil s vyslaním vojenského materiálu a streliva, ale varoval Zhoua, že sovietske letectvo bude potrebovať dva alebo tri mesiace na prípravu akejkoľvek operácie. Na nasledujúcom stretnutí Stalin povedal Zhouovi, že poskytne Číne vybavenie iba na dobropis a že sovietske letectvo bude pôsobiť iba nad čínskym vzdušným priestorom, a to až po nezverejnenom časovom období. Stalin nesúhlasil s poslaním vojenskej techniky alebo leteckej podpory až do marca 1951. Mao nepovažoval sovietsku leteckú podporu za zvlášť užitočnú, pretože k bojom došlo na južnej strane Yalu. Sovietske zásielky materiálu boli obmedzené len na malé množstvo nákladných automobilov, granátov, guľometov a podobne. 
Ihneď po svojom návrate do Pekingu 18. októbra 1950 sa Zhou stretol s Mao Zedongom, Peng Dehuaiom a Gao Gangom a nariadili dvesto tisíc vojakov PVA vstúpiť do Severnej Kórey, čo urobili 19. októbra. Letecké jednotky OSN mali problémy s pozorovaním jednotiek PVA cez deň, pretože jednotky pochodovali „od tmy do tmy“ (19: 00–03: 00) a vzdušné maskovanie (maskovanie vojakov, zvierat a zariadení) bolo nasadené do rána 5.30 hodiny. Takáto disciplína na bojiskách umožnila armáde s tromi divíziami pochodovať 460 km (286 míľ) z An-tung, Manchuria, do bojovej zóny za približne 19 dní. Ďalšia nočná divízia pochodovala po okružnej horskej ceste v priemere 29 km denne po dobu 18 dní. 
Medzitým sa 15. októbra 1950 na Wake Island stretli prezident Truman a generál MacArthur. Toto stretnutie bolo veľmi propagované z dôvodu predošlého odporu generála stretnúť sa s prezidentom  na pevnine Spojených štátoch. Podľa prezidenta Trumana, MacArthur špekuloval, že v Kórei existuje len malé riziko čínskych zásahov a že príležitosť ČĽR na pomoc KPA zanikla. Veril, že ČĽR mala v Mandžusko asi 300 000 vojakov a asi 100 000 až 125 000 vojakov pri rieke Yalu. Ďalej dospel k záveru, že hoci polovica týchto síl môže prekročiť juh, „ak by sa Číňania pokúsili dostať dole do Pchjongjangu, došlo by k najväčšej porážke“ bez ochrany vzdušných síl. 
Po tajnom prekročení rieky Yalu 19. októbra začala 13. armádna skupina PVA 25. októbra ofenzívu prvej fázy, ktorá zaútočila na postupujúce sily OSN blízko čínsko-kórejskej hranice. Toto vojenské rozhodnutie prijaté výlučne Čínou zmenilo postoj Sovietskeho zväzu. Dvanásť dní po vstupe vojsk PVA do vojny Stalin povolil sovietskému letectvu poskytnúť vzdušné krytie a podporil ďalšiu pomoc Číny. Po spôsobení veľkých strát ROK II v bitke pri Onjongu sa 1. novembra 1950 uskutočnila prvá konfrontácia medzi čínskou a americkou armádou. V severnej Kórei obkľúčili tisíce vojakov 39. armády PVA a zaútočili na 8. pluk USA. s trojbodovými útokmi - zo severu, severozápadu a západu -  prekonali boky obranných pozícií v bitke o Unsan. Prekvapivé útoky viedli sily OSN k ústupu späť k rieke Ch'ongch'on, zatiaľ čo po víťazstve, PVA nečakane zmizla v horských úkrytoch. 
13. novembra Mao vymenoval Zhou Enlaia za hlavného veliteľa a koordinátora vojnového úsilia a Peng za poľného veliteľa. 25. novembra na kórejskom západnom fronte 13. armádna skupina PVA zaútočila a obsadila zbor ROK II v bitke pri rieke Ch'ongch'on a potom spôsobila ťažké straty 2. americkej pešej divízii síl OSN. Ôsma armáda verila, že sa nedokáže udržať proti PVA, a tak sa v polovici decembra začala sťahovať zo Severnej Kórey cez 38. rovnobežku. Morálka OSN dosiahla úplné dno, keď bol 23. decembra 1950 pri autonehode zabitý poručík generál Walton Walker, veliteľ ôsmej armády USA. 
9. novembra na východe 9. armádna skupina PVA iniciovala bitku pri Chosinskej nádrži. Tu sa silám OSN darilo pomerne lepšie: ako v prípade ôsmej armády, prekvapivý útok prinútil oddiel X ustúpiť zo severovýchodnej Kórey. Oddielu X sa ale podarilo 11. decembra vytvoriť obranný perimeter v prístavnom meste Hungnam a do 24. decembra sa im podarilo mesto evakuovať, aby sa zle vyčerpaná ôsma armáda posilnila. Počas evakuácie bolo do Pusanu evakuovaných približne 105 000 vojakov, 98 000 civilistov, 17 500 vozidiel a 350 000 ton dodávok. Víťazstvo lode SS Meredith bolo známe evakuáciou 14 000 utečencov, čo je najväčšia záchranná operácia na jednej lodi, hoci bola navrhnutá na prepravu 12 cestujúcich. Pred únikom, sily OSN zničili väčšinu mesta Hungnam, najmä prístav. 16. decembra 1950 prezident Truman vyhlásil výnimočný stav, ktorý zostal v platnosti do 14. septembra 1978. Nasledujúci deň, 17. decembra 1950 bol Kim Il-sung zbavený práva velenia KPA. 
Čína odôvodnila svoj vstup do vojny ako reakciu na „americkú agresiu v zástere OSN“. Neskôr Číňania tvrdili, že americké bombardéry pri troch rôznych príležitostiach porušili národný vzdušný priestor ČĽR a napadli čínske ciele skôr, ako Čína zasiahla.
Pre mnohých Číňanov je vstup do kórejskej vojny všeobecne považovaný za česť v čínskej histórii. PVA bola prvá čínska armáda, ktorá dokázala zdolávať západnej armáde v takomto veľkom konflikte. Získali si meno „najobľúbenejší ľudia (最 可爱 的 人)“, ktoré vyplýva z eseje napísanej Weim Weimom v roku 1951 „Kto sú najobľúbenejší ľudia?“. Vláda ČĽR stále propaguje viac a viac príbehov o hrdinstve vojakov PVA a objavuje sa to najmä v školských učebniciach. Ochota Číny pomôcť Severnej Kórei proti Spojeným štátom americkým a prejav sily, s ktorou boli ochotní bojovať, predznamenali, že Čína sa opäť stala hlavnou svetovou veľmocou. 
Z oficiálnych čínskych zdrojov boli obete PVA počas kórejskej vojny okolo 390 000. Západné a iné zdroje však odhadujú, že asi 400 000 čínskych vojakov bolo zabitých v akcii alebo zomrelo na choroby, hladovanie a nehody. Približne 486 000 bolo zranených a približne 3 miliónov vojenského personálu bolo nasadeného do tejto vojny. Najstarší a jediný zdravý syn Mao Zedonga, Mao Anying (毛岸英), bol počas vojny dôstojníkom PVA a bol zabitý leteckým útokom OSN. 
Vojna tiež prispela k zhoršeniu čínsko-sovietskych vzťahov. Hoci Číňania mali vlastné dôvody na vstup do vojny (t.j. srategická nárazníková zóna na Kórejskom polostrove), názor, že ich Sovieti používali ako proxy, bol zdieľaný v západnom bloku. Čína musela použiť sovietske pôžičky pôvodne určené na obnovu svojho zničeného hospodárstva, aby zaplatila za sovietske zbrane. 
Kórejská vojna viedla aj k ďalším dlhodobým následkom. Až do vojny, Spojené štáty do značnej miery opustili vládu Čankajška, ktorá ustúpila na Taiwan, a nemali v úmysle zasahovať do čínskej občianskej vojny. Začiatkom kórejskej vojny sa stala neudržateľná akákoľvek politika, ktorá by spôsobila, že sa Taiwan dostane pod kontrolu ČĽR. Trumanovo rozhodnutie vyslať americké sily na Taiwan ešte viac odradilo ČĽR pred akýmikoľvek inváziami do Taiwanu. Antikomunistická atmosféra na Západe v reakcii na kórejskú vojnu a studenú vojnu prispela k neochote USA diplomaticky uznať Čínsku ľudovú republiku do roku 1979. Dnes je diplomacia medzi Čínskou republikou a pevninskou Čínou stále napätá.
Prímerie a napätie.
10. júla 1951 sa začali prvé rokovania o prímerí. Boje ale pokračovali ešte ďalšie dva roky. Naďalej sa bojovalo o oblasti ako napríklad Heartbreak Hill, Bunker Hill alebo Bloody Ridge.
27. júla 1953 podpísali predstavitelia OSN, KĽDR, ČĽR a ZSSR dohodu o prímerí. Kórejská republika sa k nej nikdy nepripojila. Demilitarizovaná zóna medzi oboma krajinami je jednou z najlepšie strážených hraníc na svete a pohraničné incidenty na nej dodnes nie sú ničím zvláštnym.

</doc>
<doc id="11323" url="https://sk.wikipedia.org/wiki?curid=11323" title="7. jún">
7. jún



</doc>
<doc id="11325" url="https://sk.wikipedia.org/wiki?curid=11325" title="Vretenica severná">
Vretenica severná

Vretenica severná alebo vretenica obyčajná ("Vipera berus") je najrozšírenejší pozemný had na Zemi, známy pre svoju extrémnu odolnosť voči chladnému počasiu. Podľa Medzinárodnej únie na ochranu prírody a prírodných zdrojov vretenica severná patrí medzi najmenej ohrozené druhy, trend európskej populácie je klesajúci, na vhodných stanovištiach je bežná, v niektorých pohoriach je už vzácna, napríklad v Bulharsku a Grécku, lokálne vymiznutia boli zaznamenané v Nemecku a z nížinnej oblasti severného Talianska sa stratili v 20. storočí.
Rozšírenie a spôsob života.
Je najrozšírenejším hadom sveta, jeho areál siaha od Anglicka až po Sachalin, od Stredomoria až 200 km za severný polárny kruh. Je jedným z dvoch druhov hadov, ktorý žijú za polárnym kruhom, druhým je "Thamnophis sirtalis". Aj keď toleruje nižšie teploty, ak je na niekoľko hodín vystavená teplotám pod −3 °C uhynie. Je jediným jedovatým hadom prirodzene sa vyskytujúcom na území Slovenska. Obýva nadmorskú výšku od 0 do (Alpy). Obľubuje vlhké biotopy ako rašeliniská, lúky, okraje lesov a polí. Vyhýba sa ľudským obydliam, nížinám a suchým biotopom. Na suchých miestach sa môže vyhrievať počas chladných období a počas párenia. Cez zimu hibernuje v úkryte (hibernákulum).
Pária sa od apríla do mája, hneď po prezimovaní. Samce o samicu bojujú. V teplom prostredí sa pária ročne, v chladnom každý druhý až tretí rok. Po 4 až 6 mesiacoch rodia 4 až 18 mláďat. Sú nepravo živorodé.
Opis.
Pri tomto druhu sa vyskytuje sexuálny dimorfizmus. Vretenica je relatívne malý had (výnimočne môže narásť do 100 cm), dospelé samice dorastajú do dĺžky až , samce sú maximálne 60 cm dlhé. Telo je mierne zavalité, hlava je vajcovitá, zhora sploštená s tupou špičkou. Všeobecne opisovanú „trojuholníkovú“ hlavu má pri podráždení. Dožiť sa môžu tak 20 – 25 rokov. Najčastejšie sfarbenie je sivé až modrosivé (samce) a hnedé až červenkasté (samice) s výraznou kľukatou čiarou na chrbte (čierna čiara samce, tmavohnedá samice). Kľukatá čiara na chrbte má varovnú funkciu (aposematizmus), hada kamufluje keď je stočený a zároveň vytvára mätúcu ilúziu keď sa plazí. Lokálne býva až 50 % populácie melanistická. Existuje ale množstvo viac-menej vzácnych farebných variantov, niektoré z nich vôbec žiadnu čiaru nemajú. Spoľahlivý znak, ktorým sa vretenica vo všeobecnosti odlišuje od ostatných slovenských hadov, je štrbinovitá zrenica (všetky užovky na území Slovenska majú zorničky okrúhle).
Pri druhu vretenica rozlišujeme 3, respektíve 2 poddruhy. Ide o vretenicu severnú ("Vipera berus berus"), vretenicu severnú bosniansku ("Vipera berus bosniensis)" a nakoniec o vretenicu /severnú/ sachalinskú ("Vipera /berus/ sachalinensis"), pri ktorej zatiaľ nedošlo ku zhode, či ide o poddruh vretenice obyčajnej alebo o samostatný druh.
Dospelé jedince požierajú hlavne hlodavce. Príležitostne mladé vtáky a vtáčie vajcia. Mladšie jedince žerú jašterice a slepúchy.
Jed.
Jed vretenice severnej je zložením a účinkom podobný jedu štrkáčov a je pre človeka vysoko toxický. Hoci väčšina vreteníc nemá dostatok jedu na to, aby mohli výrazne ublížiť dospelému a zdravému človeku, boli zaznamenané prípady, kedy mali samice vreteníc dostatok jedu aj na usmrtenie človeka. Uhryznutia sú časté ale veľmi zriedkavo smrteľné. Po chemickej stránke pozostáva zo zmesí peptidov, polypeptidov, proteínov, proteínových toxínov a ďalších zložiek.
Prvá pomoc pri uhryznutí.
Uhryznutie je charakteristické dvoma bodkami vzdialenými od seba približne 1 cm. Nie každé uhryznutie vretenicou končí zanesením jedu do rany, ale ak k nemu príde, jeho príznaky sú opuch, bolesti hlavy, nevoľnosť, zvracanie, zrýchlený dych, pokles krvného tlaku, až po bezvedomie. K uhryznutému je nutné bezodkladne privolať odbornú lekársku pomoc a do jej príchodu umiestniť postihnutého do stabilizovanej polohy. Je dôležité vyhnúť sa fyzickej aktivite, ktorá by viedla k zaťaženiu obehovej sústavy.
Uhryznutú končatinu možno podložiť a zľahka zafixovať dlahou a bandážou a ranu zľahka očistiť, pričom sa treba vyhnúť tlaku na postihnuté miesto. Je nežiaduce snažiť sa jed dostať z rany svojpomocne, napríklad vytláčaním, vysávaním, vypaľovaním, prikladaním ľadu, nepoužívať škrtidlá, lieky proti bolesti, kávu a alkohol.
Výskyt a stav na Slovensku.
Ekosozologický status od roku 2001 "VU" - zraniteľný.
Z pohľadu výskytu v Karpatoch bol v rámci projektu Bioregio vypracovaný návrh ekosozologického statusu za celé pohorie ako ako aj za Slovensko "NT" - takmer ohrozený.
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021). Druh je zaradený do Bernského dohovoru (Príloha II) a smernici o biotopoch (Príloha IV).
Externé odkazy.
Galéria hadov (po česky)

</doc>
<doc id="11328" url="https://sk.wikipedia.org/wiki?curid=11328" title="Abauj">
Abauj



</doc>
<doc id="11330" url="https://sk.wikipedia.org/wiki?curid=11330" title="Hugo Junkers">
Hugo Junkers

Hugo Junkers (* 3. február 1859, Rheydt – † 3. február 1935, Gauting) bol nemecký vynálezca a konštruktér lietadiel a leteckých motorov.
Život.
Hugo Junkers začínal ako technik zaoberajúci sa plynovým kúrením. V roku 1892 si zariadil firmu na výrobu plynových prietokových ohrievačov a plynového kúrenia Junkers &amp; Co. Už v roku 1894 prihlásil patent na prvé plynové kúpeľné kachle, ktoré sa stali známe pod označením "Junkers Gas-bade-ofens". Avšak omnoho viac než o vývoj plynových kúpeľných kachlí sa Junkers zaujímal o vytvorenie použiteľného plynového motora. 
V priebehu týchto prác zostrojil v roku 1892 celkom iný objav - zariadenie na meranie skupenského tepla kalorimeter, ktorý podstatne ovplyvnil budúcnosť celej oblasti tepelnej techniky. Pri práci na plynovom motore v koniarni prerobenej na dielňu v Dessau, sa totiž potvrdilo to, na čo už poukazovalo mnoho vedcov: Kto chce skúmať plynové motory, ten musí dokázať presne určiť výhrevnosť plynu. Pre tieto účely však v tej dobe neexistovali žiadne vhodné meracie aparatúry. Myšlienkou Junkersa preto bolo vytvoriť kalorimeter (zariadenie na meranie tepla), ktorý dokáže zmerať akékoľvek teplo, ktoré spaľovaný plyn predáva konštantnému pretekajúcemu množstvu vody, a následne indikovať túto hodnotu na stupnici - ako výhrevnosť plynu. 
V roku 1931 dodal na trh prvý automatický plynový prietokový ohrievač vody s automatickým otváraním prívodu plynu do horáka po otvorení vodovodného uzáveru. Keď v roku 1932 dodala jeho továreň v Dessau miliónty plynový ohrievač vody, zanechal jej zakladateľ výrobu tepelnej techniky, aby sa mohol ďalej venovať už iba výrobe lietadiel.
Najviac slávy mu priniesol vývoj lietadiel. Postavil vlastnú továreň a vyrobil prvé celokovové dopravné lietadlo Junkers F-13. Z jeho konštrukčnej kancelárie vyšiel aj vo svojej dobe veľmi obľúbený Junkers Ju 52, nechválne známy Junkers Ju 87 Stuka, univerzálny Junkers Ju 88, ale aj mnohé ďalšie stroje, ktoré nemalou mierou zasiahli do druhej svetovej vojny.

</doc>
<doc id="11334" url="https://sk.wikipedia.org/wiki?curid=11334" title="Vojtech Alexander">
Vojtech Alexander

Prof. MUDr. Vojtech Alexander, krstený Vojtech Ignác Alexander, (* 31. máj 1857, Kežmarok – † 15. január 1916, Budapešť) bol slovenský lekár a fyzik.
Život.
Vojtech Alexander sa narodil v Kežmarku, dobové č. p. 295 do rodiny Ignáca Alexandra a Matildy, rodenej Beck. Stredoškolské vzdelanie získal v rodnom Kežmarku, potom študoval medicínu na Lekárskej fakulte Univerzity v Budapešti. Po ukončení štúdia v roku 1881 pôsobil na Anatomickom ústave v Budapešti ako asistent, neskôr sa vracia do rodiska ako praktický lekár. Bol dlhoročným tajomníkom Spolku lekárov a lekárnikov na Spiši a redaktorom jeho ročenky. 
Po prvej správe o lúčoch X odcestoval do Würzburgu, kde sa stretol s W. C. Röntgenom, aby sa podrobne zoznámil s jeho vynálezom. Špecializoval sa na röntgenológiu a už v roku 1896 prvý v Uhorsku robil röntgenologické pokusy. Jeho prvá snímka bola zhotovená už v roku 1898. Jeho prístroj je uložený v Múzeu v Kežmarku. V roku 1897 po zakúpení nového aparátu robí stereoskopické snímky. Vypracoval metodiku tzv. plastického snímkovania a založil plastickú röntgenológiu, v čom mu patrí priekopnícke svetové uznanie. Zhotovil sériu snímok embryonálneho vývinu človeka a podrobne rozobral vývoj pľúcnej tuberkulózy.
Informácie o svojich výskumoch podal na zasadnutiach Spolku uhorských lekárov v Budapešti, kde prednášal o osifikácii kostí, čo dokumentoval svojimi snímkami. V roku 1905 sa zúčastnil na prvom zjazde röntgenológov, kde bol poverený predsedaním a jeho štúdie o röntgenologickej problematike boli publikované v nemeckých i anglických odborných časopisoch. 
V roku 1907 bol menovaný vedúcim novozriadeného röntgenologického laboratória na klinike v Budapešti, kde sa v r. 1909 habilitoval z odboru röntgenológie. V roku 1914 bol menovaný za mimoriadneho profesora. O svojom výskume publikoval 59 vedeckých prác. 
Vojtech Alexander zomrel 15. januára 1916 v Budapešti, pochovaný je v Kežmarku.

</doc>
<doc id="11338" url="https://sk.wikipedia.org/wiki?curid=11338" title="Chlorid sodný">
Chlorid sodný

Chlorid sodný (NaCl; iné názvy: kuchynská soľ, jedlá soľ, soľ) je dôležitá minerálna látka ľudskej a zvieracej potravy. Používa sa ako korenie aj ako technická surovina v chemickom priemysle a ekonomike. V prírode sa vyskytuje ako minerál halit.
Najväčší výrobcovia.
Najväčšími výrobcami v 90. rokoch 20. storočia boli: USA, Čína, bývalý Sovietsky zväz, Kanada, Austrália, Nemecko, Spojené kráľovstvo, Francúzsko, Poľsko, Taliansko, Holandsko, Rumunsko.
Výroba.
Jeden zo spôsobov výroby chloridu sodného je pomocou chemickej reakcie kyseliny chlorovodíkovej (HCl) a hydroxidu sodného (NaOH) za vzniku chloridu sodného (NaCl) a vody (H2O).
HCl + NaOH → NaCl + H2O

</doc>
<doc id="11339" url="https://sk.wikipedia.org/wiki?curid=11339" title="Soľ (chémia)">
Soľ (chémia)

Ako soľ sa označujú:
Bežné soli ako chlorid sodný, dusičnan draselný či síran horečnatý spĺňajú obidve definície, ale napríklad chlorid titaničitý len prvú definíciu, pretože je nevodivý.
Typickými vlastnosťami solí sú vysoká teplota topenia (kuchynská soľ 801 °C) a rozpustnosť v polárnych rozpúšťadlách (napr. vo vode) za vzniku elektrolytov. V biológii sa veľa dôležitých látok dostáva do tiel vo forme solí, ktoré sa potom menia na ióny (vápnik; (Ca) horčík; (Mg) sodík; (Na) minerálne látky a pod.). 

</doc>
<doc id="11341" url="https://sk.wikipedia.org/wiki?curid=11341" title="Mezopotámia">
Mezopotámia

Mezopotámia (z ; ; ) je názov:
Mezopotámia je pravdepodobne kolískou ľudskej civilizácie (najprv severná, potom južná). Názov Mezopotámia sa tradične používa najmä pre obdobie asi 10000 pred Kr. (prvé sídla) až 651 po Kr. (dobytie Arabmi).
Mezopotámia tvorí jadro tzv. Predného východu, ktorý zahŕňa Malú Áziu, Arabský polostrov a dnešné štáty Sýria, Libanon, Izrael, Jordánsko, Palestína, Irak a Irán. 
Proces znovuobjavovania Mezopotámie bádateľmi (najmä) od 19. storočia po Kr. je stručne opísaný dolu na konci kapitoly Vývoj.
Členenie.
Mezopotámia sa po roku 3500 pred Kr. "politicky" delila na Akkad a Sumer, neskôr na Asýriu a Babyloniu. 
Z čisto praktického "geografického" hľadiska sa však pre ľubovoľné obdobie rozlišuje:
Mapa.
Územia vyznačené na mape:
Sídla vyznačené na mape (podľa abecedy):
Vývoj.
Paleolit (do 10 000 pred Kr.).
Najstaršie stopy osídlenia sú zo starého paleolitu (starej staršej kamennej doby), presnejšie z mladého acheuléenu (acheuléen: 1,5 mil. – 200 000 pred Kr.), z nálezísk v pohorí Zagros v iracko-iránskej oblasti (náleziská Barda Balka a Kemanšah).
Bohatšie sú nálezy z rovnakej oblasti zo stredného paleolitu, presnejšie nelevalloisienského mousteriénu. Ide najmä o nálezy neandertálcov z rokov 50 000 – 40 000 pred Kr. v jaskyniach Šanídár, Hazer Merd a Tamtana. 
V mladom paleolite (40 000 – 10 000 pred Kr.) sa (opäť) v pohorí Zagros, ale aj v južnom Kaukaze, objavuje kultúra s čepeľovou industriou, pomenovaná baradostien podľa horského masívu, v ktorom leží Šanídár. Rozlišujeme dve fázy baradostienu: staršia (38 000 – 30 000 pred Kr.) a mladšia (30 000 – 20 000 pred Kr.). Baradostien bol ekvivalentom blízkovýchodnej kultúry émiréen. Nasledoval časový hiát (20 000 – 11 000 pred Kr.), možno spôsobený posledným zaľadnením v Zagrose, a potom (opäť) v pohorí Zagros, ale aj v širokom páse až k južnému Kaukazu, kultúra zarzien (11 000 – 8 000 pred Kr.). Išlo o kultúru s mikrolitickou čepeľovou industriou a možno pochádzala niekde z okolia Kaukazu. Táto kultúra je už často považovaná za mezolitickú.
Mezolit (10000 – 8000 pred Kr.).
Bohatšie archeologické nálezy sú až z mezolitu (strednej kamennej doby).
V mezolite v Mezopotámii vzniklo poľnohospodárstvo a ľudia si budovali prvé stále sídla, a to v severnej Mezopotámii (v dnešnom Kurdistane). Nálezy sú z jaskýň (Šanídár B1) aj otvorených sídlisk – v povodí Horného Zábu (Záví Čemi 10000 pred Kr.) a v oblasti dnešného Mosulu (napr. M'lafaat, Karím Šáhir 9000 – 8000 pred Kr.) – z ktorých bol prinajmenšom M'lafaat stálym sídlom. V spodnej vrstve v Záví Čemi bola objavená domestikovaná ovca (okolo 9000 pred Kr.). Obchod v týchto oblastiach smeroval ku zdrojom obsidiánu v okolí jazera Van a z krajín vzdialených asi na juh sa dovážal bitúmen používaný na upevňovanie kombinovaných nástrojov.
Neolit (8000 – 5000 pred Kr.).
Sever.
V neolite (mladšej kamennej dobe) vznikla ako prvá tzv. džarmská kultúra (približne 8. a 7. tisícročie, iné pramene: 6750 – 6500 pred Kr.) s hlavným náleziskom v meste Kal'at Džarmo (tiež: Džarmo) pri najsevernejšej časti rieky Dijalá v severovýchodnom Iraku. Ide o poslednú akeramickú kultúru. Niet tu diskontinuity medzi akeramickou a neskoršou keramickou fázou. Hlavným zdrojom obživy bolo poľnohospodárstvo, chovali sa koza a psy, lovili sa diviaky, ovce, tury, ryby a iné, zbierali sa slimáky, žalude a pistácie. Potraviny sa uschovávali v kamenných misách a vypálených priehlbniach v zemi. Domy pozostávali z viacerých malých miestností, boli z prútia a omietnuté hlinou, neskôr mali kamenné podmurovky a kozuby. Túto kultúru nakoniec prekryla hassúnska kultúra, niektoré sídliská džarmskej kultúry (napr. Tell Šemšára) zostali však akeramickými až do nástupu neskorej hassúnskej príp. sámarrskej kultúry (pozri ďalej).
Podobný vývoj sa odohral západnejšie, čiže na pláňach severného Iraku (Asýria). Akeramické kultúry sú doložené v Sindžáre a v okolí Tell Afaru a niet diskontinuity s neskoršími keramickými fázami. 
Významnou kultúrou na severe bola ummdabagíjska kultúra (podľa osady Umm Dabagíja) okolo roku (azda pred rokom) 6000 pred Kr. (iné pramene 6000 – 5500 pred Kr.), ktorú potom prekryla hassúnska kultúra (pozri dole). V tejto kultúre sa poľnohospodárstvu opäť veľmi nevenovali (dovoz väčšiny obilia), ale lovili onagery a gazely, spracúvali kože a obchodovali s nimi. Druhou osadou tejto kultúry bolo Tell Sotto pri Tell Afare, ktoré medzi ummdabagíjskou a neskoršou hassúnskou vrstvou obsahuje vrstvu neidentifikovanej kultúry.
Ďalej existovala v rokoch 6500 – 5500 pred Kr. (iné pramene 5800 – 5500/5000 – 4400 pred Kr.) v Asýrii hassúnska kultúra/chassunská kultúra (a v Sýrii súčasne kultúra Amuk). Významné sídliská hassúnskej kultúry boli Tell Hassúna, Jarim Tepe, Kal'at Džarmo, Ninive a Umm Dagabíja. Nachádzala sa približne medzi riekami Chábur a Horný Záb. Išlo o prvú keramickú kultúru v Mezopotámii (úžitková keramika i jemná zdobená). Jej pôvod je nejasný, azda pôvodne pochádza z okolia Mardinu a Diyarberkiru. Táto kultúra prevzala zo severozápadného Iránu poľnohospodárstvo, pluh a trstené obydlia i drevené obydlia s hlinenými základmi. 
V rokoch 6000 – 5000 pred Kr. (iné pramene 5600 – 5000 /4400 – 3700 pred Kr.) existovala v Asýrii sámarrská kultúra. Nachádzala sa približne na území Hassúnskej kultúry plus na území dolu až po Sámarrá. Významné náleziská sú sámarrá, Tell as-Sauván, Čóga Mami a Tell Abada. Prvýkrát tu máme nálezy zavlažovacích kanálov (Čóga Mami pri Bagdade), ktoré umožnili, aby sídla (od roku 5000 pred Kr.) vznikali aj v južnejších častiach Mezopotámie, kde boli potrebné zavlažovacie a odvodňovacie techniky. Pôvod je nejasný, niektorí sa domnievajú, že pochádza z Iránu, každopádne nevznikla z hassúnskej kultúry. Objavujú sa už stavby majúce tri miestnosti a charakteristická keramika. Sámarrské nádoby majú pozoruhodnú výtvarnú a technickú úroveň a rozmanité tvary. Náboženstvo bolo odlišné od náboženstva halafskej kultúry. 
V rokoch 5500 – 4000 pred Kr. (iné pramene 5500 – 4500/4400 – 3700 pred Kr.) existovala v severnej Mezopotámii halafská kultúra (chaláfska kultúra). Tiahla sa v širokom páse od rieky Karche (Irán) ponad Bagdad až k Stredozemnému moru v Sýrii a dnešnom juhovýchodnom Turecku. Centrom bola severná Mezopotámia a severovýchodná Sýria. Významné náleziská sú Tell Halaf, Tell Hassúna, Tell Brak, Šagar Bazar, Jarim Kepe, Tell Arpačíja, Tepe Guara a Ninive. Jej pôvodcom je zrejme nejaký ľud, ktorý prišiel zo severu. Hlinené základy obydlí i (malých) svätýň boli už z drveného kameňa. Uctievali bohyňu-matku (podobnú neskoršej Ištar) a boha-byvola (pravdepodobne boha Mesiaca). Kultúra je známa najmä peknými nádobami s farebnou maľovanou výzdobou s geometrickými, rastlinnými aj figurálnymi motívmi. Bola to prvá kultúra v Mezopotámii, ktorá používala kovy (meď a olovo).
Predchádzajúce štyri kultúry sa čiastočne prekrývali (časovo i geograficky). Z vývojového hľadiska je však rozdiel v tom, že sámarrská kultúra hassúnsku kultúru vystriedala, kým halafská kultúra zo sámarrskej vznikala postupne a sčasti súbežne. Pre ďalší vývoj bola zrejme najdôležitejšia sámarrská kultúra.
Juh.
Hoci sa väčšina laikov domnieva, že prvé sídla vznikli v Sumeri, čiže v južnej Babylonii, nie je tomu tak. Prvé ľudské sídliská v Babylonii sa na rozdiel od severu objavili pravdepodobne až v druhej polovice 6. tisícročia pred Kr., určite však až okolo roku 5000 pred Kr., a to pravdepodobne najskôr v Eridu (Eridu bolo podľa sumerskej tradície najstarším mestom na svete).
Okolo roku 5000 – 4500 pred Kr. (iné pramene 4200 – 3800 pred Kr.) existovala v Babylonii kultúra Eridu-Hádždží Muhammad (pozri pod obejdská kultúra), ktorá sa často považuje za prvú fázu obejdskej kultúry. Náleziská sú Eridu, Hádždží Muhammad, Ur, Tell Ubajd (Obejd), Nippur a Rás el-Amjá. Hojne sa už používali kanály. Sídliská sú ešte stále dedinami. V Eridu vznikol prvý chrám na terase (prototyp budúcich zikkuratov).
Chalkolit (5000 – 3500 pred Kr.).
V období chalkolitu (medenej doby) sa už častejšie objavujú aj ozdoby a prístroje z medi a zriedkavo aj z vzácnych kovov. Centrum vývoja sa definitívne presúva do Babylonie, t. j. južnej Mezopotámie. Tvoria sa základné rysy budúcej mezopotámskej civilizácie. Vznikajú zárodky budúcich miest a zložitejšie formy ekonomickej a spoločenskej organizácie. 
V rokoch 5000 – 3500 pred Kr. (iné pramene 4200 – 3300 pred Kr.) existovala obejdská kultúra(= ubajdská kultúra), zahŕňajúca kultúru Eridu-Hádždží Muhammad (pozri hore) a vlastnú (príp. vrcholnú) Obejdskú kultúru. Nachádzala sa spočiatku len v Babylonii, ale jej konečný rozsah bol približne na území Halafskej kultúry plus Babylonia, t. j. od Sýrie až po Perzský záliv (sčasti okrem Mezopotámie v užšom zmysle). Najvýznamnejšie náleziská sú Eridu a Tell Avajlí, ďalšími sú Ur, Uruk, Hádždží Muhammad, Girsu, Nippur, Čóga Mami, Tell Madhúr, Tell Arpačíja, Tepe Guara, Tell Brak, Šagar Bazar a samozrejme Tell Ubajd (Obejd). Vznikali už veľké verejné stavby (chrámy) a formovali sa prvé mestá. Kultúra na konci zaznamenala istý úpadok. Obejdská kultúra v severných oblastiach bola trocha odlišná od juhu – častejšie sa používajú kovy (pre blízkosť Arménska bohatého na kovy), maľby majú iné a bohatšie motívy, svätyne vyzerajú trochu inak a aj domy sú inakšie (okrúhle stavby rozdelené na väčší počet miestností).
Začiatok staroveku – vznik mezopotámskej civilizácie (3500 – 3000 pred Kr.).
Sumeri a Semiti.
Po roku 3800 pred Kr. (t. j. v polovici 4. tisícročia pred Kr.) v dôsledku častých dažďov stúpli moria, ktoré spôsobili potopy v nížinách a sú zdrojom (aj biblických) povestí o potope. Zároveň sa však stali priechodnými púšte, čo umožnilo migrácie obyvateľstva. 
Podľa väčšinového názoru Sumeri (Sumerovia), prvé mezopotámske etnikum známe podľa mena, prišlo do južnej Babylonie z východu najneskôr v čase po vzniku (t. j. 3500 resp. 3300 pred Kr.) alebo v čase pred vrcholom (t. j. pred 3300 resp. 3100 pred Kr.) uruckej kultúry (pozri dolu), čiže boli nositeľmi (vrcholu) tejto kultúry. Je možné, že prišli už počas obejdskej kultúry, a že boli jej nositeľmi. Sumeri pravdepodobne neboli pôvodnými obyvateľmi tohto územia, existujú ale aj opačné názory. Podľa jazykovedcov prišli Sumeri z Indie. Podľa iných názorov Sumeri prišli do Mezopotámie až okolo roku 2600 pred Kr., takže nálezy zo staršieho obdobia treba pripísať nejakému neznámemu inému národu.
Po sumersky sa v Mezopotámii aktívne hovorilo až približne do roku 2000 pred Kr. Podľa obrázkov sa delili na skupinu s dlhými lebkami a skupinu s krátkymi lebkami (armenoidný typ). 
Okrem Sumerov do oblasti prišli aj Semiti (neskorší Akkadi). Prišli zo severozápadnej Afriky ako kočovníci do Mezopotámie v užšom zmysle (t. j. severozápad) – neskôr aj do severnej Babylonie – najneskôr na začiatku Ranodynastického obdobia (pozri dolu), ale predpokladá sa, že prišli tesne po alebo pred Sumermi.
Urucká kultúra, vznik písma (3500 – 3200 pred Kr.).
V rokoch 3500 – 3200 pred Kr. (iné pramene 3300 – 3000 pred Kr.) prakticky v celej Mezopotámii existovala urucká kultúra (=kultúra Uruk-Gaura), ktorá nadviazala na výsledky obejdskej kultúry. Významné náleziská sú Uruk, Eridu, Ur, Nippur, Tepe Gaura, Habúba Kabíra a Džebel Arúda. Počiatočná fáza je slabo dokumentovaná. Sídla na severe sa často vyčleňujú ako paralelná gaurská kultúra (podľa Tepe Gaura). V posledných rokoch siahala Urucká kultúra až do Sýrie. Vplyv mala aj v juhozápadnom Iráne (územie neskôr nazývané Elam). Keramiku uruckého typu (ktorá je spravidla jednofarebná – červená alebo sivá) nachádzame v južnej Babylonii a ďalej na severozápade. Gaurská kultúra sa zas vyznačuje zvláštnymi svätyňami a bohatým umením rezby pečatidiel (pečatidlá používali už neolitické kultúry). Steny chrámov zo sušených tehál zvonka zdobili mozaiky z farebných kolíkov z vypálenej hliny alebo z vápenca (Uruk); na iných miestach zas chrámové steny zdobili nástenné maľby s figurálnymi námetmi (Tell Ukajr).
Po roku 3300 (iné pramene 3100) pred Kr. urucká kultúra dosiahla svoj vrchol najmä v južnej Babylonii (vznik prvej tzv. vyspelej kultúry). V Uruku sa vtedy objavili monumentálne trojloďové 80-metrové svätyne (na terase z tehál) s pestrými mozaikami. Namiesto dovtedajších pečiatkových pečatidiel sa zjavili valcovité pečatidlá (pečatné valčeky; vznikli súčasne aj v susednom Elame), ktoré zostali typickými pre Mezopotámiu až do jej zániku. Odtláčali sa do hliny. Krajina pozostávala z niekoľkých mestských centier obklopených závislými sídlami. Všetka pôda bola vlastníctvom chrámu (svätyne), ktorý bol náboženským i svetským centrom mesta a bol asi zasvätený miestnemu božstvu. Chrámoví ekonomickí úradníci neskorouruckého obdobia sú aj autormi najstaršieho písma na Zemi, ktoré potom od Sumerov pravdepodobne prevzali Indovia a Egypťania. Najstaršie hlinené tabuľky s písomnými záznamami pochádzajú z Uruku (vrstva Uruk IV). Pred rokom 3000 pred Kr. sa písmo používalo len pre zoznamy a účtovné záznamy, písalo sa na hlinené tabuľky. Grafémy tohto obrázkového písma sa už v džemdetnasrskom období, ale najmä v ranodynastickom období (pozri ďalej), stávali abstraktnými a menili svoj výzor na charakteristické „kliny“. Tak vzniklo tzv. klinové písmo, ktoré sa dlho používalo v celej Prednej Ázii. Paralelne vzniklo okolo roku 3000 pred Kr. v západnom Iráne podľa vzoru uruckého písma odlišné písmo – protoelamské písmo. Vznikajú skutočné mestá, formuje sa vládnuca vrstva, nastal technologický pokrok vo všetkých oblastiach, rozširuje sa používanie kovov, začína výroba bronzu a iných zliatin. V Uruku rozlišovali štyri „stupne“ sveta: rastliny, živočíchy, človek a najvyššie svet bohov. Ľudia žili vo viacgeneračných domácnostiach a obydliach.
Džemdetnasrská kultúra (3200 až 3000 pred Kr.).
V rokoch 3200 až 3000 pred Kr. (iné pramene 2950 – 2750 pred Kr.) existovala v Babylonii a v Mezopotámii v užšom zmysle džemdetnasrská kultúra, ktorá sa často považuje za neskorú fázu Uruckej kultúry (súhrnne potom urucko-džemdetnasrská kultúra). Významné náleziská sú Uruk, Džemdet Nasr (pri Kiši), Tutub a Ešnunna. Vznikla pravdepodobne v dôsledku nových migrácií, ktoré spôsobili zničenie veľkých chrámov v Uruku. Centrom zostáva južná Babylonia (Sumeri). Na severe došlo pravdepodobne k vzniku nejakej ríše. Keramika je opäť viacfarebná, výzdoba stien svätýň je iná ako predtým. Prevzali sa podstatné prvky uruckej kultúry. Chrámy boli rozsiahle, prvýkrát na vyvýšenej terase. Rozvíjal sa typ so stredovou halou a bočnými menšími priestormi (Biely chrám v Uruku). Hlinené tabuľky sa objavili v Džemdet Nasri a Tell Ukvajri. Počet znakov je už vyšší, čo sa niekedy zdôvodňuje vyšším počtom ovládajúcim písmo. Úspešne sa rozvíjalo remeslo. 
Sumerské písmo sa už používa aj pre jazyk Semitov v severnej Babylonii, ktorých už môžeme nazvať Akkadi (hoci to meno dostali až neskôr). Akkadi sa menia z kočovných pastierov na roľníkov a mešťanov a sčasti preberajú slová, kultúru a remeslo Sumerov.
Ranodynastické obdobie (3000 – 2340 pred Kr.).
V rokoch 3000 až 2340 pred Kr. (iné pramene 2750 až 2350 pred Kr.) nasledovalo v Mezopotámii tzv. ranodynastické obdobie. Najvýznamnejšie náleziská sú Kiš, Ešnunna, Tutub, Ur, Uruk, Šuruppak, Tell Adžrab, Lagaš, Girsu, Umma, Abú Salábích a Nippur. Obdobie sa asi začalo vpádmi z Iránu, ktoré spôsobili viacero zmien. 
V tomto období sa v Mezopotámii formujú mestské štáty. Na ich čele stáli dedičné vladárske dynastie. Centrum tvorili mestské štáty v Babylonii, ale obdobie sa týka aj mestských štátov v susedných oblastiach, napr. v Sýrii (Ebla, Mari) a juhozápadnom Iráne (Súsy). V samotnej Mezopotámii existovalo asi 30 rôzne spolupracujúcich aj bojujúcich mestských štátov. K etnickému zloženiu pozri Džemretnasrská kultúra. Na opis dejín sú už k dispozícii početné písomné pramene (mestské archívy hlinených tabuliek, stavebné nápisy) z rôznych oblastí života (i slovníky a zmluvy). Dôležitým prameňom je Sumerský kráľovský zoznam napísaný asi až okolo 2000 pred Kr., ktorý opisuje dynastie panujúce v rôznych mestách od najstarších dôb (prvých panovníkov vládnucich pred potopou však historici ignorujú, lebo podľa zoznamu vládli a žili aj niekoľko sto rokov). 
V sociálnej oblasti sa niekedy v tomto období oddelila svetská moc (dedičný vládca/kráľ „lugal“ v paláci) od predtým jedinej náboženskej moci (najvyšší správca/veľkňaz „en(si)“ v chráme/svätyni). Monumentálne svätyne sa zmenšili a zato sa zjavili prvé veľké (svetské) paláce (v Kiši okolo 2700 pred Kr.). Každé mesto malo svojho vlastného najvyšieho boha. Okrem toho sa (asi už aj pred ranodynastickým obdobím) rozlišovali dva druhy tzv. „domácností“: súkromné domácnosti a inštitucionálne domácnosti. Súkromné domácnosti boli viacgeneračné príbuzenské rodiny bývajúce a pracujúce v/pri jednom dome. Mali 20 až 30 členov a združovali sa do rodov, ktoré kolektívne vlastnili (a prípadne predávali) pôdu. Inštitucionálne domácnosti boli „chrámové domácnosti“ zložené z najvyššieho správcu a jemu podriadených zamestnancov, rodiny, vojakov, kultových osôb a pod. a „palácové domácnosti“, zložené z vládcu a jemu podriadených obdobných osôb. Zamestnanci boli asi odmeňovaní v naturáliách. Inštitucionálne domácnosti časť pôdy, ktorú vlastnili, dávali ako odmenu zamestnancom a časť tiež prenajímali tretím osobám. 
Prvá fáza Ranodynastického obdobia (3000 – 2600 pred Kr.) je známa len nedostatočne, lebo písomné pramene sú zriedkavé. Druhá (2600 – 2340 pred Kr.) je naopak zdokumentovaná dobre. Najdôležitejšími mestami v prvej fáze boli Kiš a Uruk. V meste Uruk vládol niekedy na začiatku tohto obdobia Gilgameš (možno 2800 pred Kr.), ktorý je aj údajným staviteľom nájdených veľkých hlinených hradieb okolo Uruku. V meste Kiš vládol niekedy v tomto období „kráľ Kiša“ Mebaragesi, prvý vládca potvrdený súdobými nápismi (podľa Sumerského kráľovského zoznamu vládol 900 rokov). Prestížny titul „kráľ Kiša“ nosili aj vládcovia iných miest. Nástupca a syn Mebaragesiho bol Akka, ktorý bojoval s Gilgamešom. Okolo roku 2600 pred Kr. v Kiši vládol Mesalim, ktorý prvý dokázateľne prechodne ovládal/združil viaceré mestské štáty. 
Najdôležitejším mestom druhej fázy bol bohatý Ur s dôležitým prístavom, ďalej mesto Šaruppak (dnes Fára), vtedy jedno z najväčších miest (, 15 000 – 30 000 obyvateľov) s dôležitým archívom a mesto Lagaš takisto s dôležitým archívom. V meste Ur založil Mesanepada okolo 2500 tzv. 1. urskú dynastiu, ktorá zbohatla vďaka intenzívnemu obchodu. Známe sú kráľovské hroby so zlatými, striebornými a pod. bohatými predmetmi z tohto mesta. Mesto Lagaš bojovalo (asi od 2600 pred Kr.) niekoľko generácií so susedným mestom Umma o pohraničné oblasti. Lagašský kráľ Eanatum (okolo 2470 pred Kr.) z tzv. 1. lagašskej dynastie (asi 2500 – 2340 pred Kr.) prechodne ovládol väčšie územie (v celej Babylonii, v Asýrii, v Mari aj v Elame), tiež prijal titul „kráľ Kiša“ a naďalej bojoval s Ummou. Boje s Ummou ukončil až kráľ Uruku a Ummy Lugalzagezi (2355 – 2340 pred Kr.), keď dobyl a spustošil Lagaš. Urobil tak v čase keď tam vládol Uru-ini-gina (Urukagina) posledný člen 1. lagašskej dynastie, ktorý vraj uskutočnil rozsiahle sociálne reformy (boj proti korupcii a honbe za peniazmi kňazov). Lugalzagezi neskôr dobyl územia v Babylonii, prenikol až k Stredozemnému moru a bol na najlepšie ceste vytvoriť v Babylonii prvý jednotný štát, v čom mu však zabránil akkadský Sargon (pozri ďalej).
Akkadské obdobie (2340 – 2159 pred Kr.).
V rokoch 2340 až 2159 pred Kr. (iné pramene 2330 až 2150 pred Kr.) nasledovalo v Mezopotámii akkadské obdobie (Akkadská ríša). Najvýznamnejšie náleziská sú Adab, Ešnunna, Tutub, Sippar, Gasur (Nuzi), Tell Brak. 
Obdobie sa začína roku 2340 pred Kr., kedy Sargon I. (Šarru-kín I.), kráľ Kiša, porazil ummského (sumerského) kráľa Lugalzageziho, čím ovládol prakticky celú Babyloniu. Sargon bol pôvodne hlavný komorník kráľa Kiša menom Ur-Zababu, ale potom ho zvrhol, porazil Lugalzageziho a hlavným mestom svojho akkadského (čiže semitského) štátu urobil mesto Akkad, ktorého poloha dnes nie je známa (niekde pri Sippare a Kiši). Sargon vytvoril prvú ríšu v dejinách. Podľa (nesúdobých) literárnych textov Sargon následne dobyl rozsiahle územie od Stredozemného mora až po Perzský záliv. Nie je isté, či natrvalo ovládol, ale každopádne bojoval, aj s týmito územiami: Ebla (veľmi významné sýrske mesto), Cyprus, Kréta, Magan (asi Omán), Dilmun (asi ostrovy Bahrajn a Failaka) a stredná Anatólia.
Sargonov syn a nástupca Rimuš (2283 – 2275 pred Kr.) musel neustále potláčať vzbury v ríši, najmä v južnej Babylonii, pretože mestá chceli obnoviť svoju nezávislosť. Jeho nástupca a brat Maništušu (2274 – 2260 pred Kr.) mal rovnaké problémy. Významný vládca bol Narám-Sín (2259 – 2223 pred Kr.), ktorý opäť skonsolidoval kráľovskú moc v ríši a viedol aj boje v Iráne, Elame a Sýrii. Prvýkrát do určitej miery ovládol aj severnú Mezopotámiu, po prvýkrát sa uňho stretávame s kultom žijúceho panovníka (nechal sa uctievať ako boh). Narám-Sín podporoval umenie. 
Počnúc vládou Šar-kali-šarrího (2222 – 2198 pred Kr.) sa začína obdobie úpadku a písomných správ je veľký nedostatok. Viedli sa jednak vnútorné boje a jednak boje proti prenikajúcim Gutejcom a Lullubejcom z východu, semitským Amorejcom zo západu a Churritom zo severu (horný tok Chábúru a pod.). Od akkadského štátu sa postupne opäť poodtŕhali mestské štáty, ktoré začali medzi sebou bojovať. Akkadský štát definitívne zanikol roku 2159 pred Kr., kedy Gutejci pustošivým vpádom zničili Akkad.
V tomto období dejín vznikali nápisy v akkadčine. V dôsledku prevzatia klinového písma pre akkadčinu sa celý systém písma stal značne komplikovaný, veľa znakov bolo viacznačných. Zapisovali sa 4 samohlásky. V oblasti výtvarného umenia došlo k uvoľneniu štýlu v porovnaní s abstraktným sumerským umením. Významnú úlohu v štáte hrali inštitúcie (kráľovský palác a chrámy jednotlivých božstiev), existoval ale aj súkromný sektor. V ekonomike zrejme došlo ku koncentrácii pozemkového majetku v rukách panovníkov, ktorí ju dokázateľne vo veľkom jednak skupovali od rodových skupín a jednak vyvlastňovali v dobytých oblastiach.
Gutejci a lagašský štát (2159 – 2109 pred Kr.).
Roku 2159 pred Kr. Gutejci ovládli (najmä) severnú časť Babylonie (bývalého akkadského štátu), zatiaľ čo na juhu sa znova „aktivovali“ viaceré sumerské metstké štáty, predovšetkým Lagaš a potom Ur (tzv. sumerská renesancia).
Gutejci (2159 – 2116 pred Kr./k 2159 – 2068).
O Gutejcoch z Iránu sa vie málo. Ich etnicita je neznáma. Ich hlavné mesto bolo asi pri meste Adab. Gutejcom sa nepodarilo vytvoriť centralizovaný štát, čiže Mezopotámia bola viac či menej opäť rozdrobená na mestské štáty pod rôznym vplyvom Gutejcov. Sumerský kráľovský zoznam uvádza, že Gutejci panovali v Mezopotámii asi 100 rokov (čiže už aj čiastočne pred rokom 2159).
Vládca mestského štátu Uruk Utu-chengal (2116 – 2110 pred Kr.) (predošlí vládcovia Uruku sú neznámi) roku 2116 pred Kr. (k2068 pred Kr.) porazil gutejského náčelníka Tirikana, čím definitívne vyhnal Gutejcov zo Sumeru. Utu-chengal nato rýchlo ovládol niekoľko miest v Babylonii, ktoré potom spravovali jeho miestodržitelia. 
II. lagašská dynastia (2164 – 2109 pred Kr./k do 2061).
Najviac dokladov z južnej Babylonie máme o mestskom štáte II. dynastie z Lagaša, ktorá vládla v mestách Lagaš a Girsu. Hlavným mestom bolo Girsu. 
Hoci bol štát rozlohou veľmi malý, jeho vplyv (najneskôr) od čias Ur-baby (2164 – 2144 pred Kr.), zakladateľa dynastie, siahal oveľa ďalej. Načas k štátu patrili aj vzdialené sumerské mestá (Ur, Nippur, Adab, Uruk, Bad-tibira). Lagašský štát zaznamenával ekonomický a kultúrny rozkvet. Hlavnými božstvami štátu boli Ningirsu, bohyňa Baba a Gatumdug. Najdôležitejším panovníkom bol Gudea (2144 – 2124 pred Kr./k okolo 2060 pred Kr.), jeden z najznámejších mezopotámskych vladárov vôbec. Za jeho vlády napríklad patrilo k lagašskému štátu aj Eridu. Preslávil sa stavbami veľkých chrámov, vojenskými úspechmi, podporovaním umenia a literatúry. Zachovalo sa veľa jeho sôch z dioritu, ktorého zobrazujú ako zbožného modliaceho sa. Veľmi významný je jeho hymnus pri príležitosti stavby chrámu zvaného Eninnu, napísaný na dvoch hlinených valcoch.
Za Gudeových nástupcov už moc lagašského štátu opäť slabla, pravdepodobne v dôsledku rastúceho vplyvu Uruku. Roku 2109 pred Kr. (k2061 pred Kr.) posledného vládcu z tejto dynastie menom Nammachani (2113 – 2109 pred Kr.) porazil a zabil vládca mesta Ur Ur-Nammu, zakladateľ tzv. III. urskej dynastie, ktorý bol pôvodne miestodržiteľom jeho brata Utu-chengala z Uruku, ale neskôr sa od neho odtrhol. Lagašský štát bol pripojený k Uru.
Obdobie III. urskej dynastie (Ur III) (2111 – 2003 pred Kr./k 2064 – 1955 pred Kr.).
Jedným z miestodržiteľov sumerského Utu-chengala z Uruku (pozri hore) bol jeho brat Ur-Nammu, ktorému bol pridelený Ur, hlavné centrum mesačného boha Nannu. Roku 2111 pred Kr. (k2064) sa Ur-Nammu (2111 – 2094/k2064 – 3046 pred Kr.) od svojho brata odtrhol a založil tak tzv. III. urskú dynastiu (Ur III) v meste Ur. Krátko nato dobyl Lagaš (2109), Uruk a iné mestá v Babylonii. Za jeho vlády vznikli (napr. v Ure) prvé klasické stupňovité pyramídy (zikkuraty), tvorené svätyňou stojacou na troch stupňovitých terasách s pravoúhlym pôdorysom. Urnammu zaviedol titul „kráľ Sumeru a Akkadu“, čo svedčí o tom, že sa ešte rozlišoval semitský sever Babylonie (Akkad) a prevažne sumerský juh Babylonie (Sumer).
Ur-Nammov syn Šulgi (2093 – 2046 pred Kr./k 2046 – 1998) ovládol celú Babyloniu plus Asýriu a Elam (čiže územie od Perzského zálivu po Ninive). Po zhruba 100 rokoch tak znova obnovil centrálne vedenie (aspoň) pre celú Babyloniu. Uskutočnil aj veľa rôznych reforiem na upevnenie centralizovanej moci. On (alebo jeho otec) dal spísať zbierku právnych predpisov, vykonal daňovú reformu (boli centrálne zhromaždištia odvedených naturálií, ktoré sa potom znova redistribuovali), reformu administratívneho aparátu, zaviedol jednotný kalendár pre celý štát, obnovil božský kult kráľa. Počnúc jeho vládou nadobudli sumerské literárne diela (hymny, žalospevy, mýtické básne, diskurzy a pod.) svoju klasickú podobu.
Šulgiho nástupcovia (Amar-Sín 2045 – 2037, Šu-Sín 2036 – 2028, Ibbi-Sín 2027 – 2003) už museli svoj štát brániť proti útokom zvonka. Zintenzívnili sa – už od akkadského obdobia prebiehajúce – útoky západosemitských Amorejcov (Amoriti) zo západu ako aj Elamitov (z Elamu) a Churritov. Šu-Sín proti Amorejcom dokonca v roku 2032 dal postaviť v severnej Babylonii dlhý múr. Dôsledkom týchto bojov sa postupne provinční miestodržitelia odtŕhali od urského štátu a vytvárali nezávislé mestské štáty (napríklad Isin a Larsa), takže Ibbi-Sín už ovládal len okolie Uru. Po dlhšej vojne Uru s Elamom nakoniec Elamiti roku 2003 (k1955) pred Kr. dobyli Ur a pripojili ho k svojmu štátu, čím sa skončila doba uruckej dynastie. O tomto vznikli známe literárne skladby Nárek nad skazou Uru a Nárek nad skazou Sumeru a Uru.
Štát tretej urskej dynastie bol vysoko centralizovaný. Bol rozdelený na provincie, ktoré sa asi kryli s bývalými mestskými štátmi. Na ich čele stál miestodržiteľ (ensi) a kráľovi podliehajúci vojenskí velitelia (šagina). Kráľ (štát, palác) hral rozhodujúcu úlohu v ekonomike – kontroloval prakticky výrobné faktory pôda a kapitál a na kráľovských pozemkoch a v palácových dielňach zamestnával veľmi veľa ľudí odmeňovaných v naturáliách prípadne prídelmi pôdy. Rovnako významné boli chrámy, ktoré však boli pod kontrolou kráľa (ich hospodárenie kontroloval miestny ensi, museli odvádzať prebytky kráľovi a pod.). Aj chrámy však kontrolovali a prenajímali časť pôdy a zamestnávali ľudí. V chrámoch alebo ich dielňach asi pracovali aj vojnoví zajatci a otroci, ktorých však bolo veľmi málo. Zamestnávali sa nie len dospelí, ale aj deti, ženy a starci. Tretím „sektorom“ boli súkromníci – pôda v súkromnom vlastníctve a súkromní obchodníci a remeselníci – ktorých podiel na hospodárstve sa dnes už dá len hádať.
Starobabylonsko-staroasýrske obdobie (2003 – 1594 pred Kr./k 1955 – 1531).
V tomto období existovalo v Mezopotámii najprv veľa mestských štátov, z ktorých sa postupne najdôležitejším stal Babylon, ktorý si ich za Chammu-rabiho podmanil. Boli to najmä Isin, Larsa, Aššur, Babylon, Ešnunna, Dér, Mari a (štát) Elam. Dole budú uvedené najdôležitejšie z nich. Všetky sa snažili stať sa akýmisi nástupcami urského štátu. Dôležitým faktorom boli od tohto obdobia semitskí pôvodne kočovní Amorejci (pozri hore), ktorí už zakladali aj vlastné osady na sumerskom území, dávali sa najímať ako sezónni pracovníci a v mnohých mestách sa stali kráľmi (čiže celé dynastie boli amorejské, čiže semitské a nie sumerské). Dôsledkom bolo, že sa približne do konca starobabylonského obdobia Sumeri úplne asimilovali (semitizovali). Sumerčina však ešte používala ako kultový jazyk až do čias helenizmu a babylonská duchovná kultúra bola dvojjazyčná sumerská a akkadská (podobne sa v európskom stredoveku používala latinčina).
Isin (2017 – 1794 pred Kr./k 1969 – 1732).
Zakladateľom tohto štátu a isinskej dynastie bol Išbi-Erra (2017 – 1985 pred Kr.), pôvodne vojenský veliteľ urského štátu narodený v Mari (na dnešných iracko-sýrskych hraniciach), ktorý bol poverený správou Isinu, a ktorý tu roku 2017 vytvoril vlastný štát. Išbi-Erra postupne zjednotil časť Babylonie (napr. Ur, Uruk, Eridu a Nippur), prevzal správny systém uruckého štátu.
Koncom vlády Lipit-Ištara (1934 – 1924 pred Kr.), ktorý vydal sumerskú zbierku zákonov, význam Isinu značne klesol, keď mu susedná Larsa dobyla významný Ur, čím stratil kontrolu nad južnou Babyloniou.
Larsa (2025 – 1763 pred Kr./k 1961 – 1700).
Aj tento štát sa svojho času odtrhol od uruckého štátu. Prvým vládcom bol Naplánum (2025 – 2005), zakladateľ amorejskej dynastie larských vládcov. Kráľ Gungunum (1932 – 1906 pred Kr.) sa zmocnil Uru.
Najdôležitejší boli poslední vládcovia Varad-Sín (1834 – 1823 pred Kr.) a jeho brat Rím-Sín (1822 – 1763 pred Kr.), ktorí už ovládli významné mestá v Babylonii (Ur, Uruk, Girsu, Eridu, Nippur). Roku 1794 Larsa dobyla aj Isin. 
Aššur (Asýria, Staroasýrske obdobie) (cca 2000 – 17 stor. pred Kr./ k 1935 – 16. stor.).
Na úvod rekapitulácia predošlých dejín oblasti: Obyvatelia (geografickej) Asýrie boli výsledkom zmiešania nostiteľov Halafskej a Sámarrskej kultúry so Semitmi, ktorí prišli v 4. tisícročí. V 4. tisícročí tu bola Urucká kultúra. Okolo roku 3000 pred Kr. bola severná Asýria centrom tzv. kultúry Ninive 5. Samotné mesto Aššur bolo osídlené od prvej polovice 3. tisícročia pred Kr. Okolo roku 2300 pred Kr. sa Aššur a (geografická) Asýria stali súčasťou akkadského štátu, potom boli na južných štátoch opäť nezávislí a okolo roku 2070 pred Kr. zas boli súčasťou štátu III. uruckej dynastie. Okolo roku 2000 pred Kr. sa Aššur opäť stal nezávislým mestským štátom, ktorý zatiaľ ovládal len malé územie okolo mesta. 
Až od začiatku 2. tisícročia máme o Aššure a jeho štáte bližšie informácie. V 19. a 18. storočí (k 1860 – 1730 pred Kr.) sa v Malej Ázii – mimo asýrskeho štátu – rozvíjali početné asýrske obchodné kolónie s centrom v Kaneši. Asýrsky štát mal z nich veľké zisky. Obchodovalo sa s meďou, cínom a látkami. O prvých vládcoch samotného Asýrskeho štátu (vtedy s hlavným mestom Aššur) sa dozvedáme len z neskoršieho nespoľahlivého Asýrskeho kráľovského zoznamu. Prvým známym vládcom bol podľa neho zrejme okolo roku 1960 Puzur-Aššur I. Viac už vieme o amorejskej dynastii, ktorá sa zmocnila vlády v Aššuri roku 1815 pred Kr.(k1750). Zakladateľom tejto dynastie bol Šamší-Adad I. (1815 – 1782 pred Kr. / k 1750 – 1717). Tento postupne ovládol celú severnú Mezopotámiu vrátane dôležitého mestského štátu Mari. Novým hlavným mestom sa stal Šubat Enlil (asi dnešný Tell Lejlán). 
Po smrti Šamší-Adada bola ríša rozdelená medzi jeho synov Išme-Dagana (oficiálne kráľ), ktorý vládol z Ekallátumu (dnes neznáme mesto) a Jasmach-Adada, ktorý dostal Mari. Jasmach-Adad Mari stratil a Mari sa opäť stalo nezávislé pod vládou Zimri-Lima (1782 – 1759 pred Kr.). Aj Išme-Daganova moc sa obmedzila na centrálnu časť Asýrie. Niektoré dôležité asýrske mestá potom prechodne dobyl Chammu-rabi z Babylonu (pozri ďalej). Nasledujúce dejiny asýrskeho štátu asi do roku 1500 sú prakticky neznáme. Išme-Daganovi nástupcovia vládli zrejme z Aššuru, ich mená sú známe, ale inak už prakticky nič. Vieme však, že okolo roku 1700 (k1635) sa v Aššure dostal k moci Adasi, a tým aj nová dynastia.
Babylon (1894 – 1594 pred Kr./k 1830 – 1531).
"Hlavný článok:Chammu-rabi"
Mesto Babylon zrejme vzniklo v 3. tisícročí pred Kr., no spočiatku bolo úplne bezvýznamné. To sa zmenilo nástupom amorejského panovníka menom Sumuabum (1894 – 1884 pred Kr.), zakladateľom tzv. prvej babylonskej dynastie (1894 – 1594 pred Kr.). Za Sumuabových nástupcov Babylon ešte ovládal len okolité územia (Kiš, Dilbat, Sippar, Borsippu a pod.). 
Najväčšiu zmenu spôsobil kráľ Chammu-rabi (Chammurapi) (1792 – 1750 / k 1729 – 1686 pred Kr.). Šikovne využívajúc spojenectvá s inými mestskými štátmi a štátmi (Mari, Asýria, Elam, Sýria) dobyl rozsiahle územia. Roku 1764 pred Kr. dobyl Ešnunnu, o rok neskôr aj Larsu a nakoniec Mari, čím mal pod kontrolou celú Babyloniu a Mezopotámiu v užšom zmysle. Potom dočasne dobyl aj niektoré časti Asýrie (Aššur, Ninive a pod.). Chammu-rabi sa staral o vybudovanie centralizovaného administratívneho aparátu, preslávil sa svojim Chammu-rabiho zákonníkom. Za jeho vlády sa rozvíjala aj literatúra a vznikli pre neskorších bádateľov dôležité akkadsko-sumerské „slovníky“.
Chammu-rabiho ríša dlho nevydržala. Už za jeho syna Samsu-iluna (1749 – 1712 pred Kr.) sa začala rozpadať. Samsu-ilun musel potlačiť veľkú vzburu v južnej Babylonii, pričom bol okrem iného roku 1740 pred Kr. zničený Ur a na niekoľko storočí zredukovaný na bezvýznamné mestečko. Ďalej sa v dôsledku hospodárskej krízy začala migrácia obyvateľstva z južnej Babylonie na severné územia. A do tretice sa pobrežia Perzského zálivu, tzv. Prímoria, zmocnila vzbúrenecká tzv. prímorská dynastia. Zvonka zas Samsu-ilun musel už čeliť Kassitom útočiacim zo severovýchodu, ktorí postupne získavali kniežatstvá v severnej Babylonii.
Za nasledujúcich panovníkov sa územie starobabylonského štátu stále zmenšovalo, až napokon Babylon roku 1594 pred Kr. (k1531) dobyli Chetiti na čele s Muršilom I. na jednej zo svojich lúpežných výprav (potom Babylon znova opustili). Akú úlohu Kassiti zohrávali pred rokom 1594 a či dokonca nepodporovali Chetitov pri ich výprave, nie je známe. Každopádne sa neskôr spomínajú prví (nevedno kde sídliaci) kassitskí králi už zo starobabylonského tohto obdobia (Gandaš (Samsu-ilunov súčasník), Agum I. atď. )
Stredobabylonsko-stredoasýrske obdobie (1594 – cca 1000 pred Kr./k 1531 – cca 1000).
O udalostiach asi 200 rokov po roku 1594 v Mezopotámii nevieme takmer nič. 
Opäť treba rozlišovať vývoj na severe a na juhu:
Kassitská Babylonia (Stredobabylonské obdobie) (1594 – 1025 pred Kr./k 1531 – 1025).
Niekedy po roku 1594 pred Kr. sa Kassiti zmocnili Babylonu. Prvým doložiteľným kasssitským panovníkom v Babylone bol Agum II. (okolo roku 1580 pred Kr.).Označoval sa ako kráľ Kassitov, Akkadov, Babylonu, Almanu (Alman bolo zrejme vlastné kassitské územie), Padanu (mesta, ktoré si stále nárokovali Elamiti) a Gútejskej krajiny (čo vtedy zodpovedalo zhruba dnešnému Kurdistanu). Na druhej strane pobrežie Perzského zálivu zdá sa stále ovládala tzv. prímorská dynastia (vtedy tam vládol Gulkišar). 
Potom nasledovali králi Burna-Buriaš I., Kaštiliaš III. a Ulam-Buriaš, pričom posledný okolo roku 1450 porazil prímorskú dynastiu (vtedy na čele s Ea-gamilom). 
V neskorej fáze kassitského obdobia (14. – 13. stor.) už Kassiti ovládali väčšinu južnej Mezopotámie a prechodne aj Asýriu. Priatelili sa s egyptskými faraónmi, venovali sa stavebnej a rekonštrukčnej činnosti. Kráľ Kurigalzu I. (pred 1374 pred Kr.) dal dokonca vybudovať nové mesto Dúr Kurigalzu. Po roku 1350, kedy sa Asýria odtrhla od štátu Mitanni (pozri dole), museli viackrát bojovať s Asýriou. Vo vnútornej politike zas stále dochádzalo k vzburám pri pobreží Perzského zálivu (tzv. Prímorie).
Rozvíjala sa aj literárna tvorba, roky 1400 – 1025 pred Kr. sa považujú za klasické obdobie mladšej babylonskej literatúry – veľa starších diel bolo najmä v 13. storočí prepísaných do kanonickej podoby, čiže sa potom už nemenili.
Kassitská dynastia bola v Babylone zosadená okolo roku 1155 pred Kr., kedy kráľ susedného Elamu Kutir-Nachchunte dobyl Babylon a zajal posledného kassitského kráľa. 
Krátko nato, tiež okolo roku 1155 pred Kr., sa však moci v Babylone znova ujala „domáca“ dynastia pochádzajúca z Isinu, tzv. II. isinská dynastia (1155 – 1025 pred Kr.). Najdôležitejším vládcom z tejto dynastie bol Nabukadnesar I. (1124 – 1103 pred Kr.), ktorý prechodne skonsolidoval babylonskú moc a napríklad aj porazil štát Elam. 
Zhruba po roku 1100 nastalo obdobie úpadku, ktoré súviselo so začiatkom prenikania kočovných Aramejcov (najmä) do Babylonie. Títo sa potom postupne začali usadzovať, vytvárať drobné mestské štáty (najmä v Sýrii (Damask) a Palestíne), miešať sa do záležitostí Predného Východu, až sa napokon nížinná Mezopotámia úplne arameizovala. 
V roku 1025 nastúpila tzv. II. prímorská dynastia (Šimmaš-Šihu 1025 – 1007, Kaššu-nadin-ahhes 1006 – 1004 atď.), ktorá možno bola potomkami Kassitov.
Severná Mezopotámia.
Mitanni (17. stor. – 12 stor. pred Kr.).
Severnú Mezopotámiu (severnú Asýriu) a územie na východ od Tigrisu sa už od 2. polovice 3. tisícročia pred Kr. obsadili Churriti, národ neznámeho pôvodu s pravlasťou pri Kaspickom mori. Utvorili tam drobné štátiky. Niekedy v 17. storočí nastala nová veľká vlna churritského prisťahovalstva do týchto oblastí a vtedy asi už existoval najdôležitejší z týchto štátikov – churritský štát Mitanni, ktorého vznik sa nedá presne rekonštruovať (asi 17. storočie pred Kr.). 
Štát Mitanni sa pôvodne rozprestieral v severovýchodnej Sýrii (hlavné mesto Vaššukkanni), odkiaľ aj prichádzali Churriti už od 3. tisícročia. Odtiaľ sa sa stále rozširoval do okolitých území (na východ a na západ). 
Obyvateľmi štátu Mitanni boli Churriti, Semiti a menší podiel Indoiráncov (čiže Indoeurópanov). 
V 15. storočí už bol štát Mitanni významnou veľmocou – súperil s Egyptom, Chetitským štátom, Babyloniou a Elamom. Najväčší rozmach štát dosiahol za kráľa Sauštara (okolo 1430 pred Kr.), ktorý dobyl Asýriu (podliehala formou závislých vládcov) a iné územia, takže jeho ríša siahala od dnešného juhovýchodného Turecka až po pohorie Zagros. Mitanni však so susedmi nie len súperila, ale kráľovské rodiny mali aj priateľské styky (zmluvy o priateľstve, rodinné kontakty a pod.). 
V 14. stor. mitannský štát začal upadať. Okolo roku 1350 pred Kr. stratil Asýriu. Zároveň pred rokom 1300 pred Kr. vypukli boje o mitannský trón, pričom jednotlivých uchádzačov podporovali Chetiti (za vlády Šuppiluliuma I.) a Asýria. K moci sa dostal Chetitmi podporovaný Šattivaza, ktorý s Chetitskou ríšou uzavrel zmluvu o „poslušnosti“ Chetitom. Hoci sa zo závislosti čoskoro vymanil, musel čeliť silnejúcej asýrskej expanzii. 
Mitannský štát sa potom stále viac redukoval a definitívne zanikol asi až v 12. stor. (po 1200) v súvisloti s etnickými pohybmi na Prednom Východe (morské národy).
Asýria (17. – cca 10. stor. pred Kr.).
17. stor. – 1350 pred Kr..
V (južnej) Asýrii asi od roku 1700 pred Kr. stále vládla dynastia Adasiho a možno aj iní lokálni vládci. Všetci boli možno už od 17. storočia viac-menej závislí na Mitanni. Okolo roku 1430 pred Kr. definitívne podľahli štátu Mitanni.
Stredoasýrske obdobie (1350 – cca 1000).
Okolo roku 1350 pred Kr. kráľ Aššuru Aššur-uballit (1365 – 1330 pred Kr.) odtrhol Asýrsky štát (tzv. Stredoasýrska ríša 1350 – cca 1000) od štátu Mitanni, potom dobyl aj časti Mitanni v severovýchodnej Sýrii a zasahoval do babylonskej politiky. Dopisoval si s faraónom Achnatonom z Egypta. Svoju dcéru vydal za kassitskobabylonského kráľa, ale jeho vnuk, ktorý sa potom stal babylonským kráľom sa stal obeťou sprisahania. Aššur-uballit preto vojensky zasiahol a dosadil na babylonský trón kráľa Kurigalza II. (1332 – 1308 pred Kr.).
V 13. storočí králi ďalej rozširovali územie svojho štátu (pripojili Mezopotámiu v užšom zmysle a južné Arménsko). Významnými kráľmi boli Salmanasar I. (1274 – 1245 pred Kr.) a Tukultí-Ninurta I. (1244 – 1208 pred Kr.). Druhý z nich vybudoval novú kráľovskú rezidenciu Kár Tukultí-Ninurta ( severne od Aššuru; po smrti kráľa návrat k starej rezidencii), dvakrát úspešne (dočasne) dobyl Babylon a nakoniec bol zvrhnutý palácovým prevratom.
Po Tukultí-Ninurtovej smrti (1208) začal asýrsky štát upadať a strácať územia, čo súviselo aj s príchodom veľkého množstva neznámych, tzv. morských národov (ku ktorým patrili aj Filištínci) okolo roku 1200 do oblasti Malej Ázie, Sýrie, Palestíny a okolia. 12. storočie bolo vyplnené bojmi o trón a zasahovaním Babylonu do asýrskych záležitostí.
Aj Asýria bola ovplyvnená zhruba po roku 1100 začiatkom prenikania kočovných Aramejcov do týchto oblastí. Za vlády Tiglatpilesara I. (1115 – 1076 pred Kr.) však Asýria zaznamenala opäť rozkvet. Bojoval v južnom Arménsku, viedol časté výpravy proti Aramejcom, dobyl Mezopotámiu v užšom zmysle a po smrti Nabukadnesara I. aj dočasne dobyl niektoré významné babylonské mestá. 
Za Tiglatpilesarových nástupcov sa však územie asýrskeho štátu najmä v dôsledku aramejských útokov opäť zredukovalo na centrálnu oblasť okolo Aššuru, Ninive a Arbilu.
Prvá polovica 1. tisícročia pred Kr..
Toto obdobie sa začalo etnickými presunmi asi po roku 1100 pred Kr. a v tomto období začala postupná arameizácia obyvateľstva nížinnej Mezopotámie.V ekonomike už od roku 1200 pred Kr. začala na Prednom Východe železná doba. Železné nástroje zlepšovali poľnohospodárske výnosy, výroba železa sa stala novým odvetvím a náleziská kovov sa stali príčinami rôznych vojen. Okrem toho sa od konca 2. tisícročia začali vo veľkej miere na dopravu používať ťavy. Stavali sa nákladné paláce a chrámy. Toto všetko prispievalo k rozvoju obchodu.
Politicky v Prednom Východe postupne vznikol celý rad štátov a kmeňových zväzov. V deviatom storočí si veľkú časť z nich podmanila Novoasýrska ríša a v 7. storočí Novobabylonská ríša (pozri ďalej). Boli to najmä:
Asýria (Novoasýrske obdobie) (cca 1000 – 609 pred Kr.).
"Hlavný článok:Novoasýrska ríša" (=Asýrska veľríša)
V 9. stor. Asýrčania, pôvodne obmedzení len na územie centrálnej Asýrie, dobyli, pripojili si a postupne asyrizovali aramejské štáty pri Eufrate a v severnej Mezopotámii. Potom v 9. a 8. stor. dobyli aj Sýriu, Palestínu a kraje na severozápade, severe a východe, čím vznikla prvá veľká ríša v dejinách Predného východu. Najväčší rozsah dosiahla roku 671 pred Kr., kedy dobyla aj Egypt. Zvláštny bol vzťah k dobytej Babylonii, ktorej kultúru a vzdelanosť si Asýrčania vážili ako základ svojej kultúry. Významné babylonské mestá (Babylon, Borsippa, Sippar…) si preto mohli ponechať svoje pôvodné výsady, niektorí asýrski králi sa nachali v Babylone formálne korunovať za babylonského kráľa a podobne. Babylončania svoje postavenie využívali a často sa proti asýrskej nadvláde búrili. Ich spojencami bol pritom štát Elam.
Dobyté územia sa rôznymi vzburami často snažili od Novoasýrskej ríše odtrhnúť. Zajatcov a búriace obyvateľstvo Asýrčania mali vo zvyku presídľovať (aj po státisícoch) – usídľovali ich v skupinách po celej ríši. Vzniklo tak multietnické osídlenie a ako lingua franca sa používala aramejčina (čo platilo ešte aj neskôr v časoch Perzskej ríše). Do 10. stor. pred Kr. sa dobyté územia najprv ponechali v rukách domácich dynastií a od 9. stor. pred Kr. sa už z nich spravidla stali asýrske provincie na čele s asýrskymi guvernérmi. Od konca 9. stor. sa už títo guvernéri stávali takmer nezávislými vládcami, ktorí dokonca často ohrozovali asýrsku centrálnu vládu, ale kráľovi menom Tiglatpilesar III. (745 – 727 pred Kr.) sa reformou správy podarilo právomoci guvernérov obmedziť (najmä ich častým striedaním). 
Najdôležitejšími mestami novoasýrskej ríše boli Aššur, Kalchu a Ninive.
Po skončení vlády významného panovníka Aššurbanipala (668 – 627/626 pred Kr.) vyčerpaná krajina začala upadať. Roku 626 pred Kr. sa od Novoasýrskej ráše odtrhol Babylon (vznik tzv. Novobabylonskej ríše) a v rokoch 614 – 609 pred Kr. spojené vojská Médskej ríše a Novobabylonskej ríše ríšu dobyli. Novoasýrska ríša zanikla a bola rozdelená medzi Médsku ríšu a Novobabylonskú ríšu.
Babylonia.
cca 1000 – 626 pred Kr..
V Babylone sa v 1. polovici 1. tisícročia vystriedalo viacero vládnucich dynastií. Politický význam Babylonie – okrem symbolického a kultúrneho – bol v tomto období nízky, dôležitá bola skôr Novoasýrska ríša. Územie však bolo (ešte aj neskôr pod perzskou nadvládou) pomerne bohaté, lebo bohatlo z diaľkového obchodu – vznikali dokonca viacgeneračné obchodné alebo finančné „rodinné podniky“. Babylonia sa postupne dostávala do závislosti na Novoasýrskej ríši (pozri hore), definitívne sa stala jej súčaťou vytvorením personálnej únie za vlády asýrskeho kráľa menom Tiglatpilesar III. (745 – 727 pred Kr.), ktorý sa dal v Babylone korunovať za kráľa menom Púlu. Personálnu úniu neskôr občas nahradili iné formy nadvlády, aj preto že v Babylonii dochádzalo k neustálym vzburám proti asýrskej nadvláde, ktoré organizovali najmä vodcovia aramejských a chaldejských kmeňov v južnej Mezopotámii podporovaní štátom Elam. Známy je najmä boj asýrskeho kráľa Sinacheriba a potom jeho syna Asarhaddona proti aramejsko-chaldejským kmeňom na čele s Marduk-apla-iddinom II., pri ktorom bol aj roku 689 totálne zničený Babylon (o pár rokov znova postavený).
Novobabylonské obdobie (cca 626 – 539 pred Kr.).
"Hlavný článok: Novobabylonská ríša" (=Chaldejská ríša)
V čase, keď zomrel asýrsky kráľ Aššurbanipal (627/626 pred Kr.) zomrel aj Asýriou dosadený babylonský kráľ Kandalán. Potom zostal babylonský trón rok neobsadený. Na jeseň roku 626 chaldejské knieža Nabopolasar z tzv. Prímoria vydobyl Babylonii nezávislosť od Novoasýrskej ríše a stal sa kráľom (626 – 605 pred Kr.). Sprvu neveľké novobabylonské územie rýchlo rozšíril
Roku 616 pred Kr. už novobabylonské vojská útočili na asýrskom území. Potom ako Médovia dobyli Aššur (614 pred Kr.), uzavrel Nabopolasar s médskym kráľom Kyaxaresom spojeneckú zmluvu, ktorú potvrdili sobášom Nabopolasarovho syna a Kyaxaresovej dcéry. Roku 609 pred Kr. spojené médsko-babylonské vojská napokon dobyli Novoasýrsku ríšu, ktorú v poslednej fáze intenzívne podporovali egyptské vojská (z obavy pred silnejúcim Babylonom). 
V nasledujúcich rokoch Novobabylončania dobýjali (sčasti egyptské) oblasti Palestíny a Sýrie, jedným z hlavných veliteľov bol pri týchto výpravách kráľovský syn Nebukadnesar II. (biblický Nabuchodonozor). Roku 605 dobyl strategické mesto Karchemiš (na Eufrate) s egyptskou posádkou a následne dobyl celú Palestínu a Sýriu. Po smrti svojho otca sa stal novobabylonským kráľom (605 – 562 pred Kr.). Už ako kráľ pokračoval v bojoch v Sýrii a roku 601 sa neúspešne pokúsil dobyť Egypt. 16. marca 597 pred Kr. a opätovne roku 587 pred Kr. dobyl Jeruzalem (587 úplné zničenie) a po oboch dobytiach boli tisíce obyvateľov Jeruzalema odvedené do Babylonu. Po roku 587 potom podobne 13 rokov obliehal fenický Tyros. Roku 585 sprostredkoval Nebukadnesar mier medzi susednou Médskou a Lýdskou ríšou. Za Nabukadnesara dosiahla Novobabylonská ríša najväčší mocenský aj územný rozmach. Ríša bola organizovaná podľa novoasýrskeho vzoru. Nabukadnesar sa ale preslávil aj stavebnou činnosťou. Dal prestavať Babylon (Ištarina brána, hradby, dokončenie stavby babylonskej veže čiže zikkuratu Etemenanki v chrámovej sústave boha Marduka Esagile atď.) a medzi Eufratom a Tigrisom postaviť tzv. médsky múr severne od Babylonu. 
Po troch krátko vládnucich bezvýznamných vládcoch (561 – 556 pred Kr.) nastúpil na trón Nabonid (Nabú-ná'id; v Biblii omylom zamenený za „šibnutého“ Nebukadnesara) (556 – 539 pred Kr.), ktorého matka bola kňažnou mesačného boha Sína v Charráne. Keďže podporoval rekonštrukciu chrámov boha Sína v Charráne a Uru a preto opustil Babylon (kde ho zastupoval syn Bél-šar-usura (=biblický Belšasar)), a keďže v Babylonii zatiaľ vypukol hladomor, kňazi babylonského boha Marduka ho odsudzovali. Pretože sa teda nechcel vrátiť do Babylonu, dobyl západnú časť Arabského polostrova a v oáze Tajmá si postavil palác. 
Ďalším dôvodom jeho dlhého pobytu v Arábii bola snaha zorganizovať odpor voči na severe vznikajúcej Perzskej ríši. Keď totiž kráľ Médskej ríše vypovedal vojnu Novobabylonskej ríši, využil to roku 550 pred Kr. jeho dovtedajší perzský vazal Kýros II. z dynastie Achajmenovcov, ovládol Médsku ríšu a premenil ju na perzskú ríšu. V roku 546 pred Kr. dobyl aj Lýdiu, a tým aj Malú Áziu. Nabonid sa síce rýchlo vrátil do Babylonu, ale už bolo neskoro. Na jeseň roku 539 pred Kr. Perzská ríša bez väčších ťažkostí dobyla Babylon. Tým sa skončili vlastné dejiny Mezopotámie, ktorá odvtedy už bola súčasťou mocnejších susedných útvarov. Do roku 482 pred Kr. (pozri dole) však Peržania ešte Babylonii ponechali mnoho slobôd.
Perzská ríša (539 – 331 pred Kr.).
"Hlavný článok:Perzská ríša"
Mezopotámia bola od roku 539 pred Kr. súčasťou Perzskej ríše, v ktorej vládli Achajmenovci. Okolo roku 520 pred Kr. sa začal budovať Perzepolis. Po vzburách proti perzskej nadvláde perzský kráľ Xerxes I. definitívne zrušil okolo roku 482 pred Kr. „babylonské kráľovstvo“ (ktoré bolo v personálnej únii s Perziou) – formálne si zrušil dovtedy používaný titul „kráľ Sumeru a Akkadu“.
Macedónska ríša (330 – 323/321 pred Kr.).
"Hlavný článok:Alexander Veľký
Po dobytí Babylonie Alexandrom Veľkým, ktorý urobil z Babylonu svoje sídelné mesto, vznikla akási neskorá renesancia „babylonstva“ (najmä v Uruku), ktorá trvala ešte aj v čase Partskej ríše. Alexander Veľký zničil Perzepolis.
Ríša Seleukovcov (321 – 130/64 pred Kr.).
"Hlavný článok:Seleukovci"
Ríša Seleukovcov bola jednou z nástupníckych štátov Macedónskej ríše. Jej jadrom bola Sýria a Mezopotámia. Od roku 164 pred Kr. ríša začala upadať, v rokoch 150 – 130 pred Kr. prakticky väčšinu Mezopotámie ovládla susedná expandujúca Partská ríša a Seleukovský štát sa obmedzil len na Sýriu. 
Partská ríša a Rímska ríša (130/64 pred Kr. – 226 po Kr.).
"Hlavný článok:Parti, Staroveký Rím, Dejiny Iraku "
V roku 64 pred Kr. Pompeius urobil zo Sýrie rímsku provinciu, samotná Mezopotámia bola už od 150/130 pred Kr. časťou Partskej ríše, v ktorej vládli Arsakovci. Potom sa Rimania viackrát pokúšali Mezopotámiu dobyť, podarilo sa im to dočasne prakticky len v rokoch 115 – 117 za Trajána, kedy bola Mezopotámia rímskou provinciou. Posledné klinopisné texty vznikli po prelome letopočtu. 
Novoperzská ríša (Sasánovská ríša) (226 – 637).
"Hlavný článok:Novoperzská ríša, Dejiny Iraku"
V Partskej ríši sa ujal moci Peržan Ardašír a zmenil ju na Novoperzskú ríšu pod vládou Sasánovcov. Ich sídlom bol Ktésifón (pri Bagdade). Z tohto obdobia pochádzajú posledné správy o osídlení bývalých sumerských miest. Napríklad roku 430 je ešte zmienka o Uruku ako o sídle kresťanského biskupa. 
Arabská ríša (637 – 750).
"Hlavný článok:Arabská ríša"
V rokoch 637 – 651 Mezopotámiu dobyli Arabi. V roku 763 založili Bagdad a Babylon sa začal postupne vyľudňovať. 
Bagdadský kalifát (Ríša Abbásovcov, Abbásovský kalifát) (750 – 1258).
Ako sa Arabská ríša postupne rozpadala na viacero štátov, zostali na Mezopotámskom území vládnuť arabskí Abbásovci. 
V rokoch 1160 – 1170 Mezopotámiu navštívil rabín Benjamín z Tudely, ktorý po stáročiach znova objavil ruiny Ninive a Babylonu (jeho kniha vyšla však až roku 1543 a nebola všeobecne známa).
Vláda Mongolov (Tatárov) (1258 – 1533).
"Hlavný článok:Mongoli (mongolské jazyky)"
Chán Hülegü roku 1258 z poverenia svojho brata, vtedajšieho vládcu Mongolov, dobyl Bagdadský kalifát, pričom strašne zničil Mezopotámiu. Roku 1394 Tímúr, jeden z jeho nástupcov, zničil Bagdad. 
Osmanská ríša (Turecko) (1533 – 1914).
"Hlavný článok:Osmanská ríša"
V tomto období nastal hospodársky a kultúrny úpadok Mezopotámie. 
Na druhej strane sa pomaly začal výskum Mezopotámie. Niekedy pred rokom 1583 Babylon navštívil švábsky lekár Rauwolff. Začiatkom 17. storočia navštívil bohatý rímsky šľachtic Pietro della Valle ruiny Babylonu, Perzepolisu, Uru a iných miest v Babylonii. V tom istom storočí nasledovalo ešte niekoľko takýchto európskych laických výprav. Až výprava Nemca Carstena Niebuhra (1761 – 1767), ktorý okrem iného napísal vplyvnú knihu a priniesol z Perzepolisu dlhé opisy klinopisných textov, spolu so štyrmi vedcami začala nová epocha výskumu Angličania a Francúzi dostali od Turecka povolenie na výskumy. 
Roku 1802 nemecký učiteľ Georg Friedrich Grotefend rozlúštil klinové písmo. Priekopníkom ozajstnej archeológie v severnej Mezopotámii boli v 40-tych rokoch 19. stor. francúzsky konzul v Mosule Paul-Émile Botta a anglický cestovateľ Austen Henry Layard (vykopal Ninive). Pokiaľ ide o juh, v Babylone kopal už v roku 1811 Angličan Claudius James Rich, ale až roku 1855 Jules Oppert z analýzy textov vyvodil, že obyvatelia juhu sa volali Sumeri a roku 1877 Ernest de Sarzec vykopal prvé pamiatky po Sumeroch. Odvtedy archeologický a iný výskum intenzívne pokračuje.
Britský protektorát (1914 – 1932) a Irak (1924 – dnes).
Spojené kráľovstvo bolo protektorom územia Mezopotámie po rozpade Osmanskej ríše (definitívne od 1920). Od roku 1921 tu vzniklo kráľovstvo, ktoré sa od roku 1924 volalo „Irak“. S účinosťou od roku 1932 mu Spojené kráľovstvo dalo nezávislosť. Roku 1958 sa kráľovstvo zmenilo na republiku.

</doc>
<doc id="11343" url="https://sk.wikipedia.org/wiki?curid=11343" title="Inovec (1 041,6 m n. m.)">
Inovec (1 041,6 m n. m.)

Inovec () je najvyšší vrch v Považskom Inovci. Leží nad obcou Selec, približne južne od Trenčína. 
Poloha.
Nachádza sa v severnej časti pohoria, v geomorfologickom podcelku Vysoký Inovec. Vrchol leží na území Trenčianskeho kraja, v okrese Trenčín a zasahuje na katastrálne územie obcí Trenčianske Jastrabie, Selec, Trenčianske Stankovce a Dubodiel. Najbližšími sídlami sú západne ležiaci Selec a východne situovaný Dubodiel a Trenčianske Jastrabie, severne leží Mníchova Lehota.
Opis.
Inovec je súčasťou hlavného hrebeňa, vedúceho od Panskej javoriny () severným smerom do Jastrabského sedla. Predstavuje rozsiahly, z diaľky viditeľný masív, ktorý bol v minulosti najvyšším bodom v rámci Západoslovenského kraja. Inovec spadá na západe strmými a mohutnými zrázmi do Seleckej kotliny, na severovýchod sa znižuje v hlavnom hrebeni do Jastrabského sedla, na východ sa miernejším sklonom zvažuje do Bánovskej pahorkatiny a v južnom smere pokračuje výrazným hlavným hrebeňom k vrchu Panská javorina. Snehová pokrývka sa vo vrcholových častiach drží okolo 80 dní v roku.
Západne susedí vrch Hradisko () a Klenkov vrch (), južne Jakubová (), Horný lom () a Krželnica (), východne Močiare () a Železník () a severne Jarabský vrch () a Blatina (). Juhozápadné a západné svahy odvodňuje Selecký potok, severné Sedličniansky potok, oba smerujúce do Váhu, voda z východnej časti smeruje potokom Svinica a Inovec do Bebravy. Na vrchole stojí rozhľadňa a telekomunikačné vysielače. Vedú sem viaceré značené chodníky a na severnom úpätí stojí Chata pod Inovcom. Juhozápadnú časť vrcholu zaberá Prírodná rezervácia Považský Inovec. Vrch je budovaný kryštalickými bridlicami, najmä svormi a rulami.
Turizmus.
Od roku 2016 stojí na vrchole kovová vyhliadková veža. Na chrbte smerujúcom na severovýchod je menšie turistické stredisko. Nachádza sa tu niekoľko chát a lyžiarsky vlek. Najznámejšia je chata pod Inovcom. K vrcholu Inovca vedie niekoľko značkovaných turistických trás aj asfaltová cesta využívaná ako prístupová cesta k chatám i vojenskému vysielaču na vrchole. Lesy na úpätí Inovca sú obľúbeným miestom hubárov. Hrebeň Inovca je čiastočne odlesnený a okrem prirodzeného zmiešaného lesa aj čiastočne pokrytý smrekovou monokultúrou.
Výhľady.
Vrcholovú časť pokrýva súvislý lesný porast, ktorý neumožňuje rozhľad, no v okolí je niekoľko vhodných miest s výhľadom. Jedinečný výhľad však poskytuje vyhliadková veža, odkiaľ je možný kruhový rozhľad. Pri vhodných podmienkach vidieť mnohé vrchy Považského Inovca, no tiež všetky okolité a mnohé vzdialenejšie pohoria. Nezriedka je pozorovateľná napríklad Flochová, Babia hora, Veľká Rača, Praděd, Králický Sněžník, vzácne i Schneeberg (Alpy) a Západné Tatry.

</doc>
<doc id="11346" url="https://sk.wikipedia.org/wiki?curid=11346" title="Michal Algöver">
Michal Algöver

Michal Algöver (* 19. január 1826, Šúr, Maďarsko – † 9. december 1908, Balážske Ďarmoty, Maďarsko) bol slovenský matematik, úradník a zememerač.
Život.
Narodil sa v maďarskom Šúri ako syn evanjelického farára a študoval na gymnáziách v Banskej Štiavnici, Lučenci a Kežmarku. Od roku 1853 pôsobil ako zememerač v službách grófa Zichyho na jeho panstvách v okolí Balážskych Ďarmôt (maď. "Balassagyarmat"), sám býval v Podlužanoch (pri Slovenských Ďarmotách).
Bol autorom prvej po slovensky písanej matematickej učebnice-príručky, ktorú vydal pod názvom "Počto- a meroveda" v roku 1861, teda ešte pred známou učebnicou Martina Čulena. Práca bola písaná pre praktické potreby obyvateľstva, s podtitulom "Príručný pomocník v škole, doma i v hospodárstve, obchode a priemysle". Ako účastník slovenského národného a matičného hnutia prispieval do celého radu slovenských denníkov a časopisov, v ktorých publikoval aj články s matematicko-prírodovedným obsahom. Bol zakladajúcim členom Matice slovenskej, členom výboru a viacerých jej vedeckých odborov, medzi nimi aj pododboru "počtovedo-silozpytného". V osobitnom spise obhajoval aj používanie štúrovskej slovenčiny, pravdepodobne s tým súvisí aj priekopnícke používanie národného jazyka v matematickej publikácii.
Zomrel 9. decembra 1908 v Balážskych Ďarmotách.

</doc>
<doc id="11347" url="https://sk.wikipedia.org/wiki?curid=11347" title="31. máj">
31. máj



</doc>
<doc id="11348" url="https://sk.wikipedia.org/wiki?curid=11348" title="9. december">
9. december



</doc>
<doc id="11350" url="https://sk.wikipedia.org/wiki?curid=11350" title="Karol Antolík">
Karol Antolík

 Karol Antolík (* 28. január 1843, Studenec – † 20. jún 1905, Bratislava) bol slovenský lekár a fyzik.
Život.
Karol Antolík sa narodil v Studenci. Študoval na gymnáziách v Levoči, Prešove a Veľkom Varadíne, matematiku a fyziku na budapeštianskej univerzite, kde jeho učiteľmi boli Š. A. Jedlík a O. Petzvalal. Najmä prvý z nich mal na jeho neskoršiu vedeckú dráhu mimoriadny vplyv tak výberom predmetu výskumu ako aj experimentálnym zameraním. Absolvoval aj ročný študijný pobyt na nemeckých univerzitách, o. i. v Berlíne pracoval v Helmholtzových laboratóriách a v Heidelbergu navštevoval prednášky R. W. Bunsena a G. H. Quinckeho. Pôsobil ako profesor na stredných školách v Kaposvári, Košiciach, Arade a napokon v Bratislave, kde bol od roku 1893 až do svojej smrti aj riaditeľom reálky.
Práca.
Venoval sa experimentálnemu skúmaniu elektrického iskrového výboja, spočiatku najmä metódou Lichtenbergových obrazcov, neskôr vlastnou originálnou metodikou. Dráhu kĺzavého iskrového výboja zachytával na začadenom povrchu sklenej doštičky, príp. iných telies a zo zanechaných stôp výboja sa pokúšal vysvetliť niektoré vlastnosti elektrickej iskry. Výsledky svojich pokusov publikoval aj v známom Poggendorffovom fyzikálnom časopise Annalen der Physik, kde upútali pozornosť Ernsta Macha a jeho spolupracovníkov. E. Mach v Antolíkovej metóde objavil možnosť využitia k akustickým výskumom, a tak pokusy zručného stredoškolského profesora sa stali východiskom viacročnej série experimentov s explóziami, ktoré prostredníctvom skúmania rázových vĺn doviedli Macha k viacerým dôležitým objavom modernej aerodynamiky. K. Antolík sa neskôr stal "umelcom" Lichtenbergových obrazcov a venoval sa aj iným pokusom z oblasti elektrostatiky a akustiky. Pozoruhodné sú jeho výsledky, ktoré dosahoval pri skúmaní chvenia napnutých blán (membrán) rôznymi modifikáciami Chladniho metódy zvukových obrazcov. Okrem celého radu štúdií bol autorom učebnice experimentálnej fyziky a zbierky demonštračných pokusov.

</doc>
<doc id="11351" url="https://sk.wikipedia.org/wiki?curid=11351" title="20. jún">
20. jún



</doc>
<doc id="11352" url="https://sk.wikipedia.org/wiki?curid=11352" title="Anton Auxt">
Anton Auxt

PhDr. Anton Auxt (* 25. august 1931, Čierny Balog – † 24. február 1987, Banská Bystrica) bol slovenský pedagóg a matematik.
Život.
Anton Auxt sa narodil v Čiernom Balogu. Maturoval na Gymnáziu v Brezne v roku 1951. V rokoch 1951–1954 študoval matematiku a fyziku na Pedagogickej fakulte SU v Bratislave. Po skončení štúdia v roku 1954 nastúpil na Pedagogickú školu v Leviciach, ale ešte v tom istom roku prešiel na Jedenásťročnú strednú školu do Handlovej. Tu pôsobil až do roku 1963 ako učiteľ, zástupca riaditeľa a riaditeľ. V rokoch 1963–1969 bol krajským školským inšpektorom v Banskej Bystrici, v rokoch 1969–1971 bol vedúcim pedagogického oddelenia Ministerstva školstva ČSSR. Od roku 1971 bol vedúcim kabinetu matematiky na Krajskom pedagogickom ústave v Banskej Bystrici a v rokoch 1975–1982 bol riaditeľom tohto ústavu. Pôsobil ako externý učiteľ na Pedagogickej fakulte v Banskej Bystrici. Autorsky pripravil študijné materiály: "Základné poznatky o množinách", "Množinovo logický jazyk matematiky" (Pedagogický ústav Bratislava,1976), študijný text "Kombinatorika v úlohách" (KPÚ Banská Bystrica, 1977). Bol tiež spoluautorom učebníc "Matematika pre 8. ročník ZŠ", "Rysovanie" (SPN, Bratislava 1983) a "Cvičenie z matematiky pre 6. ročník ZŠ" (SPN, Bratislava 1981). V roku 1982 bol menovaný riaditeľom Ústredného ústavu pre vzdelávanie učiteľov v Bratislave a v rokoch 1984–1987 ako vývojový pracovník v n. p. Učebné pomôcky v Banskej Bystrici. Bol dlhoročným členom JČMF.
Zomrel 24. februára 1987 v Banskej Bystrici. 

</doc>
<doc id="11354" url="https://sk.wikipedia.org/wiki?curid=11354" title="Wienerova cena">
Wienerova cena

Wienerova cena je ocenenie udelované matematikom za výnimočný prínos v oblasti aplikovanej matematiky. Cenu udeľujú spoločne Americká matematická spoločnosť a Spoločnosť pre priemyslovú a aplikovanú matematiku. Laureát musí byť riadnym členom jednej z týchto spoločností a musí byť občanom USA, Kanady alebo Mexika. Cena sa udeľuje od roku 1970. Do roku 2000 sa cena udeľovala každých 5 rokov a od roku 2004 sa udeľuje každé 4 roky. Súčasťou ceny je aj finančná odmena vo výške 5000 USD.
Cena bola založená v roku 1967 na počesť profesora Norberta Wienera.

</doc>
<doc id="11355" url="https://sk.wikipedia.org/wiki?curid=11355" title="Dirigent">
Dirigent

Dirigent, resp. dirigentka (z lat. 1. príčastia "dirigens" slovesa "dirigere" = „dirigovať, riadiť“) je osoba, ktorá vedie orchester a spevácky zbor pri naštudovaní a interpretácii hudobných, alebo hudobno-dramatických diel.
Dirigent sa ako samostatná funkcia objavuje až na konci 18. storočia. Dovtedy viedla orchester osoba, ktorá hrala na čembalo, alebo na iný klávesový nástroj. Táto funkcia je potrebná hlavne pri skladbách veľkého obsadenia, či už to je opera alebo symfónia.

</doc>
<doc id="11356" url="https://sk.wikipedia.org/wiki?curid=11356" title="Ján Bahýľ">
Ján Bahýľ

Ján Bahýľ (* 25. máj 1856, Zvolenská Slatina – † 13. marec 1915, Bratislava) bol slovenský konštruktér a vynálezca.
Život.
Ján Bahýľ sa narodil vo Zvolenskej Slatine do evanjelickej roľníckej rodiny Martina Bahýľa (v matrike písaný „Bahily“) a Zuzany, rod. Chovancovej. Študoval na gymnáziu vo Zvolene, neskôr na vyššej vojenskej odbornej škole ženijno-stavebného smeru so špeciálnym zameraním na vojenské opevnenia. Ako stavebný technik pôsobil vo vtedajšej rakúskej časti Poľska, v Haliči a až do roku 1895 v Dalmácii. Neskôr sa presťahoval do Bratislavy.
Mal mimoriadne technické nadanie, zaoberal sa množstvom rôznych problémov z odboru vojenskej vedy, vojenskej stavebnej techniky, strojárstva a pod. Vypracoval celý rad návrhov na zlepšenie delostreleckej techniky i železničnej dopravy, kde sa od roku 1888 zaoberal automatickým spájaním vlakových súprav.
V roku 1894 vypracoval návrh konštrukcie helikoptéry s pohonom ľudskej sily. 13. augusta 1895 dostal patentové privilégium realizovať navrhovaný patent. Termín realizácie však nebol dodržaný. Neskôr nadväzuje kontakt s výrobcom kočov Antonom Marschallom. V rokoch 1901 – 1903 vzniká v Marschallovej dielni zlepšený model Bahýľovej helikoptéry nazvaný AVION – v máji 1905 prihlásený na uhorskú ohlasovňu v Budapešti. Uhorská ohlasovňa im vydala v januári 1906 tzv. szabadalmi leírás (popis patentu), ale ďalší osud helikoptéry nie je známy. Rovnako nie je známa skutočnosť, že spolu s A. Marschallom skonštruoval v rokoch 1895 – 1897 prvý automobil s benzínovým motorom a akumulátorom na Slovensku.
Jeho práce mali kladný prínos na rozvoj helikoptér.
V rokoch 1895 – 1914 bol predsedom vzduchoplavebnej organizácie v Martine. 
V roku 1978 bol nakrútený dokumentárny film o diele Jána Bahýľa s názvom "Premožiteľ Edisona".
Patenty.
Udelili mu 17 vojenských a iných technických patentov, napr.:

</doc>
<doc id="11357" url="https://sk.wikipedia.org/wiki?curid=11357" title="25. máj">
25. máj



</doc>
<doc id="11358" url="https://sk.wikipedia.org/wiki?curid=11358" title="Peter Baláž (fyzik)">
Peter Baláž (fyzik)

Doc. RNDr. Peter Baláž, CSc. (* 3. september 1917, Dubodiel – † 1. jún 1998, Bratislava) bol slovenský fyzik a pedagóg.
Život.
Peter Baláž sa narodil v Dubodiele pri Trenčíne. Po absolvovaní učiteľského ústavu vyučoval v Hornej Súči, v Nemšovej a v Trenčíne. Popri zamestnaní študoval matematiku a fyziku na Pedagogickej fakulte Slovenskej univerzity a na Prírodovedeckej fakulte Univerzity Komenského v Bratislave. V roku 1953 nastúpil na Vysokú školu pedagogickú v Bratislave. Potom prešiel na Pedagogickú fakultu UK v Trnave. Tu zotrval až do roku 1982, kedy odišiel do dôchodku. V roku 1966 obhájil hodnosť docenta a v roku 1969 získal titul RNDr. V oblasti experimentálnej fyziky podieľal sa na výskumoch v oblasti senzorickej akustiky a v tejto oblasti dosiahol vedeckú hodnosť kandidáta fyzikálno-matematických vied. V rokoch 1963 – 1981 vykonával funkciu vedúceho Katedry fyziky Pedagogickej fakulty UK v Trnave a v rokoch 1969 – 1971 aj funkciu prodekana.
Zomrel 1. júna 1998 v Bratislave. 
Dielo.
Napísal skriptá "Žiarenie a atomistika" (1959), "Elektrina a magnetizmus" (1962). Preložil z ruštiny do slovenčiny knihu L. I. Reznikov a kol. "Základy metodiky vyučovania fyziky" (1972). Bol autorom učebnice pre pedagogické fakulty "Fyzika III." (1973). Spracoval "Zbierku úloh z fyziky pre stredné školy", ktorá vyšla v piatich vydaniach. V diele "Význační fyzici" (1966) spracoval život a dielo 40 svetových významných fyzikov.

</doc>
<doc id="11359" url="https://sk.wikipedia.org/wiki?curid=11359" title="3. september">
3. september



</doc>
<doc id="11360" url="https://sk.wikipedia.org/wiki?curid=11360" title="Štefan Banič">
Štefan Banič

Štefan Banič (* 23. november 1870, Neštich† 2. január 1941, tamtiež) bol slovenský robotník a vynálezca.
Život.
Štefan Banič sa narodil 23. novembra 1870 v Neštichu (od roku 1960 súčasť Smoleníc) a zomrel 2. januára 1941 tamtiež. Jeho otec bol František Banič a matka Anna rod. Ščibrániová. Po skončení ľudovej školy pracoval na statku grófa Pálffyho. Pre svoje názory na maďarizáciu a Apponyiho zákony bol z práce vyhodený a následne odišiel v roku 1907 za prácou do USA. Usadil sa v meste Greenville, Mercer County, Pensylvánia. Zaujímal sa o letectvo.
Padák.
V roku 1912 bol svedkom leteckého nešťastia, v roku 1913 zostrojil prvý použiteľný padák na princípe dáždnika, ktorý sa otváral sústavou niekoľkých pružín. Upevňoval sa pomocou popruhov na telo letca v hrudnej časti pod ramenami. Princípom bola teleskopická konštrukcia dáždnikového typu, ktorá niesla tkanivové krytie. Dňa 3. júna 1914 Štefan Banič osobne vyskúšal padák pred zástupcami Patentového úradu letectva USA, zoskočil vo Washingtone zo strechy 15-poschodovej budovy. Potom nasledovali ďalšie zoskoky aj z lietadla. 25. augusta 1914 vydal Americký patentový úrad vo Washingtone patent na Baničov padák pod číslom 1 108 484. Patentový spis obsahuje presný opis konštrukcie a jej nákresovú dokumentáciu. Americká armáda ho odkúpila, ale do výstroje zavedený nebol. Banič sa stal čestným členom The American Society for Promotion of Aviation a bol aj v Slovenskej lige v Amerike.
Návrat na Slovensko.
Zostrojenie prvého použiteľného padáka Baničovi neprinieslo bohatstvo ani slávu. V roku 1920 sa vrátil do rodnej obce, kde žil v ústraní ako murársky majster a venoval sa ovocinárstvu. Spoluobjavil jaskyňu Driny pri Smoleniciach a ložisko barytu. Zomrel 2. januára 1941.
Pamätníky.
V Bratislave na Letisku M. R. Štefánika má postavený pomník. Pomník bol odhalený v roku 1970. Dňa 14. júna 2006 odhalili pomník Štefana Baniča v jeho rodných Smoleniciach. Peniaze naň venovali veteráni z Klubu vojenských výsadkárov. Jeho pamiatku v rodnej obci pripomína aj náhrobný kameň v tvare padáka a pamätná tabuľa na rodnom dome. Na jeho počesť bola v Múzeu Molpír v Smoleniciach zriadená pamätná izba. Bol vyobrazený aj na známkach.
V roku 2020 bola na počesť Štefana Baniča vydaná 10€ strieborná minca 
V kultúre.
V roku 1987 nakrútil režisér Peter Hledík o životnom príbehu Štefana Baniča film pod názvom "Miliónový chlap". Hlavnú úlohu Štefana Baniča si zahral český herec Jiří Kodeš.

</doc>
<doc id="11361" url="https://sk.wikipedia.org/wiki?curid=11361" title="23. november">
23. november



</doc>
<doc id="11364" url="https://sk.wikipedia.org/wiki?curid=11364" title="Supermasívna čierna diera">
Supermasívna čierna diera

Supermasívna čierna diera je čierna diera, ktorej hmotnosť je v rozmedzí miliónov alebo miliárd hmotností Slnka.
Predpokladá sa, že Mliečna cesta má v galaktickom strede jednu takúto supermasívnu čiernu dieru Sagittarius A*.
Supermasívna čierna diera má niektoré zaujímavé vlastnosti, ktorými sa líši od svojej menej hmotnej sesternice:
Čierne diery takejto veľkosti môžu vzniknúť len dvomi spôsobmi: pomalým prírastkom hmoty (začínajúc z hviezdnej veľkosti) alebo nepriamo pôsobením vonkajšieho tlaku v prvých momentoch Veľkého tresku.
Prvý spôsob si vyžaduje dlhý čas a veľké množstvá dostupnej hmoty pre rast čiernej diery.
Väčšina, ak nie všetky galaxie majú vo svojom strede supermasívnu čiernu dieru. Priame Dopplerove merania hmoty, ktorá obklopuje jadro blízkych galaxií, odhalili veľmi rýchly pohyb, ktorý je možný len za pomoci vysokej koncentrácie hmoty v strede. Jediný v súčasnosti známy objekt, ktorý môže zaplniť tak malý priestor dostatočným množstvom hmoty, je čierna diera. Pre ďaleké aktívne galaxie sa predpokladá, že šírka spektrálnych čiar je spojená s hmotnosťou čiernej diery, ktorá poháňa motor aktívnej galaxie.
Vedci sa domnievajú, že takéto supermasívne čierne diery v stredoch mnohých galaxií sú „motormi“ aktívnych objektov, akými sú napríklad seyfertove galaxie a kvazary. Sagittarius A* je pravdepodobne supermasívna čierna diera v strede našej Mliečnej cesty (nachádza sa v súhvezdí Strelca).
V máji 2004 oznámil Paolo Padovani a iní významní astronómovia svoj objav 30 predtým skrytých supermasívnych čiernych dier mimo Mliečnej cesty. Ich objav tiež naznačil, že existuje aspoň dvakrát viac týchto čiernych dier, ako sa predtým predpokladalo.

</doc>
<doc id="11367" url="https://sk.wikipedia.org/wiki?curid=11367" title="Nokia">
Nokia

Nokia Oyj je fínska nadnárodná spoločnosť verejnosti známa najmä v 90. rokoch minulého storočia výrobou mobilných telefónov a budovaním sieťovej infraštruktúry. Začiatkom nového tisícročia ignorovala vývoj nových systémov (2003, Android) a až do roku 2010 podporovala operačný systém Symbian.
V septembri 2013 Nokia oznámila predaj svojej divízie Devices &amp; Services (Zariadenia a služby) spoločnosti Microsoft za 7,17  miliardy dolárov. Po predaji sa viacerí zamestnanci presunuli pod novovzniknutú spoločnosť Microsoft Mobile. Spoločnosť sa vtedy preorientovala z výroby mobilov na telekomunikačné a internetové služby v troch dcérskych spoločnostiach Nokia Networks, zaoberajúcej sa primárne sieťovou infraštruktúrou, Here Maps, poskytujúcej mapové podklady a Nokia Technologies, zameranej na výskum, vývoj a licencie. Divízia Nokia Technologies uviedla v lete 2014 projekt s názvom Z Launcher. Išlo o nadstavbu pre operačný systém Android. V roku 2015 sa Nokia zamerala na Internet vecí, čo znamenalo odpredaj divízie mapovania Here Maps a akvizíciu spoločnosti Alcatel-Lucent.
Dejiny.
Nokiu založili v roku 1865 a na začiatku sa zaoberala predajom dreva a výrobou papiera na juhozápade Fínska. V roku 1912 začala spolupracovať s Káblovým priemyslom (Finnish Rubber Works and Kaapelitehdas). 
Po fínskej obchodnej dohode so Sovietskym zväzom v šesťdesiatych rokoch sa spoločnosť Nokia rozšírila na sovietsky trh. Obchodovala s tovarmi od automatických telefónnych ústrední až po robotiku. Koncom sedemdesiatych rokov 20. storočia sa Sovietsky zväz stal hlavným trhom Nokie a pomohol jej dosiahnuť vysoké zisky. Spoločnosť Nokia spolupracovala so Sovietskym zväzom aj na vedeckých technológiách. Nokia dovážala mnohé súčiastky z USA a použila ich pre sovietov. Bolo to demonštráciou fínskeho obchodovania s oboma stranami, pretože Fínsko bolo počas studenej vojny neutrálne. 
V roku 1977 sa stal Kari Kairamo výkonným riaditeľom a transformoval podnikanie spoločnosti. Pod jeho vedením získala spoločnosť Nokia veľa iných spoločností: televíznu spoločnosť Salora, švédsku elektronickú a počítačovú spoločnosť Luxor AB, francúzsku televíznu spoločnosť Oceanic. Tak sa v roku 1987 Nokia stala tretím najväčším výrobcom televízorov v Európe (za spoločnosťami Philips a Thomson).
Samotná telekomunikačná história začala v roku 1980, keď Nokia začala vyvíjať mobilné telefóny pre analógovú sieť NMT. V roku 1992 predstavila svoj prvý mobilný telefón Nokia 1011 pre sieť GSM. Desať rokov po uvedení 2G telefónu prišla Nokia so svojím prvým 3G telefónom pre sieť W-CDMA.
História spoločnosti pokračovala v roku 2000 predstavením legendárneho modelu Nokia 3310, nástupcu Nokie 3210. Spomenutá novinka sa stala najpopulárnejším GSM telefónom nielen spoločnosti ako takej, ale aj celkovo, o čom svedčí aj 126 miliónov celosvetovo predaných kusov.
Nokia dominovala s operačným systémom Symbian až do roku 2010. Ignorovala vývoj systému Android, ktorý, keď bol predstavený v roku 2007, Nokia hodnotila "nevnímame ho ako konkurenciu". Vo februári 2011 zostala Nokia jedinou spoločnosťou, stále podporujúcou Symbian mimo Japonska. Potom oznámila, že namiesto Symbianu bude používať Microsoft Windows Phone 7 ako primárnu platformu a neskôr outsourcovala vývoj Symbianu na spoločnosť Accenture. Posledný update Symbianu bol v roku 2012 a v septembri 2013 pohltila mobily Nokia firma Microsoft.

</doc>
<doc id="11369" url="https://sk.wikipedia.org/wiki?curid=11369" title="Branislav">
Branislav

Branislav je v Slovenčine mužské krstné meno. Má slovanský pôvod s významom „slávny bojovník, slávny ochranca“. Doslovný význam: „bráň slávu“.

</doc>
<doc id="11370" url="https://sk.wikipedia.org/wiki?curid=11370" title="3. apríl">
3. apríl



</doc>
<doc id="11373" url="https://sk.wikipedia.org/wiki?curid=11373" title="Robert Engle">
Robert Engle

Robert Franklin Engle (* 10. november 1942, Syracuse, New York) je americký ekonóm, ktorý dostal Nobelovu cenu za ekonómiu v roku 2003 spolu s Cliveom Grangerom.

</doc>
<doc id="11374" url="https://sk.wikipedia.org/wiki?curid=11374" title="Ivan Gašparovič">
Ivan Gašparovič

doc. JUDr. Ivan Gašparovič, CSc., Dr. h. c. (* 27. marec 1941, Poltár, Slovensko) je slovenský politik a právnik, ktorý bol v poradí tretí prezident Slovenskej republiky. Vo svojej funkcii pôsobil od roku 2004, ako prvý slovenský prezident bol zvolený v dvoch nasledujúcich volebných obdobiach. Jeho funkčné obdobie sa skončilo 15. júna 2014 nástupom nového prezidenta Andreja Kisku.
V minulosti pôsobil aj ako generálny prokurátor ČSFR (19901992), či predseda NR SR (19921998). Bol členom Komunistickej strany, neskôr poslancom za HZDS.
Politická činnosť.
V roku 1968 vstúpil do Komunistickej strany Československa, odkiaľ ho však po pol roku vylúčili.
V roku 1992 vstúpil do Hnutia za demokratické Slovensko (HZDS), v ktorom zotrval 10 rokov. Vo voľbách v júni 1992 bol zvolený za poslanca a následne i za predsedu Slovenskej národnej rady. V tejto pozícii sa výrazne podieľal na odbornej príprave prvej demokratickej Ústavy SR z 1. septembra 1992. 1. januára 1993 sa ako prvý slovenský štátnik prihovoril občanom samostatného štátu.
Od januára 1993 až do októbra 1998 pôsobil na poste predsedu Národnej Rady Slovenskej Republiky. Po predčasných voľbách roku 1994 z tejto pozície dirigoval tzv. "noc dlhých nožov" z 3. na 4. novembra, počas ktorej boli odvolaní ministri Pittner a Janičina. Ústavný súd neskôr rozhodol, že tieto odvolania boli protiústavné. V novembri 1996 zohral Gašparovič kľúčovú úlohu v "kauze Gaulieder". Po vystúpení Františka Gauliedera z poslaneckého klubu HZDS 5. novembra 1996 oznámil predseda NR SR Gašparovič, že od Gauliedera dostal abdikačný list. Napriek tomu, že Gaulieder autorstvo listu poprel, parlament ho 4. decembra 1996 odvolal. Ústavný súd neskôr rozhodol, že odvolanie bolo protiústavné. Gašparovič bol jedným z poslancov, ktorí hlasovali za odvolanie Františka Gauliedera. V roku 2009 v televíznej diskusii pred prezidentskými voľbami to poprel a klamal, tvrdiac, že tak nehlasoval.
Po vypršaní mandátu Michala Kováča bol Ivan Gašparovič od marca do októbra 1998 poverený výkonom právomocí prezidenta Slovenskej republiky.
Volebné obdobie 1998 – 2002.
Vo voľbách roku 1998 bol zvolený za poslanca NR SR, pričom pracoval v Ústavnoprávnom, mandátovom a imunitnom výbore NR SR. Bol členom delegácie NR SR v Medziparlamentnej únii.
15. júla 2002 Gašparovič vystúpil z HZDS „na protest proti nedemokratickým spôsobom jeho riadenia“. Do konca funkčného obdobia v októbri toho istého roku bol nezávislým poslancom.
Prezident Slovenskej republiky.
Prvé obdobie.
V prezidentských voľbách v roku 2004 dostal Ivan Gašparovič 442 564 hlasov (22,28 %). Prvý bol Vladimír Mečiar, ktorý dostal 650 242 hlasov (32,73 %). Obaja kandidáti postúpili do druhého kola aj vďaka tomu, že kandidát vlády Eduard Kukan 438 920 hlasov, 22,10 % prehral oproti Gašparovičovi o 3 644, čo predstavovalo 0,18%. V druhom kole Mečiar získal 722 368 hlasov (40,08 %) a Gašparovič 1 079 592 hlasov (59,91 %) a bol zvolený za prezidenta. Do funkcie bol inaugurovaný 15. júna 2004. Gašparoviča otvorene podporil Smer ale volili ho aj tí, ktorých hlavná motivácia bola, aby nevyhral V. Mečiar.
Dňa 18. februára 2006 bol na kongrese strany Hnutie za demokraciu zvolený za čestného predsedu. Ozvali sa aj kritické hlasy, že prezident tým porušil svoj predvolebný sľub občanom, že bude nezávislým prezidentom.
Druhé obdobie.
V svojich druhých prezidentských voľbách dostal v prvom kole Ivan Gašparovič 876 061 hlasov (46,70 %). Druhé miesto obsadila Iveta Radičová, ktorá od voličov získala 713 735 hlasov (38,05 %). Obaja kandidáti postúpili do druhého kola. V druhom kole Radičová získala 988 808 hlasov (44,46 %). Ivan Gašparovič sa umiestnil znovu na prvom mieste s 1 234 787 hlasmi (55,53 %) čím bol po druhýkrát zvolený za prezidenta. Do funkcie prezidenta SR bol inaugurovaný 15. júna 2009.
V prieskume Inštitútu pre verejné otázky z februára 2012 dôveru prezidentovi vyjadrilo 8 % opýtaných. Predošlý rok Ivanovi Gašparovičovi dôverovalo o 4 % ľudí viac.
Počas druhého funkčného obdobia nepredniesol ani jednu správu o stave krajiny napriek tomu, že mu Ústava takúto povinnosť ukladá.
Gašparovičovo funkčné obdobie sa skončilo 15. júna 2014, keď bol inaugurovaný prezident Andrej Kiska.
Ústavný súd 4. decembra 2014 zverejnil rozhodnutie, že prezident Ivan Gašparovič porušil práva Jozefa Čentéša jeho nevymenovaním za generálneho prokurátora. Prisúdil mu odškodné 60 000 €.
Osobné.
Bol priaznivcom športu, najmä hokeja a motoršportu. I. Gašparovič mal pretekársku licenciu a jazdil súťažne od roku 1976.

</doc>
<doc id="11375" url="https://sk.wikipedia.org/wiki?curid=11375" title="Alfred Hitchcock">
Alfred Hitchcock

Sir Alfred Joseph Hitchcock, KBE (* 13. august 1899, Londýn, Spojené kráľovstvo – † 29. apríl 1980, Los Angeles, Kalifornia, USA) bol anglický filmový režisér. Bol inovátorom v oblasti trileru a hororu. Patrí medzi najvýznamnejších režisérov všetkých čias. Často sa mu hovorí aj „Majster napätia“.

</doc>
<doc id="11377" url="https://sk.wikipedia.org/wiki?curid=11377" title="29. apríl">
29. apríl



</doc>
<doc id="11378" url="https://sk.wikipedia.org/wiki?curid=11378" title="Jozef Baraník">
Jozef Baraník

Jozef Baraník (* 6. december 1903, Rajec – † 24. september 1983, Žilina) bol slovenský pedagóg a fyzik.
Život.
Jozef Baraník sa narodil v Rajci. Po skončení reálky v Žiline študoval na Karlovej univerzite v Prahe aprobáciu matematika a fyzika pre stredné školy. V roku 1928 sa stal členom JČMF a na ustanovujúcej schôdzi pobočky JČSM v Žiline 17. novembra 1956 bol zvolený za predsedu pobočky. Svojou aktívnou činnosťou sa pričinil o úspešný rozvoj pobočky, ktorú bolo možné zaradiť medzi najaktívnejšie v bývalej ČSR.
Ako pedagóg pôsobil na stredných školách v Košiciach a v Žiline, kde vykonával funkciu krajského inšpektora. Ako učiteľ vo svojej odborno-výchovnej práci viac inklinoval k fyzike. Vychoval generácie žiakov, ktorí sa v praktickom živote venovali spoločensko-prospešnej činnosti.
Zomrel 24. septembra 1983 v Žiline. 

</doc>
<doc id="11379" url="https://sk.wikipedia.org/wiki?curid=11379" title="6. december">
6. december



</doc>
<doc id="11380" url="https://sk.wikipedia.org/wiki?curid=11380" title="Peter Pavol Bartoš">
Peter Pavol Bartoš

RNDr. Peter Pavol Bartoš (* 11. jún 1901, Stará Turá – † 18. december 1975, Bratislava) bol slovenský pedagóg a matematik.
Život.
Narodil sa v Starej Turej, vo vtedajšom okrese Trenčín. Životná dráma P. P. Bartoša je svojím záujmom o matematiku svojrázne zaujímavá a pozoruhodná. Už počas gymnaziálneho štúdia sa venoval matematike. Okolnosti mu však neumožnili ďalšie štúdium. A tak po maturite v roku 1921 – 1922 absolvoval v Martine kurz pre notárov. Tu sa dostal do styku s Ústredím slovenských ochotníckych divadiel. Po skončení notárskeho kurzu stal sa prvým tajomníkom ÚSOD, pričom spolupracoval so Štefanom Krčmérym, redigoval edíciu Slovenský divadelný ochotník, pestoval čulé styky s pridruženými krúžkami. Notárom bol viac ako 10 rokov – naposledy v Bratislave-Petržalke. Pre očnú chorobu odišiel do výslužby a začal v Brne študovať matematiku a fyziku na Prírodovedeckej fakulte Masarykovej univerzity. Po ukončení štúdia v roku 1936 pôsobil na gymnáziách v Rimavskej Sobote, v Tisovci, v Banskej Bystrici a v Zlatých Moravciach. K jeho žiakom patrila napr. aj B. Kolibiarová. V roku 1961 po druhýkrát a natrvalo odišiel do penzie.
Zomrel 18. decembra 1975 v Bratislave.
Dielo.
P. P. Bartoš uplatnil svoje odborné znalosti a pedagogické skúsenosti pri tvorbe učebníc matematiky pre stredné školy a aj ako autor úloh pre Matematickú olympiádu. Publikoval desiatky odborných a pedagogických prác, čím sa podieľal na zvyšovaní úrovne vyučovania matematiky. V publikačnej činnosti veľmi tvorivo pokračoval aj po odchode do dôchodku. Vedecké práce z oblasti elementárnej geometrie a teórie čísel uverejňoval v Matematickom časopise a v Časopise pro pěstování matematiky. Bol členom redakčnej rady časopisu Matematika v škole. Za úspešnú odbornú a pedagogickú činnosť bol vyznamenaný medailou J. A. Komenského, JSMF mu v roku 1975 udelila titul "Zaslúžilý člen". 

</doc>
<doc id="11381" url="https://sk.wikipedia.org/wiki?curid=11381" title="11. jún">
11. jún



</doc>
<doc id="11383" url="https://sk.wikipedia.org/wiki?curid=11383" title="Willy Brandt">
Willy Brandt

Willy Brandt pôvodným menom Herbert Ernst Karl Frahm (* 18. december 1913, Lübeck, Nemecko – † 8. október 1992, Unkel) bol nemecký ľavicový politik a kancelár NSR od roku 1969 do 1974. Sociálny demokrat Willy Brandt (Sociálnodemokratická strana Nemecka, SPD) dostal Nobelovu cenu mieru v 1971 za prácu na zlepšení vzťahov s NDR, Poľskom a Sovietskym zväzom. V Nemecku sa jeho osoba považuje za veľmi kontroverznú a musel odstúpiť po špionážnej afére.
Mladosť (1913 – 1945).
Willy Brandt, pôvodne "Herbert Ernst Karl Frahm" sa narodil v meste Lübeck v Nemecku ako syn Marty Frahmovej, predavačky v obchode. Otec bol účtovník. Willy Brandt sa vyučil za pracovníka v lodnom priemysle. V apríli roku 1929 vstúpil do Socialistickej mládeže "(Sozialistische Arbeiter-Jugend, SAJ)" a v roku 1930 aj do Sociálnodemokratickej strany Nemecka "(Sozialdemokratische Partei Deutschlands, SPD)". Neskôr opustil SPD a vstúpil do viac ľavicovej Socialistickej strany pracujúcich ("Sozialistische Arbeiterpartei, SAP)", ktorá mala príbuzné strany v Španielsku (POUM) a vo Veľkej Británii (ILP).
V roku 1933 využil svoje kontakty z učňovských čias v lodiarstve a utiekol na lodi do Nórska, aby sa uchránil pred nacistickým prenasledovaním. V tomto čase prijal pseudonym Willy Brandt, aby unikol nacistickým agentom. V roku 1934 vstúpil do tzv. Medzinárodného výboru revolučných mládežníckych organizácií, kde bol vybraný do sekretariátu. Nemecko navštívil od septembra do decembra 1936 v prestrojení ako nórsky študent "Gunnar Gaasland". V roku 1937 pracoval ako novinár v Španielsku. V 1938 mu Nemecko zrušilo občianstvo takže požiadal o nórske. Keďže Nórsko bolo v 1940 okupované, bol väznený. Neprišlo sa však na jeho pravú identitu, pretože mal na sebe nórsku uniformu. Po prepustení utiekol do neutrálneho Švédska, kde mu bolo konečne priznané nórske občianstvo. Na nórskej ambasáde v Štokholme dostal aj pas a tam žil až do konca vojny.
Politický vzostup.
Koncom roku 1946 sa vrátil do Berlína, kde pracoval pre Nórsku vládu. V 1948 vstúpil do Sociálnodemokratickej strany Nemecka (SPD). Znovu sa stal nemeckým občanom a prijal svoj pseudonym Willy Brandt za svoje oficiálne meno. Vystupoval proti sovietskej politike vo vzťahu k Maďarskej revolúcii (1956), ako aj voči plánu Nikitu Chruščova urobiť z Berlína tzv. „slobodnú zónu“. Preto bol zaraďovaný vo svojej strane skôr k pravicovému krídlu. Toto zaradenie sa však skoro zmenilo. Willy Brandt bol silno podporovaný novinárom Axelom Springerom. Od 3. októbra 1957 do roku 1966 bol starostom Západného Berlína. Bol starostom práve v najťažších časoch stavby Berlínskeho múru.
V roku 1964 sa stal predsedom SPD a zotrval na tomto poste až do roku 1987. V roku 1961 bol kandidátom SPD na post kancelára, ale prehral s konzervatívnym kandidátom CDU Konradom Adenauerom. V 1965 sa o to pokúšal opäť. Znovu však prehral s populárnym Ludwigom Erhardom. Koalícia Erharda však bola krátko trvajúca a bola vytvorená veľká koalícia CDU a SPD. Brandt sa stal ministrom zahraničia a vice-kancelárom. Po voľbách roku 1969, keď opäť stál na čele kandidátky SPD, sa mu konečne podarilo uspieť. Po troch týždňoch rokovaní s malou liberálnou FDP sa mu podarilo vytvoriť vládnu koalíciu.
Willy Brandt sa stal kancelárom. Mnohé z jeho domácich reforiem boli okresané koaličnými partnermi v Nemeckom spolkovom sneme ("Deutscher Bundestag") alebo narazili na odpor regionálnych zastupiteľstiev (najmä z radov CDU/CSU). Ako kancelár mal viac možností zamerať sa na zahraničnú politiku – najmä na tzv. "východnú politiku" ("Ostpolitik"). Bol veľmi aktívny pri zbližovaní sa s Nemeckou Demokratickou republikou, Poľskom a Sovietskym zväzom. Takisto bol za zbližovanie s ostatnými krajinami východného bloku. Pamätným sa stal aj okamih v decembri 1970, keď položil k Pamätníku hrdinov Varšavského geta kvety a spontánne pred ním pokľakol. V očiach sa mu vtedy zjavili aj slzy. Bolo to prvé oficiálne ospravedlnenie sa Nemcov za nacistickú politiku. V roku 1970 sa stal osobnosťou roka magazínu TIME a dostalo sa mu cti získať Nobelovu cenu za mier. Brandtova "východná politika" bola však kontroverzná a mnohí členovia jeho koalície boli odvolaní. V máji 1972 sa zdalo, že opozičná CDU má väčšinu v Nemeckom spolkovom sneme a požiadala o vyslovenie nedôvery kancelárovi a voľbu nového kancelára. Na prekvapenie všetkých sa voľba skončila veľmi vyrovnaným výsledkom. Oveľa neskôr sa zistilo, že dvaja členovia CDU boli podplatení ministrom národnej bezpečnosti "(Ministerium für Staatssicherheit)" z NDR, aby hlasovali za Willyho Brandta. Veľa Nemcov považovalo Willyho Brandtovu "východnú politiku" za nebezpečnú a zradcovskú. Jeho politika s komunistickými krajinami však pomohla prelomiť určitú uzavretosť východného bloku a uvedomenie si reálneho stavu socializmu. Takisto spolu s inými skutočnosťami pomohla k jeho pádu. 
Aj keď bol v nemilosti mnohých nemeckých politikov, bol nesmierne populárny najmä medzi mladou generáciou. To mu pomohlo vôbec k najlepšiemu výsledku SPD v spolkovej histórii vo voľbách roku 1972. Aby vyvrátil všetky podozrenia zo sympatií ku komunizmu, presadil tvrdú legislatívu, ktorou chcel odstrániť radikálov z verejného života. Napriek tomu, že tieto zákony boli teoreticky aplikovateľné na extrémnu ľavicu aj pravicu, boli vždy považované za výlučne proti extrémnej ľavici.
Odstúpenie.
Okolo roku 1973 nemecké bezpečnostné orgány dostali informácie, že jeden z Brandtových osobných asistentov Günter Guillaume je špiónom tajnej služby NDR (Stasi). Brandt bol požiadaný, aby pracoval ako zvyčajne, a dokonca šiel na súkromnú dovolenku s Guillaumom. Guillaume bol zadržaný 24. apríla 1974. V rovnakom čase sa objavili správy z Brandtovho súkromného života o vzťahu s mladou ženou. Brandt vtedy uvažoval aj o samovražde, dokonca napísal aj poslednú vôľu. Napokon sa rozhodol prijať zodpovednosť za aféru a z postu kancelára 7. mája 1974 odstúpil. Guillaume bol ako špión Východného Nemecka vedený Markusom Wolfom (Ministerstvo štátnej bezpečnosti NDR). Ten po zjednotení Nemecka vyhlásil, že odstúpenie Brandta si NDR nikdy neželala a táto aféra bola jednou z najväčších chýb tajnej služby Východného Nemecka. V kresle kancelára Brandta nahradil sociálny demokrat Helmut Schmidt, ktorý na rozdiel od neho patril k pravicovejšiemu krídlu strany.
Po celý zvyšok života Willy Brandt podozrieval svojho dlhoročného spoločníka a súpera v strane Herberta Wehnera, že práve on intrigoval s cieľom dosiahnuť jeho pád, ale dôkazy k týmto tvrdeniam nemal. Celá aféra Brandta, Guillauma a špionáže sa dostala dokonca do divadelných hier. Známa je napríklad hra od Michaela Frayna "Demokracia" ("Democracy").
Zvyšok života.
Na čele strany SPD zotrval Willy Brandt až do roku 1987 a udržiaval si tak miesto v Bundestagu. Bol na čele Socialistickej internacionály od roku 1976 po 1992. V 1976 bol vymenovaný za predsedu Nezávislej komisie pre medzinárodné otázky rozvoja, ktorá vydala v roku 1980 správu o nebezpečenstve vývoja vo svete. Táto správa vošla do histórie pod názvom „Brandtova správa“. V roku 1983 nastalo všeobecné znepokojenie, že Portugalsko by sa mohlo stať komunistickou krajinou. Brandt podporoval socialistov, vedených Soaresom a aj týmto sa tam podarilo udržať demokraciu. Podporil takisto socialistov v Španielsku na čele s Gonzálezom po Francovej smrti. Koncom roku 1989 bol jedným z prvých ľavičiarov v Západnom Nemecku, ktorý presadzoval zjednotenie formou určitej federácie dvoch štátov. Pamätné sú jeho slová: "„Spájame spolu to, čo patrí spolu!“". Brandt bol aj členom Európskeho parlamentu od roku 1979 do 1983 a čestným predsedom SPD od 1987 do smrti v roku 1992. Keď SPD sťahovala svoje ústredie z Bonnu do Berlína v polovici 90. rokov, nová centrála strany dostala meno „Dom Willyho Brandta“ ("Willy Brandt Haus").

</doc>
<doc id="11384" url="https://sk.wikipedia.org/wiki?curid=11384" title="Richard von Weizsäcker">
Richard von Weizsäcker

Richard von Weizsäcker (, * 15. apríl 1920, Stuttgart, Nemecko – † 31. január 2015, Berlín) bol nemecký politik (člen strany CDU, "Christlich Demokratische Union"). Bol šiestym prezidentom Nemecka od roku 1984 do 1994.

</doc>
<doc id="11387" url="https://sk.wikipedia.org/wiki?curid=11387" title="Brandenbursko">
Brandenbursko

Brandenbursko (normovaný slovenský názov; staršie: Braniborsko, zastarano: "Branibory", "Brandeburská zem" [t.j. bez -n-]; ) je jedna zo 16 spolkových krajín Nemecka. Obklopuje nemecké hlavné mesto - Berlín. Hlavným mestom Brandenburska je Postupim (Potsdam). Historicky je Brandenbursko nezávislým štátom, ktorý vytvoril jadro dnešného Nemecka.

</doc>
<doc id="11388" url="https://sk.wikipedia.org/wiki?curid=11388" title="Spréva">
Spréva

Spréva (; ; ) je rieka pretekajúca cez Sasko, Brandenbursko a Berlín v Nemecku.
Pramení pri hraniciach s Českom.

</doc>
<doc id="11389" url="https://sk.wikipedia.org/wiki?curid=11389" title="Berlínska blokáda">
Berlínska blokáda

Berlínska blokáda bola blokáda, trvajúca od 24. júna 1948 do 12. mája 1949, počas ktorej boli západné sektory Berlína zásobované zo vzduchu takzvaným leteckým mostom, patrí k najzávažnejším konfrontáciám studenej vojny.
Pozadie.
Berlín sa po skončení druhej svetovej vojny stal symbolom víťazstva Spojencov. No už po krátkom čase sa krehká aliancia, ktorá vznikla ako obrana pred nacizmom v najhorších časoch vojny, začala v dôsledku vnútorných rozporov rúcať. Berlín rozdelený na 4 okupačné zóny medzi Spojené kráľovstvo, Francúzsko, USA a ZSSR však ešte stále predstavoval jednotu bývalej protihitlerovskej koalície. V roku 1947 sa Berlín zmenil na vysunutú oblasť, v ktorej sa prelínal západný kapitalistický systém s východným socialistickým. 
Dňa 20. júna 1948 uskutočnili západní spojenci – po bezúspešných konzultáciách so Sovietskym zväzom – v západných okupačných zónach Nemecka menovú reformu (ktorá podľa pôvodných plánov v dôsledku štvormocenského statusu nemala platiť pre Berlín). Dňa 22. júna bola menová reforma uskutočnená aj v sovietskej okupačnej zóne, pričom nová východná marka mala platiť aj pre západné sektory Berlína: tým sa malo dosiahnuť finančné a hospodárske viazanie západných sektorov na sovietsku zónu. Západní spojenci preto zaviedli západnú marku aj vo svojich berlínskych sektoroch.
V noci z 23. na 24. júna reagovalo potom sovietske velenie v Berlíne prerušením zásobovania elektrickým prúdom pre západné sektory a niekoľko hodín neskôr uzatvorením všetkých pozemných a vodných prístupových ciest.
Blokáda a letecký most.
Na blokádu, najprv prezentovanú ako technické problémy, neboli západní spojenci pripravení. V západných sektoroch Berlína, ktoré mali vtedy 2,2 milióna obyvateľov a boli úplne závislé od zásobovania zvonku, sa nachádzali zásoby potravín na 36 dní a uhlia na 45 dní.
Spočiatku spojenci neboli ani zajedno v budúcej politike voči Berlínu. Nakoniec sa presadil americký vojenský guvernér mesta, Lucius D. Clay, ktorý 25. júna 1948 dal povel na zriadenie leteckého mosta (vzdušné koridory blokované neboli). Už ďalší deň pristálo na letisku Tempelhof v americkom sektore prvé lietadlo operácie Vittles, Briti začali s operáciou Plain Fare o dva dni neskôr (používali svoje vojenské letisko Gatow a vodné plochy jazier pre nasadené hydroplány). Na letoch sa neskôr podieľali aj letci z Nového Zélandu, Austrálie, Kanady a Južnej Afriky.
Z počiatočných 120 ton denne sa počas týždňov objem tovaru veľmi rýchlo zvýšil a rekord bol dosiahnutý 16. apríla 1949 s celkom 12 840 ton za jediný deň. Najväčšou položkou (62,8 %) bolo uhlie na vykurovanie a výrobu elektriny, ďalej benzín, pšenica a ďalšie potraviny, lieky a takisto stavebný materiál (na ďalšiu výstavbu letísk – o tri mesiace neskôr bolo uvedené do prevádzky letisko Tegel vo francúzskom sektore). Lietadlá pristávali v minútových intervaloch.
Takmer o rok neskôr, keď bolo jasné, že blokáda nedosiahne pôvodný zámer (anexia západných sektorov), bolo 12. mája 1949 tranzitné spojenie do Berlína opäť otvorené (a tým skončil aj letecký most do Berlína).
Celkom sa uskutočnilo okolo 277 000 letov, pri ktorých bolo prepravených 2,2 milióna ton tovaru. Počas leteckého mostu zahynulo niekoľko osôb: 39 Britov, 31 Američanov a 6 Nemcov. Pripomína ich pomník na námestí pred letiskom Tempelhof.

</doc>
<doc id="11391" url="https://sk.wikipedia.org/wiki?curid=11391" title="Dejiny Berlína">
Dejiny Berlína

Dejiny Berlína sú omnoho mladšie ako dejiny berlínskeho územia. Už v 6. storočí pred Kr. sa v priestore dnešného Berlína sporadicky objavujú prvé germánske kmene (Semnoni, Suevovia a Burgundovia). K nim sa od 6. storočia stále viac pridružujú Slovania: juhovýchodne od Berlína Lužickí Srbi (ich potomkovia dodnes žijú v Lužici) a najmä Havelania a Sprévania, ktorí okolo roku 720 dosahujú územie dnešného Berlína. Ďalšia vlna osídlenia germánskymi kmeňmi sa uskutočňuje od 12. storočia, a až z roku 1244 pochádza prvá zmienka o sídlisku Berlín.
Rast Berlína bol spočiatku pomalý, aj keď mesto bolo v ďalších storočiach často spájané s okolitými usadlosťami. Ešte roku 1648 mal Berlín len 6000 obyvateľov. Význam nadobudol po roku 1701, kedy si ho nový kráľ Fridrich I. vybral za hlavné mesto Pruska. Približne v dnešnej podobe existuje Berlín až od roku 1920, kedy došlo k poslednému rozšíreniu jeho územia; vtedy takzvaný Veľký Berlín mal 3,8 milióna obyvateľov.

</doc>
<doc id="11392" url="https://sk.wikipedia.org/wiki?curid=11392" title="Andreja Hlinku">
Andreja Hlinku

Andreja Hlinku môže byť:

</doc>
<doc id="11394" url="https://sk.wikipedia.org/wiki?curid=11394" title="Ulica Adama Trajana">
Ulica Adama Trajana

Ulica Adama Trajana je ulica na rovnomennom sídlisku Adama Trajana v Piešťanoch.
Pomenovaná podľa autora básne oslavujúcej piešťanské kúpele, Adama Trajana z Benešova. Celú ulicu tvoria panelové domy, jedny z najvyšších v meste.

</doc>
<doc id="11396" url="https://sk.wikipedia.org/wiki?curid=11396" title="Bajzova ulica (Žilina)">
Bajzova ulica (Žilina)

Bajzova je ulica v Žiline.
Je to sídlisková ulica a nachádza sa na sídlisku Hliny VI. Ulica začína odbočením z Obvodovej a Poľnej ulice. Uprostred je prerušená zastavaním troch výškových panelových budov. Okrem panelových budov sa na ulici nachádzajú predajňa potravín Zdroj a LIDL, Meniareň DPMŽ na napájanie trolejbusovej trate a Dom nábytku GEKO. V rámci zahusťovania výstavby bol na ulici v roku 2006 postavený ďalší obytný dom.
Pôvod mena.
Je pomenovaná po slovenskom spisovateľovi a katolíckom kňazovi Jozefovi Ignácovi Bajzovi (1754 - 1836).

</doc>
<doc id="11397" url="https://sk.wikipedia.org/wiki?curid=11397" title="Beethovenova ulica (Piešťany)">
Beethovenova ulica (Piešťany)

Beethovenova je ulica v Piešťanoch. Na ulici sa nachádza kultúrna pamiatka Kúpeľná dvorana, v ktorej sídli Balneologické múzeum, reštaurácia a niekoľko firiem. 
Pomenovaná je podľa nemeckého skladateľa Ludwiga van Beethovena, ktorý pravdepodobne navštívil Piešťany v roku 1802 pri príležitosti pobytu v Dolnej Krupej.

</doc>
<doc id="11399" url="https://sk.wikipedia.org/wiki?curid=11399" title="Bratislavská cesta">
Bratislavská cesta

Bratislavská cesta je ulica:

</doc>
<doc id="11400" url="https://sk.wikipedia.org/wiki?curid=11400" title="Brezová">
Brezová

Brezová môže byť: 

</doc>
<doc id="11401" url="https://sk.wikipedia.org/wiki?curid=11401" title="Brigádnická ulica">
Brigádnická ulica

Brigádnická ulica je ulica:

</doc>
<doc id="11402" url="https://sk.wikipedia.org/wiki?curid=11402" title="Cintorínska ulica">
Cintorínska ulica

Cintorínska ulica je ulica:

</doc>
<doc id="11403" url="https://sk.wikipedia.org/wiki?curid=11403" title="Detská ulica">
Detská ulica

Detská ulica je ulica:

</doc>
<doc id="11404" url="https://sk.wikipedia.org/wiki?curid=11404" title="Detvianska ulica">
Detvianska ulica

Detvianska ulica je ulica:

</doc>
<doc id="11405" url="https://sk.wikipedia.org/wiki?curid=11405" title="Žilinská cesta (Ružomberok)">
Žilinská cesta (Ružomberok)

Žilinská cesta je frekventovaná ulica v Ružomberku. 
Vedie nábrežím Váhu a prechádza ňou cesta I/18 a európska cesta 50. Zo západu je pokračovaním ulice Pri Váhu, z východnej strany nadväzuje Považská ulica. Ulica je obojsmerná, dvojpruhová.

</doc>
<doc id="11407" url="https://sk.wikipedia.org/wiki?curid=11407" title="Winterova ulica">
Winterova ulica

Winterova je ulica v Piešťanoch. Pomenovaná podľa Ľudovíta Wintera, budovateľa piešťanských kúpeľov. 
Winterova ulica je hlavnou tepnou centra mesta v smere zo severu na juh, väčšia časť z nej je pešia zóna.
Názov.
Táto ulica v minulosti niekoľkokrát zmenila svoj názov. Prvý historický zaznamenaný názov je "Kráľovský rad" alebo "Kráľovský riadok", následne "Františka Jozefa" (1898-1918), "Masarykova" (1919-1940), "Ulica Samostatnosti" (1940-1952) a "Pavlovova" (1952-1990). Po páde komunizmu sa uzákonil terajší názov "Winterova."
Zaujímavé stavby.
Pri pohľade zo severného konca je výraznejšia pravá (západná) strana, kde sú domy s párnym číslovaním.

</doc>
<doc id="11408" url="https://sk.wikipedia.org/wiki?curid=11408" title="Teplická ulica">
Teplická ulica

Teplická ulica je ulica:

</doc>
<doc id="11409" url="https://sk.wikipedia.org/wiki?curid=11409" title="Tichá ulica">
Tichá ulica

Tichá ulica je ulica:

</doc>
<doc id="11411" url="https://sk.wikipedia.org/wiki?curid=11411" title="Vodárenská ulica">
Vodárenská ulica

Vodárenská ulica je ulica: 

</doc>
<doc id="11413" url="https://sk.wikipedia.org/wiki?curid=11413" title="Družstevná ulica (Hlohovec)">
Družstevná ulica (Hlohovec)

Družstevná ulica v Hlohovci spája ulice Kalinčiakova a Jarmočná. Aj napriek svojmu názvu sa nenachádza pri poľnohospodárskom družstve.

</doc>
<doc id="11414" url="https://sk.wikipedia.org/wiki?curid=11414" title="Gaštanová ulica (Hlohovec)">
Gaštanová ulica (Hlohovec)

Gaštanová ulica je ulica v Hlohovci.

</doc>
<doc id="11416" url="https://sk.wikipedia.org/wiki?curid=11416" title="Kláštorná">
Kláštorná

Kláštorná môže byť:

</doc>
<doc id="11417" url="https://sk.wikipedia.org/wiki?curid=11417" title="Staničná ulica">
Staničná ulica

Staničná ulica je ulica:

</doc>
<doc id="11418" url="https://sk.wikipedia.org/wiki?curid=11418" title="Vážska ulica">
Vážska ulica

Vážska ulica je ulica 

</doc>
<doc id="11420" url="https://sk.wikipedia.org/wiki?curid=11420" title="Pod Párovcami">
Pod Párovcami

Pod Párovcami je jedna z hlavných ulíc v meste Piešťany. Na konci 19. storočia sa volala "Gróf Erdődy Ferencz útca" podľa grófa Františka Erdődyho, do roku 1918 sa volala "Erdődyho ulica". Po roku 1945 sa volala najprv "Rooseveltova ulica" podľa prezidenta F. D. Roosevelta, neskôr "Leninova ulica" podľa V. I. Lenina.
V minulosti to bola asi 2 km dlhá cesta spájajúca obec Piešťany (dnes "Staré Piešťany") a kúpeľnú obec "Teplice". Bola pomenovaná podľa aleje spárovaných líp lemujúcich ulicu. Na svojom južnom konci začína ulica pri miestnom Evanjelickom kostole. Smerom na sever sa po pravej strane ulice nachádza Sad Andreja Kmeťa a Hotelová akadémia Ľudovíta Wintera. Na ulici sa tiež nachádza cirkevné Gymnázium sv. Michala Archanjela a priľahlý Kostol sv. Štefana kráľa. Kedysi stál na ulici taktiež Erdődyovský kaštieľ, miestne sídlo šľachtickej rodiny v čase návštev Piešťan. Prízemná budova v tvare písmena U bola zbúraná na prelome 40. a 50. rokov 20. storočia, aby vytvorila miesto. Ulica sa končí pri areáli miestneho letiska.

</doc>
<doc id="11421" url="https://sk.wikipedia.org/wiki?curid=11421" title="Dominik Tatarka">
Dominik Tatarka

Dominik Tatarka (pseudonymy tak, Vasil; * 14. marec 1913, Plevník-Drienové – † 10. máj 1989, Bratislava) bol slovenský prozaik, esejista a publicista.
Životopis.
Narodil sa ako predposledné z ôsmich detí a ako jediný syn. Základnú školu vyštudoval v Plevníku, gymnaziálne štúdia začal v Nitre a dokončil maturitou v roku 1934 na Československom reálnom gymnáziu v Trenčíne. V ďalšom štúdiu pokračoval na Filozofickej fakulte Karlovej univerzity v Prahe, kde v rokoch 1934 až 1938 študoval odbor slovenčina – francúzština. V rokoch 1938 až 1939 študoval na parížskej Sorbonne.
Počas 2. svetovej vojny pracoval ako stredoškolský profesor francúzštiny a slovenčiny na Gymnáziu v Žiline a v Turčianskom Svätom Martine. Počas vojny vstúpil taktiež do KSČ a na jej konci sa aktívne zapojil do SNP.
Po skončení vojny pracoval ako štátny úradník, redaktor vo viacerých denníkoch (napr. Pravda), výtvarný redaktor v Tatran a tiež ako scenárista pre Československý film v Bratislave. Napísal viacero politicky angažovaných diel, v ktorých podporoval politiku KSČ. 
Vydaním knihy Démon súhlasu (1956) Tatarka odštartoval nekompromisnú kritiku režimu, ktorá zásadne ovplyvnila jeho ďalší život. V roku 1968 sa postavil proti okupácii Československa vojskami Varšavskej zmluvy a na Námestí SNP v Bratislave, burcoval emócie a podnecoval diskusie.
V roku 1969 mu bol udelený titul zaslúžilý umelec. V ten istý rok po vystúpení z KSČ bol neskôr, v roku 1971, za svoj čin vyčiarknutý zo zoznamu členov Zväzu slovenských spisovateľov. Bol prenasledovaný režimom a jeho diela boli stiahnuté z knižníc.
V roku 1970 pracoval v lesnom závode, neskôr si zarábal aj ako zberač odpadkov. Netrvalo dlho a skončil na invalidnom dôchodku. Udržiaval styky s disidentským hnutím, publikoval v samizdate a ako jeden z mála Slovákov podpísal Chartu 77 už v roku 1977.
Bol sledovaný ŠtB (2. odbor XII. správy ZNB) pod kódovým menom „Seladon“ „Opozícia“ a „Pegas“.
V roku 2013, pri príležitosti 100. výročia narodenia, vydala Slovenská pošta poštovú známku s portrétom Dominika Tatarku od akademického maliara Dušana Grečnera.
Hodnotenie.
„Patril ku generácii ľudí, ktorí boli presvedčení, že komunizmus je civilizačná misia, ktorá je spojená s pokrokom.“ tvrdí historik Ústavu pamäti národa (ÚPN) Peter Jašek.
„Najprv sa režimistickým pohľadom díval na obdobie vojnového slovenského štátu a písal schematické romány, napríklad Farskú republiku, neskôr budovateľské romány, kde oslavoval kolektivizáciu, ktorá bola v skutočnosti spojená s množstvom násilia. Vytriezvenie prišlo v druhej polovici 50. rokov. V Démonovi súhlasu (1956) reagoval aj na vraždy v rámci komunistického režimu a stalinizmu,“ približuje historik Ondej Podolec z ÚPN.
Tvorba.
Literatúre sa začal venovať ešte pred 2. svetovou vojnou. Jeho prvotinou boli prózy "Cesty" a "Záchvevy duše", ktoré vyšli v stredoškolskom časopise Svojeť. Prvým knižným dielom sa stalo až dielo "V úzkosti hľadania". Jeho tvorba je poznačená nadrealizmom, odmietaním schematizmu a ideovým negativizmom. Vo svojich dielach prezentuje ako svoje osobné zážitky, tak i snahu o rozbor charakteristík svojich postáv a riešenie spoločenských aj individuálnych problémov. Okrem próz napísal i cestopis a viacero odborných statí o literatúre. Venoval sa i prekladom z francúzštiny (Alfred de Musset, Guy de Maupassant a i.) a napísal i niekoľko filmových scenárov.

</doc>
<doc id="11423" url="https://sk.wikipedia.org/wiki?curid=11423" title="Bavorsko">
Bavorsko

Bavorsko (po nemecky "Bayern"), dlhý tvar Bavorský slobodný štát (nenormovaný tvar: "Slobodný štát Bavorsko" ; nem. "Freistaat Bayern") , leží na juhu a juhovýchode Nemecka a je územne najväčší zo 16 spolkových krajín Nemecka, a podľa počtu obyvateľstva je druhou najľudnatejšou spolkovou krajinou. Bavorsko patrí medzi najbohatšie spolkové krajiny Nemecka. 
Hlavným mestom je Mníchov ("München"). Tradične sa delí na tri regióny: Fransko ("Franken"), Švábsko ("Schwaben") a Staré Bavorsko ("Altbayern").
Označenie "slobodný štát (Freistaat)" sa v názve používa od novembra 1918, keď bolo Bavorsko vyhlásené za „štát slobodný od monarchie“ ("monarchiefreier Staat").
Geografia.
Bavorsko má medzinárodné hranice s Rakúskom, Českom a so Švajčiarskom (cez Bodamské jazero). Ďalej susedí s nemeckými spolkovými krajinami Bádenskom-Württemberskom, Hesenskom, Durínskom a Saskom. Cez Bavorsko pretekajú dve významné rieky, Dunaj a Mohan, zatiaľ čo horný Rýn formuje časť juhozápadnej hranice krajiny. Hranicu s Rakúskom tvoria Bavorské Alpy, v hrebni tvoriacom hranicu leží Zugspitze, najvyšší vrch Bavorska a Nemecka.
Najväčšie mestá v Bavorsku sú Mníchov, Norimberg, Augsburg, Würzburg, Regensburg, Ingolstadt, Fürth a Erlangen.
Hospodárstvo.
Spolková krajina Bavorsko patrí medzi ekonomicky najrozvinutejšie a najbohatšie regióny Nemecka a celého Európskeho kontinentu. Bavorsko spolu s hlavným mestom Mníchovom, ktoré je významné finančné a priemyselné centrum Nemecka, poskytuje priestor na podnikanie množstvu celosvetovo pôsobiacich a známych finančných, technologických a priemyselných spoločností. Ako sú automobilka BMW, Grundig, Siemens AG, automobilka Audi, výrobca elektroniky Rohde &amp; Schwarz, poisťovacia spoločnosť Munich Re a Allianz, výrobca polovodičových súčiastok Infineon, chemická spoločnosť Wecker Chemie a výrobcovia obuvy a odevov PUMA Group a Adidas. Okrem veľkých spoločností pôsobia v Bavorsku stovky menších a stredne veľkých priemyselných a technologických podnikov. Bavorsko je jednou z najbohatších a najvyspelejších oblastí Európy. 
Vládne obvody.
Slobodný štát Bavorsko sa člení na 7 Regierungsbezirke ("vládnych obvodov"):
Krajinské okresy.
Vyššie vymenovaných 7 vládnych obvodov sa ďalej člení na 71 krajinských okresov (Landkreise) a 25 miest bez okresu (kreisfreie Städte):
Mestá bez okresu.
25 bavorských miest bez okresu:

</doc>
<doc id="11424" url="https://sk.wikipedia.org/wiki?curid=11424" title="Mierová ulica">
Mierová ulica

Mierová ulica je ulica:

</doc>
<doc id="11425" url="https://sk.wikipedia.org/wiki?curid=11425" title="Mliekarenská ulica">
Mliekarenská ulica

Mliekarenská ulica je ulica:

</doc>
<doc id="11426" url="https://sk.wikipedia.org/wiki?curid=11426" title="Prístavná ulica">
Prístavná ulica

Prístavná ulica je ulica:

</doc>
<doc id="11428" url="https://sk.wikipedia.org/wiki?curid=11428" title="Svätoplukova ulica">
Svätoplukova ulica

Svätoplukova ulica je ulica:

</doc>
<doc id="11429" url="https://sk.wikipedia.org/wiki?curid=11429" title="Radlinského ulica (Bratislava)">
Radlinského ulica (Bratislava)

Radlinského ulica je ulica v bratislavskej mestskej časti Staré Mesto. Je pomenovaná podľa Andreja Radlinského (1817 – 1879), slovenského jazykovedca a pedagóga. Nachádza sa tu Fakulta chemickej a potravinárskej technológie a Stavebná fakulta STU, Daňový úrad Bratislava I a Daňový úrad pre vybrané daňové subjekty. Ulica začína na Kollárovom námestí, pokračuje severovýchodným smerom na Račianske mýto.
Na rohu Radlinského a Bernolákovej sa nachádza "Bytový dom Práca", ktorý je dielom slovenského architekta Desidera Quastlera.

</doc>
<doc id="11430" url="https://sk.wikipedia.org/wiki?curid=11430" title="Slnečná ulica">
Slnečná ulica

Slnečná ulica je ulica:

</doc>
<doc id="11431" url="https://sk.wikipedia.org/wiki?curid=11431" title="Malá ulica">
Malá ulica

Malá ulica je ulica:

</doc>
<doc id="11432" url="https://sk.wikipedia.org/wiki?curid=11432" title="Jarná">
Jarná

Jarná môže byť:

</doc>
<doc id="11433" url="https://sk.wikipedia.org/wiki?curid=11433" title="Pribinova ulica">
Pribinova ulica

Pribinova ulica je ulica:

</doc>
<doc id="11435" url="https://sk.wikipedia.org/wiki?curid=11435" title="Konečná">
Konečná

Konečná môže byť:

</doc>
<doc id="11436" url="https://sk.wikipedia.org/wiki?curid=11436" title="Valašská ulica">
Valašská ulica

Valašská ulica je ulica:

</doc>
<doc id="11438" url="https://sk.wikipedia.org/wiki?curid=11438" title="Kúpeľná ulica">
Kúpeľná ulica

Kúpeľná ulica je ulica:

</doc>
<doc id="11439" url="https://sk.wikipedia.org/wiki?curid=11439" title="Panenská ulica">
Panenská ulica

Panenská ulica je ulica:

</doc>
<doc id="11440" url="https://sk.wikipedia.org/wiki?curid=11440" title="Rekreačná ulica">
Rekreačná ulica

Rekreačná ulica je ulica:

</doc>
<doc id="11441" url="https://sk.wikipedia.org/wiki?curid=11441" title="Veterná ulica">
Veterná ulica

Veterná ulica je ulica:

</doc>
<doc id="11443" url="https://sk.wikipedia.org/wiki?curid=11443" title="Jozefská ulica">
Jozefská ulica

Jozefská ulica je ulica:

</doc>
<doc id="11444" url="https://sk.wikipedia.org/wiki?curid=11444" title="Javorová ulica">
Javorová ulica

Javorová ulica je ulica:

</doc>
<doc id="11446" url="https://sk.wikipedia.org/wiki?curid=11446" title="Južná">
Južná



</doc>
<doc id="11447" url="https://sk.wikipedia.org/wiki?curid=11447" title="Mlynská ulica">
Mlynská ulica

Mlynská ulica je ulica:

</doc>
<doc id="11448" url="https://sk.wikipedia.org/wiki?curid=11448" title="Nová ulica">
Nová ulica

Nová ulica je ulica:
Nová Ulice môže byť:

</doc>
<doc id="11449" url="https://sk.wikipedia.org/wiki?curid=11449" title="Lipová">
Lipová

Lipová môže byť:

</doc>
<doc id="11451" url="https://sk.wikipedia.org/wiki?curid=11451" title="Záhradná ulica">
Záhradná ulica

Záhradná ulica je ulica:

</doc>
<doc id="11453" url="https://sk.wikipedia.org/wiki?curid=11453" title="Dopravná ulica">
Dopravná ulica

Dopravná ulica je ulica:

</doc>
<doc id="11455" url="https://sk.wikipedia.org/wiki?curid=11455" title="Priemyselná ulica">
Priemyselná ulica

Priemyselná ulica je ulica:

</doc>
<doc id="11456" url="https://sk.wikipedia.org/wiki?curid=11456" title="Sadová">
Sadová

Sadová môže byť:

</doc>
<doc id="11457" url="https://sk.wikipedia.org/wiki?curid=11457" title="Jánošíkova ulica">
Jánošíkova ulica

Jánošíkova ulica je ulica:

</doc>
<doc id="11459" url="https://sk.wikipedia.org/wiki?curid=11459" title="Úzka ulica">
Úzka ulica

Úzka ulica je ulica:

</doc>
<doc id="11461" url="https://sk.wikipedia.org/wiki?curid=11461" title="Sasinkova ulica">
Sasinkova ulica

Sasinkova ulica je ulica:

</doc>
<doc id="11464" url="https://sk.wikipedia.org/wiki?curid=11464" title="Holubyho ulica">
Holubyho ulica

Holubyho ulica je ulica:

</doc>
<doc id="11465" url="https://sk.wikipedia.org/wiki?curid=11465" title="Topoľová ulica">
Topoľová ulica

Topoľová ulica je ulica:

</doc>
<doc id="11467" url="https://sk.wikipedia.org/wiki?curid=11467" title="Líška (súhvezdie)">
Líška (súhvezdie)

Líška () alebo Líštička je nejasné severné súhvezdie nachádzajúce sa v strede Letného trojuholníka (), čo je zoskupenie hviezd Deneb, Vega a Altair. Súhvezdie je známe prítomnosťou planetárnej hmloviny Činka (M 27).
Pozoruhodné prvky.
V tomto súhvezdí nie sú hviezdy, ktoré by boli svetlejšie ako 4. magnitúda. Najjasnejšia je hviezda Anser (α Vul), čo je červený obor (spektrálny typ M0 III) vzdialený 297 svetelných rokov so zdanlivou magnitúdou 4,44. Anser je dvojhviezda (vzdialenosť zložiek 413,7"), ktorej hviezdy možno od seba rozoznať použitím ďalekohľadu. Jej druhá hviezda je 8 Vul.
V roku 1967 bol v tomto malom súhvezdí objavený prvý pulzar, PSR 1919+21. Objavili ho Antony Hewish a Jocelyn Bellová z Cambridge. Zatiaľ čo hľadali ligotanie (scintiláciu) rádiových signálov pochádzajúcich z kvazarov, našli veľmi pravidelný signál, ktorý pozostával z pulzov žiarenia, ktoré sa opakovali s frekvenciou jeden pulz každých niekoľko sekúnd. Pozemský pôvod tohto signálu bol vylúčený, pretože čas, ktorý objekt potreboval, aby sa znovu objavil, bol jeden hviezdny deň namiesto jedného slnečného dňa. Táto anomália bola nakoniec identifikovaná ako signál rýchlo rotujúcej neutrónovej hviezdy. Pulzy prichádzali (a stále prichádzajú) každých 1,3373 sekundy, čo je príliš pravidelné na to, aby mohli byť spojené s nejakým iným objektom. Tento nový objekt bol nazvaný „CP 19191“, čo znamená „Cambridge Pulzar blízko RA 19h 19m“. Dnes je nazývaný „PSR 1919+21“, čo znamená „Pulzar s RA 19h 19m a deklináciou +21 stupňov“.
SAO 88060 je hviezda, ktorú obieha extrasolárna planéta HD 189733b, obrovská plynná planéta obiehajúca v tesnej blízkosti hviezdy. Táto exoplanéta bola prvá, ktorej zloženie atmosféry sa podarilo vedcom určiť.
Pozoruhodné objekty na oblohe.
V súhvezdí Líška sa nachádzajú dva nápadné objekty:
História a mytológia.
Súhvezdie zaviedol astronóm Johannes Hevelius. Pôvodne bolo známe ako "Vulpecula cum ansere", teda Líška a Hus. Hus, ktorá bola stvárnená v čeľusti líšky, sa už na oblohe oficiálne nenachádza. Zdanlivo ju stvárňuje hviezda Anser (α Vul). Keďže bolo toto súhvezdie vytvorené v novoveku a navyše ho tvoria len slabšie hviezdy, nie sú s ním spojené žiadne staroveké mýty.

</doc>
<doc id="11468" url="https://sk.wikipedia.org/wiki?curid=11468" title="Stromová">
Stromová



</doc>
<doc id="11470" url="https://sk.wikipedia.org/wiki?curid=11470" title="Pulzar">
Pulzar

Pulzary sú rotujúce neutrónové hviezdy, ktoré môžeme pozorovať ako zdroje elektromagnetického žiarenia. Intenzita žiarenia sa mení s pravidelnou periódou, čo sa zdôvodňuje rotáciou hviezdy. Neutrónová hviezda sa totiž točí tak rýchlo, že odstredivá sila tvaruje žiarenie, ktoré hviezda emituje, do kužeľov pri rovníku, ktoré pravidelne, ako maják, zasahujú určitú časť vesmíru. Z toho dôvodu nemôžeme vidieť všetky existujúce pulzary, aj keby boli pomerne blízko, ale len tie, ktorých kužele nás pri otáčaní zasahujú.
Pulzary po prvýkrát odhalili na rádiových vlnových dĺžkach Jocelyn Bell a Antony Hewish v roku 1967, no odvtedy už boli nájdené aj v röntgenovom a gama žiarení. Za túto prácu dostal Hewish v roku 1974 Nobelovu cenu.
Astronómovia dnes poznajú tri triedy pulzarov, ktoré sa odlišujú zdrojom energie, ktorý dodáva energiu ich žiareniu:
Hoci všetky tri triedy tvoria neutrónové hviezdy, ich pozorovateľné správanie a základná fyzika sú odlišné. Aj medzi nimi však existujú spojenia. Napríklad röntgenové pulzary sú pravdepodobne staré pulzary poháňané rotáciou, ktoré už stratili väčšinu svojej energie a stali sa znova viditeľné po tom, čo ich sprievodné hviezdy expandovali a začali presúvať hmotu na neutrónovú hviezdu. Proces nahromadenia hmoty môže následne preniesť dostatok uhlovej hybnosti na neutrónovú hviezdu a „recyklovať“ ju na rotáciou poháňaný milisekundový pulzar.

</doc>
<doc id="11471" url="https://sk.wikipedia.org/wiki?curid=11471" title="13. december">
13. december



</doc>
<doc id="11475" url="https://sk.wikipedia.org/wiki?curid=11475" title="Bádensko-Württembersko">
Bádensko-Württembersko

Bádensko-Württembersko () je tretia najväčšia (podľa veľkosti a aj počtu obyvateľov) spolková krajina na juhozápade Nemecka. Vznikla v roku 1952 zlúčením bývalých historických území Württembersko-Bádensko, ("Južné") Bádensko a Württembersko-Hohenzollernsko. Hlavné mesto krajiny je Stuttgart.
Dejiny.
Bádensko-Württembersko pozostáva z bývalých historických území Bádensko, Hohenzollernsko, Württembersko a časti regiónu Švábsko.
Po druhej svetovej vojne Spojenecké vojská ustanovili tri krajiny: Württembersko-Hohenzollernsko, ("Južné") Bádensko (obe okupované Francúzkom), a Württembersko-Bádensko (okupované Spojenými štátmi). V roku 1949 sa tieto tri krajiny stali časťami Nemeckej spolkovej republiky. Článok "118" novej Nemeckej ústavy však jednako dovoľuje tieto krajiny zlúčiť. Po hlasovaní konanom 9. decembra 1951 boli tieto štáty zlúčené a to 25. apríla 1952 do spolkovej krajiny Bádensko-Württembersko. V roku 1956 Federálny ústavný súd Nemecka ohlásil, že hlasovanie bolo nezákonné pretože bolo znevýhodnené obyvateľstvo Bádenska. Hlasovanie sa potom konalo znovu v bývalej oblasti Bádensko v roku 1970 s výsledkom viac než 81 % pre novú krajinu.
Geografia.
Bádensko-Württembersko susedí s nemeckými spolkovými krajinami Porýnie-Falcko ("severozápad"), Hesensko ("sever") a Bavorsko ("východ"). Na juhu potom susedí so Švajčiarskom (s ktorým má hranice cez Bodamské jazero), (s kantónmi Schaffhausen, Aargau, Thurgau, St. Gallen, Zürich, Bazilej-vidiek a Bazilej-mesto), na západe s Francúzskom (oblasť Alsasko). A okrem toho aj s rakúskou spolkovou krajinou Vorarlbersko s ktorou má taktež hranicu cez Bodamské jazero. 
V kraji sa nachádzajú tieto veľkomestá Stuttgart, Mannheim, Karlsruhe, Freiburg im Breisgau, Heidelberg, Heilbronn, Ludwigsburg, Ulm, Tübingen, Pforzheim a Reutlingen.
Západnú hranicu krajiny rovnako ako veľkú časť južnej hranice tvorí rieka Rýn. Schwarzwald ("Čierny les"), hlavné horské pásmo krajiny, sa týči na východ od rýnskeho údolia. Bádensko-Württembersko zdieľa Bodamské jazero ako aj pohorie Alpy zo Švajčiarskom.
V Bádensku-Württembersku pramení rieka Dunaj v blízkosti mesta Donaueschingen vo Schwarzwalde.
Vzdelanie.
Bádensko-Württembersko je domovom niektorých z najstarších prestížnych univerzít v Nemecku, medzi ktoré patria univerzity vo Freiburgu, Heidelbergu a Tubingene. V krajine Bádensko-Württembersko sa nachádzajú štyri z deviatich nemeckých znamenitých univerzít ("Freiburg, Heidelberg, Karlsruhe" a "Konstanz"). Ďalšie univerzitné mesta sú Mannheim a Ulm. Popritom sú dve univerzity umiestené v hlavnom meste krajiny Stuttgarte, univerzita v Hohenheim a Univerzita Stuttgart. Ludwigsburg je domovom, slávnej národnej filmovej školy Filmakademie Baden-Württemberg.
Obyvateľstvo a jazyk.
Bádensko-Württembersko sa dá rozdeliť na dve národnostné skupiny:
Oddelení sú od seba pohorím Schwarzwald. Z historických dôvodov sa nemajú veľmi radi a existujú medzi nimi drobné trenice, ale už nie na politickej úrovni. Švábi sú považovaní za veľkých lakomcov a hovorí sa im aj "Škóti Nemecka".
V mnohých oblastiach v Bádensku-Württembersku, obyvatelia hovoria nárečím švábštinou a alemančinou, ktoré sú takmer nezrozumiteľné k nemčine, zvlášť v ich tvrdšej forme na vidieku.
Hospodárstvo.
Spolková krajina Bádensko - Württumbersko patrí medzi najbohatšie a najrozvinutejšie oblasti Nemecka a Európy s tradične nízkou mierou nezamestnanosti.V spolkovej krajine pôvodne vznikli a majú svoje firemné sídlá mnohé z celosvetovo pôsobiacich a známych technologických a výrobných podnikov, napr. Daimler AG, Porsche,Robert Bosch GmbH, výrobca optických systémov Carl Zeiss AG, softvérová spoločnosť SAP AG. Napriek prítomnosti veľkých celosvetovo pôsobiacich spoločností je hospodárstvo Bádenska - Württumberska charakterizované najmä stovkami menších a stredne veľkých priemyselných a technologických podnikov, ktoré vytvárajú základ hospodárskeho bohatstva regiónu.Podľa štúdie ekonomických novín Wirtschaftwoche realizovanej roku 2007 je spolková krajina Bádensko - Württumbersko ekonomicky naúspešnejím a nadynamickejším regiónom Nemecka. 
Administratívne členenie.
Bádensko-Württembersko je rozčlenené do 35 krajinských okresov ("Landkreise") a 9 nezávislých mestských okresov ("Stadtkreise"). "Landkreise" aj "Stadkreise" sú zoskupené do štyroch
vládnych obvodov ("Regierungsbezirk") Freiburg, Karlsruhe, Stuttgart a Tübingen.
K okresu Konstanz patrí tiež exkláva Büsingen am Hochrhein (BÜS), v blízkosti Schaffhausenu ktorá je úplne obklopená Švajčiarskom.

</doc>
<doc id="11479" url="https://sk.wikipedia.org/wiki?curid=11479" title="Hoštáky (Piešťany)">
Hoštáky (Piešťany)

Hoštáky sú ulica v Piešťanoch.
Kúpeľná osada sa spomína ako jedna zo štyroch častí Piešťan. Podľa opisu urbára hlohovského panstva z roku 1617 boli jej obyvateľmi chudobní želiari vlastniaci iba záhrady. Želiarske osady boli nazvané Hoštáky.

</doc>
<doc id="11481" url="https://sk.wikipedia.org/wiki?curid=11481" title="Dolné Sasko">
Dolné Sasko

Dolné Sasko () je druhá najväčšia spolková krajina Nemecka a štvrtá čo sa týka počtu obyvateľov. Hlavné mesto je Hannover.

</doc>
<doc id="11482" url="https://sk.wikipedia.org/wiki?curid=11482" title="Javorinská ulica">
Javorinská ulica

Javorinská ulica je ulica:

</doc>
<doc id="11483" url="https://sk.wikipedia.org/wiki?curid=11483" title="Kalinčiakova ulica">
Kalinčiakova ulica

Kalinčiakova ulica je ulica:

</doc>
<doc id="11484" url="https://sk.wikipedia.org/wiki?curid=11484" title="Mudroňova ulica">
Mudroňova ulica

Mudroňova ulica je ulica 

</doc>
<doc id="11486" url="https://sk.wikipedia.org/wiki?curid=11486" title="Fándlyho ulica (Hlohovec)">
Fándlyho ulica (Hlohovec)

Fándlyho ulica v Hlohovci je malá ulička spájajúca ulice M. R. Štefánika a Pribinovu.

</doc>
<doc id="11487" url="https://sk.wikipedia.org/wiki?curid=11487" title="Chalupkova ulica">
Chalupkova ulica

Chalupkova ulica je ulica:

</doc>
<doc id="11488" url="https://sk.wikipedia.org/wiki?curid=11488" title="Rastislavova ulica">
Rastislavova ulica

Rastislavova ulica je ulica:

</doc>
<doc id="11489" url="https://sk.wikipedia.org/wiki?curid=11489" title="Palárikova ulica">
Palárikova ulica

Palárikova ulica je ulica:

</doc>
<doc id="11490" url="https://sk.wikipedia.org/wiki?curid=11490" title="Poštová ulica">
Poštová ulica

Poštová ulica je ulica:

</doc>
<doc id="11491" url="https://sk.wikipedia.org/wiki?curid=11491" title="Wittelsbachovci">
Wittelsbachovci

Wittelsbachovci bol nemecký šľachtický rod, v 11. storočí grófi zo Scheyernu, falcgróf Otto dostal od Fridricha I. Barbarossu v roku 1180 vojvodstvo bavorské a jeho syn Porýnie-Falcko. V roku 1255 rod rozdelený na bavorskú a falckú vetvu, ktorej členovia boli jedným zo 7 kurfirstov, jej vetva vládla 16541718 vo Švédsku, v 1777 spojila Bavorsko a Falcko, v 1806 získala titul bavorských kráľov, v 1918 zosadená.
Wittelsbachovci sídlili v Mníchove od 1255 do 1918.

</doc>
<doc id="11492" url="https://sk.wikipedia.org/wiki?curid=11492" title="Matúškova ulica">
Matúškova ulica

Matúškova ulica je ulica:

</doc>
<doc id="11493" url="https://sk.wikipedia.org/wiki?curid=11493" title="Kurfirst">
Kurfirst

Kurfirst (z „voliace knieža“: "küren"= voliť + "Fürst" = knieža) alebo zriedkavo knieža voliteľ či knieža volič bolo ríšske knieža s právom voliť kráľa rímskonemeckej ríše. Neskôr bol kráľ pápežom „povýšený“ na cisára. Pôvod tejto funkcie nie je úplne jasný. Prvýkrát sa kurfirsti spomínajú pri voľbe Alfonza X. Múdreho a Richarda Cornwallského v 13. storočí.
Pôvodne volili kráľa všetky ríšske kniežatá. Okolo polovice 13. storočia sa počet kurfirstov ustálil na sedem, čo v roku 1356 formálne spísal cisár Karol IV. svojou Zlatou bulou. Týchto sedem je:
Predsedal im arcibiskup mohučský, ktorý mal právo korunovať kráľa. Zástupcom predsedu bol vojvoda saský. 
Počet a členstvo sa v histórii viackrát menil. V roku 1620 bol Fridrich V. Falcký zbavený hodnosti kurfirsta a tá bola daná vojvodovi bavorskému, no po vestfálskom mieri v roku 1648 bolo kurfirstvo Falcku vrátené, čím stúpol počet voličov na osem. Ako deviaty kurfirst pribudol v roku 1692 vojvoda brunšvicko-lüneburský (Braunschweig-Lüneburg) v Hannoveri. Na osem členov klesol zbor kurfirstov v roku 1777 vymretím priamej línie bavorských Wittelsbachovcov, keď bavorské a rýnske elektorstvo bolo spojené v osobe Karla Theodora zo Sulzbachu. 
Po mieri v Luneville v roku 1801 za napoleonských vojen boli duchovné kniežatstvá na ľavom brehu Rýna (Kolín a Trevír) sekularizované, čím poklesol počet kurfirstov na šesť. V roku 1803 bol ich počet zvýšený na 10 tým, že sa kurfirstami stali vojvoda bádenský, vojvoda württemberský, vojvoda hessensko-kasselský a arcibiskup salzburský. V roku 1805 bolo kurfirstvo Salzburgu odňaté a dané arcibiskupovi würzburskému. Praktický výkon kurfirstských právomocí zanikol 6. augusta 1806, keď sa František II. zriekol zvláštnym patentom hodnosti cisára Svätej ríše rímskej. Posledným kurfirstom bol Fridrich Wilhelm II. hessenský, majiteľ hořovického panstva v Čechách, zbavený svojej krajiny v roku 1866 Pruskom, zomrel v roku 1875. Ako odznak používali kurfirsti purpurovú čiapku s hermelínovým lemovaním pri spodnom okraji a s hermelínových chvostíkom na vrchole.

</doc>
<doc id="11494" url="https://sk.wikipedia.org/wiki?curid=11494" title="Markgróf">
Markgróf

Markgróf (z nemeckého "Markgraf" &lt; stredonemeckého "markgrave") bol titul vládcu marky. Marka označovala okrsok krajiny, najčastejšie pohraničný. Cisár Franskej ríše Karol Veľký vymenoval niekoľko grófov za markgrófov, aby kontrolovali rozsiahle územia pri hraniciach ríše. V Británii, Francúzsku, Itálii, Portugalsku a Španielsku sa markgrófi stali neskôr markízmi.

</doc>
<doc id="11497" url="https://sk.wikipedia.org/wiki?curid=11497" title="Love Parade">
Love Parade

Love Parade je pouličný festival trance a technohudby, ktorý sa od roku 1989 do 2006 organizoval každé leto v Berlíne a v ďalších rokoch v iných nemeckých mestách. Prvá Love Parade niesla názov "Friede, Freude, Eierkuchen". Navštívilo ju asi 150 návštevníkov a jej zakladateľmi boli Matthias Roeingh (alias Dr. Motte) a Maximilian Lenz (alias Westbam), ktorý sa potom zúčastňoval na všetkých Love Parade festivaloch, pravidelne 21 rokov. Dnes je Love Parade festival, ktorý dosahuje rekordné čísla v náštevnosti.
História.
V roku 2004 sa Love Parade neuskutočnila. V roku 2005 usporiadatelia Love Parade odvolali, pretože mnohí sponzori krátko pred jeho začiatkom odriekli podujatiu podporu. V roku 2006 sa Love Parade opäť uskutočnila. Akcia sa po ročníkoch 2007 v Essene a 2008 v Dortmunde v roku 2009 znova nekonala kvôli prebiehajúcim stavebným úpravám v meste Bochum, kde sa podujatie malo konať.
Tragédia v Duisburgu.
24. júla 2010 sa Love Parade konala v meste Duisburg. Kvôli obmedzeným priestorom lokality, kde sa akcia konala, došlo k hromadnej panike pri ktorej zahynulo 21 osôb, 511 osôb sa zranilo z toho 40 vážne. Organizátori sa z dôvodu možnej ďalšej paniky rozhodli podujatie neprerušiť a hudba hrala ďalej. Známi DJ-ovia ako Francúz David Guetta alebo Westbam, ktorý je často považovaný za otca nemeckej elektronickej hudby, sa po tragédii rozhodli nevystupovať. Rainer Schaller, hlavný organizátor hudobného festivalu, deň po tragickej udalosti na tlačovej konferencii oznámil, že z rešpektu k obetiam, ich rodinám a priateľom, sa festival Love Parade v budúcnosti už konať nebude.
Elektronický štýl hudby.
Koncertu pre priaznivcov elektro-tanečnej hudby sa v posledných rokoch Love Parade sa pravidelne zúčastňujú známe mená ako Westbam, David Guetta, Underworld, Paul Van Dyk, Fedde Le Grand, ATB, Tiesto, Lexy &amp; K-Paul, Dj Hell, Sven Vath, Marc Spoon, Hardy Hard, Tom Novy, Tiefschwartz, Anthony Rodher, Felix Krocher, Moonbotica, Carl Craig, Carl Cox, Digitalism, Richie Hawtin a mnoho ďalších.
Televízia.
Každý rok je podujatie vysielané aj v televízii. Televízna stanica VIVA, kedysi orientovaná primárne na tanečnú hudbu pravidelne poskytovala priame prenosy z miesta dejísk v rokoch 1997 – 2008. Podujatia z roku 2007 a 2008 vysielala aj česká hudobná stanica Óčko TV. Tento rok priamy prenos a reportáže z dejiska sprostredkovala len nemecká regionálna televízia WDR. Sledovať akciu bolo možné aj cez internet cez oficiálnu webovú stránku festivalu, kde bolo možné pozerať 30 video streamov.

</doc>
<doc id="11499" url="https://sk.wikipedia.org/wiki?curid=11499" title="Ján Andrej Segner">
Ján Andrej Segner

Ján Andrej Segner (, ; * 9. október 1704, Bratislava – † 5. október 1777, Halle) bol fyzik, lekár, astronóm, botanik, matematik vynálezca nemeckého pôvodu.
Životopis.
Bol synom výbercu daní a mestského komorného (správcu mestskej pokladne), evanjelika Ján Michal Segner (Segnerovci) zo Svätého Jura a jeho manželky Márie Žofie, rod. Fischerovej. Jeho rodný dom - Segnerova kúria stojí v Bratislave na Michalskej ulici číslo 7 a je dnes chránenou kultúrnou pamiatkou.
Od roku 1714 študoval na mestskom gymnáziu, kde sa už čoskoro preukázalo jeho neobyčajné nadanie na matematiku a fyziku. V roku 1725 začal študovať medicínu, filozofiu a matematiku na univerzite v Jene. Ešte pred dosiahnutím akademickej hodnosti publikoval rôzne menšie práce. Ako promovaný doktor pracoval od roku 1730 opäť vo svojom rodnom meste. Táto práca ho však neuspokojovala a tak sa o dva roky neskôr 1732 vrátil do Jeny, kde nadobudol titul Magistra a od roku 1733 viedol ako súkromný docent prednášky z matematiky a medicíny. V roku 1735 reflektoval na ponuku prísť do Göttingenu, kde mu bol udelený titul profesora matematiky a prírodných vied, vytvorený špeciálne pre neho. Ako jeden z prvých prírodovedcov viedol experimentálne prednášky z chémie, je zodpovedný aj za stavbu Univerzitnej hvezdárne v Göttingene. V roku 1754 bol ako profesor matematiky a fyziky povolaný na Hallskú univerzitu ako nástupca filozofa a matematika Christiana Wolffa. Tu nechal zriadiť Hallskú hvezdáreň. K jeho študentom, ktorí u neho v Halle promovali, patrili Christian Garve 1766 a August Niemeyer 1777. Ako jeden z najvýznamnejších prírodovedcov svojich čias, bol Segner členom Pruskej akadémie vied v Berlíne, Kráľovskej spoločnosti v Londýne a Ruskej akadémie vied v Petrohrade. Zaoberal sa i astronómiou, princípmi existencie svetla, regulovaním krvného tlaku.
Jeho hrob sa nachádza na hallskom cintoríne "Stadtgottesacker".
Je po ňom pomenovaná ulica v Bratislave, ulica a škola v Halle a kráter na Mesiaci.

</doc>
<doc id="11501" url="https://sk.wikipedia.org/wiki?curid=11501" title="Ján Radomil Kvačala">
Ján Radomil Kvačala

Ján Radomil Kvačala alebo Ján Kvačala, Kvacsala, (* 3. február 1862, Báčsky Petrovec, Rakúske cisárstvo – † 9. jún 1934, Viedeň, Rakúsky štát) bol slovenský pedagóg, osvetový pracovník, svetový komeniológ, cirkevný historik a evanjelický farár. Bol členom Kráľovskej českej spoločnosti náuk v Prahe, Comenius Gesellschaft v Berlíne, Gesellschaft für Geschichte des Protestantizmus in Oesterreich vo Viedni, Akadémie náuk v Petrohrade. PhDr. obhájil v Lipsku, ThDr. vo Viedni, čestné doktoráty mu udelili univerzity v Rige a Varšave. V roku 1932 sa stal prvým čestným predsedom juhoslovanskej Matice slovenskej.

</doc>
<doc id="11502" url="https://sk.wikipedia.org/wiki?curid=11502" title="Hamburg">
Hamburg

Hamburg je po Berlíne druhé najväčšie mesto Nemecka, spolková krajina vo forme mestského štátu a prístav. Je to siedme najväčšie mesto Európskej únie. Niekedy je označované aj ako Benátky severu pre množstvo mostov a kanálov. Mesto má viac ako 1,8 milióna obyvateľov a jeho metropolitná oblasť približne 4,3 milióna obyvateľov. Ročne ho navštívi približne 7,7 milióna turistov (2008).
Poloha.
Hamburg leží na vlyve riek Bille a Alster do Labe. Približne 110 kilometrov severne od Hamburgu sa Labe vlieva do Severného mora. Úsek od Severného mora až po Hamburg je Labe splavná aj pre zaoceánske lode. 
Dejiny.
Oficiálny názov mesta je . To odkazuje na históriu mesta ako súčasť stredovekého zväzu obchodu Hanzy, ako slobodné mesto počas Rímskonemeckej ríše a na súčasné postavenie mesta ako jednej zo spolkových krajín Nemecka.
Priemysel.
Hamburg je centrom obchodu v severnom Nemecku. Mesto sa stalo mediálnym a priemyselným centrom oblasti s podnikmi ako "Airbus" (letecký výrobca), "Blohm + Voss" (lodenice) a "Aurubis" (najväčší európsky producent medi na svete). V meste sídli "Norddeutscher Rundfunk" verejnoprávna rozhlasová a televízna organizácia a "Gruner + Jahr", najväčšia európska tlačová a vydavateľská spoločnosť. 
Prístav v Hamburgu je tretí najväčší v Európe (po Antverpách a Rotterdame) a deviaty na svete. 

</doc>
<doc id="11505" url="https://sk.wikipedia.org/wiki?curid=11505" title="Pedagóg">
Pedagóg

Pedagóg (z  &lt; ) môže byť:

</doc>
<doc id="11506" url="https://sk.wikipedia.org/wiki?curid=11506" title="Politik">
Politik

Politik, resp. politička je osoba, ktorá sa aktívne zaoberá politikou, teda angažuje sa v rámci politického úradu (napr. v rámci vlády, parlamentu a pod.) alebo politickej strany. Pokiaľ ide o takúto vysokopostavenú osobu, ktorá sa podieľa na vedení štátu, označuje sa ako štátnik, resp. štátnička, pričom toto označenie jej prislúcha obyčajne, ak požíva veľkú mieru rešpektu a oplýva znalosťami, zručnosťou a víziou pri vedení štátu.
Prinajmenšom na Slovensku sa politik, resp. politička angažujúca sa v politike na úrovni obce, resp. mesta alebo mestskej časti označuje ako komunálny politik, resp. komunálna politička. Patria sem primátori a primátorky miest, starostovia a starostky obcí a mestských častí (pozri mestské časti Bratislavy, mestské časti Košíc), ako aj poslanci a poslankyne obecných, mestských a miestnych zastupiteľstiev. Významovo podobný je výraz regionálny politik, resp. regionálna politička, ktorý sa vzťahuje na osobu, ktorej politické pôsobenie sa obmedzuje na región menší než územie štátu (pozri pod štatistická územná jednotka), napr. na samosprávny kraj.

</doc>
<doc id="11507" url="https://sk.wikipedia.org/wiki?curid=11507" title="Diplomat">
Diplomat

Diplomat, resp. diplomatka (z  &lt; "diplomatique"„týkajúci sa [medzinárodných] dokumentov“ &lt; ) alebo diplomatický zástupca, resp. diplomatická zástupkyňa je osoba pracujúca v štátnej službe, ktorá je poverená zastupovaním svojho štátu pri medzinárodných stykoch. Výrazom kariérny diplomat, resp. kariérna diplomatka sa označuje v prípade, ak prešla všetkými stupňami diplomatických funkcií (na rozdiel napr. od osoby z prostredia mimo zahraničnej služby, ktorá bola vymenovaná do funkcie veľvyslanca). Výraz diplomacia v užšom zmysle označuje aj diplomatický personál (diplomatický zbor, diplomatov a diplomatky ako celok) alebo povolanie diplomata.
V medzinárodnom práve upravuje postavenie, práva a povinnosti diplomatov "Viedenský dohovor o diplomatických stykoch" z 18. apríla 1961 a "Viedenský dohovor o konzulárnych stykoch" z roku 1963.
Diplomatické hodnosti.
Zahraničná služba Slovenskej republiky používa nasledovné diplomatické hodnosti (v poradí od najnižšej, podľa stupňov):
Diplomatické funkcie.
Podľa medzinárodných dohovorov sú ustálené štyri skupiny diplomatov:

</doc>
<doc id="11508" url="https://sk.wikipedia.org/wiki?curid=11508" title="Filantrop">
Filantrop

Filantrop alebo filantropista (z gréčtiny filein - milovať, anthropos - človek) je ľudomil, dobročinný človek či priateľ ľudí. Filantrop sa angažuje vo filantropii alebo ide o niekoho, kto daruje čas, peniaze a hmotné statky na charitatívne účely (darcovstvo a dobrovoľníctvo). Označujú sa nimi najmä darcovia veľkých súm peňazí, ktorí majú významný vplyv na zlepšovanie kvality života vďaka svojmu dobrovoľníctvu.

</doc>
<doc id="11509" url="https://sk.wikipedia.org/wiki?curid=11509" title="Kríž (symbol)">
Kríž (symbol)

Kríž je najuniverzálnejší z jednoduchých symbolických znakov. Je hlavným symbolom kresťanstva. Okrem kresťanstva sú známe vyobrazenia napríklad v staromexickej kultúre. Kríž tiež predstavuje bolesť a utrpenie.

</doc>
<doc id="11514" url="https://sk.wikipedia.org/wiki?curid=11514" title="Brémy">
Brémy

Brémy () sú prístavné mesto na severozápade Nemecka ležiace na rieke Vesere. Spolu s mestom Bremerhaven tvoria spolkovú krajinu Brémy. Rozlohou sú 10. najväčším mestom Nemecka, 44. najväčším mesto EÚ a 74. najväčším mestom v Európe.

</doc>
<doc id="11515" url="https://sk.wikipedia.org/wiki?curid=11515" title="Bremen">
Bremen



</doc>
<doc id="11516" url="https://sk.wikipedia.org/wiki?curid=11516" title="Brémy (krajina)">
Brémy (krajina)

Brémy (po nemecky "Freie Hansestadt Bremen") sú s plochou 419,23 km² najmenšou spolkovou krajinou Nemecka. Krajina pozostáva z dvoch miest - Bremerhaven a Brémy.

</doc>
<doc id="11518" url="https://sk.wikipedia.org/wiki?curid=11518" title="Spisovateľ">
Spisovateľ

Spisovateľ, resp. spisovateľka je osoba, ktorá sa venuje písaniu (obyčajne prozaických) literárnych diel. Povolanie takejto osoby sa označuje slovom spisovateľstvo, ktoré možno použiť aj ako osobné kolektívum.
Šírenie myšlienok.
Myšlienky spisovateľa sa šíria buď pomocou tlače, ako napríklad noviny, knihy, časopisy, letáky a iné, alebo elektronických médií (pozri nové médiá), ako je napríklad internet, a to verejne alebo tajne (samizdatom).
Kategórie spisovateľov.
Románopisec.
Potrebuje na svoju prácu spravidla dlhý čas, pretože román je pomerne dlhý literárny útvar. Tieto diela v sebe môžu obsahovať rôzne zápletky a napätie. Písanie románu je obťažné a pre autora je veľkou skúškou, pretože do poslednej chvíle nevie, či sa trafil a či jeho dielo bude niekto čítať.
Poviedkopisec.
Potrebuje na svoju prácu o niečo kratší čas ako románopisec. Výsledok jeho práce je poviedka. Ide spravidla o jednoduchší žáner ako román. Poviedka môže byť pre spisovateľa dobrým spôsobom, ako sa dostať k rýchlym peniazom, alebo slúži na spracovanie kratších námetov, ktoré nie sú vhodné pre románové, alebo iné spracovanie.
Životopisec.
Ak nejaký človek má na sklonku života pocit, že bol jeho život mimoriadne výnimočný a významný (alebo nemá čo robiť), stáva sa nezriedka takýto človek spisovateľom. A jeho žánrom je životopis (autobiografia), ktorý sa zaoberá osobnými prehrami a výhrami, a snaží sa vysvetliť správnosť či nesprávnosť konania počas života.
Existuje aj celkom iná kategória životopiscov, tí môžu písať z iných ako vyššie spomenutých dôvodov. Napríklad: finančná odmena, záujem o cudzí život a iné. Autori takýchto životopisov majú veľmi často novinárske zázemie a snažia sa podať relevantné fakty o danej osobe, majú však subjektívny filter informácií a nezriedka dochádza k dezinterpretácii faktov.
Básnik.
Tento druh spisovateľov hľadá v jazyku slová s podobným zakončením. Tieto zakončenia sa snažia dávať na konce riadkov a potom vzniká zaujímavý úkaz nazývaný rým. Rým však nie je nutnou podmienkou básne. V dnešnej dobe je veľmi ťažké definovať báseň, tým pádom aj básnika. Asi najjednoduchšie je sledovať, koľko riadkov potrebuje spisovateľ na napísanie vety. Ak je to v rozmedzí 3 – 10 riadkov, je veľmi pravdepodobné, že takýto spisovateľ je básnik.
Cestopisec.
Píše o nejakom výlete, zameriava sa často na fakty, preto tento druh spisovateľa môže pripomínať prácu novinára. Nie je to však pravidlom. Takýmto spisovateľom je často umožnené cestovať na náklady vydavateľa.
Inšpirácia.
Inšpirácia spisovateľov môže byť rôzna. Hlavnými zdrojmi inšpirácie spisovateľa sú: vlastný život spisovateľa, cudzí život, kopírovanie cudzích diel a kopírovanie vlastných diel.
Jazyk.
Spisovateľ môže byť svojím dielom zodpovedný aj za vývoj jazyka. Preto obvykle spisovatelia dbajú na dodržiavanie gramatických pravidiel.

</doc>
<doc id="11527" url="https://sk.wikipedia.org/wiki?curid=11527" title="Autobus">
Autobus

Autobus je motorový dvojstopový / štvorstopový dopravný prostriedok určený na prevoz minimálne desiatich osôb, vrátane miesta pre vodiča. Najčastejším autobusom na našich cestách boli za socializmu československé autobusy Karosa a maďarské Ikarus (obaja výrobcovia už v súčasnosti neexistujú). V súčasnosti na naších cestách jazdia najčastejšie autobusy značiek Iveco, SOR alebo Solaris. Na Slovensku sa vyrábali autobusy značiek Slovbus, Granus, Novoplan resp. Troliga Bus.
Rozdelenie.
Autobusy sa podľa účelu použitia rozdeľujú na:
Podľa počtu prepravovaných osôb:
Autobusy sa podľa konštrukcie delia na
Podľa dĺžky sa autobusy zaraďujú do tried:
Dejiny autobusov.
Prvý autobus so spaľovacím motorom predstavila spoločnosť Mercedes-Benz na konci 19. storočia, vtedy bol však veľmi nespoľahlivým vozidlom a iba pre veľmi obmedzený počet ľudí, okolo 10-20 osôb. Za 20 rokov sa technológia zdokonalila nakoľko, že bolo možné používať autobusy v modernom slova zmysle. Okolo roku 1930 už odviezli až 50 ľudí a boli poháňané rôzne, na svietiplyn, naftu, drevoplyn a podobne. Hlavný rozvoj autobusovej dopravy nastal po 2. svetovej vojne, keď bola rozšírená infraštruktúra pre automobilovú dopravu, predovšetkým zlacnel benzín a bolo postavených viac pozemných komunikácií. V posledných 50 rokoch autobusy prevládli v MHD a doplnili tak električky na linkách nevyžadujúcich veľké prepravné kapacity. Na rozdiel od električiek sú manévrovateľnejšie, lacnejšie, jednoduchšie a sú veľmi nízke náklady na ich zavedenie, teda autobusovú verejnú dopravu si môžu dovoliť aj menšie mestá.
Autobusy na Slovensku.
Na Slovensku autobusové spoločnosti poväčšine obmeňujú svoj vozidlový park novými autobusmi značky Irisbus, prípadne SOR, občas aj autobusmi iných značiek. 
Dopravcovia prevádzkujú rôzne autobusy – Solaris, Mercedes-Benz, MAN, Scania, Volvo, Setra atď.

</doc>
<doc id="11529" url="https://sk.wikipedia.org/wiki?curid=11529" title="Trolejbus">
Trolejbus

Trolejbus (v slangu: "trolej" alebo "troflák" ) je hromadný dopravný prostriedok určený na prepravu osôb. Je poháňaný trakčným elektromotorom. Elektrickú energiu získava pomocou elektrickej trakcie - vodičov upevnených pomocou prevesov nad vozovkou (pozri trolejové vedenie). Elektrická trakcia je napájaná jednosmerným elektrickým napätím 600V, 750V alebo 1000V, v závislosti od miesta, kde sa trolejbusová prevádzka nachádza a od typu vozidiel používaných v danej prevádzke. Na prívod prúdu sa používajú tzv. zberače. Sú ukončené uhlíkovými kontaktnými prvkami, tzv. „botkami“ (z českého slova „bota“).
Zaujímavosti.
Trolejbus sa v Číne nazýva „bezdráhová električka (無軌電車)“.

</doc>
<doc id="11530" url="https://sk.wikipedia.org/wiki?curid=11530" title="Električka">
Električka

Električka je koľajový dopravný prostriedok (jednoduchší a ľahší ako vlak) prevádzkovaný v mestskej a prímestskej hromadnej doprave. Električky disponujú oveľa väčšou prepravnou kapacitou ako autobusy či trolejbusy. Pohyb po koľajniciach umožňuje rýchlu a plynulú prepravu cestujúcich alebo nákladu v mestách a ich okolí.
Dejiny.
Vývoj električiek začal v roku 1828 v USA meste Baltimore v Marylande zavedením prvej mestskej konskej železnice. Stále sa zvyšujúce prepravné nároky prinútili mestá zaviesť parné trakcie. Tieto boli ale pomalé a ich prevádzka bola nákladná. Najväčší rozmach nastal vyvinutím elektrickej trakcie v roku 1881 nemeckou spoločnosťou Siemens AG, ktorá bola prvýkrát sprevádzkovaná v Paríži.
Nástup električiek do miest rozprúdil dovtedy stojatú dopravu v mestách a ich okolí. Týmto došlo k vzniku prvých dopravných podnikov a mnohých firiem, ktoré zabezpečovali ďalší vývoj električiek.
Električková doprava bola ako prvá na Slovensku začatá 27. augusta 1895 v Bratislave, pričom išlo o jednu z prvých elektrizovaných mestských železníc na svete. Neskôr bola električková sieť vybudovaná aj v Košiciach. Prvé električky na území Slovenska boli od maďarskej firmy Ganz. Od štyridsiatych rokov sa do popredia dostala česko-slovenská firma Tatra ČKD, ktorá začala so sériovou výrobou električiek a prispela k ich značne rýchlemu vývoju.
Prvý typ električiek vyrobených v Tatra ČKD bol typ T1, ktorý jazdil len v Košiciach. V Bratislave jeho prevádzka nebola možná z dôvodu nemožnosti výroby pre bratislavský rozchod . Tieto električky mali ako prvé zjednodušenú elektrickú odporovú výzbroj a ich kapacitné možnosti umožňovali dopravu v rozvíjajúcich sa mestách. No veľa problémov a vysoká spotreba energie viedli k rýchlemu vývoju typu T2, ktorý od roku 1959 jazdil už aj v Bratislave, lebo sa dal vyrobiť aj pre metrový rozchod. T2 mala vetráky aj v kabíne vodiča, čím došlo k značnému zlepšeniu jeho pracovných podmienok. Električky typu T2 tiež neboli bez chýb a tak v ČKD vyvinuli typ T3, ktorý je v prevádzke dodnes (Bratislavské vozidlá v súčasnosti prechádzajú rekonštrukciami na typy T3P, T3S, T3M atď.). 
V roku 1969 začala v Bratislave premávať prvá kĺbová električka typu K2 (doteraz jediný typ kĺbovej električky v Bratislave), taktiež od ČKD. Najprv bolo dodané len prvé vozidlo (ktorého osud je dodnes neznámy), po dvoch rokoch bolo dodaných ďalších 20 vozidiel a v ďalších rokoch sa s nákupom pokračovalo a celkovo sa nakúpilo 89 vozidiel. Tento typ je v prevádzke dodnes, pričom vozidlá postupne prechádzajú rekonštrukciami (väčšinou na typ K2S). V Košiciach K2-ky nikdy nepremávali, prvenstvo medzi kĺbovými električkami patrí trojčlánkovým električkám ČKD KT8D5 (jediné kĺbové električky v Košiciach a zároveň jediný typ 3-článkových električiek v bežnej premávke na Slovensku). Tieto vozidlá, podobne ako bratislavské T3 a K2, prechádzajú rekonštrukciami, konkrétne na typ KT8D5R.N2 (v Česku aj na typ KT8D5R.N1), ktorý je vďaka nízkopodlažnému strednému článku jediným typom nízkopodlažných električiek na Slovensku.
Po kĺbových vozidlách obe mestá nakúpili aj električky T6A5 (opäť od ČKD), ktoré patria medzi najnovšie vozidlá na Slovensku.
V roku 2006 sa v Bratislave bez cestujúcich testovala moderná vysokorýchlostná nízkopodlažná električka Škoda 06T, ktorá je jedným z kandidátov na vozidlo premávajúce na Petržalskej rýchlodráhe.
Prevádzka na Slovensku.
Na Slovensku jazdia v bežnej premávke električky ČKD Tatra a Škoda, a to typy Tatra T3, Tatra T6A5, Tatra KT8D5 v Košiciach a Tatra T3, Tatra T6A5 a Tatra K2(+ ich rekonštrukcie) a električky Škoda 29T a 30T ForCity Plus v Bratislave. Oba dopravné podniky vlastnia tiež niekoľko historických električiek Tatra T1, Tatra T2 (Bratislava a Košice), Ganz a niekoľko modelov vlastnej výroby (Bratislava) a Ringhoffer, či nákladné električky Magyar Waggon és Gépgyár (Košice).
V súčasnosti električky prepravia najviac cestujúcich v meste v porovnaní s autobusmi alebo trolejbusmi.
Súčasná prevádzka električiek je veľmi lacná a rýchla. Na Slovensku sa jazdí na trakčnom napätí 600 V odoberanom z trolejového vedenia a na rozchodoch v Košiciach a v Bratislave.
Na Slovensku existuje aj jediná slovenská električková rýchlodráha a to v Košiciach na trase Košice – Vstupný areál U. S. Steel Košice – Šaca (pozri Košická rýchlodráha). Ďalšia by mala byť postavená v Bratislave a mala by preťať najväčšie slovenské sídlisko Petržalka na úseku Šafárikovo námestie – Jánikov Dvor (pozri Petržalská rýchlodráha). Perspektívne sa v Bratislave uvažuje aj o električkových rýchlodráhach Dúbravka – Devínska Nová Ves a Zlaté Piesky – ŽST Vajnory – Rača.

</doc>
<doc id="11531" url="https://sk.wikipedia.org/wiki?curid=11531" title="Metro (podzemná železnica)">
Metro (podzemná železnica)

Metro alebo podzemná (rýchlo)železnica je súprava ľahkých vozidiel (podobných električkám) prevádzkovaná v mestskej hromadnej doprave pre rýchlu prepravu cestujúcich v meste. Súpravy sú napájané z koľajníc, alebo z trolejového vedenia. Metro zabezpečuje rýchlu a plynulú prepravu, pretože väčšinu trás jazdí pod zemou a je úplne nezávislé od ostatnej dopravy. Jazdí v tuneloch a na špeciálne upravených dráhach. Metro má zriadené nástupišťa v ktorých sa nachádzajú automaty na lístky, kávu a odpadkové koše, často sa stretneme aj s bezpečnostnými kamerami alebo varovaniami pred vstupom na koľajnice, pokiaľ sú z nich súpravy napájané. Vývoj a výstavba metra stále ide dopredu a tak v sa mnohých mestách stanice stavajú, alebo prerábajú na moderné miesta na ktorých sa prejavuje moderná architektúra ku ktorým neodmysliteľne patria aj moderné súpravy. 
Prvé metro bolo spojazdnené v roku 1863 v Londýne.
V Česku v Prahe sa metro prevádzkuje od roku 1974. Na Slovensku metro nepremáva, aj keď sa o tom uvažovalo v Bratislave a v roku 1988 sa aj začalo stavať, nikdy sa však nezrealizovalo.
Rýchlosť metra je cca 80 km/h.
Pražský vozidlový park je zložený zo súprav R1, M1, 81-71, 81-71M a Ečs. Ich výrobu a vývoj uskutočňovali české závody Ečs, ČKD a Škoda. Väčšina z nich bola dodaná v 70. rokoch. V Prahe je metro nosným systémom MHD a po električkách je najpoužívanejšie. Metro k rýchlemu pohybu využíva vzhľadom na veľké dĺžky súprav množstvo elektromotorov, tie sú riadené tyristorovou výzbrojou.

</doc>
<doc id="11532" url="https://sk.wikipedia.org/wiki?curid=11532" title="Rýchlodráha">
Rýchlodráha

Rýchlodráha alebo rýchla železnica je železnica, ktorá slúži na prímestskú (ojedinele aj mestskú) hromadnú dopravu (spája predmestia aj vzdialenejšie mestá s centrom veľkého mesta alebo cez centrum veľkého mesta navzájom), a vyznačuje sa pravidelnými a častými odchodmi vlakov a vysokou výkonnosťou, čo sa dosahuje spravidla vlastnou železničnou traťou (najmä na území mesta), elektrickými lokomotívami, ktoré rýchlo zrýchľujú, vozňami s veľkým počtom dvier a podobne.
Názov je odvodený doslovným prekladom z nemeckého Schnellbahn, hoci správnejší moderný preklad by mal byť „rýchla železnica“. Prvé systémy podobné rýchlodráhe či metru vznikli v Paríži a Londýne. Berlínska „Stadtschnellbahn“ (mestská rýchlodráha) vznikla v decembri 1930. Vo Viedni existovala najprv od roku 1898 „Stadtbahn“ (mestská železnica), ktorá bola zničená počas druhej svetovej vojny, a preto v roku 1962 otvorili „Schnellbahn“ (rýchlodráhu).
Rozdiel voči iným druhom hromadnej dopravy.
Prechod medzi metrom (podzemnou železnicou), rýchlodráhou regionálnou železnicou a dnes už aj tzv. ľahkou železnicou (angl. light rail, nem. Stadtbahn (v modernom zmysle), fr. tram-train) či električkou je často plynulý.
Od metra sa rýchlodráha odlišuje tým, že:
Od regionálnej železnice sa rýchlodráha odlišuje tým, že:
Od električky sa rýchlodráha odlišuje tým, že:
Košická rýchlodráha.
V súčasnosti jedinou rýchlodráhou na Slovensku je rýchlodráha spájajúca Košice s hutníckou fabrikou U. S. Steel Košice, s.r.o., ktorú spravuje Dopravný podnik mesta Košice. Rýchlodráha vedie pozdĺž rýchlostnej komunikácie (hlavný ťah smerom na Rožňavu, Zvolen, Bratislavu) popri MČ Pereš, Poľov, Šaca (časť Ľudvíkov Dvor), má celkovo šesť zastávok (z toho na troch zastavujú len vybrané spoje) vrátane konečnej pri vstupnom areále USS Košice. Na rýcholdráhe premávajú električky, všetkých typov, ktoré jazdia v Košiciach (T6A5, KT8D5, KT8D5R.N2, Pragoimex VARIO LF2 plus) v špičke v niekoľkominútových intervaloch, v sedle každých 30 minút. Električky na rýchlodráhe premávajú maximálnou rýchlosťou povolenou platnými právnymi normami pre električky - 60 km/h, čo však nie je maximálna možná rýchlosť. Rýchlodráha je súčasťou električkovej siete v Košiciach.
V budúcnosti sa uvažuje o vybudovaní úseku trate, ktorý bude napojený na rýchlodráhu a bude spájať letisko s Košicami. Okolo roku 2015 bude električková sieť a sieť ŽSR prepojená a do premávky nasadená tzv. regioelektrička (kombinácia vlaku a električky), čím sa dosiahne prepojenie mesta s bližšími obcami a mestami (Kechnec, Prešov) bez nutnosti prestupovať.
Petržalská rýchlodráha.
V Bratislave sa od konca roku 2008 mala začať budovať rýchlodrážna električková trať na sídlisko Petržalka (označovaná aj ako "Petržalská rýchlodráha" alebo aj "Petržalská električka"). Na trati mali premávať električky dosahujúce vyššie rýchlosti, max. 80 km/h na rozdiel od rýchlosti na "normálnych" tratiach, ktorá je limitovaná na 50 km/h. Táto trať mala byť pripojená k súčasnej električkovej sieti, takže rýchle električky na konci petržalskej rýchlej trate mali zísť na klasickú električkovú trať a pokračovať "normálnou" rýchlosťou. Zastávky (stanice) na trati boli plánované tieto (od juhu na sever): Janíkov dvor, Lúky - juh, Lúky - sever, Petržalka - stred, Háje - juh, Háje - sever, Bosákova, Petržalka - zastávka (prestup na železnicu), SAD Janka Kráľa. Plány boli zmenené a namiesto rýchlodráhy sa projekt zmenil na klasickú pomalú električkovú trať s úrovňovými križovatkami, aké sa nachádzajú v celom meste a s maximálnou rýchlosťou električiek iba 50 km/h.

</doc>
<doc id="11533" url="https://sk.wikipedia.org/wiki?curid=11533" title="S-Bahn">
S-Bahn



</doc>
<doc id="11543" url="https://sk.wikipedia.org/wiki?curid=11543" title="Hviezdoslav">
Hviezdoslav



</doc>
<doc id="11544" url="https://sk.wikipedia.org/wiki?curid=11544" title="Ekonomika Berlína">
Ekonomika Berlína

Financie a hospodárstvo zjednoteného Berlína sa nachádzajú v období dôležitého prelomu. Po stagnácii z doby rozdeleného mesta tu po zlúčení pôsobia nové faktory, s ktorými sa Berlín ešte musí vyrovnať.
Financie.
Berlín sa dnes nachádza na pokraji finančného bankrotu. Celková zadlženosť mesta dosahovala začiatkom roku 2004 53,9 miliárd €, teda okolo 14.900 € na obyvateľa, a to pri HDP mesta vo výške 77,1 miliárd € (roku 2002).
Táto zadlženosť je často uvádzaná v súvislosti s rôznymi finančnými škandálmi, najmä s bankovým škandálom z konca deväťdesiatych rokov minulého storočia (ktorý sám o sebe znamenal zadlženie vo výške 25 miliárd €). To je samozrejme len čiastočná pravda, navyše je treba spomenúť aj nasledujúce, mestom samotným nezavinené faktory:
Nový berlínsky senát sa preto po roku 2001 rozhodol uskutočniť niekoľko úsporných opatrení, v neposlednom rade aj vzhľadom na to, že bez takého programu by nebolo možné počítať so spolkovou pomocou (ktorá stále ešte nie je vyjasnená). Hoci sú tieto opatrenia všeobecne považované za nutné, nedá sa prehliadnuť, že silno ovplyvňujú životnú úroveň obyvateľstva. Týka sa to najmä škrtania rôznych subvencií (v kultúrnej, vedeckej a výskumnej oblasti, v oblasti potrebnej integrácie prisťahovalcov atď.), rastu nezamestnanosťi v dôsledku prepúšťania pracovných síl v celom štátnom sektore (kam okrem správy a policajtov patria okrem iných aj učitelia, stále ešte časť zamestnancov čistenia mesta a ďalšie), zatváranie detských škôlok atď.
Hospodárstvo.
Doba, kedy Berlín bol aj priemyslovou metropolou, kde sídlili svetoznáme firmy ako Siemens, AEG, Schering, Osram, Borsig a ďalšie, patrí minulosti. Úspechy na tomto poli, ako napríklad preloženie európskej centrály firmy Sony do Berlína v deväťdesiatych rokoch 20. storočia, sú zatiaľ výnimkami.
Súčasný stav a ďalší vývoj berlínskeho hospodárstva sú ovplyvňované rovnakými faktormi ako finančná situácia mesta. Ďalej tu pôsobí aj skutočnosť, že vývoj hospodárstva v bývalej západnej časti mesta bol diktovaný odlúčením mesta od trhu v Nemecku a Európe (a navyše neprítomnosťou prirodzeného zázemia), zatiaľ čo zastarané závody v bývalej východnej časti, vyrábajúce na vývoz, cez noc stratili svojich odberateľov, ktorí sa nachádzali takmer výlučne v krajinách RVHP, a aj v dôsledku toho zanikli.
V roku 2001 Berlín vytvoril HDP vo výške 75,8 miliárd €, v meste existovalo 138 688 priemyslových a živnostenských podnikov. Situácia je charakterizovaná najmä negatívnymi tendenciami. Rast HDP je stagnujúci alebo mierne klesajúci. Výška HDP Berlína na hlavu v prepočte na paritu kúpnej sily bola podľa údajov EUROSTATU už v roku 2001 nižšia ako ten istý ukazovateľ v Prahe aj Bratislave, inými slovami je Berlín už sám o sebe (čiže aj bez zohľadnenia zadlženia) objektívne chodobnejší ako Praha či Bratislava, čoho príčinou je pravdepodobne absolútny hospodársky "krach" bývalého územia NDR.
Nezamestnanosť sa pohybuje okolo 16 percent (nové spolkovej krajiny medzi 14 a 18 percentami, priemer Nemecka leží pri 9,2 percent). V kríze sa nachádza najmä stavebníctvo (po konjunktúre deväťdesiatych rokov). Okrem 233,4 tisíc obyvateľov, poberajúcich podporu v nezamestnanosti, je nutné spomenúť aj 160,1 tisíc obyvateľov, ktorí poberajú (menšiu) sociálnu podporu, a nevyjasnený počet tých, ktorí – z rôznych dôvodov – žijú bez podpory.
Pozitívne sa vyvíjali sektor služieb a najmä rôzne inovačné odvetvia, tesne súvisiace s výskumom a zavádzaním nových technológií. Berlínsky senát je rozhodnutý tento inovačný faktor ako budúce zameranie mesta podporovať, naráža však pritom na spomenuté hranice, zavinené finančnou krízou.
K ďalším relatívne prosperujúcim, respektíve tradičným odvetviam patrí hlavne chemický priemysel a elektrotechnika, ďalej optika, oblečenie, výroba nábytku. V Berlíne sa konajú známe výstavy ako Zelený týždeň ("Grüne Woche" – potraviny a pridružené výrobky), Medzinárodná rozhlasová výstava ("Funkausstellung"), Medzinárodná turistická burza. V Berlíne sídlí aj niekoľko veľkých vydavateľstiev a iných mediálnych firiem.
Napriek negatívnym aspektom hospodárskeho vývoja je nutné poznamenať, že v deväťdesiatych rokoch sa dosiahli enormné úspechy. Sem je možné počítať zladenie a sanáciu celej mestskej dopravnej siete, vytvorenie novej infraštruktúry vo východných obvodoch vrátane sanácie bytových jednotiek, ďalej potom najmä vytvorenie nových priestorov pre spolkové vládne, poslanecké a iné orgány a zástavba veľkého priestoru na bývalom Postupimskom námestí, svojho času najväčšia stavba Európy (areálom čiastočne preteká Spréva, ktorej tok musel byť počas stavebných prác niekoľkokrát preložený).
Nezamestnanosť.
Nezamestnanosť v Berlíne sa podľa údajov z apríla 2005 nachádza na historicky najvyššej úrovni od konca druhej svetovej vojny, pričom je dokonca vyššia ako v celom Nemecku. Nezamestnanosť má stále rastúcu tendenciu.
Nasledovné údaje pochádzajú z februára 2005:
Zdroj: Spolkový úrad práce 
Berlínske zvláštnosti – "Osttarif" a "Westtarif".
Pod týmito pojmami sa skrýva stále ešte bežná prax v Nemecku. Pozadie je nasledujúce: po zjednotení Nemecka sa zistilo, že produktivita práce v nových spolkových krajinách zďaleka nezodpovedá produktivite v starej SRN. V sektore verejných služieb mala táto skutočnosť byť kompenzovaná tým, že zamestnanci žijúci v nových spolkových krajinách budú prechodne (kým sa produktivita vyrovná) vyplácaní len 80 percentami zárobku ich západných kolegov. Toto sa úplne oficiálne stalo známe ako „východný tarif“ a „západný tarif“.

</doc>
<doc id="11545" url="https://sk.wikipedia.org/wiki?curid=11545" title="Vlak">
Vlak

Vlak je skupina železničných koľajových vozidiel, doprevádzaná aspoň jedným hnacím vozidlom, alebo samostatné hnacie vozidlo, alebo traťový stroj, označený predpísanými návesťami pre vlak, obsadený vlakovým personálom a idúci podľa časového poriadku.
Hnacie vozidlá.
Prvé vlaky boli ťahané ľuďmi alebo koňmi (výnimočne hovädzím dobytkom). Neskôr ich nahradil parný rušeň. Ten bol v priebehu 20. storočia vytlačený diesel-elektrickými a elektrickými hnacími dráhovými vozidlami (HDV) - elektrickými rušňami.
Druhy vlakov.
Kategórie vlakov osobnej dopravy.
Vlaky osobnej dopravy - VOD (určené na prepravu osôb a tovaru) na Slovensku
Kategórie nákladných vlakov.
[ * Vlečkový vlak (Vleč) - vlak určený výhradne na obsluhu vlečiek a nákladísk
Vlaky osobitného určenia.
Číselne sa jednotlivé druhy vlakov na Slovensku rozdeľujú :
V iných krajinách sú používané niektoré kategórie rovnaké ako na Slovensku, ako aj významom rovnaké pod inými označeniami kategórií (RE, D, Estrella, IP, ...), ale aj kategórie na Slovensku neexistujúce (ES*, TGV, Talgo, ICE, CIS, NZ, ...).
Zdroj.
http://fpedas.utc.sk/~gasparik/1pojmy.pdf

</doc>
<doc id="11546" url="https://sk.wikipedia.org/wiki?curid=11546" title="Karneval kultúr">
Karneval kultúr

Karneval kultúr () je veľký sprievod prechádzajúci Berlínom, väčšinou na Turíce, kde sa počas asi troch dní prezentuje väčšina v Berlíne žijúcich národností (napríklad v roku 2004: asi 1,5 milióna účinkujúcich a návštevníkov).
Prvý karneval sa uskutočnil v roku 1996, odvtedy sa ročne opakuje ako veľký sprievod predovšetkým v berlínskej štvrti Kreuzberg.

</doc>
<doc id="11548" url="https://sk.wikipedia.org/wiki?curid=11548" title="HDP">
HDP



</doc>
<doc id="11549" url="https://sk.wikipedia.org/wiki?curid=11549" title="Obejdská kultúra">
Obejdská kultúra

Obejdská kutúra alebo ubajdská kultúra, nazvaná podľa náleziska Tell Ubajd (Tell el-Obejd) pri Ure, bola neoliticko-chalkolitická kultúra na území Mezopotámie v rokoch 5000 – 3500 pred Kr. (iné pramene 4200 – 3300 pred Kr. ). Ide o prvú kultúru spoločnú pre celú Mezopotámiu.
Delenie.
Delí sa takto:
Ako Obejd I resp. Obejd II sa označuje:
Charakteristika.
Celá obejdská kultúra (Obejd 1 – 4).
Nachádzala sa spočiatku len v Babylonii (čiže južnej Mezopotámii), počnúc hádždžímuhammadskou fázou vytlačovala Halafskú kultúru, ktorá mala na severe dovtedy dominantné postavenie. Okolo roku 4300 sa rozšírila aj do severnej Mezopotámie, kde v priebehu 5. a 4. tisícročia spôsobila zánik halafskej kultúry. Konečný rozsah bol teda približne na území Halafskej kultúry plus Babylonia, t. j. od Sýrie až po Perzský záliv (sčasti okrem Mezopotámie v užšom zmysle). Na severe bol obsadený Taurus a pláne okolo Malatye, na západe kultúra končila v Mersine a Hame na Oronte, na východe prenikla do Chúzistánu. Pri Urmijskom jazere vznikol lokálny obejský štýl.Najvýznamnejšie náleziská sú Eridu a Tell Avajlí, ďalšími sú Ur, Uruk, Hádždží Muhammad, Girsu, Nippur, Čóga Mami, Tell Madhúr, Tell Arpačíja, Tepe Guara, Tell Brak, Šagar Bazar a samozrejme Tell Ubajd (Obejd). Obejdská kultúra sa spočiatku kryla s konečnou fázou Sámárrskej kultúry (Čóga Mami, Tell Avajlí). 
Vznikali už veľké verejné stavby (chrámy) a formovali sa prvé mestá. Dôležitým stavebným materiálom zostáva hlina, používa sa už aj asfalt. Domy (na juhu) boli buď trstinové chaty alebo pravouhlé domy z nepálených tehál pozostávajúce z haly a viacerých miestností. Na výrobu keramiky sa prvýkrát používala otočná hrnčiarska doska. Výzorom bola keramika esteticky neporovnateľne jednoduchšia a škaredšia ako keramika halafskej kultúry. V pomaly sa zväčšujúcich svätyniach, ktoré od čias hádžidžímuhammadskej fázy už sčasti stáli na vyvýšených terasách (prototypy budúcich zikkuratov), sa uctievala bohyňa-matka a boh Mesiaca. Objavil sa prvýkrát jednak trojľoďový pôdorys chrámu a jednak členenie fasády s výklenkami, čo boli charakteristiky odvtedy typické pre Mezopotámiu. 
Podľa kostrových nálezov tu žilo veľa ľudí mediteránnej rasy. Je doložená viera v posmrtný život. Kultúra na konci zaznamenala istý úpadok. 
Obejdská kultúra v severných oblastiach bola trocha odlišná od juhu - častejšie sa používajú kovy (pre blízkosť Arménska bohatého na kovy), maľby majú iné a bohatšie motívy, svätyne vyzerajú trochu inak a aj domy sú inakšie (okrúhle stavby rozdelené na väčší počet miestností).
Obejd 1 a 2.
Ako prvá existovala (len) v Babylonii fáza Eridu-Hádždží Muhammad. Náleziská sú Eridu, Hádždží Muhammad, Ur, Tell Ubajd (Obejd), Nippur a Rás el-Amjá. Hojne sa už používali kanály. Keramika bola dvojfarebne maľovaná (spravidla geometrické motívy). Objavuje sa pestovanie ďatlovej palmy dovezenej z Arábie. Sídliská sú ešte stále dedinami. Rozlišujú sa dve fázy:
Fáza Eridu (Obejd 1).
Zhruba od roku 5000 pred Kr. pozorujeme v južnej Mezopotámii stopy ľudu, ktorý azda prišiel zo severných hôr, asi z Kurdistanu, možno z Luristánu nebo Chúzistánu. Archeologické bádania priniesli najväčšie úspechy v najstarších vrstvách mesta Eridu, podľa ktorého bol tento stupeň pôvodne pomenovaný. Najstaršie sídlisko (v 18. vrstve Eridu) tvorili malé pravouhlé domy zo sušených tehál v Eridu. V tej istej vrstve sa našla aj prvá svätyňa z nepálených tehál (chrám), ktorá ešte pozostávala len zo štvorcovej miestnosti s obetným stolom uprostred. Chrám bol stredom mesta a bol niekoľko razy prestavovaný. Pozdĺžna strana má vchod uprostred užšej strany, naproti je obdĺžniková apsida, pilastre uprostred dlhších stien naznačujú delenie na celu a antecelu. Uprostred stál obetný stôl, v apside oltár. Keramika má svetlú farbu, tmavohnedá maľba je geometrická - motívy trojuholníkov, vlniek, kľukatých čiar. Tieto motívy obiehajú centrálny, takisto geometrický motív.
Fáza Hádždží Muhammad (Obejd 2).
V tomto období došlo k rozšíreniu do stredného Iraku (Rás el-Amjá, Nippur) a v Eridu začali vznikať chrámy na terase.
Fáza je pomenovaná podľa súčasného sídla Kal'at Hádží Muhammad južne od Varky (starého Uruku). V Eridu (vrstvy 14-12) je centrom mesta naďalej chrám, teraz už zväčšený. Keramika je príbuzná staršej keramike pôvodne iránskej (Tepe Guran), čo nasvedčuje tomu, že do krajiny prišlo nové obyvateľstvo. Keramika má tmavé maľby na svetlom podklade a podobne ako v sýrskom Tell Chaláfe je lesklá, aj tvary pripomínajú chaláfske, ornament je naďalej geometrický (trojuholníky, mriežky, hviezdice, poloblúčky), existuje kombinácia rytia a maľby. Hrubá keramika s organickým tmelom zase pripomína iránsky pôvod. Ľudia chovali najmä tura domáceho. 
Obejd 3 a 4.
V tomto období stojí Mezopotámia na prahu vytvárania prvých štátnych útvarov. Na čelo civilizačného vývoja sa definitívne dostala južná Mezopotámia, budovali sa mohutné chrámové komplexy.
Hlavnými lokalitami tejto kultúry sú Obejd, Eridu, Ur, Uruk, Girsu a Tell Ukajr. Hlavná hospodárska aktivita mesta prebieha okolo centrálneho chrámu. Vtedajší chrám v Eridu je naďalej zo sušených tehál, ale má oveľa väčšie rozmery: centrálna cela je 18 m dlhá a 6 m široká. Oltár s božstvami stojí pri užšej stene, obetný stôl je na konci cely. Chrám mal poschodia, kde bolo miestnosti pre chrámových kňazov, ktorí sa stávali vedúcou vrstvou mesta. Postupným pristavovaním chrámu vznikol v Eridu prvý známy mezopotámsky zikkurat, stupňovitý chrám.
Typické sú najmä výrobky z hliny, keramika je jednoduchá a zdá sa byť nestarostlivá, vyrába sa užitkový tovar s niekoľkými základnými tvarmi a geometrickou výzdobou. Z tvrdej hliny sa vyrábajú aj predmety dennej potreby - kosáky, sekerky a sekeromlaty, čo na spracovanie palmového dreva a trstiny stačilo. Modely lodičiek svedčia o rybolove, pestujú sa ďatle a obilie, tieto produkty sú súčasne aj predmetmi diaľkovej výmeny za drevo, meď a kameň. Obytné domy majú viac miestností, ktoré sú veľmi úzke, v rozsiahlych cintorínoch ležia zosnulí na chrbáte.
Obejdské vplyvy mimo južnej Mezopotámie.
Obejdská kultúra sa šírila najmä do severnej Mezopotámie, hlavnými lokalitami sú Arpačijja, Tepe Gaura a tretia vrstva Ninive. Mestská civilizácia je známa z Tepe Gaury, kde stojí uprostred mesta trojloďový chrám. Je v ňom doložený tolos, čo dokladá miešanie obejdskej a pôvodnej domácej kultúry. Až v Obejde 4 tu prevládá južná kultúra úplne, na mestskej akropole stáli tri chrámy, ktoré navzájom uzavierali zo troch strán priestranný dvor. Východný chrám je typickou obejdskou stavbou chrámu s rozmermi 12 x 9 m, s skladiskami a poschodím. Na menšom pohrebisku v Arpačijji bola objavená keramika obejdského typu; obejdská kultúra sa tu udržala len asi dve storočia. 
V Sýrii sa obejdská kultúra prejavila v období Amuk D a Amuk E, nachádzame tu maľovanú obejdskú keramiku. Na pobreží Sýrie je obdobnou zmiešanou kultúrou Ras Šamra IV A. V maloázijskej Kilíkii poznáme obejdskú kultúru z Mersinu. Mersin bolo opevnené mesto, hradba bola hrubá 1,5 m, ze sušených tehál na kamennom základe. Na hradby boli zvnútra prilepené domky so spojenými strechami, pravdepodobne tu žili obrancovia mesta.
Južnejšie, v Libanone a v Palestíne poznáme obejdský vplyv z Byblu a z ghassúlsko-bešerbskej kultúry. Variantom obejdskej kultúry na severe Iránu bola pisdelijská kultúra, v Luristáne kultúra mesta Tepe Giyan, kde vidíme vplyv obejdskej kultúry najmä na pečatiach so zoomorfnými námetmi.

</doc>
<doc id="11551" url="https://sk.wikipedia.org/wiki?curid=11551" title="Messierov objekt">
Messierov objekt

Messierove objekty je skupina astronomických objektov, spísaných Charlesom Messierom v jeho katalógu "Hmlovín a hviezdokôp" (po anglicky Nebulae and Star Clusters), ktorý bol prvýkrát vydaný v roku 1774. Pôvodná motivácia, ktorá stála za zrodom katalógu bola skutočnosť, že Messier bol „lovcom“ komét a bol frustrovaný objektmi, ktoré kométy pripomínali, no neboli nimi. Z toho dôvodu zostavil tento zoznam.
Prvé vydanie pokrývalo 45 objektov označených M1 až M45. Celý zoznam pozostáva zo 110 objektov, od M1 po M110. Posledná verzia katalógu bola vydaná v roku 1781 a bola vytlačená v "Connaissance des Temps" v roku 1784. Mnoho z týchto objektov je aj dnes známych pod svojím Messierovým číslom.
Pretože Messierov zoznam zostavili astronómovia zo severnej pologule, obsahuje len objekty, ktoré sú viditeľné z viac obývaných zemepisných šírok tejto pologule. Mnoho pôsobivých južných objektov, akými sú napríklad Veľký a Malý Magellanov mrak, sú zo zoznamu vynechané. Pretože všetky Messierove objekty sú viditeľné pomocou bežného ďalekohľadu alebo malého teleskopu (za priaznivých podmienok), sú obľúbenými objektmi na pozorovanie, najmä u amatérskych astronómov. Na jar sa niekedy astronómovia stretávajú na „Messierovych maratónoch“, pri ktorých je možné vidieť všetky objekty počas jednej noci.
Externé odkazy.
Pozn.: všetky stránky sú v angličtine.

</doc>
<doc id="11555" url="https://sk.wikipedia.org/wiki?curid=11555" title="Novoasýrska ríša">
Novoasýrska ríša

Novoasýrska ríša alebo Asýrska veľríša je umelé označenie štátneho útvaru v Mezopotámii so stredom v Asýrii v rokoch (približne) 1000 pred Kr. až (presne) 609 pred Kr..
Prehľad.
Najdôležitejšími mestami novoasýrskej ríše boli Aššur, Kalchu a Ninive. 
V 9. stor. Asýrčania dobyli, pripojili si a postupne asyrizovali aramejské štáty pri Eufrate a v severnej Mezopotámii. Potom v 9. a 8. stor. dobyli aj Sýriu, Palestínu a kraje na severozápade, severe a východe, čím vznikla prvá veľká ríša v dejinách Predného východu. Najväčší rozsah dosiahla roku 671 pred Kr., kedy dobyla aj Egypt. Zvláštny bol vzťah k dobytej Babylonii, ktorej kultúru a vzdelanosť si Asýrčania vážili ako základ svojej kultúry. Významné babylonské mestá (Babylon, Borsippa, Sippar…) si preto mohli ponechať svoje pôvodné výsady, niektorí asýrski králi sa nechali v Babylone formálne korunovať za babylonského kráľa a podobne. Babylončania svoje postavenie využívali a často sa proti asýrskej nadvláde búrili. Ich spojencami bol pritom štát Elam.
Dobyté územia sa rôznymi vzburami často snažili od Novoasýrskej ríše odtrhnúť. Zajatcov a búriace obyvateľstvo Asýrčania mali vo zvyku presídľovať (aj po státisícoch) – usídľovali ich v skupinách po celej ríši. Vzniklo tak multietnické osídlenie a ako lingua franca sa používala aramejčina (čo platilo ešte aj neskôr v časoch Perzskej ríše). Do 10. stor. pred Kr. sa dobyté územia najprv ponechali v rukách domácich dynastií a od 9. stor. pred Kr. sa už z nich spravidla stali asýrske provincie na čele s asýrskymi guvernérmi. Od konca 9. stor. sa už títo guvernéri stávali takmer nezávislými vládcami, ktorí dokonca často ohrozovali asýrsku centrálnu vládu, ale kráľovi menom Tiglatpilesar III. (745 – 727 pred Kr.) sa reformou správy podarilo právomoci guvernérov obmedziť (najmä ich častým striedaním). 
Politické dejiny.
Z bohatých politických dejín za zmienku stoja nasledovné udalosti:
Hospodárstvo a spoločnosť.
Väčšinu pôdy vlastnil kráľ. Pôda mala takýto osud
Dôležitou inštitúciou bol aj chrám, ktorého hospodárstvo (takisto vlastnená a prideľovaná pôda) bolo pod kráľovou kontrolou. Existovalo aj súkromné vlastníctvo.
Poľnohospodárstvo bolo zamerané na chov dobytka a pestovanie obilia.
Kráľ bol neobmedzeným vládcom, zástupcom boha Ašura na zemi. Jeho moc pochádzala od boha (odtiaľ titul "išš(i)akku"), bol najvyšším vykonávateľom náboženského kultu a najvyšším sudcom. Jeho sídlom bol bohato zdobený palác. Jeho základnou povinnosťou bolo rozširovanie územia štátu v mene boha Aššura. Pri svojom zvolení prijímal od kňazov trón, tiaru a žezlo. Myšlienka, že národný boh je jediným pravým vládcom krajiny, robila z kráľovstva teokraciu.

</doc>
<doc id="11557" url="https://sk.wikipedia.org/wiki?curid=11557" title="5. december">
5. december



</doc>
<doc id="11558" url="https://sk.wikipedia.org/wiki?curid=11558" title="Zavináč (znak)">
Zavináč (znak)

Zavináč (slovenský a český názov vznikol podľa rovnomenného jedla) je označenie pre znak @. Znak @ je symbolická skratka pre anglické slovo "at" v zmysle "po" (7 kusov po 2 je spolu 14), pochádzajúce z latinského "ad". 
Jeho najčastejšie súčasné použitie je v elektronickej pošte (e-mail). V e-mailovej adrese oddeľuje meno používateľa (časť pred zavináčom) od označenia počítačovej domény (DNS-ový záznam). Napr. "meno@domena.org" čítame ako „meno zavináč doména bodka org“ (v kontakte s cudzinou „meno ät doména dot org“). Použitie tohto symbolu pre e-mailové adresy zaviedol Ray Tomlinson v roku 1971, pretože predpokladal, že tento zriedkavý znak nebude nikdy použitý ani v mene ani v názve domény.
V online diskusiách býva znak @ niekedy využívaný ako vokatívny prefix pred menom (prezývkou) oslovovaného uvádzaným na začiatku príspevku napr. . 
Zavináč má v kódovaní Unicode aj v ASCII tabuľke kód 64 (U+0040). Na slovenskej počítačovej klávesnici sa dá vyčarovať aj kombináciou "Ctrl+Alt+V", "pravý Alt+V", alebo "Alt+64" (na numerickej klávesnici).

</doc>
<doc id="11563" url="https://sk.wikipedia.org/wiki?curid=11563" title="Ubajdská kultúra">
Ubajdská kultúra



</doc>
<doc id="11566" url="https://sk.wikipedia.org/wiki?curid=11566" title="Ekliptika">
Ekliptika

Ekliptika (z gréc.) je kružnica, priesečnica roviny dráhy Zeme s nebeskou sférou. Počas roka sa po nej zdanlivo pohybuje Slnko. Rotačná os Zeme s ňou zviera uhol 66°33', s rovinou rovníka uhol 23°27'. Ekliptika pretína svetový rovník v bodoch rovnodennosti.

</doc>
<doc id="11568" url="https://sk.wikipedia.org/wiki?curid=11568" title="James Dean">
James Dean

James Byron Dean (* 8. február 1931, Marion, Indiana, USA – † 30. september 1955, Cholame, Kalifornia) bol americký filmový herec. 
Predstaviteľ „rozhnevaných mladých mužov“.
Biografia.
V deviatich rokoch Deanovi matka zomrela na rakovinu a jeho otec sa o neho nemohol starať kvôli svojmu pracovnému zaneprázdneniu. Malý Jimmy teda vyrastal na farme u svojej tety a strýka. Pravdepodobne tu vznikol jeho odpor voči rodičom, učiteľom a ostatným autoritám. Po strednej škole sa James odsťahoval do Los Angeles, kde začal študovať právo, hrať basketbal a venovať sa divadlu. Šport a štúdium postupne začalo byť vytláčané herectvom. 
Najprv sa Dean objavoval v reklame, neskôr hral bezvýznamné malé role v niekoľkých filmoch a televíznych programoch. Odišiel do New Yorku, hral na Broadwayi a bol prijatý do Actors Studia, kde sa stal jeho učiteľom Elia Kazan. 
Práve Elia Kazan ho obsadil do hlavnej úlohy vo svojom filme natočenom podľa románu Johna Steinbecka "Na východ od raja" (East of Eden, nominácie na Oscara 1956). Hlavnú úlohu Cala Traska, odstrčeného syna, ktorý bojuje o otcovu priazeň, mal pôvodne hrať mladý talent menom Paul Newman, ale Elia Kazan vytušil, že práve Dean sa vďaka svojim skúsenostiam z mladosti na túto úlohu hodí viac. Vďaka tomuto filmu sa z neznámeho Jamesa Deana stala obrovská filmová hviezda, takže ďalšia ponuka na seba nenechala dlho čakať. 
Vo filme Nicholasa Raya "Rebel bez príčiny" hral Jima Starka, citlivého mladého muža, ktorý sa snaží začleniť medzi svojich vrstevníkov. James Dean sa stal idolom vtedajších mladých ľudí, pretože mládež mala podobné problémy, cítila sa nepochopená a neuznaná staršou generáciou. V 50. rokoch mal Hollywood dvoch najslávnejších rebelov, jeden z nich bol práve Dean a tým druhým nebol nikto iný ako Marlon Brando. 
Mladý obyčajný rančer, Jett Rink, z ktorého sa stal mocný Texasan súperiaci so svojím bývalým zamestnávateľom, to bola Deanova postava v jeho poslednom filme "Gigant" (Giant, 1956, nominácie na Oscara 1957). 
Traduje sa, že James Dean bol arogantný nafúkanec, ale on sa tak správal naschvál, oproti iným hviezdam, ktoré si svoje správanie neuvedomujú. Jimmy miloval rýchle autá, dokonca úspešne pretekal. Len pár dní po dokončení úlohy vo filme "Gigant" sa vo svojom superrýchlom aute zabil. Na nakrúcanie filmu "Niekto tam hore ma má rád" sa teda nedostavil a jeho miesto zaujal práve Paul Newman. James Dean bol počas svojej dvojročnej kariéry dvakrát nominovaný na Oscara. Stal sa prvým, a vďaka náročnej a dlhej príprave giganta i druhým hercom v histórii, ktorý bol na Oscara nominovaný posmrtne. 
James Dean býva často považovaný za ikonu kvôli svojmu neviazanému životu, ktorý zahŕňal i rozporuplnú sexualitu. Existuje mnoho zmienok o jeho sexuálnych vzťahoch s mužmi i ženami. William Bast, Deanov blízky priateľ a jeho prvý životopisec vydal po 50 rokoch otvorenú aktualizáciu svojej knihy, v ktorej potvrdil, že mal s Deanom pomer a popísal aj ďalšie Deanove vzťahy s mužmi.
James Dean a Porsche 550.
Dean po nakrúcaní filmu Gigant odišiel z obchodu Georgea Barrisa v Los Angeles a vydal sa na pretekársku dráhu do Salinas. James bol za volantom svojho Porsche 550 Spyder (ktorému hovoril "Malý Bastard"). Jeho kamarát, mechanik od Porsche Rolf Wütherich išiel s ním. 
Na Le Mans 550 Spyder gradoval, a preto chcel preveriť svoje vozidlo na pretekárskej dráhe v Salinas. Keď išiel po ceste 46, bolo neskoré piatkové popoludnie a slnko Jamesa oslňovalo. Z vedľajšej cesty išiel domov vo svojom Forde z roku 1950 študent z polytechnickej školy San Luis Obispo, Donald Turnupseed. Donald nevidel v súmraku Jamesovo rýchlo sa blížiace auto a vošiel na vozovku. Obaja na poslednú chvíľu zareagovali, ale už bolo príliš neskoro na odvrátenie zrážky. James Dean bol na mieste mŕtvy, pretože celý náraz pohltila jeho strana. Rolf Wütherich bol zrážkou odhodený z auta a vyviazol so zlomenou čeľusťou, zlomenou nohou a početnými pomliaždeninami a odreninami. Turnupseed vyviazol so šrámami na čele a pomliaždeným nosom. Kalifornská cestná hliadka, ktorá nehodu vyšetrovala, nedávala nikomu vinu. Nehodu zdôvodnili tým, že cez žiaru slnka nebolo možné, aby vodiči videli Jamesove vozidlo. Taktiež na tú dobu nezvyklá výška a strieborná farba vozidla zohrali pri zrážke svoju úlohu. Vodiči vtedy neboli zvyknutí na nízke superšporty na cestách. 
Táto tragická nehoda znamenala pre legendárneho herca koniec. Nebol to ale koniec pre 550 Spyder v ďalších predajoch a víťazstvách v prestížnych pretekoch.

</doc>
<doc id="11570" url="https://sk.wikipedia.org/wiki?curid=11570" title="Ľudovít Štúr">
Ľudovít Štúr

Ľudovít Velislav Štúr (Ludevít Velislav Štúr; pseudonymy: B. Dunajský, Bedlivý Ludorob, Boleslav Záhorský, Brat Sloven, Ein Slave, Ein ungarischer Slave, Karl Wildburn, pravolub Rokošan, Slovák, Starí, Velislav, Zpěvomil) (* 28. október 1815, Uhrovec, Rakúske cisárstvo (dnes Slovensko) – † 12. január 1856, Modra, Rakúske cisárstvo (dnes Slovensko)) bol slovenský národný buditeľ, kodifikátor spisovnej slovenčiny, politik, filozof, historik, jazykovedec, spisovateľ, básnik, publicista, redaktor a pedagóg.
Ľudovít Štúr bol najvýznamnejší predstaviteľ slovenského národného života a vedúca osobnosť slovenského národného obrodenia v polovici 19. storočia, kodifikátor slovenského spisovného jazyka založeného na stredoslovenských nárečiach (1843), jeden z vedúcich účastníkov Slovenského povstania v rokoch 18481849 a poslanec uhorského snemu za mesto Zvolen v rokoch 18471848.
Je po ňom pomenovaná planétka (3393) Štúr. V roku 2015 vyrobila RTVS dokumentárny film o jeho živote a diele – Ľudovít Štúr (scenár Eva Tkáčiková a Miloslav Gdovin, réžia Fedor Bartko).
Životopis.
Rodisko, rodičia a životné pomery.
Narodil sa 28. októbra 1815 v obci Zay-Uhrovec ležiacej v južnej časti Strážovských vrchov, ako druhé z piatich detí národne uvedomelého učiteľa miestnej evanjelickej školy Samuela Štúra a Anny Štúrovej, rod. Michalcovej. Pokrstený bol 29. októbra 1815 v evanjelickom chráme v rodisku.&lt;br&gt;
Jeho súrodencami bol starší brat Karol (18111851), mladší Samuel (18181861), sestra Karolína (18261859) a najmladší brat Janko (18271907). Ich otec Samuel, podľa Hurbanovho svedectva „muž učený, charakteru vážnosť a úctu vymáhajúceho na každom, kto zblížil sa jemu“, prišiel z Trenčína, aby v Zay-Uhrovci prijal ponúknuté miesto učiteľa. Ľudovítov otec Samuel sa narodil v Lubine, kam sa presťahoval Ľudovítov starý otec Pavel z Trenčína; Pavel mal prezývku „Trenčan“, ktorá je zapísaná aj v matrike pri krste Samuela, aj pri úmrtí Pavla.
Štúdiá.
Základné vzdelanie získal v Uhrovci u svojho otca. V roku 1827 odišiel študovať na nižšie gymnázium do Rábu (dnešný Győr), kde si jeho usilovnosť a bystrosť nadaného žiaka všimol najmä profesor Leopold Petz, pôvodom Slovák, ktorý bol známy svojím obdivom k antickému umeniu a vzdelanosti. Leopold Petz orientoval svojich žiakov aj na diela slovanských autorov a prebudil tak u mladého Ľudovíta Štúra záujem o svet Slovanstva. Po absolvovaní dvoch ročníkov v Rábe sa Ľudovít Štúr zapísal na evanjelické lýceum v Bratislave (18291834), kde už študoval jeho starší brat Karol.
Štúdium na bratislavskom lýceu pozostávalo z dvojročného humanitného štúdia a z ďalších dvoch ročníkov, absolvovanie ktorých bolo podmienkou pre získanie ďalšieho vyššieho – univerzitného vzdelania. Na lýceu existovala od roku 1803 Katedra reči a literatúry česko-slovenskej, ktorú viedol profesor Juraj Palkovič. Evanjelické lýceum v Bratislave bolo jedinou vyššou strednou evanjelickou školou v Uhorsku s takouto katedrou. Prednášky sa viedli v biblickej češtine, ktorá bola jazykom slovenských evanjelických vzdelancov už tri storočia.
Najmä pre pokročilý vek profesora Palkoviča, ktorý mu nedovoľoval prednášať v stanovenom rozsahu učivo, založili študenti v roku 1829 samovzdelávací spolok Spoločnosť česko-slovenskú (zakladanie slovenských študentských spolkov a spoločností bolo na evanjelických lýceách bežné, napr. Spoločnosť česko-slovenská na viedenskom lýceu vznikla roku 1823, na kežmarskom lýceu roku 1824, po bratislavskej vznikali Spoločnosti najmä z iniciatívy jej členov aj v roku 1832 v Levoči a Prešove, 1838 v Banskej Štiavnici a i.). Medzi zakladateľov bratislavskej Spoločnosti patrili Karol Štúr, Samo Chalupka, Daniel Lichard a Samuel Godra. Prvým predsedom sa stal profesor J. Palkovič, výkonnými funkcionármi boli však jej podpredsedovia Samo Chalupka, Karol Štúr, Michal Miloslav Hodža, Tomáš Horš, Samuel Samoslav Vanko a Ľudovít Štúr. K hlavným úlohám Spoločnosti patrilo aktívne sa vzdelávať v rodnej reči, cvičiť sa v gramatike, písať literárne práce a študovať dejiny slovanských národov.
Po príchode do Bratislavy sa stal jedným z jej členov. Zo zápisníc Spoločnosti vyplýva, že bol aktívnym a svedomitým študentom. Jeho húževnatosť priniesla svoje plody aj v celkovom štúdiu na lýceu. Z predmetov si zvlášť obľúbil dejepis, čítal antických autorov, zaujímal sa o estetiku a dejiny umenia. Spomedzi slovanských spisovateľov si vážil diela J. Hollého, J. Kollára, P. J. Šafárika, F. Palackého a iných.
Na jeseň 1835 sa stal podpredsedom Spoločnosti (bývalo zvykom, že post predsedu zastával niektorý z profesorov). V rámci rozvíjania hlbšieho národného povedomia organizovali členovia Spoločnosti rôzne slávnosti, návštevy a podujatia. Jednou z významných aktivít niektorých členov Spoločnosti bola vychádzka na Devín 24. apríla 1836. Akcia bola, vzhľadom na spoločenskú situáciu, pripravovaná v tajnosti. Na Devíne spomenul Štúr vo svojom príhovore históriu Veľkej Moravy a po odznení básní a piesní si účastníci výletu zvolili k svojmu menu druhé, slovanské meno, ktoré mali verejne používať. Tak prijal Hurban ku krstnému menu Jozef slovanské meno Miloslav, August Škultéty – Horislav a pod. Štúr si pridal meno Velislav (týmto menom sa však podpisoval už aj predtým v Spoločnosti česko-slovenskej).
V školskom roku 1836/1837 sa na základe ustanovenia dištriktuálneho konventu stal nehonorovaným námestníkom prof. Palkoviča na lýceu. Predurčoval ho k tomu najmä kredit bývalého vynikajúceho žiaka lýcea a erudovanosť v latinskom jazyku (bola vyučovacou rečou na lýceu). Okrem latinčiny počas svojho života výborne ovládal maďarský, nemecký, francúzsky, grécky jazyk a slovanské jazyky – predovšetkým poľský, srbo-chorvátsky, ruský a učil sa aj hebrejčinu a angličtinu. Štúr na lýceu prednášal českú a poľskú gramatiku a dejepis. Súkromne viedol rozsiahlu korešpondenciu s významnými mužmi slovanského sveta (F. Palacký, J. Jungmann, P. J. Šafárik, J. Kollár a iní).
V školskom roku 1836/1837 sa vystupňovala nespokojnosť lyceálnych študentov so školským senátom a učiteľmi. Dôsledkom študentských nepokojov bol zákaz všetkých študentských spoločností a spolkov v Uhorsku. Štúr ako zástupca profesora Palkoviča sa preto snažil preniesť časť náplne bývalej Spoločnosti do svojich prednášok v rámci vyučovania.
V roku 1838 sa 24-ročný Ľudovít zapísal na univerzitu v Halle, ktorú (podobne ako univerzitu v Jene a Berlíne) navštevovali evanjelickí vzdelanci a získavali tu vzdelanie najmä z teológie, filozofie, histórie a lingvistiky. Štúr sa počas dvojročného štúdia obšírnejšie oboznámil s Heglovou a s Herderovou filozofiou, ktorých koncepcia dejín ho sprevádzala v celom jeho filozoficko-historickom svetonázore. Dejiny chápal v ich zákonitostiach, ako sled dejov, nasledujúcich duchovný princíp. Po absolvovaní univerzitného štúdia sa v roku 1840 cestou do Uhorska stretol v Prahe a v Hradci Králové s mnohými českými národovcami. V Čechách navštívil aj P. J. Šafárika, ktorý ho upozornil na zostrenú politickú situáciu v krajine.
Prvé pôsobisko.
Návrat do Uhorska znamenal pre Štúra začiatok nového boja o udržanie národných práv. Radikálne zákroky uhorských úradníkov a policajtov boli namierené proti snahám zvyšovať vzdelanostnú a kultúrnu úroveň nemaďarských národov. Situáciu sťažovalo aj zvolenie grófa Karola Zaya za generálneho inšpektora evanjelickej cirkvi a. v., ktorý podporoval myšlienku jediného a jednotného národa v Uhorsku – maďarského národa. Zay Štúra osobne poznal a spočiatku prejavoval voči nemu sympatie, pretože si vážil jeho vzdelanosť a nadanie. Neúspešne písomne i ústne vyzýval Štúra k spolupráci pre maďarské záujmy, pretože v nich videl perspektívu pre budúcnosť krajiny.
Po príchode z Nemecka sa Štúr v prvom rade usiloval opäť získať miesto námestníka profesora Palkoviča na Katedre reči a literatúry česko-slovenskej. Nenárokoval si nijaký plat, iba úroky z nazbieraných peňazí na katedru, o ktoré sa mal ešte na polovicu deliť s prof. Palkovičom. Jeho žiadosť však narážala na prekážky, pretože Zay so svojimi prívržencami kalkulovali so zámerom, že po Palkovičovej smrti katedru definitívne zrušia. Vec sa dostala na zasadanie konventov a po dlhých prieťahoch začal Štúr ako suplent prof. Palkoviča prednášať.
Nepoľavujúci tlak na Slovákov zo strany maďarských predstaviteľov prinútil Štúra a slovenských národovcov žiadať ochranu u panovníka. V roku 1842 bola vyslaná do Viedne štvorčlenná deputácia so Slovenským prestolným prosbopisom. V Prosbopise prosili Slováci panovníka o ochranu pred perzekúciou, o možnosť uverejňovať obranné spisy slovenského národa, potvrdiť Katedru reči a literatúry česko-slovenskej na ev. lýceu v Bratislave a zriadiť podobné ustanovizne aj na iných lýceách v Uhorsku a pod. Vo Viedni sa však o osude Slovenského prestolného prosbopisu nerozhodlo, pretože dvor poslal slovenskú žiadosť do Budína na vyjadrenie k uhorskému palatínovi, ktorý všetky požiadavky prosbopisu zamietol.
 "„My chytili sme sa do služby ducha a preto prejsť musíme cestu života tŕnistú.“"
Spisovná slovenčina.
Začiatkom roku 1843 oboznámil Ľudovít svojich blízkych priateľov s myšlienkou spojiť katolícky aj evanjelický prúd Slovákov na báze jednotného spisovného jazyka. Za základ vybral stredoslovenské nárečie najmä pre jeho rozšírenosť, pôvodnosť a zrozumiteľnosť. Zjednotenie Slovákov sa malo uskutočniť prostredníctvom všeslovenského nadkonfesionálneho spolku Tatrín.
Otázka nastolenia spisovnej slovenčiny sa formovala u Štúra už dlhší čas. Pred niekoľkými rokmi (1836 – list sa nachádza v Korešpondencii) sa v liste F. Palackému sťažoval, že biblická čeština, ktorou písali evanjelici, sa stáva čoraz nezrozumiteľnejšou pre Slovákov a vyslovil želanie, aby Česi a Slováci našli kompromisnú cestu pri riešení jednotného československého jazyka. Predpokladalo to ochotu k ústupkom ako zo slovenskej, tak i z českej strany. Keďže českí lingvisti podobnú ochotu nepreukázali, rozhodol sa Štúr so svojimi prívržencami pre novú formu spisovného jazyka, ktorý by v jednotnej reči spojil katolíkov aj evanjelikov.
11. júla 1843 sa Ľ. Štúr, J. M. Hurban a M. M. Hodža stretli na Hurbanovej fare v Hlbokom, kde sa dohodli na postupe pri zavedení slovenčiny do praxe. 17. júla navštívili na Dobrej Vode Jána Hollého, ktorého ako významného predstaviteľa bernolákovčiny prvého oboznámili so svojím zámerom.
V roku 1843 sa zároveň komplikovala situácia na lýceu. Tlaky na odstránenie Ľ. Štúra z postu zástupcu profesora Palkoviča silneli. Ich vyhrotenie v decembri roku 1843 malo za následok definitívne pozbavenie Ľ. Štúra funkcie zástupcu. Nepomohli ani študentské petície, ani obrany niektorých profesorov ev. lýcea. Na protest proti odvolaniu Štúra z funkcie zástupcu sa 22 študentov rozhodlo v marci 1844 odísť z lýcea. Trinásti z nich doštudovali v Levoči.
Slovenské národné noviny.
V auguste 1844 sa konalo prvé zhromaždenie Tatrína v Liptovskom Sv. Mikuláši, na ktorom sa zúčastnil aj Štúr, ktorý bol zvolený za člena predsedníctva spolku. O rok neskôr sa po niekoľkoročnom úsilí podarilo Štúrovi získať od panovníka povolenie vydávať Slovenskje národňje novini s literárnou prílohou "Orol tatránski". Noviny vychádzali od 1. augusta 1845. Písané boli v Štúrovej slovenčine a našli si svojich horlivých prívržencov a pre formu jazyka aj zarytých nepriateľov. Medzi odporcov sa zaradili nielen niektorí českí vlastenci, ktorí tento čin chápali ako zradu národnej veci a odtrhnutie sa od Čechov, ale aj P. J. Šafárik a najmä J. Kollár.
V roku 1846 vydal Štúr "Nárečja Slovenskuo alebo potreba písaňja v tomto nárečí", v ktorom obhajoval nevyhnutnosť nového spisovného jazyka a v tom istom roku vyšlo jeho jazykovedné dielo "Nauka reči Slovenskej", obsahujúce základy novej gramatiky. Na štvrtom zhromaždení Tatrína v auguste 1847 v Čachticiach sa zástupcovia katolíkov a evanjelikov definitívne dohodli na spoločnom používaní nového spisovného jazyka. Ďalšia úprava slovenskej gramatiky, prechod z fonetického princípu na etymologický, bola zavedená reformou Michala M. Hodžu a katolíka Martina Hattalu v 18511852. Rozhodovania o gramatických zmenách sa zúčastnili aj Ľ. Štúr, J. M. Hurban, Ján Palárik, Andrej Radlinský a Štefan Závodník. Takto kodifikovaná slovenčina sa neskôr stala jednotným jazykom Slovákov.
Slovenskje národňje novini boli svojim obsahom zamerané na osvetovú činnosť, na sociálne práva, oboznamovali s kultúrnou tvorbou Slovanov a prinášali aj aktuálne články o politickej situácii doma i vo svete. Činnosť Štúra a ďalších redaktorov sťažoval cenzor, ktorý svojimi zásahmi okliešťoval články novín.
Uhorský snem.
Štúrove plány siahali ďalej ako po redaktorskú činnosť. V roku 1847 vstúpil na pôdu Uhorského snemu, ktorý sa konal v Bratislave (v budove dnešnej Univerzitnej knižnice) ako poslanec za slobodné kráľovské mesto Zvolen, aby konkrétnejšie a dôslednejšie obhajoval svoje národné a sociálne postoje. Jeho známym politickým protivníkom bol liberál Lajos Kossuth, s ktorým mal v niektorých sociálnych otázkach zhodné názory, ale v chápaní princípu národnej slobody sa výrazne rozchádzali. Snemové obdobie prerušili revolučné dni roku 1848.
 "„Naším povstaním dali sme mu, národu tak dlho bezdejinnému dej a to je najväčšie mravné pôsobenie.“"
1848.
Búrlivé udalosti vo Francúzsku roku 1848 našli svoju odozvu aj v habsburskej monarchii. Revolúciou získané sociálne práva dávali ľudu väčšiu mieru slobody. Štúr nové hnutie s radosťou privítal v úvodníku svojich novín. Zároveň ústupky viedenskej vlády voči Pešti v otázke miery nezávislosti Uhorska dávali tušiť komplikácie pre slovenskú stranu. Hrozilo zosilnenie maďarizácie. Boli skoncipované Žiadosti slovenského národa, ktoré načrtli možnosť riešenia slovensko-maďarských vzťahov na základe princípu rovnoprávnosti. Zároveň Štúr organizoval zvolanie Slovanského zjazdu do Prahy. Maďarská vláda však vydala na Štúra, Hurbana a Hodžu zatykač. Napriek perzekúcii sa Štúrovi podarilo zúčastniť sa Slovanského zjazdu, na ktorom sa zišli hlavní predstavitelia slovanských národov, žijúcich v monarchii. Zástupcovia Slovanov sa tu snažili nájsť východisko zo zložitej situácie. Po stroskotaní všetkých zákonných aktivít vymôcť si národné práva od maďarskej vlády, boli Štúr s Hurbanom odhodlaní na boj.
15.16. septembra bola vo Viedni utvorená Slovenská národná rada, ktorá sa vyhlásila za jediného vykonávateľa moci na Slovensku a odmietla poslušnosť maďarskej vláde. Jej politickými vodcami boli Ľudovít Štúr, Jozef Miloslav Hurban a Michal Miloslav Hodža. Ďalej boli jej členmi vojenskí velitelia Bedřich Bloudek, František Alexander Zach a Bernard Janeček. Tajomníkmi sa stali Bohuš Nosák Nezabudov a Daniel Jaroslav Bórik. SNR vyzvala v septembri 1848 Slovákov do ozbrojeného povstania za vydobytie si svojich národných a sociálnych práv.
Posledné roky života.
Po neúspechu výpravy v roku 1849 a po opätovnom sklamaní z cisárskeho dvora, ktorý Slovákom sľuboval podporu v boji proti maďarským radikálom, sa Štúr ocitol v nepriaznivej situácii. Žiadosť o povolenie vydávať slovenské politické noviny (Slovenské národné noviny zanikli v revolučných dňoch) a pokus získať oficiálne povolenie Tatrína stroskotali. Štúr v tomto období nadviazal na svoju činnosť z predošlých rokov, venoval sa slovanskej ľudovej tvorbe a pracoval na spise "Slovanstvo a svet budúcnosti".
Rok 1851 otvoril sériu osobných tragédií, pretože v januári mu zomrel brat Karol (kňaz a učiteľ v Modre) a o pol roka neskôr jeho otec. Štúr sa po smrti svojho staršieho brata presťahoval do Modry, aby sa – sám pod policajným dozorom, postaral o sedem detí zosnulého brata. Naďalej bol tvorivo činný, hoci jeho život znepríjemňovala a sťažovala polícia. V roku 1853 zomrela vo Viedni jeho duchovná priateľka Adela Ostrolúcka a v Trenčíne jeho matka. V tomto období končí aj Štúrova životná púť. Na poľovačke 22. decembra 1855 sa pri pokuse o preskočenie potoka neďaleko Modry nešťastne postrelil do stehna; úmrtná matrika uvádza "„Dne 22ho Decemb. 1855 na polovce, příkopu jakovausi přeskočiti chteje, padl a v pádu ručnici tak nějak nešťastlivě potrhl, že mu vypálila a stěhenní kost prostřelila; následkem čehož, po velkých bolestech a mnohém krvácení vyšioloženého dne, pokojne skonal.“". Úvahy o cudzom zavinení alebo pokuse o samovraždu sú len špekuláciami, ktoré sa v podobných súvislostiach v prípade slávnych osôb objavujú takmer zákonite. Ľudovít Štúr zomrel 12. januára 1856 „o deváté hodině večerní“ v Modre ako štyridsaťročný. Pohreb odbavovali 15. januára modranský farár Daniel Minich a Jozef Miloslav Hurban.
Štúrove názory.
Mnohé postoje, ktoré opísal v diele "Das Slawenthum und die Welt der Zukunft" ("Slovanstvo a svet budúcnosti") možno považovať za jeho politický testament.
Štúr v knihe navrhoval politické splynutie s cárskym Ruskom, odmietal slobodné trhové hospodárstvo a ako jeho alternatívu vyzdvihoval občinu. Odmietal parlamentnú demokraciu v prospech samoderžavia.
Štúr je považovaný za zakladateľa spisovnej slovenčiny, ale v diele "Slovanstvo a svet budúcnosti" ako literárny jazyk pre všetky slovanské kmene odporúča používať ruštinu.
Ľudovít Štúr v kultúre.
Film.
"Niet inej cesty" (1968 – Československo, réžia Jozef Zachar) film zachytáva osud Ľudovíta Štúra v revolučných rokoch 1848 – 1849. Hlavnú úlohu Ľudovíta Štúra hrá slovenský herec Štefan Kvietik.
"Štúrovci" (1991 – Československo, réžia Peter Mikulík) historický seriál o Ľudovítovi Štúrovi a jeho stúpencoch. Ľudovíta Štúra hrá Dušan Jamrich.
"Orol a lastovička" (1977 – Československo, réžia Pavol Haspra) – televízna hra venovaná láske Ľudovíta Štúra a Adély Ostrolúckej. V hlavných úlohách Juraj Kukura a Soňa Valentová.
Kľúče od mesta (1983 – Československo, réžia: karol Spišák a Ján Zeman) film pre deti o histórii Bratislavy. Putovanie dvoch súrodencov storočiami sa končí v 19. storočí, kde sa stretávajú s Ľudovítom Štúrom a Jánom Franciscim. Ľudovíta Štúra hrá Ivan Roimančík. Scenár k filmu pripravila Mária Ďuríčková.
Hudba.
"Ludevít Štúr" – pieseň folkovej skupiny Slniečko. Skladba sa nachádza na druhom albume skupiny, ktorý vyšiel v roku 1992 pod názvom "Hudba pre ožratých slonov".

</doc>
<doc id="11574" url="https://sk.wikipedia.org/wiki?curid=11574" title="Dionýz Štúr">
Dionýz Štúr

Dionýz Štúr (* 2. apríl 1827, Beckov – † 9. október 1893, Viedeň) bol slovenský geológ a paleontológ, riaditeľ Ríšskeho geologického ústavu vo Viedni. Zaoberal sa geologickým mapovaním a fytopaleontológiou Rakúska, Čiech, Moravy a Slovenska.
Životopis.
Mladosť.
Narodil sa v Beckove v učiteľskej rodine Jozefa Štúra a Jany (Johanky) rodenej Riznerovej. Pokrstený bol ako Dionysus Rudolphus Josephus. Jeho otec Jozef pochádzal z trenčianskej rodiny Štúrovcov, bol synom Jána Štúra. Dionýzov otec Jozef Štúr bol bratranec Samuela Štúra, Dionýz a Ľudovít Štúr boli teda bratranci v druhom stupni príbuzenstva. Dionýz mal viacerých starších súrodencov: Ľudovít Jozef (zomrel v novorodeneckom veku), Karolína (zomrela bezdetná v roku 1848), Karol (zomrel v novorodeneckom veku).
Na strednú školu chodil v Modre, kam sa v 12 rokoch presťahoval s rodičmi a sestrou. Študoval aj na evanjelickom lýceu v Bratislave. V roku 1844 začal navštevovať viedenskú polytechniku, kde študoval matematiku, fyziku a chémiu. Neskôr, ovplyvnený prof. Viliamom Haidingerom sa začal zaujímať o prírodné vedy.
Odborná činnosť.
V roku 1846 nastúpil do múzea Dvornej komory pre mincovníctvo a baníctvo. V roku 1847 získal na základe svojej predošlej vedeckej činnosti štipendium a začal študovať na Banskej akadémii v Štiavnici. V tomto období uverejnil svoju prvú vedeckú prácu o geológii okolia Bratislavy a Modry. Po absolvovaní akadémie sa vrátil naspäť do Viedne.
V roku 1849 bol založený Ríšsky geologický ústav, kde nastúpil v roku 1850. Hlavnou úlohou ústavu bolo prehľadné geologické mapovanie celej monarchie, na čom sa takmer 20 rokov podieľal aj Dionýz Štúr. Neskôr obrátil svoju pozornosť hlavne na fytopaleontológiu, v rámci ktorej dosiahol vysokú odbornosť najmä ako systematik a morfológ. V roku 1877 sa stal Štúr zástupcom riaditeľa Ríšskeho geologického ústavu. Po ôsmich rokoch, v 1885 sa stal i jeho riaditeľom. Túto funkciu zastával až do roku 1892. Publikoval okolo 300 vedeckých prác. Presadzoval teóriu o premenlivosti druhov, i pred vydaním Darwinovho diela. Viedol korešpondenciu s viacerými významnými vedcami svojej doby, ako bol Murchison, Lyell, Darwin, či Purkyňe alebo Palacký. Zaujímal sa o problémy Slovákov, bol signatárom Memoranda slovenského národa, podieľal sa na zakladaní Matice Slovenskej i gymnázií. Publikoval na Slovensku, odborné práce najmä vo Viedni. Písal aj pod pseudonymami Diviš Štúr a Škorpion.
Dionýz Štúr ako prvý rozpoznal geologickú pozíciu karpatských melafýrov. Do stratigrafie Karpát zaviedol dodnes používané termíny ako karpatský keuper, lunzské či grestenské vrstvy. V bradlovom pásme identifikoval a pomenoval púchovské sliene, orlovské vrstvy, upohlavské zlepence, súľovské zlepence a iné. Zaviedol tiež terminológiu pre pomenovanie krasových javov odvodenú z pomenovaní v Dalmácii, Chorvátsku a Slovinsku, mnohé tieto názvy sa používajú dodnes i vo svete. Bol tiež autorom pomenovania pohoria Nízke Tatry.
Záver života a rodinný život.
V roku 1855 sa oženil s rakúskou Nemkou Cecíliou Artlovou, s ktorou však nemal deti.
Zomrel vo Viedni 9. októbra 1893 po dlhšej srdcovej chorobe. Časť jeho veľkého herbára, ktorý daroval Matici slovenskej, je v SNM v Bratislave. Pre chudobných slovenských študentov zanechal študijnú základinu 15 tisíc zlatých. Svoju písomnú pozostalosť poručil Národnému múzeu v Martine. Pochovaný je na evanjelickom cintoríne vo Viedni. Jeho manželka zomrela v roku 1895 v Modre, je pochovaná po boku manžela vo Viedni.
Ocenenia.
V roku 1862 na Svetovej výstave v Londýne získali ním zostavované geologické mapy zlatú medailu.
Dielo.
Výber jeho významných prác bol publikovaný v monografii "Práce Dionýza Štúra Vybrané state" (1960), Vydavateľstvo Slovenskej akadémie vied, Bratislava. K významným dielam zaoberajúcim sa územím dnešného Slovenska patria:

</doc>
<doc id="11575" url="https://sk.wikipedia.org/wiki?curid=11575" title="2. apríl">
2. apríl



</doc>
<doc id="11577" url="https://sk.wikipedia.org/wiki?curid=11577" title="Richard I. (Anglicko)">
Richard I. (Anglicko)

Richard I. Levie srdce (* 8. september 1157, Oxford, Anglicko – † 6. apríl 1199, Châlus, Francúzsko) bol anglický kráľ od roku 1189. Jeho vojenské úspechy mu získali prezývku Levie srdce (Coeur de Lion, Lion Heart), moslimovia mu hovorili "Melek-Ric" alebo "Malek al-Inkitar" – Kráľ Anglicka.
Životopis.
Francúzska výchova.
Bol tretím synom anglického kráľa Henricha II. a akvitánskej vojvodkyne Eleonóry Akvitánskej. 
Nevyrastal v Anglicku, ale v Anjou, centre ríše jeho rodičov. V mladosti bol silne ovplyvnený kultom rytierstva, ktorý si neskôr osvojil. 6. januára 1169 zložil spolu s otcom a bratmi Henrichom a Geoffreyom prísahu vazalskej poslušnosti francúzskemu kráľovi Ľudovítovi VII. (prvému manželovi Richardovej matky) za Akvitánsko, lebo anglická kráľovská rodina bola síce suverénnym vládnucim rodom na svojich anglických územiach, ale na územiach, ktoré jej členom patrili vo Francúzsku podliehali francúzskemu kráľovi, ku ktorému mali lénnu povinnosť. V apríli toho roku sa stal formálne akvitánskym vojvodom.
V roku 1173 spoločne s oboma bratmi povstal proti otcovi, vojvodstvo akvitánske išlo so zbraňou v ruke proti jednému zo svojich dvoch kráľov - Henrichovi II. a podporovalo kráľa druhého - Henricha Mladíka. Vzbúrených potomkov podporila aj kontinentálna šľachta. Anglický kráľ teda naverboval brabantských žoldnierov. Po mnohých násilnostiach na oboch stranách bol v Montlouis v septembri 1174 uzatvorený mier pri ktorom Henrich II. odovzdal synom ich podiel na vláde v určených krajinách. 
K ďalšiemu rodinnému nedorozumeniu prišlo roku 1180, kedy Henrich Mladík opäť odišiel na francúzsky dvor. Po jeho náhlej smrti v roku 1183 otec navrhol Richardovi, aby odovzdal Akvitánsko najmladšiemu Jánovi. Richard práve neoplýval ochotou vzdať sa úrodnej zeme v ktorej strávil mladosť a Ján sa preto spoločne s podporou brata Geoffreya pokúsil získať Akvitánsko silou. Spor skončil uzavretím zmieru na konci roku 1184. Richarda podporovala matka, otec stranil najmladšiemu Jánovi a striedavo svoju podporu všetkým kandidátom na trón prejavoval Filip II. August. Keď mu Richard zložil lénnu prísahu za kontinentálne územie a potom sa na stranu francúzskeho kráľa priklonil i Ján, Henrich II. bol už na konci síl. Bol donútený podpísať mierovú dohodu s Filipom a so synmi. Krátko potom v roku 1189 opustený a zradený zomrel bez toho, aby sa s Richardom zmieril.
Križiacka výprava.
Richard bol korunovaný za anglického kráľa 3. septembra 1189 vo Westminsterskom opátstve. Krátko potom, 11. decembra, vytiahol Richard spoločne so svojim spojencom, francúzskym kráľom Filipom, na križiacku výpravu do Svätej zeme. 7. augusta 1190 vyplával z Marseille a 24. septembra sa stretol s Filipom na Sicílii. Nepriaznivé počasie im nedovolilo pokračovať v ceste do Svätej zeme, rozhodli sa preto prezimovať na mieste. Už tu sa však objavili prvé spory, keď sa Filip zamiloval do Richardovej sestry Jany, vdovy po sicílskom kráľovi. Richard odmietal túto lásku akceptovať, a preto Filip čoskoro Sicíliu opustil. Francúzskeho kráľa na ostrove vystriedala Richardova matka Eleonóra, ktorá mu priviezla budúcu manželku – navarrskú princeznú Berengariu.
Richard mal tridsaťdva rokov a podľa súčasníkov bol svetlovlasý, prchký, veľmi vysoký (196 cm) a napriek svojmu veku nebol dosiaľ ženatý. Dodnes sa spochybňuje jeho sexuálna orientácia. Slovami Richardovho súčasníka:
V apríli 1191 vyplával Richard na Cyprus, kde sa 12. mája s Berrengáriou oženil. Potom sa novomanželia vydali do Svätej zeme. Tu sa Richardovi podarilo poraziť dovtedy neporazeného Saladina a rozhodol, kto je právoplatným kráľom Jeruzalema. Porazenému Guyovi z Lusignanu navrhol, aby sa stal kráľom Cypru. Po dobytí Akka dal chladnokrvne povraždiť takmer 2 600 zajatcov.
Po úspešnej bitke pri Arsufe sa Richard takmer rok snažil so Saladinom vyjednávať. V lete 1192 dobyl Jaffu. Konečná dohoda so Saladinom bola potvrdená 2. septembra 1192 a zahŕňala päťročné prímerie, križiacke dŕžavy na palestínskom pobreží od Bejrútu po Jaffu a prístupnosť Jeruzalema pre kresťanských pútnikov z Európy. Potom sa vydal na spiatočnú cestu do Európy.
Rakúske väzenie.
Pri návrate z výpravy ho na Vianoce 1192 zajal neďaleko Viedne babenbergský vojvoda a vládca Rakúska a Štajerska Leopold V., ktorý mal s Richardom spory už z doby, kedy v Svätej zemi spoločne dobyli mesto Akko. Pri tejto výprave prišlo k ostrým sporom o to, či sú koruhvy Leopolda V. svojim významom rovnocenné koruhvám Richarda I. Pravým dôvodom vzájomnej nevraživosti však bol skôr spôsob delenia koristi. Teraz mal však Leopold V. Richarda pevne v rukách a požadoval za neho vysoké výkupné. V pozadí Richardovho zajatia však stáli v skutočnosti iní ľudia – cisár Henrich VI. a francúzsky kráľ Filip II.. Leopold bol len prostredník a ako verný vazal cisára len plnil jeho rozkazy. 
6. januára 1193 sa Henrich VI. v Regensburgu stretol so svojim vznešeným zajatcom. Vo februári 1193 bolo dohodnuté, že Richard dá za svoje prepustenie cisárovi 100 000 hrivien striebra a polovicu z tejto sumy dostane Leopold Babengberský ako veno Eleonóry Anglickej, ktorá sa vydá za jeho syna. Zároveň anglický kráľ sľúbil prepustenie svojich cyperských zajatcov, Izáka Komnena a jeho dcéry, príbuzných rakúskeho vojvodu. V definitívnej dohode spísanej v júni 1193 vo Wormse bol Richardov sľub, že do siedmich mesiacov od svojho prepustenia pošle svoju neter Eleonóru synovi rakúskeho vojvodu, aby sa s ňou oženil. Ak by sa mu nevesta nepáčila, bude Richard sľubu zbavený. 
Vládu v Anglicku medzitým riadil Richardov brat Ján Bezzemok (neskorší kráľ), podporovaný francúzskym kráľom Filipom II. Po prepustení, vo februári 1194 sa Richard pustil do vojny proti Filipovi II. Ten bol s hroziacou situáciou asi dobre oboznámený, keď po Richardovom prepustení povedal Jánovi Bezzemkovi:
Opäť išlo o udržanie anglických lén na území francúzskeho kráľovstva.
Do doby, kedy bol Richard v zajatí, je tiež zasadená legenda o slávnom anglickom zbojníkovi Robinovi Hoodovi.
Vojna s Francúzskom a Richardova smrť.
Vojna sa vyvíjala priaznivejšie pre anglickú stranu. V januári 1199 Filip dokonca musel začať rokovanie o mieri. Následná dohoda vydávala do rúk Angličanov rad oporných bodov v Normandii a Vexine, ktorých sa predtým zmocnili Kapetovci. Jej realizácii však zabránila Richardova smrť, ktorú spôsobilo poranenie šípom vo vojne s miestogrófom z Limoges pri obliehaní hradu Châlus (v dnešnom departemente Haute-Vienne, 35 km juhozápadne od Limoges). Richard bol zranený 26. marca, po lekárskom zákroku, kedy sa chirurg snažil šíp z chrbtice vybrať, ho začala sužovať horúčka a infekcia. Umierajúci Richard stačil včas vyrozumieť svoju matku, ktorá žila v kláštore Fontevrault a 6. apríla jej zomrel v náručí. Richardovo srdce bolo pochované v Katedrála Notre-Dame v Rouene, telo v opátskom kostole vo Fontevrault a vnútornosti na hrade Chalus. 
Podľa názoru historikov bol Richard veľmi statočný a zdatný rytier, avšak úplne mu chýbali vladárske schopnosti jeho otca a čiastočne i vojvodcovské kvality. Svoj prídomok – Levie srdce – nezískal ako ocenenie svojich udatných činov, ako by sa mohlo zdať, ale bol mu pridelený až po jeho smrti. 

</doc>
<doc id="11578" url="https://sk.wikipedia.org/wiki?curid=11578" title="Dramatik">
Dramatik

Dramatik (z gréčtiny) je spisovateľ drám.
Dejiny.
Medzi prvých známych dramatikov západnej civilizácie ktorých diela sa zachovali, patria antickí Gréci. Tí písali drámy pre výročné Aténske sútaže, ktoré sa konali okolo 5. storočie pred Kr.. Týchto súťaží sa účastnili významní dramatici ako Aischylos, Sofoklés, Eurípidés a Aristofanes, ktorí zaviedli básnické formy na ktoré stále spoliehajú ich moderní následníci. Pre Grékov bola „"poeisis"“ aktom tvorby hier, takže slovo „poeta“ má oproti antike rozdielnu konotáciu.

</doc>
<doc id="11582" url="https://sk.wikipedia.org/wiki?curid=11582" title="Geológ">
Geológ

Geológ (z gréčtiny) je odborník v geológii. Geológovia sa zaoberajú výskumom stavby zemského telesa, ako aj procesmi a silami, ktoré ju formujú. Základ ich práce spočíva v systematickom prieskume sledovanej oblasti, zbere vzoriek a vo vytváraní geologických máp skúmaného územia a následnej interpretácie výsledkov výskumu. Ide o odbornú profesiu, prelínajúcu sa s niekoľkými ďalšími, ktoré sa v bežnej reči nerozlišujú. Medzi ďalšie príbuzné profesie patria paleontológovia, vulkanológovia, seizmológovia, mineralógovia, hydrogeológovia, či petrológovia.
Medzi základné pracovné pomôcky patrí geologické kladivo, ktoré slúži jednak pre odštepovanie vzoriek, ale súčasne ako základné geologické meradlo používané v teréne pri fotografovaní geologických objektov. Ďalšou pomôckou je geologický kompas, s ktorého prispením je možné uskutočniť exaktné meranie rôznych geologických štruktúr v teréne, ako je ich orientácia voči svetovým stranám a sklon. Pomocou ceruzky a papiera potom geológovia vytvárajú náčrt základnej mapy terénu. Tento náčrt sa najčastejšie zakresľuje priamo v teréne do štandardnej topografickej mapy. V poslednej dobe sa využívajú aj zariadenia ako mapovacie tablety alebo mobilné telefóny s dotykovým displejom, ktoré umožňujú čiastočné skresľovanie máp priamo v teréne.
Okrem terénnej práce sa geológovia obyčajne venujú aj laboratórnemu štúdiu, často v období kedy poveternostné podmienky neumožňujú terénny výskum. Analyzujú odobraté vzorky hornín za účelom ich presného zloženia alebo vlastností. Pracujú pri tom s rôznymi prístrojmi napr. polarizačným alebo rudným mikroskopom, elektrónovým mikroanalyzátorom až po röntgenové zariadenia. Výsledky svojho výskumu sumarizujú v záverečných správach ku projektom, ktoré riešia a/alebo neskôr publikujú v odborných vedeckých časopisoch.
Školenie a štúdium.
Príprava na prácu geológa obyčajne zahŕňa štúdium základov fyziky, matematiky, chémie a predovšetkým geologických predmetov ako je všeobecná geológia, mineralógia, paleontológia, stratigrafia, petrológia, hydrogeológia, štruktúrna geológia a sedimentológia, prípadne ďalšie nadväzné predmety. Keďže sa od geológa očakáva aspoň krátkodobá terénna práca, značný význam sa kladie na terénne mapovanie a prácu s GIS. Vo väčšine krajín je pre študentov geológie organizovaný ešte v prvom stupni vysokoškolského štúdia niekoľko týždňov trvajúci mapovací kurz. Štúdium prvého stupňa vysokej školy v odbore geológia trvá 3 až 4 roky, v závislosti od krajiny a školského systému.
Uplatnenie a možnosti zamestnania.
Geológovia pracujú v širokom spektre štátnych agentúr, súkromných spoločností, neziskových organizácií a akademických inštitúcií. Sú najímaní alebo sa podieľajú na hodnotení stavebných prác a stavenísk, vyhľadávaní nerastných surovín, environmentálnych projektoch, ochrane životného prostredia, ochrane pred geohazardmi ako sú zemetrasenia, následky sopečných erupcií a podobne. Môžu pracovať na dohodu ako členovia širších kolektívov odborníkov rôznych odvetví, alebo sú stálymi zamestnancami špecializovaných geologických služieb a agentúr (na Slovensku napr. ŠGÚDŠ).
Zaujímavosť.
Harrison H. Schmitt, jeden z členov posádky Apolla 17 bol geológ. Išlo o jediného vedca, ktorý sa zatiaľ dostal na povrch Mesiaca.

</doc>
<doc id="11583" url="https://sk.wikipedia.org/wiki?curid=11583" title="Paleontológ">
Paleontológ

Paleontológ (z gréčtiny) je odborník v paleontológii. Venuje sa štúdiu fosílií, teda skamenelých zvyškov živočíchov a rastlín, pre pochopenie a poznanie ekosystémov a prostredia, ktoré panovalo na Zemi v minulých geologických obdobiach. Väčšinou sú paleontológovia úzko prepojení s inými geológmi a musia okrem základov zoológie a botaniky poznať i (bio)stratigrafiu, petrografiu, sedimentológiu a iné geovedy. Všetky tieto poznatky aplikujú pri určovaní veku skamenelín a ich taxonomickom zaradení. Paleontológovia majú najväčšie uplatnenie v geológii, mikropaleontológia je žiadaná aj pri vyhľadávaní ropy.
Väčšina paleontológov aspoň pri zbere vzoriek pracuje v teréne. Často pri práci v teréne používajú paleontologické kladivo alebo iné náradie, ktorým vydobýjajú skameneliny z hornín. Pri laboratórnom štúdiu používajú i mikroskopy a lupy. Na preparovanie skamenelín používajú vibračné ihly.
Odborníkom v paleontológii sa možno stať intenzívnym samoštúdiom odbornej literatúry, no dnes sú širšie akceptovaní iba vedecky vzdelaní odborníci, ktorí absolvovali najmenej 4 až 5 ročné štúdium paleontológie na univerzite. Na Slovensku sú vo vede akceptovaní najmä absolventi magisterského štúdia. V danom odbore možno absolvovať aj postgraduálne štúdium.

</doc>
<doc id="11584" url="https://sk.wikipedia.org/wiki?curid=11584" title="Paleontológia">
Paleontológia

Paleontológia (z gréčtiny) je veda o vývoji života na planéte, o starých rastlinách a živočíchoch, ktoré skúma na základe ich fosílií zachovaných v skalách. Patrí sem štúdium fosílií, stôp, brlohov, častí tiel, fosilizovaných výkalov (koprolitov) a chemických rezíduí.
Moderná paleontológia dáva evolúciu života na Zemi do širšieho kontextu. Študuje dlhodobé zmeny geografie („paleogeografia“) a zemskej klímy (paleoklimatológia) v jednotlivých geologických obdobiach a ich vplyv na evolúciu života. Ďalej odpoveď ekosystémov na tieto zmeny a ich vplyv na biodiverzitu. Paleontológia sa prekrýva s geológiou, ktorá študuje horniny a geologické formácie, ale taktiež s botanikou, mikrobiológiou, zoológiou aj ekológiou.
Súčasťou paleontologických štúdií porovnávanie zemského zvrásnenia s jeho geologickým vekom a dávajú ich do súvislosti s evolúciou skamenelých organizmov. Paleontológia využíva to rovnakú biologickú klasifikáciu ako biologické odbory, ktorú zaviedol Carl Linné a zaraďuje vymreté druhy do genealogických rámcov, ktoré poukazujú na ich vzájomnú príbuznosť.
Delenie.
Paleontológia sa delí na tieto vedné odbory: 
Paleontológovia sa môžu ďalej špecializovať na paleontológiu bezstavovcov alebo stavovcov. Štúdium kostí ľudských predkov "hominidov" sa zaoberá paleoantropológia.
Štúdiom skamenelého peľu rastlín sa zaoberá palynológia. Takéto štúdium umožňuje odhadnúť aj hojnosť, alebo naopak zriedkavosť výskytu určitých rastlín v sledovanom paleontologickom období.
Ekonomický význam.
Hlavným ekonomickým významom paleontológie je v použitie fosílií, na určenie veku a povahy hornín, ktoré ich obsahujú, prípadne vek vrstiev hornín nad alebo pod týmito skamenelinami. Táto informácia je dôležitá pre ťažobný priemysel, hlavne pre naftárske spoločnosti. Jednoduchý pohľad na skamenelinu v hornine je jeden z najrýchlejších a najjednoduchších spôsobov, ako určiť vek danej horniny. Určenie veku však nie je jediným použitím paleontológie. Fosílie organizmov v určitých horninách tiež poukazujú na prostredie, v ktorom hornina vznikala. Tieto informácie sú tiež hodnotné poznatky pri vyhľadávaní ropy a plynu.

</doc>
<doc id="11585" url="https://sk.wikipedia.org/wiki?curid=11585" title="Normani (Normandia)">
Normani (Normandia)

Normani sú potomkovia časti Vikingov, ktorí v 9. storočí obsadili severné Francúzsko. V roku 911 západofranský kráľ Karol III. Prostý udelil ich náčelníkovi Rollovi do léna grófstvo Rouen (Normandia), čím vzniklo Normanské vojvodstvo. Kráľ sa takto pokúsil riešiť problém rozpínavosti a dravosti Normanov. Tí mu prisahali vernosť, prijali kresťanstvo a aj galorománsky jazyk.
Ďalšie výboje smerovali Normani do Anglicka, ktoré v roku 1066 v bitke pri Hastingse dobyl normanský vojvoda Viliam Dobyvateľ a stal sa tak anglickým kráľom. V roku 1072 napadol Viliam Dobyvateľ Škótsko a kráľ Malcolm III. sa mu musel podrobiť. Normani tiež usilovali o vládu vo Walese a v Írsku.
Normani výrazne ovplyvnili aj dejiny Stredomoria. Zúčastnili sa radu bojov s Arabmi a boli za svoju statočnosť hojne odmeňovaní. Rainulf Drengot získal v Taliansku v roku 1030 od Sergia IV. Neapolského grófstvo Aversa a príslušník rodiny Hauteville Guaimar IV. zo Salerna neskôr získal dokonca Apúliu a Kalábriu ako „vojvoda z Apúlie a Kalábrie“. Guaimar okamžite odmenil svojho prvého veliteľa Viliama, zvaného Železné rameno, kniežatstvom Melfi. Drengotov syn získal ešte kniežatstvo Capuu. Tieto územné zisky boli zavŕšené dobytím Sicílie a Malty z rúk Arabov. V roku 1130 potom vzniklo Sicílske kráľovstvo.
Charakteristika Normanov.
Normani by nemali byť zamieňaní s Vikingmi, ktorí usporadúvali nájazdy zo Škandinávie a plienili Anglicko a ruské kniežatstvá.
Geoffrey Malaterra Normanov charakterizoval ako "vyznačujúcich sa svojou prefíkanosťou, pohŕdajúcich odkazmi svojich predkov v nádeji na ďalšie veľké víťazstvá".
Normani a Normandia.
Zemepisne sa Normandia nachádza približne v tých miestach ako stará cirkevná provincia Rouen, ktorá sa nazývala "Brittanica Nova" rovnako ako západné Flámsko. Toto územie nemalo prirodzenú hranicu, preto predtým tvorilo administratívny celok. Historicky bolo obyvateľstvo prevažne francúzske. V oblasti sa tiež natrvalo usadili vikingskí osadníci, ktorí začali oblasť osídľovať približne v roku 880, kedy vytvorili malú kolóniu vo východnej Normandii a o niečo väčšiu v západnej Normandii.
Počas 10. storočia sa začali zo severu množiť skazonosné nájazdy Vikingov prenikajúcich po riekach hlboko do vnútrozemia Galie, kde často táborili. So sebou si Vikingovia brali i svoje manželky a osobný majetok. Časť Vikingov sa tu trvalo usadila, ich pohanské zvyky neskôr nahradilo kresťanstvo a prijali aj galorománsky jazyk miestnych obyvateľov. Po jednej či dvoch generáciách sa už potomkovia vikingských nájazdníkov ničím nelíšili od miestneho francúzskeho obyvateľstva.
Normani si v Normandii osvojili silnejúci feudálny systém a rovnako ako Normani v Anglicku aj v severnom Francúzsku zaujali svoje miesto v spoločenskom rebríčku. Normanskí bojovníci sa úplne líšili od miestnej francúzskej aristokracie, ktorá mohla často vysledovať svoj pôvod až do karolínskej doby, kým Normani málokedy dokázali vystopovať svojich predkov do doby pred začiatkom 11. storočia. Väčšina rytierov zostávala chudobná a lačná po pôde. Rytierstvo v dobách pred križiackymi výpravami patrilo k nízkej spoločenskej triede a rytier býval často len profesionálnym vojakom a jediným jeho majetkom bol jeho kôň. Veľa anglických a francúzskych Normanov sa preto horlivo pripojilo k myšlienke križiackej výpravy.
Normani v Anglicku.
Normani mali kontakty s Anglickom už vo svojich raných dejinách. Vikingovia nielen pustošili anglické brehy, ale obsadili väčšinu dôležitých prístavov na druhej strane Lamanšského kanálu. Tento vzťah bol nakoniec potvrdený svadbou sestry vojvodu Richarda II. Normanského s anglickým kráľom Ethelredom II. 
V roku 1013 bol Ethelred II. nútený utiecť do Normandie ku švagrovi Richardovi, kam ho vyhnali vikingské výpravy do Anglicka vedené dánskym kráľom Sweynom Forkbeardom, kde zostal tri roky. Keď sa Eduard Vyznávač v roku 1041 vrátil z otcovho exilu na pozvanie nevlastného brata Hardiknuta do Anglicka, priniesol so sebou aj vysokú 
normanskú vzdelanosť. S Eduardom III. Vyznávačom prišlo aj veľa normanských úradníkov a bojovníkov. Kráľ najal menší počet Normanov a z nich postavil anglické jazdectvo. Táto koncepcia nikdy úplne nezakorenila, ale je typickým príkladom krokov
Eduardovej vlády. Menoval Roberta de Jumièges arcibiskupom v Canterbury a Ralfa Bojazlivého grófom z Herefordu. Eduard III. pozval v roku 1051 svojho švagra Eustacha II. de Boulogne na svoj dvor do Londýna. Táto udalosť mala za následok dosiaľ najväčší z raných konfliktov medzi Sasmi a Normanmi, ktorý skončil exilom grófa Godwina z Wessexu.
V roku 1066 najslávnejší normanský vojvoda Viliam Dobyvateľ dobyl Anglicko a Normani nahradili Anglosasov ako vládnucu vrstvu obyvateľstva. Po doznení počiatočnej vlny odporu voči Normanom sa tieto dve populácie začali miesiť, kombinovať zvyky a tradície. Normani sa potom stotožnili ako "Anglo-Normani" a všetky rozdiely definitívne vymizli v priebehu storočnej vojny, kedy sa anglo-normanská aristokracia identifikovala ako anglická. Jazyk Anglo-Normanov bol značne odlišný od francúzštiny. Jazyky Anglosasov a Anglo-Normanov sa premiešali a vytvorili stredovekú angličtinu.
Aj potom, čo anglická koruna stratila Normanské vojvodstvo a niekoľkokrát sa zmenila vládnuca dynastia, bolo spojenie s Francúzskom dlho udržiavané. Anglická šľachta bola časťou samostatnej francúzsky hovoriacej kultúry a mnohí mali svoje územia na francúzskej strane kanálu La Manche a pritom boli lénnikmi kráľov Francúzska a Anglicka. Anglickí králi ovládali časti (často veľké) francúzskeho územia na európskej pevnine. Ani stredovekí anglickí králi nezabúdali na vlastníctvo Normandie. Kráľ Richard I. Levie srdce je často považovaný za stelesnenie stredovekého anglického kráľa, ale v skutočnosti trávil viac času v Akvitánsku alebo na križiackej výprave než v Anglicku a ani nebol vychovaný v anglickom jazyku. Ani žiadny iný kráľ až do Richarda II. nemal angličtinu ako rodný jazyk. Väčšina stredovekých anglických kráľov si robila nároky aj na francúzsky trón.
Normani v Škótsku.
Jeden z uchádzačov o anglický trón Edgar Atheling, rival Viliama I. Dobyvateľa, keď anglickú korunu nezískal, odplával do Škótska. Škótsky kráľ Malcolm III. sa oženil s Edgarovou sestrou Margaret a začal sa s Viliamom prieť o južné hranice Škótska. V roku 1072 sa vojsko Viliama Dobyvateľa vylodilo v Škótsku a Viliam postupoval po súši až k Abernethy, kde sa stretol so svojim loďstvom. Malcolm III. sa Viliamovi podrobil, sľúbil mu vernosť a dal svojho syna Duncana ako rukojemníka, čim rozpútal spory o to, či je škótska koruna vo vlastníctve anglického kráľa.
Normani ďalej prichádzali do Škótska, budovali tu svoje hrady a zakladali šľachtické rody z ktorých vzišli budúci králi ako napríklad Róbert Bruce. Kráľ Dávid I. bol povoľný k uvedeniu Normanov a normanskej kultúry do Škótska, čomu sa hovorí „Dávidovská revolúcia“. Sestra Dávida I. sa vydala za anglického kráľa Henricha I. a Dávid I. trávil na dvore svojho švagra veľa času, pretože potreboval jeho podporu proti svojmu nevlastnému bratovi Máelu Coluimovi mac Alaxandairovi, za čo Henricha obdaroval rozsiahlym územím v Škótsku. Proces „Dávidovska revolúcia“ pokračoval i za vlády Dávidových nástupcov a najrozsiahlejšie za vlády Viliama I. Normanská forma feudalizmu sa vo väčšej či menšej miere ujala vo väčšine Škótska.
Normani vo Walese.
Normani ešte pred podrobením Anglicka nadviazali kontakty s Walesom. Eduard Vyznávač menoval vyššie spomenutého Ralfa Bojazlivého grófom z Herefordu a poveril ho bojom s Welšanmi, avšak napriek všetkej snahe o dobytie Walesu neuspeli.

</doc>
<doc id="11586" url="https://sk.wikipedia.org/wiki?curid=11586" title="Kráľovská dependencia">
Kráľovská dependencia



</doc>
<doc id="11587" url="https://sk.wikipedia.org/wiki?curid=11587" title="Normandia">
Normandia

Normandia () je historické územie v severozápadnom Francúzsku pri pobreží Lamanšského prielivu. Pomenované je podľa Normanov, ktorí v 8. - 9. stor, na základe zmluvy medzi francúzskym kráľom Karolom Prostoduchým a Rollom (Rollonom), vojvodcom výbojných Dánov (z roku 911 po Kr.) ovládli ústie a povodie Seiny, Loiry a Rýna. Vzniklo z Normanského vojvodstva, dedičného léna vazalov francúzskeho kráľovstva, o ktoré v nasledujúcich storočiach viedli anglickí králi spory s Francúzskom. Tie vyvrcholili v rokoch 1337 - 1453 až do tzv. storočnej vojny.

</doc>
<doc id="11589" url="https://sk.wikipedia.org/wiki?curid=11589" title="Verejnosť proti násiliu">
Verejnosť proti násiliu

Verejnosť proti násiliu, skratka VPN, bolo demokratické politické hnutie, pôsobiace na Slovensku v rokoch 19891992. V období rokov 19901992 bolo rozhodujúcou vládnou politickou silou Nežnej revolúcie, ktorá na Slovensku vyhrala prvé slobodné voľby v júni 1990. Vo voľbách v roku 1992 však VPN neprekročilo potrebné 5-percentné volebné kvórum pre vstup do parlamentu a následne bolo rozpustené. Politici VPN založili Hnutie za demokratické Slovensko a Občiansku demokratickú úniu – VPN (ODÚ-VPN, od roku 1992 len ODÚ).
Vznik.
V nedeľu 19. novembra 1989 sa v byte Martina Hubu stretli viacerí slovenskí herci na čele s Milanom Kňažkom, ktorý sa vrátil z Prahy, Mariánom Labudom, Milanom Lasicom a Júliusom Satinským, ktorí prijali vyhlásenie protestujúce proti zásahu na Národní třídě zo 17. novembra. Neskôr vo večerných hodinách vyhlásil Martin Huba v Malej scéne SND vstup hercov do štrajku.
V nedeľu predpoludním 19. novembra 1989 sa v ateliéri Miroslava Cipára stretli umelci, ktorí napísali a podpísali prvý protest. Podpísaní boli jedenásti: výtvarníci Cipár, Rudolf Sikora, Vladimír Kompánek, Ladislav Čarný, Ľubomír Longauer, Peter Horváth, Jozef Jankovič, Daniel Fischer, Karol Lacko, režisér Martin Hollý a spisovateľ Ľubomír Feldek. Cipár (od roku 1986/87 predseda mestskej organizácie Zväzu výtvarných umelcov) v roku 2019 povedal, že umelecké zväzy už mali pripravené podklady protestu. „"Pripravovali sme verejné vystúpenie umeleckých zväzov na desiateho decembra, na deň ľudských práv."" Iniciátorom stretnutia u Cipára bol Sikora, ktorý vystavoval v Umeleckej besede . Jeho výstava obrazov Syzýgie končila práve v piatok 17. novembra ale cez víkend ešte mal kľúče od galérie. Zhromaždení tam na večer pozvali svojich ďalších známych.
Vo večerných hodinách 19. novembra 1989 (od 17:00 alebo 17:30) sa v bratislavskej Umeleckej besede zišlo približne 450 až päťsto umelcov, intelektuálov a osobností spoločenského života. Milan Kňažko, informoval o štrajku pražských divadiel. Výtvarník Longauer tam prečítal výzvu, ktorú v ten deň pripravili u Cipára, a v ktorej pražský štrajk podporili. Na tomto zhromaždení padol aj návrh na vytvorenie politického hnutia a zároveň vzniklo aj jeho pomenovanie Verejnosť proti násiliu. (V rovnaký deň, 19. novembra 1989, vzniklo v Prahe Občianske fórum.) 
K samotnému založeniu VPN došlo nasledujúci deň, pondelok 20. novembra v Malej scéne SND. Jeho zakladatelia Milan Kňažko, Ján Budaj, Fedor Gál, Peter Zajac, Martin Bútora, Jozef Kučerák a ďalší prijali vyhlásenie, v ktorom „odmietajú násilie v politickom, kultúrnom a verejnom živote“, žiadali pluralitu, slobodu tlače a ďalšie slobody (VPN žiada prepustiť politických väzňov, priestor v masmédiách), ale aj zrušenie článku Ústavy ČSSR zakotvujúceho vedúcu úlohu KSČ. 
Vyhlásenie sa začalo šíriť najmä na prvom veľkom mítingu hnutia na Hviezdoslavovom námestí v stredu 22. novembra. V piatok 24. novembra Slovenská televízia v mimoriadnom vysielacom čase uviedla reláciu "Štúdio Dialóg", v ktorej Kňažko okrem iného prečítal aj výzvu na generálny štrajk. Programové vyhlásenie VPN z 25. 11. 1989 (sobota) bolo spoločné s Koordinačným centrom (KC) slovenských vysokoškolákov. Obsahovalo 12 stručných bodov, z ktorých prvý bol výzvou k slobodným voľbám. Hnutie sa rýchlo stalo hlavnou opozičnou (protikomunistickou) silou na Slovensku. Jeho prioritou bolo priviesť krajinu k slobodným voľbám, ktoré sa potom uskutočnili v júni 1990.
Koordinačný výbor.
21. novembra 1989 sa aktivisti VPN po tretí raz zišli v priestoroch Umeleckej besedy, kde sa sformoval kolektív členov kľúčového orgánu hnutia, Koordinačného výboru VPN. Jeho členmi sa stali: 
Ďalší členovia.
Ako ďalší členovia pôsobiaci počas Nežnej revolúcie sa ešte uvádzajú:
Nežná revolúcia, dočasná vláda.
27. novembra 1989 sa uskutočnil dvojhodinový generálny štrajk. Po rezignácii komunistickej federálnej vlády 7. decembra 1989 bola 10. decembra vymenovaná nová dočasná vláda „národného porozumenia“, ktorej predsedom bol Marián Čalfa, a prezident Gustáv Husák podal demisiu. 28. decembra 1989 Federálne zhromaždenie zvolilo za svojho predsedu Alexandra Dubčeka a 29. decembra 1989 bol za prezidenta ČSSR zvolený Václav Havel. Okrem VPN vznikali nové politické strany, napríklad Ján Čarnogurský založil už vo februári 1990 KDH.
VPN sa však začalo trieštiť ešte pred voľbami plánovanými na jún. 
V období od 28. decembra 1989 do 31. marca 1990 boli na základe ústavného zákona č. 183/1989 Zb. o voľbe poslancov zákonodarných zborov kooptovaní kandidáti VPN do Slovenskej národnej rady (SNR) a do Federálneho zhromaždenia.
V priebehu 22. schôdze SNR 1. marca 1990 sa najprv novými poslancami stali Ján Budaj a František Mikloško za VPN a Boris Zala za Sociálnodemokratickú stranu. Potom Jozef Dubníček z Demokratickej strany podal v mene VPN návrh na uvoľnenie predsedu SNR Schustera z funkcie a voľbu jeho nástupcu, ktorým mal byť Budaj. Návrh podal v „duchu vzájomného porozumenia“, keďže komunistickú stranu reprezentovalo v tom čase v parlamente 65 poslancov zo 150. Schuster však neodstúpil a hlasovanie ustál. Bola to prvá dôležitá verejná prehra VPN, ktorá vyvolala špekulácie smerované nielen proti Budajovi (agent ŠtB), ale proti celej VPN (pod vedením nového predsedu by vraj Predsedníctvo SNR odvolalo aj predsedu vlády Čiča).
V marci 1990 po nevydarených januárových pokusoch prezidenta Havla odstrániť z názvu štátu prívlastok „socialistický“ vypukla tzv. pomlčková vojna. Poslanec za českú sociálnu demokraciu Miloš Zeman navrhol kompromisný návrh s dvomi názvami: v českom jazyku „Československá federativní republika“ a v slovenskom jazyku so spojovníkom, teda „Česko-slovenská federatívna republika". Poslanci VPN hlasovali v pražskom parlamente 29. marca za tento návrh a hneď boli na Slovensku nálepkovaní za zradcov národných záujmov. Volebné preferencie VPN klesli začiatkom apríla pod úroveň 10 %, zatiaľ čo v januári 1990 dosahovali 28 %. Významne k tomu prispeli aj personálne čistky, ktoré v podnikoch a ďalších organizáciách podnecovali akčné výbory VPN.
Voľby 1990.
Prvý snem Verejnosti proti násiliu sa konal 27. januára 1990 v Bratislave. Jeho cieľom bolo stanovenie úloh pre prvé slobodné voľby, vypísané na 8. – 9. júna. Na jar 1990 VPN predstavilo predvolebný program s názvom "Šanca pre Slovensko", v ktorom bol kladený dôraz na zabezpečenie demokracie a právneho štátu. V ekonomickej oblasti podporovali zavedenie trhového hospodárstva.
Pred voľbami sa na kandidátku VPN dostalo viacero známych osobností, bez ohľadu na ich komunistickú minulosť. Medzi inými tam boli Alexander Dubček, premiér Marián Čalfa, či predseda SNR Milan Čič. V polovici mája, po dvoch týždňoch volebnej kampane, by volilo VPN už 18,5 % opýtaných v prieskume.
Vo voľbách do Slovenskej národnej rady sa VPN umiestnilo so ziskom 29,35 % na prvom mieste a získalo 48 kresiel. Vo voľbách do oboch komôr Federálneho zhromaždenia, ktoré sa konali súčasne, získali 32,5 %, respektíve 37,3 % hlasov.
Vláda 1990 – 1992.
Po prvých slobodných voľbách v roku 1990 vytvorila vládu na Slovensku koalícia VPN, Kresťanskodemokratické hnutie a Demokratická strana. Aj vďaka popularite a podpore, ktorú si stihol vytvoriť, sa po voľbách ocitol v role hlavného kandidáta víťaznej VPN na predsedu slovenskej vlády minister vnútra Vladimír Mečiar, ktorý v tejto funkcii pôsobil od 27. júna 1990 do 23. apríla 1991. Mečiar sa začiatkom roku 1991 dostal do otvoreného sporu s vedením VPN. 3. marca 1991, v relácii STV "Hovorí predseda vlády," namiesto Mečiara vystúpil Milan Kňažko s vyhlásením, že vedenie strany na čele s Fedorom Gálom sa snaží obmedzovať Mečiara v práci a cenzuruje ho. O dva dni nato, 5. marca 1991, vznikla platforma VPN „Za demokratické Slovensko“ (VPN-ZDS), do ktorej prešla značná časť členov VPN. Po vyostrení konfliktu parlament koncom marca 1991 odvolal Mečiara z funkcie predsedu vlády (na Mečiarovu stranu sa vtedy pridal aj Ján Budaj). Parlament 23. apríla 1991 v pozícii premiéra nahradil Mečiara Jánom Čarnogurským. Platforma „Za demokratické Slovensko“ sa potom pretransformovala na politickú stranu Hnutie za demokratické Slovensko (HZDS). Mečiar bol 22. júna 1991 zvolený za predsedu HZDS. Spolu s ním do HZDS prešli Michal Kováč, Milan Kňažko, Rudolf Filkus, Augustín Marián Húska, Ivan Lexa a Anna Nagyová a ďalší.
Zvyšok VPN postupne strácal vplyv a väčšina zostávajúcich členov vytvorila Občiansku demokratickú úniu – VPN (ODÚ-VPN), od roku 1992 len ODÚ. Vo voľbách roku 1992 získala táto strana len 4,04 % hlasov a neprekročila požadovanú hranicu 5 % pre vstup do parlamentu. V dôsledku volebného neúspechu bola v novembri 1992 rozpustená, čím VPN prakticky zaniklo, pretože HZDS sa k VPN nehlásilo.
Ďalší politici VPN.
Viacerí členovia Koordinačného výboru do praktickej politiky ani nevstúpili (ochranári, výtvarníci a pod.). Okrem už uvedených ako politici VPN (neskôr aj v iných stranách) pôsobili:
Ďalší členovia vo funkciách za VPN:
Medzi sú aj:
a ďalší, ktorí mali blízko k VPN.

</doc>
<doc id="11590" url="https://sk.wikipedia.org/wiki?curid=11590" title="Normanské ostrovy">
Normanské ostrovy

Normanské ostrovy (, ), sú skupinou britských malých ostrovov ležiacich pri Francúzsku, v Lamanšskom prielive. 
Hlavné ostrovy tvoria:
Dependencia Guernsey je tvorená ostrovmi:
Dependencia Jersey je tvorená ostrovmi:
Ostrovy riadia zástupcovia britského panovníka. Každý z ostrovov ma vlastnú ústavu a volenú vládu. Ostrov Sark je od 16. storočia spravovaný ako léno dedičného pána ("seigneur" alebo "dame"), ktorý nie je volený. Ostrovy spravujú aj svoje dane.
Úradnou rečou na ostrovoch sú angličtina a francúzština, na ostrovoch Jersey a Guernsey sa však rozpráva aj tradičným dialektom, normanskou francúzštinou, ktoré sú známe pod názvami jerseyčtina ("Jèrriais") na ostrove Jersey a guernseyčtina ("Dgèrnésiais") na Guernsey. V mestách sa rozpráva prevažne po anglicky.
Ostrovy žijú prevažne z finančných a bankových služieb a turistického ruchu, ale sú známe aj chovom dobytka, záhradníctvom či ťažbou granitu.

</doc>
<doc id="11593" url="https://sk.wikipedia.org/wiki?curid=11593" title="Normanské vojvodstvo">
Normanské vojvodstvo

Normanské vojvodstvo bolo vojvodstvo vo Francúzsku v rokoch 911 až 1790 a na Normanských ostrovoch v rokoch 933 – 1259. Jeho francúzska časť dnes približne zodpovedá regiónu Normandia (Horná Normandia a Dolná Normandia).
Dejiny.
Vzniklo okolo roku 911, kedy francúzsky kráľ Karol III. zmluvou zo Saint-Clair-sur-Epte prinútil Normanov vedených Rollom prijať normanské územia Rouen, Pays de Caux a grófstvo Talou v dnešnom Francúzsku do léna ako vojvodstvo. Hlavným mestom sa stal Rouen v roku 912, neskôr pribudlo západné hlavné mesto v Caen. 
V roku 928 pribudli územia grófstva Évreux, grófstva Hiémois a Bessinu, v rokoch 931 – 934 Normandský polostrov (polostrov Cotentin) a Avranchin. V roku 933 pribudli Normanské ostrovy.
V roku 1066 Viliam, vojvoda tohto vojvodstva, porazil v bitke pri Hastingse anglického kráľa a bol korunovaný za anglického kráľa (tzv. Normanský zábor). Anglicko-francúzske vzťahy boli potom komplikované, pretože anglickí králi boli ako králi rovnocenní francúzskym kráľom, ale ako normanskí vojvodovia boli ich vazalmi. Aj potom ako v 50-tych rokoch 12. storočia vznikom Anjouovskej ríše (Plantagenetovci) Normani kontrolovali polovicu Francúzska, stále boli technicky vazalmi Francúzska.
V roku 1204 francúzsky kráľ Filip II. August dobyl späť kontinentálnu časť Normanského vojvodstva (tzv. Normandiu). Anglickí (normanskí) vládcovia si ju však nárokovali až do roku 1259. V roku 1259 sa parížskou zmluvou Angličania vzdali nárokov na kontinentálnu časť vojvodstva, ostali im Normanské ostrovy (okrem Chausey). Touto zmluvou bolo tiež fakticky zrušené postavenie vojvodstva Normanských ostrovov vo vzťahu k anglickej korune, hoci anglická kráľovná formálne má dodnes v titule „vojvoda normandský“. Francúzska časť zostala vojvodstvom vo vzťahu k francúzskej korune a často aj lénom členov francúzskej kráľovskej rodiny.
Počas storočnej vojny sa anglickí (normanskí) vládcovia pokúsili získať svoj dynastický majetok na kontinente.
V roku 1789 Veľká francúzska revolúcia ukončila výsady vojvodstva a v roku 1790 bolo územie rozdelené na 5 départementov.

</doc>
<doc id="11595" url="https://sk.wikipedia.org/wiki?curid=11595" title="Región">
Región

Región označuje:

</doc>
<doc id="11597" url="https://sk.wikipedia.org/wiki?curid=11597" title="Milan Kňažko">
Milan Kňažko

Milan Kňažko (* 28. august 1945, Horné Plachtince) je slovenský herec a politik. 
Život.
Po skončení štúdia priemyselnej stavebnej školy absolvoval štúdium herectva na Vysokej škole múzických umení v Bratislave. V rokoch 1968-70 študoval ako štipendista na Medzinárodnej divadelnej akadémii v Nancy vo Francúzsku. V rokoch 1970-71 bol členom Činoherného súboru Divadelného štúdia (Divadlo na Korze). Od 1971 bol členom Novej scény a od roku 1985 do roku 1989 členom činoherného súboru Slovenského národného divadla. Od januára do júna 1990 bol dekanom Divadelnej fakulty VŠMU. V novembri 2002 sa stal prezidentom Medzinárodného filmového festivalu Bratislava. Od januára 2003 do februára 2007 bol generálnym riaditeľom TV JOJ. 27. apríla 2006 odmoderoval Noviny TV JOJ s Adrianou Kmotríkovou. Je tretíkrát ženatý a má tri deti.
Politická činnosť.
V októbri 1989 ako jediný v ČSSR vrátil titul zaslúžilý umelec pre nesúhlas s politikou vtedajšieho režimu. V novembri 1989 vstúpil do politického diania, spoluorganizoval a moderoval masové novembrové mítingy v Bratislave. Bol poradcom prezidenta ČSFR Václava Havla v Prahe a zároveň poslancom Snemovne ľudu Federálneho zhromaždenia ČSFR (1990 - 1992). Od júna 1990 do 28. augusta 1990 bol ministrom medzinárodných vzťahov SR a v rokoch 1992 - 1993 podpredsedom vlády SR a ministrom zahraničných vecí SR. Vtedy povedal, že "Mečiar používa lož ako pracovnú metódu". Od marca 1993 do októbra 1998 bol poslancom NR SR a v rokoch 1998 - 2002 ministrom kultúry SR. Spoluzakladal VPN (1989), HZDS (1991), ADS (od marca 1993) a Demokratickú úniu Slovenska (od apríla 1994). V rokoch 1998 - 2000 bol politikom (minister kultúry) SDK a potom politikom SDKÚ (2000 - 2002).
Prezidentský kandidát (2014).
V novembri 2013 Kňažko oznámil svoju kandidatúru do prezidentských volieb v roku 2014. Pred blížiacim sa termínom odovzdania 15 tisíc podpisov na podporu kandidatúry Milana Kňažka podporili 19 poslanci OĽaNO, SDKÚ-DS a Nová väčšina - Dohoda.
Vo voľbách nakoniec získal 244 401 hlasov (12,86 % z odovzdaných hlasov) a zo 14 kandidátov skončil na 4. mieste. 
Kandidatúra na primátora Bratislavy.
V komunálnych voľbách na jeseň v roku 2014 kandidoval na post primátora hlavného mesta Bratislavy. V prieskumoch bol síce favoritom, no v samotných voľbách neuspel. Primátorom sa stal Ivo Nesrovnal, druhý skončil Milan Ftáčnik a Kňažko skončil pravdepodobne tretí.

</doc>
<doc id="11601" url="https://sk.wikipedia.org/wiki?curid=11601" title="Trója">
Trója

Trója (u Homéra Ílios alebo Ílion, v rímskej dobe Ilium, dnes pahorok Hissarlik pri Canakkale) v Turecku v západnej Malej Ázii je významné archeologické nálezisko a historické osídlenie od roku 3000 pred Kr. do čias rímskeho cisárstva, ktoré Homér spomína v Iliade a Odysei v súvislosti s Trójskou vojnou. Presne určiť jej polohu, ba dokonca uspokojivo dokázať jej existenciu, sa podarilo až na konci 19. storočia.
Legenda.
Podľa gréckej mytológie Tróju založil Dardanov vnuk Trós a jeho syn Ilos. Bohovia Apolón a Poseidón vybudovali Ilovmu synovi Laomedontovi mestské hradby, neskôr mesto vraj zbúral Herakles a potom bolo znova postavené.
Priamos, syn Laomedontov, bol posledný trójsky kráľ. Jeho syn Paris vyvolal únosom spartskej Heleny trójsku vojnu, v rámci ktorej sa Gréci Tróje zmocnili vďaka ľsti s trójskym koňom v desiatom roku vojny.
Realita.
Nemecký archeológ Heinrich Schliemann objavil 7 základných vrstiev, ktoré ďalší nemecký archeológ, Wilhelm Dörpfeld, rozšíril na dolu uvedených 9 základných vrstiev a americký archeológ Carl William Blegen rozčlenil na 46 fáz:
Vrstvy IVII (3000 pred Kr.1000 pred Kr.) zodpovedajú anatólskej bronzovej dobe: 
Vrstvy VIII a IX (po roku 1000 pred Kr.) nie sú už špecificky trójske, ale v úplnom súlade s gréckou a rímskou antikou. Vrstva VIII je začiatok železnej doby. V rokoch 70085 pred Kr. tu bola grécka osada Ílion. O tomto gréckom meste na tomto území sú už písomné správy. Trója bola často navštevovaná za Alexandra Veľkého (4. stor. pred Kr.) a aj za jeho nasledovníkov (vznikol tu chrám bohyne Atény). V IX. vrstve grécke mesto v rokoch asi 1500 po Kr. vystriedalo rímske mesto Ilium. Vznikla tu radnica a divadlo. V rímskej dobe homérska tradícia znova ožila preto, lebo podľa povesti sa po zničení Tróje, trójske knieža Aineiás s niekoľkými Trójanmi preplavil k brehom italského Latia, kde jeho potomkovia Romulus a Remus založili Rím. Konštantín Veľký zamýšľal pri Tróji založiť hlavné mesto Rímskeho impéria. V čase Byzantskej ríše potom záujem upadol.
Záujem sa obnovil v 18. stor., kedy Tróju už mnohí považovali len za Homérov výmysel.
Objavy.
Heinrich Schliemann ako prvý Tróju preskúmal v rokoch 1871 – 1890. Hľadal tu hlavne Priamov poklad (preto aj poklad, ktorý našiel tak nazval) a na okolí hroby Achilla a Patrokla. Nemeckého obchodníka Heinricha Schliemanna povesť o Tróji nadchla už v detstve. Keď neskôr zbohatol, obetoval svoj majetok na hľadanie zmiznutého mesta. Z historických prameňov vedel, že v staroveku jestvovalo akési ľudské sídlo, ktoré sa volalo Trója, ale po roku 355 po Kr. sa tento názov už v nijakých ďalších záznamoch neobjavuje. Na mieste prvých vykopávok v Turecku nenašiel Schliemann po Tróji ani stopu, a tak sa rozhodol preskúmať pahorok Hissarlik niekoľko kilometrov od pobrežia, ku ktorému sa viazali miestne povesti. V roku 1871 Schliemann so svojou mladou manželkou a skupinou asi sto miestnych robotníkov začal s vykopávkami. Pokračoval v nich takmer dvadsať rokov, až do svojej smrti. Schliemann bol síce nadšený, ale predsa len amatérsky archeológ. Pri výkopových prácach nevedomky zničil doklady, ktoré sa mali starostlivo vytriediť. Navyše odviezol z náleziska rôzne predmety bez toho, aby zabezpečil dokumentáciu o tom, kde boli objavené. Napriek tomu odkryl niekoľko starovekých opevnení a tiež veľa zbraní a kuchynských potrieb. Schliemann, veril tomu, že našiel Tróju. Mnohí historici boli skeptickí, medzi jeho stúpencov patrili naozaj vynikajúci znalci antického staroveku.
Ozajstným skúmaním sa zaoberal W. Dörpfeld (od roku 1882 spolu so Schliemannom a potom po Schliemannovej smrti v rokoch 1893 – 1894). Tento ozajstný odborník spolu so Schliemannom odkryl 9 základných vrstiev. Každá z nich predstavovala nové mesto/dedinu, postavené na troskách predošlého. Jednotlivým fázam pridelili čísla – najstaršej dali názov Trója I – posledné mesto, postavené v rímskom období, nazvali Trója IX (pozri hore). Aj keď bol Schliemann pôvodne presvedčený, že legendárnym mestom, ktoré hľadal, je Trója II, neskôr sa ukázalo, že je ním pravdepodobne Trója VIIa, ktorú do veľkej miery zničil požiar. Podľa nájdených ľudských kostí bádatelia usudzujú, že obyvatelia mesta zomreli násilnou smrťou okolo roku 1260 pred Kr., keď podľa názoru historikov Trója naozaj padla.
No najdôležitejšie boli výskumy americkej univerzity v Cincinnati pod vedením C. W. Blegena z rokov 1932 – 1938, ktorý 9 vrstiev rozčlenil na menších 46 fáz. Americké výskumy boli zverejnené po druhej svetovej vojne.
Najväčšiu zbierku nálezov z Tróje (z pôvodného Schliemannovho daru) vlastnia štátne múzeá v Berlíne.

</doc>
<doc id="11603" url="https://sk.wikipedia.org/wiki?curid=11603" title="1601">
1601



</doc>
<doc id="11604" url="https://sk.wikipedia.org/wiki?curid=11604" title="Trójska vojna">
Trójska vojna

Trójska vojna alebo zastarano trojánska vojna je v gréckej mytológii najslávnejší vojnový konflikt medzi maloázijským mestom Trója a Achájcami (nazývanými aj Danajci alebo mykénski Gréci). Opísal ho grécky básnik Homér vo svojich eposoch Ilias a Odysea. Podľa antickej historiografie sa odohral medzi rokmi 1193 až 1183 pred Kr., podľa archeologických vykopávok v Tróji niekedy pred rokom 1160 pred Kr.
Až do polovice 19. storočia sa celá trójska vojna pokladala za výmysel. Až Heinrich Schliemann (pozri pod Trója) dokázal, že príbeh má pravdivé jadro. Dnes historici trójsku vojnu považujú za výsledok pohybov spôsobených útokmi záhadných tzv. morských národov okolo roku 1200 pred Kr., ktorý spôsobil príchod Dórov do Grécka, indoeurópskych kmeňov do Itálie, zánik Chetitskej ríše a podobne.
Príbeh.
Narodenie Parisa, stretnutie s tromi bohyňami.
V Malej Ázii sa nachádzalo mesto Trója, ktorého vládcom bol kráľ Priamos. Jeho žene sa raz prisnil sen, že sa jej narodilo dieťatko, no keď ho chcela vziať do náručia, premenilo sa na horiacu pochodeň, plamene preskočili na hrad a nakoniec sa zapálilo celé mesto. Veštec im vysvetlil sen tak, že kráľovná porodí syna a jeho pričinením bude zahubené celé mesto. Keď sa kráľovnej narodil syn, poslali sluhov, aby ho pohodili v lese, nech ho zožerie divá zver. Opustené dieťa našla medvedica a vychovávala ho spolu so svojimi mláďatami. Raz našli v lese pastieri malého chlapca, ktorý nevedel rozprávať a vzali si ho k sebe, aby im strážil stáda. Dali mu meno Paris.
Jedného dňa Paris strážil ovce a hral na píšťale, keď k nemu prišli tri bohyne: Héra - manželka Dia, Aténa - bohyňa múdrosti a ochrankyňa smelých a Afrodita - bohyňa lásky a krásy. Doniesli so sebou jablko, na ktorom bolo napísané „Pre tú najkrajšiu“. Jablko im podhodila bohyňa sváru, pretože nebola pozvaná na svadbu kráľa Pelea a morskej bohyne Thetis, tak chcela z pomsty spôsobiť roztržku medzi bohyňami. Bohyne chceli, aby vybral spomedzi nich najkrajšiu. Aténa mu sľúbila, že ak vyberie ju, bude najslávnejším vojvodcom. Bohyňa Héra mu sľúbila moc a Afrodita najkrajšiu ženu na svete. Paris si vybral Afroditu.
Únos Heleny.
Medzitým sa v meste konali preteky a Paris sa ich zúčastnil, v pretekoch vyhral a porazil aj synov trójskeho kráľa. Priamo sa s ním porozprával o jeho živote a spoznal v ňom svojho syna. Nedbajúc na veštbu, ponechal ho na kráľovskom hrade. Bohyňa Afrodita na Parisa nezabudla. Jedného dňa prišla a povedala mu, aby dal postaviť loď a vybral sa do Sparty, kde nájde najkrajšiu ženu sveta – manželku kráľa Menelaa Helenu. Všetci ho od činu odhovárali, ale Paris neposlúchol. Menelaos ho prijal priateľsky, nič netušiac. Bohyňa Afrodita prebudila v Heleninom srdci lásku k Parisovi a Paris ju v noci uniesol a priviedol do Tróje. Menelaos vyrazil do Mykén, kde vládol jeho brat Agamemnón a poprosil ho, aby viedol vojenskú výpravu proti Tróji. A tak sa začala Trójska vojna.
Organizovanie výpravy proti Tróji.
Ešte ten deň sa vydali poslovia do mnohých krajín a presviedčali bojovníkov, aby sa pridali k výprave proti Tróji. Chceli získať najlepších bojovníkov, a tak sa vybrali za kráľom ostrova Ithaka Odyseom. Ten síce nebol najlepší v boji, ale bol ľstivý a prefíkaný. Do vojny nechcel ísť, nechcelo sa mu odísť od manželky Penelopy a synčeka Télemacha. A tak sa urobil, že je bláznivý: zapriahol do pluhu vola s koňom a oral na nich a namiesto zrna sial soľ. Pritom sa ešte tváril ako pomätený. Ale poslovia na neho použili lesť - pred pluh položili jeho syna Télemacha, Odyseus zastavil pluh, vzal syna na ruky, a tým dokázal, že nie je bláznivý.
Ďalej chceli získať skvelého bojovníka - mladého Achilla. Achilles bol nesmrteľný, lebo ako novorodeňa ho jeho matka Thetis, dcéra morského starca Nérea, ponorila celého do posvätnej rieky Styx. Smrteľnú mal iba pätu, lebo za tú ho matka držala. To bola však iba legenda, vďaka ktorej z neho mali vojaci väčší strach. Jeho matka poznala veštbu, podľa ktorej mal Achilles zomrieť veľmi mladý a ako hrdina. Preto nechcela, aby išiel bojovať. Ukryla ho na Lykomedovom dvore prezlečeného do ženských šiat. Ale Odyseus vymyslel dokonalú lesť: poslovia prišli na Lykomedov dvor s darmi pre ženy. Medzi dary dali aj vojenský výstroj. Všetky ženy sa vrhli na látky a šperky a Achilles si vybral zbroj. Poslovia ho odhalili a presvedčili, aby išiel s nimi.
Ifigénia v Aulide.
Loďstvo už bolo pripravené v boiótskom prístave Aulis, ale nemohli vyplávať, lebo nebol vietor. To preto, lebo sa bohyňa lovu Artemis hnevala na Agamemnóna, že jej zabil obľúbenú laň. Chcela ako náhradu, aby Agamemnón obetoval svoju dcéru Ifigéniu. Agamemnón poslal domov posla s listom, nech pošlú jeho dcéru Ifigéniu, že ju chce zasnúbiť s Achillom. Potom si to však rozmyslel a poslal posla s ďalším listom, aby dcéra nechodila, no Menelaos sa bál, že výprava sa neuskutoční a poslovi list vzal. Ifigénia prišla, no keď ju už chceli zabiť, vzniesla sa na obetný oltár hmla a vietor odniesol dievčinu. To si ju vzala Artemis na Tauridu, aby sa stala jej kňažkou. Dievčiny sa jej uľútilo a namiesto nej obetovala laň.
Vojna.
Podľa veštby ten, kto sa prvý dotkne trójskej pôdy, mal aj prvý padnúť. Preto keď už boli pri brehoch Tróje, bojovníci otáľali s vylodením. Vtedy Odyseus opäť použil lesť: vyskočil na breh a tak, aby to ostatní nevideli, v poslednom momente hodil na zem štít. Bojovníci videli, že sa mu nič nestalo a tak za ním vyskočil ďalší. Bol to Prótesilaos a on sa dotkol prvý pôdy a naozaj ako prvý padol v boji.
Vojna trvala deväť rokov a ani jedna strana nevyhrala. V tejto fáze sa začína rozprávanie Homérovej Iliady. Agamemnón si držal ako otrokyňu dievča menom Chryseis (alebo Astynomé) - dcéru Apolónovho kňaza Chrysea. Úbohý otec ho prosil, aby ju pustil. Agamemnón arogantne odmietol. Chryses sa na Agamemnóna sťažoval u boha Apolóna. Tomu sa uľútilo starca a začal vojsko hubiť morom. Veštec Kalchas im prezradil, že mor ustane, keď Agamemnón prepustí Astynomé. Agamemnón sa nechcel vzdať milenky, ale na nátlak ostatných bojovníkov, predovšetkým Achilla, privolil. Ako náhradu si však vzal za milenku Achillovu milovanú otrokyňu Brízeidu.
Keď prišiel Achilles o obľúbenú dievčinu, odmietol bojovať. Poprosil matku, aby sa prihovorila u Dia za porážku Grékov. Zeus teda spôsobil, že Agamemnón začal prehrávať a Achilles sedel nečinne v stane. Jeho priateľ Patroklos si jedného dňa od neho požičal vojenský výstroj, aby si Trójania mysleli, že je to Achilles a zľakli sa. V boji Patrokla zabil Hektor - Paridov brat. To Achilla rozzúrilo a dal sa bojovať - zabil Hektora, hoci mu matka predpovedala, že čoskoro po Hektorovi padne aj on sám, a jeho mŕtvolu priviazal k vozu a vláčil ju okolo mestských hradieb. Priamos bol prosiť o vydanie mŕtvoly jeho syna a Achilles mu ju vydal. Onedlho Paris trafil Achilla šípom do päty a ten zahynul. Odyseovi sa podarilo zajať trójskeho veštca a vymohol od neho veštbu, ako by Gréci mohli dobyť Tróju. Veštec prezradil, že musia doviesť dvoch hrdinov: Achillovho syna Neoptolema a Filoktéta. Filoktétes bol na ostrove Lemnos s hnisajúcou nohou. Nechal ho tam Odyseus, keď sa zastavili cestou do Tróje obetovať na ostrove a Filoktéta uštipol had. S poranenou nohou ho nemohli vziať so sebou, tak ho tam nechali. Teraz po neho poslali Neoptolema a on ho priviedol.
Trójsky kôň.
Grékom sa nepodarilo poraziť Tróju. Tak Odyseus vymyslel lesť: lode odplávali a ukryli sa za neďalekým ostrovom. Gréci zostrojili obrovského koňa, ktorý bol vnútri dutý a ukryli do neho bojovníkov. Nastrčili svojho človeka, aby povedal Trójanom, že je to dar Danajcov na uzmierenie a že im to kázala bohyňa Aténa. Kňaz Laokoón varoval Trójanov, ale z mora sa vynorili dva veľké hady a kňaza aj so synmi zadusili. Trójania to pochopili ako smrteľný boží súd a vtiahli koňa do mesta. V noci Helena, ktorá sa už chcela vrátiť domov, signalizovala fakľou Odyseovi, aby sa lode s bojovníkmi vrátili a z koňa vystúpili vojaci a otvorili brány. Mesto bolo dobyté a padli skoro všetci z Priamovej rodiny. Hektorova sestra Kasandra vyveštila Agamemnónovi, že sa nemá vracať domov, lebo ho zabije vlastná žena Klytaimnéstra, aby sa mu pomstila za to, že obetoval Artemide ich dcéru Ifigéniu.
Odysea.
Po desiatich rokoch sa bojovníci konečne vrátili domov, všetci okrem Odysea, ktorý ešte 10 rokov blúdil po mori, lebo tak to kázala veštba.

</doc>
<doc id="11605" url="https://sk.wikipedia.org/wiki?curid=11605" title="1602">
1602



</doc>
<doc id="11606" url="https://sk.wikipedia.org/wiki?curid=11606" title="1603">
1603



</doc>
<doc id="11607" url="https://sk.wikipedia.org/wiki?curid=11607" title="1604">
1604



</doc>
<doc id="11608" url="https://sk.wikipedia.org/wiki?curid=11608" title="1605">
1605



</doc>
<doc id="11609" url="https://sk.wikipedia.org/wiki?curid=11609" title="1606">
1606



</doc>
<doc id="11610" url="https://sk.wikipedia.org/wiki?curid=11610" title="1607">
1607



</doc>
<doc id="11611" url="https://sk.wikipedia.org/wiki?curid=11611" title="1608">
1608



</doc>
<doc id="11612" url="https://sk.wikipedia.org/wiki?curid=11612" title="1609">
1609



</doc>
<doc id="11613" url="https://sk.wikipedia.org/wiki?curid=11613" title="1610">
1610



</doc>
<doc id="11614" url="https://sk.wikipedia.org/wiki?curid=11614" title="1611">
1611



</doc>
<doc id="11615" url="https://sk.wikipedia.org/wiki?curid=11615" title="1613">
1613



</doc>
<doc id="11616" url="https://sk.wikipedia.org/wiki?curid=11616" title="1612">
1612



</doc>
<doc id="11617" url="https://sk.wikipedia.org/wiki?curid=11617" title="1615">
1615



</doc>
<doc id="11619" url="https://sk.wikipedia.org/wiki?curid=11619" title="1616">
1616



</doc>
<doc id="11620" url="https://sk.wikipedia.org/wiki?curid=11620" title="1618">
1618



</doc>
<doc id="11621" url="https://sk.wikipedia.org/wiki?curid=11621" title="1619">
1619



</doc>
<doc id="11623" url="https://sk.wikipedia.org/wiki?curid=11623" title="1614">
1614



</doc>
<doc id="11624" url="https://sk.wikipedia.org/wiki?curid=11624" title="1620">
1620



</doc>
<doc id="11625" url="https://sk.wikipedia.org/wiki?curid=11625" title="1621">
1621



</doc>
<doc id="11626" url="https://sk.wikipedia.org/wiki?curid=11626" title="1622">
1622



</doc>
<doc id="11627" url="https://sk.wikipedia.org/wiki?curid=11627" title="1624">
1624



</doc>
<doc id="11628" url="https://sk.wikipedia.org/wiki?curid=11628" title="1625">
1625



</doc>
<doc id="11629" url="https://sk.wikipedia.org/wiki?curid=11629" title="1627">
1627

Zomrel posledný jedinec Tura divého tzv. Pratura

</doc>
<doc id="11630" url="https://sk.wikipedia.org/wiki?curid=11630" title="1628">
1628



</doc>
<doc id="11631" url="https://sk.wikipedia.org/wiki?curid=11631" title="1629">
1629



</doc>
<doc id="11632" url="https://sk.wikipedia.org/wiki?curid=11632" title="1631">
1631



</doc>
<doc id="11633" url="https://sk.wikipedia.org/wiki?curid=11633" title="1633">
1633



</doc>
<doc id="11634" url="https://sk.wikipedia.org/wiki?curid=11634" title="1634">
1634



</doc>
<doc id="11635" url="https://sk.wikipedia.org/wiki?curid=11635" title="1636">
1636



</doc>
<doc id="11636" url="https://sk.wikipedia.org/wiki?curid=11636" title="1638">
1638



</doc>
<doc id="11637" url="https://sk.wikipedia.org/wiki?curid=11637" title="1637">
1637



</doc>
<doc id="11638" url="https://sk.wikipedia.org/wiki?curid=11638" title="1639">
1639



</doc>
<doc id="11639" url="https://sk.wikipedia.org/wiki?curid=11639" title="1640">
1640



</doc>
<doc id="11640" url="https://sk.wikipedia.org/wiki?curid=11640" title="1641">
1641

1641 (MDCXLI) bol rok v 40. rokoch 17. storočia. 

</doc>
<doc id="11641" url="https://sk.wikipedia.org/wiki?curid=11641" title="1644">
1644



</doc>
<doc id="11642" url="https://sk.wikipedia.org/wiki?curid=11642" title="1645">
1645



</doc>
<doc id="11643" url="https://sk.wikipedia.org/wiki?curid=11643" title="1647">
1647



</doc>
<doc id="11644" url="https://sk.wikipedia.org/wiki?curid=11644" title="1648">
1648



</doc>
<doc id="11645" url="https://sk.wikipedia.org/wiki?curid=11645" title="1649">
1649



</doc>
<doc id="11646" url="https://sk.wikipedia.org/wiki?curid=11646" title="1651">
1651



</doc>
<doc id="11647" url="https://sk.wikipedia.org/wiki?curid=11647" title="1652">
1652



</doc>
<doc id="11648" url="https://sk.wikipedia.org/wiki?curid=11648" title="1653">
1653



</doc>
<doc id="11649" url="https://sk.wikipedia.org/wiki?curid=11649" title="1654">
1654



</doc>
<doc id="11650" url="https://sk.wikipedia.org/wiki?curid=11650" title="1656">
1656



</doc>
<doc id="11651" url="https://sk.wikipedia.org/wiki?curid=11651" title="1658">
1658



</doc>
<doc id="11652" url="https://sk.wikipedia.org/wiki?curid=11652" title="1659">
1659



</doc>
<doc id="11653" url="https://sk.wikipedia.org/wiki?curid=11653" title="1660">
1660



</doc>
<doc id="11654" url="https://sk.wikipedia.org/wiki?curid=11654" title="1661">
1661



</doc>
<doc id="11655" url="https://sk.wikipedia.org/wiki?curid=11655" title="1663">
1663



</doc>
<doc id="11656" url="https://sk.wikipedia.org/wiki?curid=11656" title="1664">
1664



</doc>
<doc id="11657" url="https://sk.wikipedia.org/wiki?curid=11657" title="1665">
1665



</doc>
<doc id="11658" url="https://sk.wikipedia.org/wiki?curid=11658" title="1666">
1666



</doc>
<doc id="11659" url="https://sk.wikipedia.org/wiki?curid=11659" title="1669">
1669



</doc>
<doc id="11660" url="https://sk.wikipedia.org/wiki?curid=11660" title="1670">
1670



</doc>
<doc id="11661" url="https://sk.wikipedia.org/wiki?curid=11661" title="1671">
1671



</doc>
<doc id="11662" url="https://sk.wikipedia.org/wiki?curid=11662" title="1672">
1672



</doc>
<doc id="11663" url="https://sk.wikipedia.org/wiki?curid=11663" title="1673">
1673



</doc>
<doc id="11664" url="https://sk.wikipedia.org/wiki?curid=11664" title="1675">
1675



</doc>
<doc id="11665" url="https://sk.wikipedia.org/wiki?curid=11665" title="1676">
1676



</doc>
<doc id="11666" url="https://sk.wikipedia.org/wiki?curid=11666" title="1678">
1678



</doc>
<doc id="11667" url="https://sk.wikipedia.org/wiki?curid=11667" title="1680">
1680



</doc>
<doc id="11668" url="https://sk.wikipedia.org/wiki?curid=11668" title="1681">
1681



</doc>
<doc id="11669" url="https://sk.wikipedia.org/wiki?curid=11669" title="1682">
1682



</doc>
<doc id="11670" url="https://sk.wikipedia.org/wiki?curid=11670" title="1684">
1684



</doc>
<doc id="11671" url="https://sk.wikipedia.org/wiki?curid=11671" title="1683">
1683



</doc>
<doc id="11672" url="https://sk.wikipedia.org/wiki?curid=11672" title="1686">
1686



</doc>
<doc id="11673" url="https://sk.wikipedia.org/wiki?curid=11673" title="1687">
1687



</doc>
<doc id="11674" url="https://sk.wikipedia.org/wiki?curid=11674" title="1688">
1688



</doc>
<doc id="11675" url="https://sk.wikipedia.org/wiki?curid=11675" title="1689">
1689



</doc>
<doc id="11676" url="https://sk.wikipedia.org/wiki?curid=11676" title="1690">
1690



</doc>
<doc id="11677" url="https://sk.wikipedia.org/wiki?curid=11677" title="1691">
1691



</doc>
<doc id="11678" url="https://sk.wikipedia.org/wiki?curid=11678" title="1692">
1692



</doc>
<doc id="11679" url="https://sk.wikipedia.org/wiki?curid=11679" title="1695">
1695



</doc>
<doc id="11680" url="https://sk.wikipedia.org/wiki?curid=11680" title="1696">
1696



</doc>
<doc id="11681" url="https://sk.wikipedia.org/wiki?curid=11681" title="1697">
1697



</doc>
<doc id="11682" url="https://sk.wikipedia.org/wiki?curid=11682" title="1698">
1698



</doc>
<doc id="11683" url="https://sk.wikipedia.org/wiki?curid=11683" title="1699">
1699



</doc>
<doc id="11684" url="https://sk.wikipedia.org/wiki?curid=11684" title="1502">
1502



</doc>
<doc id="11685" url="https://sk.wikipedia.org/wiki?curid=11685" title="1503">
1503



</doc>
<doc id="11686" url="https://sk.wikipedia.org/wiki?curid=11686" title="1504">
1504



</doc>
<doc id="11687" url="https://sk.wikipedia.org/wiki?curid=11687" title="1505">
1505



</doc>
<doc id="11688" url="https://sk.wikipedia.org/wiki?curid=11688" title="1506">
1506



</doc>
<doc id="11689" url="https://sk.wikipedia.org/wiki?curid=11689" title="1507">
1507



</doc>
<doc id="11690" url="https://sk.wikipedia.org/wiki?curid=11690" title="1508">
1508



</doc>
<doc id="11691" url="https://sk.wikipedia.org/wiki?curid=11691" title="1510">
1510



</doc>
<doc id="11692" url="https://sk.wikipedia.org/wiki?curid=11692" title="1509">
1509



</doc>
<doc id="11693" url="https://sk.wikipedia.org/wiki?curid=11693" title="1511">
1511



</doc>
<doc id="11694" url="https://sk.wikipedia.org/wiki?curid=11694" title="1512">
1512



</doc>
<doc id="11695" url="https://sk.wikipedia.org/wiki?curid=11695" title="1513">
1513



</doc>
<doc id="11696" url="https://sk.wikipedia.org/wiki?curid=11696" title="1514">
1514



</doc>
<doc id="11697" url="https://sk.wikipedia.org/wiki?curid=11697" title="1515">
1515



</doc>
<doc id="11698" url="https://sk.wikipedia.org/wiki?curid=11698" title="1516">
1516



</doc>
<doc id="11699" url="https://sk.wikipedia.org/wiki?curid=11699" title="1517">
1517



</doc>
<doc id="11700" url="https://sk.wikipedia.org/wiki?curid=11700" title="1518">
1518



</doc>
<doc id="11701" url="https://sk.wikipedia.org/wiki?curid=11701" title="1523">
1523



</doc>
<doc id="11702" url="https://sk.wikipedia.org/wiki?curid=11702" title="1524">
1524



</doc>
<doc id="11703" url="https://sk.wikipedia.org/wiki?curid=11703" title="1525">
1525



</doc>
<doc id="11704" url="https://sk.wikipedia.org/wiki?curid=11704" title="1526">
1526



</doc>
<doc id="11705" url="https://sk.wikipedia.org/wiki?curid=11705" title="1527">
1527



</doc>
<doc id="11706" url="https://sk.wikipedia.org/wiki?curid=11706" title="1528">
1528



</doc>
<doc id="11707" url="https://sk.wikipedia.org/wiki?curid=11707" title="1529">
1529



</doc>
<doc id="11708" url="https://sk.wikipedia.org/wiki?curid=11708" title="1531">
1531



</doc>
<doc id="11709" url="https://sk.wikipedia.org/wiki?curid=11709" title="1532">
1532



</doc>
<doc id="11710" url="https://sk.wikipedia.org/wiki?curid=11710" title="1533">
1533



</doc>
<doc id="11711" url="https://sk.wikipedia.org/wiki?curid=11711" title="1534">
1534



</doc>
<doc id="11712" url="https://sk.wikipedia.org/wiki?curid=11712" title="1535">
1535



</doc>
<doc id="11713" url="https://sk.wikipedia.org/wiki?curid=11713" title="1536">
1536



</doc>
<doc id="11714" url="https://sk.wikipedia.org/wiki?curid=11714" title="1537">
1537



</doc>
<doc id="11715" url="https://sk.wikipedia.org/wiki?curid=11715" title="1538">
1538



</doc>
<doc id="11717" url="https://sk.wikipedia.org/wiki?curid=11717" title="1539">
1539



</doc>
<doc id="11718" url="https://sk.wikipedia.org/wiki?curid=11718" title="1540">
1540



</doc>
<doc id="11719" url="https://sk.wikipedia.org/wiki?curid=11719" title="1541">
1541



</doc>
<doc id="11720" url="https://sk.wikipedia.org/wiki?curid=11720" title="1543">
1543



</doc>
<doc id="11721" url="https://sk.wikipedia.org/wiki?curid=11721" title="1544">
1544



</doc>
<doc id="11722" url="https://sk.wikipedia.org/wiki?curid=11722" title="1545">
1545



</doc>
<doc id="11723" url="https://sk.wikipedia.org/wiki?curid=11723" title="1546">
1546



</doc>
<doc id="11724" url="https://sk.wikipedia.org/wiki?curid=11724" title="1549">
1549



</doc>
<doc id="11725" url="https://sk.wikipedia.org/wiki?curid=11725" title="1550">
1550



</doc>
<doc id="11726" url="https://sk.wikipedia.org/wiki?curid=11726" title="1551">
1551



</doc>
<doc id="11727" url="https://sk.wikipedia.org/wiki?curid=11727" title="1552">
1552



</doc>
<doc id="11728" url="https://sk.wikipedia.org/wiki?curid=11728" title="1553">
1553



</doc>
<doc id="11729" url="https://sk.wikipedia.org/wiki?curid=11729" title="1554">
1554



</doc>
<doc id="11730" url="https://sk.wikipedia.org/wiki?curid=11730" title="1555">
1555



</doc>
<doc id="11731" url="https://sk.wikipedia.org/wiki?curid=11731" title="1556">
1556



</doc>
<doc id="11732" url="https://sk.wikipedia.org/wiki?curid=11732" title="1557">
1557



</doc>
<doc id="11733" url="https://sk.wikipedia.org/wiki?curid=11733" title="1558">
1558



</doc>
<doc id="11734" url="https://sk.wikipedia.org/wiki?curid=11734" title="1559">
1559



</doc>
<doc id="11735" url="https://sk.wikipedia.org/wiki?curid=11735" title="1560">
1560



</doc>
<doc id="11736" url="https://sk.wikipedia.org/wiki?curid=11736" title="1561">
1561



</doc>
<doc id="11737" url="https://sk.wikipedia.org/wiki?curid=11737" title="1562">
1562



</doc>
<doc id="11738" url="https://sk.wikipedia.org/wiki?curid=11738" title="1563">
1563



</doc>
<doc id="11739" url="https://sk.wikipedia.org/wiki?curid=11739" title="1565">
1565



</doc>
<doc id="11740" url="https://sk.wikipedia.org/wiki?curid=11740" title="1566">
1566



</doc>
<doc id="11741" url="https://sk.wikipedia.org/wiki?curid=11741" title="1567">
1567



</doc>
<doc id="11742" url="https://sk.wikipedia.org/wiki?curid=11742" title="1568">
1568



</doc>
<doc id="11743" url="https://sk.wikipedia.org/wiki?curid=11743" title="1569">
1569



</doc>
<doc id="11744" url="https://sk.wikipedia.org/wiki?curid=11744" title="1570">
1570



</doc>
<doc id="11745" url="https://sk.wikipedia.org/wiki?curid=11745" title="1572">
1572



</doc>
<doc id="11746" url="https://sk.wikipedia.org/wiki?curid=11746" title="1573">
1573



</doc>
<doc id="11747" url="https://sk.wikipedia.org/wiki?curid=11747" title="1574">
1574



</doc>
<doc id="11748" url="https://sk.wikipedia.org/wiki?curid=11748" title="1575">
1575



</doc>
<doc id="11749" url="https://sk.wikipedia.org/wiki?curid=11749" title="1577">
1577



</doc>
<doc id="11750" url="https://sk.wikipedia.org/wiki?curid=11750" title="1578">
1578



</doc>
<doc id="11751" url="https://sk.wikipedia.org/wiki?curid=11751" title="1579">
1579



</doc>
<doc id="11752" url="https://sk.wikipedia.org/wiki?curid=11752" title="1580">
1580



</doc>
<doc id="11753" url="https://sk.wikipedia.org/wiki?curid=11753" title="1581">
1581



</doc>
<doc id="11754" url="https://sk.wikipedia.org/wiki?curid=11754" title="1582">
1582



</doc>
<doc id="11755" url="https://sk.wikipedia.org/wiki?curid=11755" title="1583">
1583



</doc>
<doc id="11756" url="https://sk.wikipedia.org/wiki?curid=11756" title="1585">
1585



</doc>
<doc id="11757" url="https://sk.wikipedia.org/wiki?curid=11757" title="1586">
1586



</doc>
<doc id="11758" url="https://sk.wikipedia.org/wiki?curid=11758" title="1587">
1587



</doc>
<doc id="11759" url="https://sk.wikipedia.org/wiki?curid=11759" title="1589">
1589



</doc>
<doc id="11760" url="https://sk.wikipedia.org/wiki?curid=11760" title="1590">
1590



</doc>
<doc id="11761" url="https://sk.wikipedia.org/wiki?curid=11761" title="1591">
1591



</doc>
<doc id="11762" url="https://sk.wikipedia.org/wiki?curid=11762" title="1592">
1592



</doc>
<doc id="11763" url="https://sk.wikipedia.org/wiki?curid=11763" title="1593">
1593



</doc>
<doc id="11764" url="https://sk.wikipedia.org/wiki?curid=11764" title="1594">
1594



</doc>
<doc id="11765" url="https://sk.wikipedia.org/wiki?curid=11765" title="1595">
1595



</doc>
<doc id="11766" url="https://sk.wikipedia.org/wiki?curid=11766" title="1597">
1597



</doc>
<doc id="11767" url="https://sk.wikipedia.org/wiki?curid=11767" title="1598">
1598



</doc>
<doc id="11768" url="https://sk.wikipedia.org/wiki?curid=11768" title="1599">
1599



</doc>
<doc id="11769" url="https://sk.wikipedia.org/wiki?curid=11769" title="1600">
1600



</doc>
<doc id="11770" url="https://sk.wikipedia.org/wiki?curid=11770" title="1401">
1401



</doc>
<doc id="11771" url="https://sk.wikipedia.org/wiki?curid=11771" title="1402">
1402



</doc>
<doc id="11772" url="https://sk.wikipedia.org/wiki?curid=11772" title="1403">
1403



</doc>
<doc id="11774" url="https://sk.wikipedia.org/wiki?curid=11774" title="1404">
1404



</doc>
<doc id="11775" url="https://sk.wikipedia.org/wiki?curid=11775" title="1406">
1406



</doc>
<doc id="11776" url="https://sk.wikipedia.org/wiki?curid=11776" title="1405">
1405



</doc>
<doc id="11777" url="https://sk.wikipedia.org/wiki?curid=11777" title="1407">
1407



</doc>
<doc id="11778" url="https://sk.wikipedia.org/wiki?curid=11778" title="1408">
1408



</doc>
<doc id="11779" url="https://sk.wikipedia.org/wiki?curid=11779" title="1409">
1409



</doc>
<doc id="11780" url="https://sk.wikipedia.org/wiki?curid=11780" title="1410">
1410



</doc>
<doc id="11781" url="https://sk.wikipedia.org/wiki?curid=11781" title="1411">
1411



</doc>
<doc id="11782" url="https://sk.wikipedia.org/wiki?curid=11782" title="1412">
1412



</doc>
<doc id="11783" url="https://sk.wikipedia.org/wiki?curid=11783" title="1413">
1413



</doc>
<doc id="11784" url="https://sk.wikipedia.org/wiki?curid=11784" title="1414">
1414



</doc>
<doc id="11785" url="https://sk.wikipedia.org/wiki?curid=11785" title="1416">
1416



</doc>
<doc id="11786" url="https://sk.wikipedia.org/wiki?curid=11786" title="1417">
1417

Rok 1417 (MCDXVII) bol kalendárny rok, ktorý v súlade s gregoriánskym kalendárom začal v stredu 1. januára a skončil v stredu 31. decembra.

</doc>
<doc id="11787" url="https://sk.wikipedia.org/wiki?curid=11787" title="1418">
1418



</doc>
<doc id="11788" url="https://sk.wikipedia.org/wiki?curid=11788" title="1419">
1419



</doc>
<doc id="11789" url="https://sk.wikipedia.org/wiki?curid=11789" title="1420">
1420



</doc>
<doc id="11790" url="https://sk.wikipedia.org/wiki?curid=11790" title="1421">
1421

Rok 1421 (MCDXXI) bol kalendárny rok, ktorý v súlade s gregoriánskym kalendárom začal v stredu 1. januára a skončil v pondelok 31. decembra.

</doc>
<doc id="11791" url="https://sk.wikipedia.org/wiki?curid=11791" title="1422">
1422



</doc>
<doc id="11792" url="https://sk.wikipedia.org/wiki?curid=11792" title="1423">
1423



</doc>
<doc id="11793" url="https://sk.wikipedia.org/wiki?curid=11793" title="1424">
1424



</doc>
<doc id="11794" url="https://sk.wikipedia.org/wiki?curid=11794" title="1425">
1425



</doc>
<doc id="11795" url="https://sk.wikipedia.org/wiki?curid=11795" title="1426">
1426



</doc>
<doc id="11796" url="https://sk.wikipedia.org/wiki?curid=11796" title="1427">
1427



</doc>
<doc id="11797" url="https://sk.wikipedia.org/wiki?curid=11797" title="1428">
1428



</doc>
<doc id="11798" url="https://sk.wikipedia.org/wiki?curid=11798" title="1429">
1429



</doc>
<doc id="11799" url="https://sk.wikipedia.org/wiki?curid=11799" title="1430">
1430



</doc>
<doc id="11800" url="https://sk.wikipedia.org/wiki?curid=11800" title="1431">
1431



</doc>
<doc id="11801" url="https://sk.wikipedia.org/wiki?curid=11801" title="1432">
1432



</doc>
<doc id="11802" url="https://sk.wikipedia.org/wiki?curid=11802" title="1434">
1434



</doc>
<doc id="11803" url="https://sk.wikipedia.org/wiki?curid=11803" title="1433">
1433



</doc>
<doc id="11804" url="https://sk.wikipedia.org/wiki?curid=11804" title="1435">
1435



</doc>
<doc id="11805" url="https://sk.wikipedia.org/wiki?curid=11805" title="1436">
1436



</doc>
<doc id="11806" url="https://sk.wikipedia.org/wiki?curid=11806" title="1437">
1437



</doc>
<doc id="11807" url="https://sk.wikipedia.org/wiki?curid=11807" title="1438">
1438



</doc>
<doc id="11809" url="https://sk.wikipedia.org/wiki?curid=11809" title="1439">
1439



</doc>
<doc id="11810" url="https://sk.wikipedia.org/wiki?curid=11810" title="1440">
1440



</doc>
<doc id="11811" url="https://sk.wikipedia.org/wiki?curid=11811" title="1441">
1441



</doc>
<doc id="11812" url="https://sk.wikipedia.org/wiki?curid=11812" title="1442">
1442



</doc>
<doc id="11813" url="https://sk.wikipedia.org/wiki?curid=11813" title="1443">
1443



</doc>
<doc id="11814" url="https://sk.wikipedia.org/wiki?curid=11814" title="1444">
1444



</doc>
<doc id="11815" url="https://sk.wikipedia.org/wiki?curid=11815" title="1445">
1445



</doc>
<doc id="11816" url="https://sk.wikipedia.org/wiki?curid=11816" title="1446">
1446



</doc>
<doc id="11817" url="https://sk.wikipedia.org/wiki?curid=11817" title="1447">
1447



</doc>
<doc id="11818" url="https://sk.wikipedia.org/wiki?curid=11818" title="1448">
1448



</doc>
<doc id="11819" url="https://sk.wikipedia.org/wiki?curid=11819" title="1449">
1449



</doc>
<doc id="11820" url="https://sk.wikipedia.org/wiki?curid=11820" title="1450">
1450



</doc>
<doc id="11821" url="https://sk.wikipedia.org/wiki?curid=11821" title="1451">
1451



</doc>
<doc id="11822" url="https://sk.wikipedia.org/wiki?curid=11822" title="1453">
1453



</doc>
<doc id="11823" url="https://sk.wikipedia.org/wiki?curid=11823" title="1454">
1454



</doc>
<doc id="11824" url="https://sk.wikipedia.org/wiki?curid=11824" title="1455">
1455



</doc>
<doc id="11825" url="https://sk.wikipedia.org/wiki?curid=11825" title="1456">
1456



</doc>
<doc id="11826" url="https://sk.wikipedia.org/wiki?curid=11826" title="1457">
1457



</doc>
<doc id="11827" url="https://sk.wikipedia.org/wiki?curid=11827" title="1458">
1458



</doc>
<doc id="11828" url="https://sk.wikipedia.org/wiki?curid=11828" title="1459">
1459



</doc>
<doc id="11829" url="https://sk.wikipedia.org/wiki?curid=11829" title="1460">
1460



</doc>
<doc id="11830" url="https://sk.wikipedia.org/wiki?curid=11830" title="1461">
1461



</doc>
<doc id="11831" url="https://sk.wikipedia.org/wiki?curid=11831" title="1462">
1462



</doc>
<doc id="11832" url="https://sk.wikipedia.org/wiki?curid=11832" title="1463">
1463



</doc>
<doc id="11833" url="https://sk.wikipedia.org/wiki?curid=11833" title="1464">
1464



</doc>
<doc id="11834" url="https://sk.wikipedia.org/wiki?curid=11834" title="1466">
1466



</doc>
<doc id="11835" url="https://sk.wikipedia.org/wiki?curid=11835" title="1467">
1467



</doc>
<doc id="11836" url="https://sk.wikipedia.org/wiki?curid=11836" title="1468">
1468



</doc>
<doc id="11837" url="https://sk.wikipedia.org/wiki?curid=11837" title="1469">
1469



</doc>
<doc id="11838" url="https://sk.wikipedia.org/wiki?curid=11838" title="1470">
1470



</doc>
<doc id="11839" url="https://sk.wikipedia.org/wiki?curid=11839" title="1471">
1471



</doc>
<doc id="11840" url="https://sk.wikipedia.org/wiki?curid=11840" title="1472">
1472



</doc>
<doc id="11841" url="https://sk.wikipedia.org/wiki?curid=11841" title="1473">
1473



</doc>
<doc id="11842" url="https://sk.wikipedia.org/wiki?curid=11842" title="1474">
1474



</doc>
<doc id="11843" url="https://sk.wikipedia.org/wiki?curid=11843" title="1475">
1475



</doc>
<doc id="11844" url="https://sk.wikipedia.org/wiki?curid=11844" title="1476">
1476

Úmrtia.
Vlád III knieža

</doc>
<doc id="11845" url="https://sk.wikipedia.org/wiki?curid=11845" title="1477">
1477



</doc>
<doc id="11846" url="https://sk.wikipedia.org/wiki?curid=11846" title="1478">
1478



</doc>
<doc id="11847" url="https://sk.wikipedia.org/wiki?curid=11847" title="1479">
1479



</doc>
<doc id="11848" url="https://sk.wikipedia.org/wiki?curid=11848" title="1480">
1480



</doc>
<doc id="11849" url="https://sk.wikipedia.org/wiki?curid=11849" title="1481">
1481



</doc>
<doc id="11850" url="https://sk.wikipedia.org/wiki?curid=11850" title="1482">
1482



</doc>
<doc id="11851" url="https://sk.wikipedia.org/wiki?curid=11851" title="1483">
1483



</doc>
<doc id="11852" url="https://sk.wikipedia.org/wiki?curid=11852" title="1484">
1484



</doc>
<doc id="11853" url="https://sk.wikipedia.org/wiki?curid=11853" title="1486">
1486



</doc>
<doc id="11854" url="https://sk.wikipedia.org/wiki?curid=11854" title="1487">
1487



</doc>
<doc id="11855" url="https://sk.wikipedia.org/wiki?curid=11855" title="1488">
1488



</doc>
<doc id="11856" url="https://sk.wikipedia.org/wiki?curid=11856" title="1489">
1489



</doc>
<doc id="11857" url="https://sk.wikipedia.org/wiki?curid=11857" title="1490">
1490



</doc>
<doc id="11858" url="https://sk.wikipedia.org/wiki?curid=11858" title="1491">
1491



</doc>
<doc id="11859" url="https://sk.wikipedia.org/wiki?curid=11859" title="1492">
1492



</doc>
<doc id="11860" url="https://sk.wikipedia.org/wiki?curid=11860" title="1493">
1493



</doc>
<doc id="11861" url="https://sk.wikipedia.org/wiki?curid=11861" title="1494">
1494



</doc>
<doc id="11862" url="https://sk.wikipedia.org/wiki?curid=11862" title="1495">
1495



</doc>
<doc id="11863" url="https://sk.wikipedia.org/wiki?curid=11863" title="1496">
1496



</doc>
<doc id="11864" url="https://sk.wikipedia.org/wiki?curid=11864" title="1497">
1497



</doc>
<doc id="11865" url="https://sk.wikipedia.org/wiki?curid=11865" title="1498">
1498



</doc>
<doc id="11866" url="https://sk.wikipedia.org/wiki?curid=11866" title="1499">
1499



</doc>
<doc id="11867" url="https://sk.wikipedia.org/wiki?curid=11867" title="1500">
1500



</doc>
<doc id="11870" url="https://sk.wikipedia.org/wiki?curid=11870" title="1301">
1301



</doc>
<doc id="11871" url="https://sk.wikipedia.org/wiki?curid=11871" title="1302">
1302



</doc>
<doc id="11872" url="https://sk.wikipedia.org/wiki?curid=11872" title="1303">
1303



</doc>
<doc id="11873" url="https://sk.wikipedia.org/wiki?curid=11873" title="1304">
1304



</doc>
<doc id="11874" url="https://sk.wikipedia.org/wiki?curid=11874" title="1305">
1305



</doc>
<doc id="11875" url="https://sk.wikipedia.org/wiki?curid=11875" title="1306">
1306



</doc>
<doc id="11876" url="https://sk.wikipedia.org/wiki?curid=11876" title="1307">
1307



</doc>
<doc id="11877" url="https://sk.wikipedia.org/wiki?curid=11877" title="1308">
1308



</doc>
<doc id="11878" url="https://sk.wikipedia.org/wiki?curid=11878" title="1309">
1309



</doc>
<doc id="11879" url="https://sk.wikipedia.org/wiki?curid=11879" title="1310">
1310

Udalosti.
Začal vládnuť Ján Luxemburský.

</doc>
<doc id="11880" url="https://sk.wikipedia.org/wiki?curid=11880" title="1311">
1311



</doc>
<doc id="11881" url="https://sk.wikipedia.org/wiki?curid=11881" title="1313">
1313



</doc>
<doc id="11882" url="https://sk.wikipedia.org/wiki?curid=11882" title="1314">
1314



</doc>
<doc id="11883" url="https://sk.wikipedia.org/wiki?curid=11883" title="1315">
1315



</doc>
<doc id="11884" url="https://sk.wikipedia.org/wiki?curid=11884" title="1316">
1316



</doc>
<doc id="11885" url="https://sk.wikipedia.org/wiki?curid=11885" title="1317">
1317



</doc>
<doc id="11886" url="https://sk.wikipedia.org/wiki?curid=11886" title="1318">
1318



</doc>
<doc id="11887" url="https://sk.wikipedia.org/wiki?curid=11887" title="1319">
1319



</doc>
<doc id="11888" url="https://sk.wikipedia.org/wiki?curid=11888" title="1320">
1320



</doc>
<doc id="11889" url="https://sk.wikipedia.org/wiki?curid=11889" title="1321">
1321



</doc>
<doc id="11890" url="https://sk.wikipedia.org/wiki?curid=11890" title="1322">
1322



</doc>
<doc id="11891" url="https://sk.wikipedia.org/wiki?curid=11891" title="1323">
1323

Udalosti.
Pukancu udelil Karol Róbert mestské výsady

</doc>
<doc id="11892" url="https://sk.wikipedia.org/wiki?curid=11892" title="1324">
1324



</doc>
<doc id="11893" url="https://sk.wikipedia.org/wiki?curid=11893" title="1326">
1326

Udalosti.
V mestečku Dobšiná získali právo usadiť sa nemeckí osadníci na zákl. tzv. krupinského práva. Tento rok sa súčasne považuje i za oficiálne uznaný rok založenia tohto mesta.

</doc>
<doc id="11894" url="https://sk.wikipedia.org/wiki?curid=11894" title="1327">
1327



</doc>
<doc id="11895" url="https://sk.wikipedia.org/wiki?curid=11895" title="1328">
1328



</doc>
<doc id="11896" url="https://sk.wikipedia.org/wiki?curid=11896" title="1329">
1329



</doc>
<doc id="11897" url="https://sk.wikipedia.org/wiki?curid=11897" title="1330">
1330



</doc>
<doc id="11898" url="https://sk.wikipedia.org/wiki?curid=11898" title="1331">
1331



</doc>
<doc id="11899" url="https://sk.wikipedia.org/wiki?curid=11899" title="1332">
1332



</doc>
<doc id="11900" url="https://sk.wikipedia.org/wiki?curid=11900" title="1333">
1333

Udalosti.
Karol IV. bol vymenovaný za moravského markgrófa

</doc>
<doc id="11901" url="https://sk.wikipedia.org/wiki?curid=11901" title="1334">
1334



</doc>
<doc id="11902" url="https://sk.wikipedia.org/wiki?curid=11902" title="1335">
1335



</doc>
<doc id="11903" url="https://sk.wikipedia.org/wiki?curid=11903" title="1336">
1336



</doc>
<doc id="11904" url="https://sk.wikipedia.org/wiki?curid=11904" title="1337">
1337



</doc>
<doc id="11905" url="https://sk.wikipedia.org/wiki?curid=11905" title="1338">
1338



</doc>
<doc id="11906" url="https://sk.wikipedia.org/wiki?curid=11906" title="1339">
1339



</doc>
<doc id="11907" url="https://sk.wikipedia.org/wiki?curid=11907" title="1340">
1340



</doc>
<doc id="11908" url="https://sk.wikipedia.org/wiki?curid=11908" title="1341">
1341



</doc>
<doc id="11909" url="https://sk.wikipedia.org/wiki?curid=11909" title="1342">
1342



</doc>
<doc id="11910" url="https://sk.wikipedia.org/wiki?curid=11910" title="1343">
1343



</doc>
<doc id="11911" url="https://sk.wikipedia.org/wiki?curid=11911" title="1344">
1344



</doc>
<doc id="11912" url="https://sk.wikipedia.org/wiki?curid=11912" title="1345">
1345



</doc>
<doc id="11913" url="https://sk.wikipedia.org/wiki?curid=11913" title="1346">
1346



</doc>
<doc id="11914" url="https://sk.wikipedia.org/wiki?curid=11914" title="1347">
1347



</doc>
<doc id="11915" url="https://sk.wikipedia.org/wiki?curid=11915" title="1348">
1348



</doc>
<doc id="11916" url="https://sk.wikipedia.org/wiki?curid=11916" title="1349">
1349



</doc>
<doc id="11917" url="https://sk.wikipedia.org/wiki?curid=11917" title="1350">
1350



</doc>
<doc id="11918" url="https://sk.wikipedia.org/wiki?curid=11918" title="1351">
1351



</doc>
<doc id="11919" url="https://sk.wikipedia.org/wiki?curid=11919" title="1352">
1352



</doc>
<doc id="11920" url="https://sk.wikipedia.org/wiki?curid=11920" title="1353">
1353



</doc>
<doc id="11921" url="https://sk.wikipedia.org/wiki?curid=11921" title="1354">
1354



</doc>
<doc id="11922" url="https://sk.wikipedia.org/wiki?curid=11922" title="1355">
1355



</doc>
<doc id="11923" url="https://sk.wikipedia.org/wiki?curid=11923" title="1356">
1356



</doc>
<doc id="11924" url="https://sk.wikipedia.org/wiki?curid=11924" title="1357">
1357



</doc>
<doc id="11925" url="https://sk.wikipedia.org/wiki?curid=11925" title="1358">
1358



</doc>
<doc id="11926" url="https://sk.wikipedia.org/wiki?curid=11926" title="1359">
1359



</doc>
<doc id="11927" url="https://sk.wikipedia.org/wiki?curid=11927" title="1360">
1360



</doc>
<doc id="11928" url="https://sk.wikipedia.org/wiki?curid=11928" title="1361">
1361



</doc>
<doc id="11929" url="https://sk.wikipedia.org/wiki?curid=11929" title="1362">
1362



</doc>
<doc id="11930" url="https://sk.wikipedia.org/wiki?curid=11930" title="1363">
1363



</doc>
<doc id="11931" url="https://sk.wikipedia.org/wiki?curid=11931" title="1364">
1364



</doc>
<doc id="11932" url="https://sk.wikipedia.org/wiki?curid=11932" title="1365">
1365



</doc>
<doc id="11933" url="https://sk.wikipedia.org/wiki?curid=11933" title="1366">
1366



</doc>
<doc id="11934" url="https://sk.wikipedia.org/wiki?curid=11934" title="1367">
1367



</doc>
<doc id="11935" url="https://sk.wikipedia.org/wiki?curid=11935" title="1368">
1368



</doc>
<doc id="11936" url="https://sk.wikipedia.org/wiki?curid=11936" title="1369">
1369

1369 (MCCCLXIX) bol kalendárny rok 60. rokov 14. storočia.

</doc>
<doc id="11937" url="https://sk.wikipedia.org/wiki?curid=11937" title="1370">
1370



</doc>
<doc id="11938" url="https://sk.wikipedia.org/wiki?curid=11938" title="1371">
1371



</doc>
<doc id="11939" url="https://sk.wikipedia.org/wiki?curid=11939" title="1372">
1372



</doc>
<doc id="11940" url="https://sk.wikipedia.org/wiki?curid=11940" title="1373">
1373



</doc>
<doc id="11941" url="https://sk.wikipedia.org/wiki?curid=11941" title="1374">
1374



</doc>
<doc id="11942" url="https://sk.wikipedia.org/wiki?curid=11942" title="1375">
1375



</doc>
<doc id="11944" url="https://sk.wikipedia.org/wiki?curid=11944" title="1376">
1376



</doc>
<doc id="11945" url="https://sk.wikipedia.org/wiki?curid=11945" title="1377">
1377



</doc>
<doc id="11946" url="https://sk.wikipedia.org/wiki?curid=11946" title="1378">
1378



</doc>
<doc id="11947" url="https://sk.wikipedia.org/wiki?curid=11947" title="1379">
1379



</doc>
<doc id="11948" url="https://sk.wikipedia.org/wiki?curid=11948" title="1380">
1380



</doc>
<doc id="11949" url="https://sk.wikipedia.org/wiki?curid=11949" title="1381">
1381



</doc>
<doc id="11950" url="https://sk.wikipedia.org/wiki?curid=11950" title="1382">
1382



</doc>
<doc id="11951" url="https://sk.wikipedia.org/wiki?curid=11951" title="1383">
1383



</doc>
<doc id="11952" url="https://sk.wikipedia.org/wiki?curid=11952" title="1384">
1384



</doc>
<doc id="11953" url="https://sk.wikipedia.org/wiki?curid=11953" title="1386">
1386



</doc>
<doc id="11954" url="https://sk.wikipedia.org/wiki?curid=11954" title="1385">
1385



</doc>
<doc id="11955" url="https://sk.wikipedia.org/wiki?curid=11955" title="1387">
1387



</doc>
<doc id="11956" url="https://sk.wikipedia.org/wiki?curid=11956" title="1388">
1388



</doc>
<doc id="11957" url="https://sk.wikipedia.org/wiki?curid=11957" title="1389">
1389



</doc>
<doc id="11958" url="https://sk.wikipedia.org/wiki?curid=11958" title="1390">
1390



</doc>
<doc id="11959" url="https://sk.wikipedia.org/wiki?curid=11959" title="1391">
1391



</doc>
<doc id="11960" url="https://sk.wikipedia.org/wiki?curid=11960" title="1392">
1392



</doc>
<doc id="11961" url="https://sk.wikipedia.org/wiki?curid=11961" title="1393">
1393



</doc>
<doc id="11962" url="https://sk.wikipedia.org/wiki?curid=11962" title="1394">
1394



</doc>
<doc id="11963" url="https://sk.wikipedia.org/wiki?curid=11963" title="1395">
1395



</doc>
<doc id="11964" url="https://sk.wikipedia.org/wiki?curid=11964" title="1396">
1396



</doc>
<doc id="11965" url="https://sk.wikipedia.org/wiki?curid=11965" title="1397">
1397



</doc>
<doc id="11966" url="https://sk.wikipedia.org/wiki?curid=11966" title="1398">
1398



</doc>
<doc id="11967" url="https://sk.wikipedia.org/wiki?curid=11967" title="1399">
1399



</doc>
<doc id="11968" url="https://sk.wikipedia.org/wiki?curid=11968" title="1400">
1400



</doc>
<doc id="11970" url="https://sk.wikipedia.org/wiki?curid=11970" title="1201">
1201



</doc>
<doc id="11971" url="https://sk.wikipedia.org/wiki?curid=11971" title="1202">
1202



</doc>
<doc id="11972" url="https://sk.wikipedia.org/wiki?curid=11972" title="1203">
1203



</doc>
<doc id="11973" url="https://sk.wikipedia.org/wiki?curid=11973" title="1204">
1204



</doc>
<doc id="11974" url="https://sk.wikipedia.org/wiki?curid=11974" title="1205">
1205



</doc>
<doc id="11975" url="https://sk.wikipedia.org/wiki?curid=11975" title="1206">
1206



</doc>
<doc id="11976" url="https://sk.wikipedia.org/wiki?curid=11976" title="1207">
1207



</doc>
<doc id="11977" url="https://sk.wikipedia.org/wiki?curid=11977" title="1208">
1208



</doc>
<doc id="11978" url="https://sk.wikipedia.org/wiki?curid=11978" title="1209">
1209



</doc>
<doc id="11979" url="https://sk.wikipedia.org/wiki?curid=11979" title="1210">
1210



</doc>
<doc id="11980" url="https://sk.wikipedia.org/wiki?curid=11980" title="1211">
1211



</doc>
<doc id="11981" url="https://sk.wikipedia.org/wiki?curid=11981" title="1212">
1212



</doc>
<doc id="11982" url="https://sk.wikipedia.org/wiki?curid=11982" title="1214">
1214



</doc>
<doc id="11983" url="https://sk.wikipedia.org/wiki?curid=11983" title="1213">
1213



</doc>
<doc id="11984" url="https://sk.wikipedia.org/wiki?curid=11984" title="1215">
1215



</doc>
<doc id="11985" url="https://sk.wikipedia.org/wiki?curid=11985" title="1216">
1216



</doc>
<doc id="11986" url="https://sk.wikipedia.org/wiki?curid=11986" title="1217">
1217



</doc>
<doc id="11987" url="https://sk.wikipedia.org/wiki?curid=11987" title="1218">
1218



</doc>
<doc id="11988" url="https://sk.wikipedia.org/wiki?curid=11988" title="1219">
1219



</doc>
<doc id="11989" url="https://sk.wikipedia.org/wiki?curid=11989" title="1220">
1220



</doc>
<doc id="11990" url="https://sk.wikipedia.org/wiki?curid=11990" title="1221">
1221



</doc>
<doc id="11991" url="https://sk.wikipedia.org/wiki?curid=11991" title="1222">
1222



</doc>
<doc id="11992" url="https://sk.wikipedia.org/wiki?curid=11992" title="1223">
1223



</doc>
<doc id="11993" url="https://sk.wikipedia.org/wiki?curid=11993" title="1224">
1224



</doc>
<doc id="11994" url="https://sk.wikipedia.org/wiki?curid=11994" title="1225">
1225



</doc>
<doc id="11995" url="https://sk.wikipedia.org/wiki?curid=11995" title="1226">
1226



</doc>
<doc id="11996" url="https://sk.wikipedia.org/wiki?curid=11996" title="1227">
1227



</doc>
<doc id="11997" url="https://sk.wikipedia.org/wiki?curid=11997" title="1228">
1228



</doc>
<doc id="11998" url="https://sk.wikipedia.org/wiki?curid=11998" title="1229">
1229



</doc>
<doc id="11999" url="https://sk.wikipedia.org/wiki?curid=11999" title="1230">
1230



</doc>
<doc id="12000" url="https://sk.wikipedia.org/wiki?curid=12000" title="1231">
1231



</doc>
<doc id="12001" url="https://sk.wikipedia.org/wiki?curid=12001" title="1232">
1232



</doc>
<doc id="12002" url="https://sk.wikipedia.org/wiki?curid=12002" title="1233">
1233



</doc>
<doc id="12003" url="https://sk.wikipedia.org/wiki?curid=12003" title="1234">
1234



</doc>
<doc id="12004" url="https://sk.wikipedia.org/wiki?curid=12004" title="1235">
1235



</doc>
<doc id="12005" url="https://sk.wikipedia.org/wiki?curid=12005" title="1236">
1236



</doc>
<doc id="12006" url="https://sk.wikipedia.org/wiki?curid=12006" title="1237">
1237



</doc>
<doc id="12007" url="https://sk.wikipedia.org/wiki?curid=12007" title="1238">
1238



</doc>
<doc id="12008" url="https://sk.wikipedia.org/wiki?curid=12008" title="1239">
1239



</doc>
<doc id="12009" url="https://sk.wikipedia.org/wiki?curid=12009" title="1240">
1240



</doc>
<doc id="12010" url="https://sk.wikipedia.org/wiki?curid=12010" title="1241">
1241



</doc>
<doc id="12011" url="https://sk.wikipedia.org/wiki?curid=12011" title="1242">
1242



</doc>
<doc id="12012" url="https://sk.wikipedia.org/wiki?curid=12012" title="1243">
1243



</doc>
<doc id="12013" url="https://sk.wikipedia.org/wiki?curid=12013" title="1244">
1244



</doc>
<doc id="12014" url="https://sk.wikipedia.org/wiki?curid=12014" title="1245">
1245



</doc>
<doc id="12015" url="https://sk.wikipedia.org/wiki?curid=12015" title="1246">
1246



</doc>
<doc id="12016" url="https://sk.wikipedia.org/wiki?curid=12016" title="1247">
1247



</doc>
<doc id="12017" url="https://sk.wikipedia.org/wiki?curid=12017" title="1248">
1248



</doc>
<doc id="12018" url="https://sk.wikipedia.org/wiki?curid=12018" title="1249">
1249



</doc>
<doc id="12019" url="https://sk.wikipedia.org/wiki?curid=12019" title="1250">
1250



</doc>
<doc id="12020" url="https://sk.wikipedia.org/wiki?curid=12020" title="1251">
1251



</doc>
<doc id="12021" url="https://sk.wikipedia.org/wiki?curid=12021" title="1252">
1252



</doc>
<doc id="12022" url="https://sk.wikipedia.org/wiki?curid=12022" title="1253">
1253



</doc>
<doc id="12023" url="https://sk.wikipedia.org/wiki?curid=12023" title="1254">
1254



</doc>
<doc id="12024" url="https://sk.wikipedia.org/wiki?curid=12024" title="1255">
1255



</doc>
<doc id="12025" url="https://sk.wikipedia.org/wiki?curid=12025" title="1256">
1256



</doc>
<doc id="12026" url="https://sk.wikipedia.org/wiki?curid=12026" title="1257">
1257



</doc>
<doc id="12027" url="https://sk.wikipedia.org/wiki?curid=12027" title="1258">
1258



</doc>
<doc id="12028" url="https://sk.wikipedia.org/wiki?curid=12028" title="1259">
1259



</doc>
<doc id="12029" url="https://sk.wikipedia.org/wiki?curid=12029" title="1260">
1260



</doc>
<doc id="12030" url="https://sk.wikipedia.org/wiki?curid=12030" title="1261">
1261



</doc>
<doc id="12031" url="https://sk.wikipedia.org/wiki?curid=12031" title="1262">
1262



</doc>
<doc id="12032" url="https://sk.wikipedia.org/wiki?curid=12032" title="1263">
1263



</doc>
<doc id="12033" url="https://sk.wikipedia.org/wiki?curid=12033" title="1264">
1264



</doc>
<doc id="12034" url="https://sk.wikipedia.org/wiki?curid=12034" title="1265">
1265



</doc>
<doc id="12035" url="https://sk.wikipedia.org/wiki?curid=12035" title="1266">
1266



</doc>
<doc id="12036" url="https://sk.wikipedia.org/wiki?curid=12036" title="1267">
1267



</doc>
<doc id="12037" url="https://sk.wikipedia.org/wiki?curid=12037" title="1268">
1268



</doc>
<doc id="12038" url="https://sk.wikipedia.org/wiki?curid=12038" title="1269">
1269



</doc>
<doc id="12039" url="https://sk.wikipedia.org/wiki?curid=12039" title="1270">
1270



</doc>
<doc id="12040" url="https://sk.wikipedia.org/wiki?curid=12040" title="1271">
1271



</doc>
<doc id="12041" url="https://sk.wikipedia.org/wiki?curid=12041" title="1272">
1272



</doc>
<doc id="12042" url="https://sk.wikipedia.org/wiki?curid=12042" title="1273">
1273



</doc>
<doc id="12043" url="https://sk.wikipedia.org/wiki?curid=12043" title="1275">
1275



</doc>
<doc id="12044" url="https://sk.wikipedia.org/wiki?curid=12044" title="1276">
1276



</doc>
<doc id="12045" url="https://sk.wikipedia.org/wiki?curid=12045" title="1277">
1277



</doc>
<doc id="12046" url="https://sk.wikipedia.org/wiki?curid=12046" title="1278">
1278



</doc>
<doc id="12047" url="https://sk.wikipedia.org/wiki?curid=12047" title="1279">
1279



</doc>
<doc id="12048" url="https://sk.wikipedia.org/wiki?curid=12048" title="1280">
1280



</doc>
<doc id="12049" url="https://sk.wikipedia.org/wiki?curid=12049" title="1281">
1281



</doc>
<doc id="12050" url="https://sk.wikipedia.org/wiki?curid=12050" title="1282">
1282



</doc>
<doc id="12051" url="https://sk.wikipedia.org/wiki?curid=12051" title="1283">
1283



</doc>
<doc id="12052" url="https://sk.wikipedia.org/wiki?curid=12052" title="1284">
1284



</doc>
<doc id="12053" url="https://sk.wikipedia.org/wiki?curid=12053" title="1285">
1285



</doc>
<doc id="12054" url="https://sk.wikipedia.org/wiki?curid=12054" title="1286">
1286



</doc>
<doc id="12055" url="https://sk.wikipedia.org/wiki?curid=12055" title="1287">
1287



</doc>
<doc id="12056" url="https://sk.wikipedia.org/wiki?curid=12056" title="1288">
1288



</doc>
<doc id="12057" url="https://sk.wikipedia.org/wiki?curid=12057" title="1289">
1289



</doc>
<doc id="12058" url="https://sk.wikipedia.org/wiki?curid=12058" title="1290">
1290



</doc>
<doc id="12059" url="https://sk.wikipedia.org/wiki?curid=12059" title="1291">
1291



</doc>
<doc id="12060" url="https://sk.wikipedia.org/wiki?curid=12060" title="1292">
1292



</doc>
<doc id="12061" url="https://sk.wikipedia.org/wiki?curid=12061" title="1293">
1293



</doc>
<doc id="12062" url="https://sk.wikipedia.org/wiki?curid=12062" title="1294">
1294



</doc>
<doc id="12063" url="https://sk.wikipedia.org/wiki?curid=12063" title="1295">
1295



</doc>
<doc id="12064" url="https://sk.wikipedia.org/wiki?curid=12064" title="1296">
1296



</doc>
<doc id="12065" url="https://sk.wikipedia.org/wiki?curid=12065" title="1297">
1297

Udalosti.
Bitka pri Stirling bridge – Bitka medzi škótskymi a anglickými vojskami. Prvá veľká bitka, ktoré sa odohrali počas škótskeho boja o nezávislosť.

</doc>
<doc id="12066" url="https://sk.wikipedia.org/wiki?curid=12066" title="1298">
1298



</doc>
<doc id="12067" url="https://sk.wikipedia.org/wiki?curid=12067" title="1299">
1299



</doc>
<doc id="12068" url="https://sk.wikipedia.org/wiki?curid=12068" title="1300">
1300



</doc>
<doc id="12070" url="https://sk.wikipedia.org/wiki?curid=12070" title="1101">
1101



</doc>
<doc id="12071" url="https://sk.wikipedia.org/wiki?curid=12071" title="1102">
1102



</doc>
<doc id="12072" url="https://sk.wikipedia.org/wiki?curid=12072" title="1103">
1103



</doc>
<doc id="12073" url="https://sk.wikipedia.org/wiki?curid=12073" title="1104">
1104



</doc>
<doc id="12074" url="https://sk.wikipedia.org/wiki?curid=12074" title="1105">
1105



</doc>
<doc id="12075" url="https://sk.wikipedia.org/wiki?curid=12075" title="1106">
1106



</doc>
<doc id="12076" url="https://sk.wikipedia.org/wiki?curid=12076" title="1107">
1107



</doc>
<doc id="12077" url="https://sk.wikipedia.org/wiki?curid=12077" title="1108">
1108



</doc>
<doc id="12078" url="https://sk.wikipedia.org/wiki?curid=12078" title="1109">
1109



</doc>
<doc id="12079" url="https://sk.wikipedia.org/wiki?curid=12079" title="1110">
1110



</doc>
<doc id="12080" url="https://sk.wikipedia.org/wiki?curid=12080" title="1111">
1111

Udalosti.
Spísaná prvá zo Zoborských listín.

</doc>
<doc id="12081" url="https://sk.wikipedia.org/wiki?curid=12081" title="1112">
1112



</doc>
<doc id="12082" url="https://sk.wikipedia.org/wiki?curid=12082" title="1113">
1113



</doc>
<doc id="12083" url="https://sk.wikipedia.org/wiki?curid=12083" title="1114">
1114



</doc>
<doc id="12084" url="https://sk.wikipedia.org/wiki?curid=12084" title="1115">
1115



</doc>
<doc id="12085" url="https://sk.wikipedia.org/wiki?curid=12085" title="1116">
1116



</doc>
<doc id="12086" url="https://sk.wikipedia.org/wiki?curid=12086" title="1117">
1117



</doc>
<doc id="12087" url="https://sk.wikipedia.org/wiki?curid=12087" title="1118">
1118



</doc>
<doc id="12088" url="https://sk.wikipedia.org/wiki?curid=12088" title="1119">
1119



</doc>
<doc id="12089" url="https://sk.wikipedia.org/wiki?curid=12089" title="1120">
1120



</doc>
<doc id="12090" url="https://sk.wikipedia.org/wiki?curid=12090" title="1121">
1121



</doc>
<doc id="12091" url="https://sk.wikipedia.org/wiki?curid=12091" title="1122">
1122



</doc>
<doc id="12092" url="https://sk.wikipedia.org/wiki?curid=12092" title="1123">
1123



</doc>
<doc id="12093" url="https://sk.wikipedia.org/wiki?curid=12093" title="1124">
1124



</doc>
<doc id="12094" url="https://sk.wikipedia.org/wiki?curid=12094" title="1125">
1125



</doc>
<doc id="12095" url="https://sk.wikipedia.org/wiki?curid=12095" title="1126">
1126



</doc>
<doc id="12096" url="https://sk.wikipedia.org/wiki?curid=12096" title="1127">
1127



</doc>
<doc id="12097" url="https://sk.wikipedia.org/wiki?curid=12097" title="1128">
1128



</doc>
<doc id="12098" url="https://sk.wikipedia.org/wiki?curid=12098" title="1129">
1129



</doc>
<doc id="12099" url="https://sk.wikipedia.org/wiki?curid=12099" title="1130">
1130



</doc>
<doc id="12100" url="https://sk.wikipedia.org/wiki?curid=12100" title="1131">
1131



</doc>
<doc id="12101" url="https://sk.wikipedia.org/wiki?curid=12101" title="1132">
1132



</doc>
<doc id="12102" url="https://sk.wikipedia.org/wiki?curid=12102" title="1133">
1133



</doc>
<doc id="12103" url="https://sk.wikipedia.org/wiki?curid=12103" title="1134">
1134



</doc>
<doc id="12104" url="https://sk.wikipedia.org/wiki?curid=12104" title="1135">
1135



</doc>
<doc id="12105" url="https://sk.wikipedia.org/wiki?curid=12105" title="1136">
1136



</doc>
<doc id="12106" url="https://sk.wikipedia.org/wiki?curid=12106" title="1137">
1137



</doc>
<doc id="12107" url="https://sk.wikipedia.org/wiki?curid=12107" title="1138">
1138



</doc>
<doc id="12108" url="https://sk.wikipedia.org/wiki?curid=12108" title="1139">
1139



</doc>
<doc id="12109" url="https://sk.wikipedia.org/wiki?curid=12109" title="1140">
1140



</doc>
<doc id="12110" url="https://sk.wikipedia.org/wiki?curid=12110" title="1141">
1141



</doc>
<doc id="12111" url="https://sk.wikipedia.org/wiki?curid=12111" title="1143">
1143



</doc>
<doc id="12112" url="https://sk.wikipedia.org/wiki?curid=12112" title="1144">
1144



</doc>
<doc id="12113" url="https://sk.wikipedia.org/wiki?curid=12113" title="1145">
1145



</doc>
<doc id="12114" url="https://sk.wikipedia.org/wiki?curid=12114" title="1146">
1146



</doc>
<doc id="12115" url="https://sk.wikipedia.org/wiki?curid=12115" title="1147">
1147



</doc>
<doc id="12116" url="https://sk.wikipedia.org/wiki?curid=12116" title="1148">
1148

Narodenia.
Belo III. uhorský a chorvátsky kráľ

</doc>
<doc id="12117" url="https://sk.wikipedia.org/wiki?curid=12117" title="1149">
1149



</doc>
<doc id="12118" url="https://sk.wikipedia.org/wiki?curid=12118" title="1150">
1150



</doc>
<doc id="12119" url="https://sk.wikipedia.org/wiki?curid=12119" title="1151">
1151



</doc>
<doc id="12120" url="https://sk.wikipedia.org/wiki?curid=12120" title="Kleopatra">
Kleopatra

Kleopatra (z "Kleopatra", doslova "sláva jej otca", ) môže byť:
Kleopatra môže byť aj:

</doc>
<doc id="12121" url="https://sk.wikipedia.org/wiki?curid=12121" title="1152">
1152



</doc>
<doc id="12122" url="https://sk.wikipedia.org/wiki?curid=12122" title="1153">
1153



</doc>
<doc id="12123" url="https://sk.wikipedia.org/wiki?curid=12123" title="1154">
1154



</doc>
<doc id="12124" url="https://sk.wikipedia.org/wiki?curid=12124" title="1155">
1155



</doc>
<doc id="12125" url="https://sk.wikipedia.org/wiki?curid=12125" title="1156">
1156



</doc>
<doc id="12126" url="https://sk.wikipedia.org/wiki?curid=12126" title="1157">
1157



</doc>
<doc id="12127" url="https://sk.wikipedia.org/wiki?curid=12127" title="1158">
1158



</doc>
<doc id="12128" url="https://sk.wikipedia.org/wiki?curid=12128" title="1159">
1159



</doc>
<doc id="12129" url="https://sk.wikipedia.org/wiki?curid=12129" title="1160">
1160



</doc>
<doc id="12130" url="https://sk.wikipedia.org/wiki?curid=12130" title="1161">
1161



</doc>
<doc id="12131" url="https://sk.wikipedia.org/wiki?curid=12131" title="1162">
1162



</doc>
<doc id="12133" url="https://sk.wikipedia.org/wiki?curid=12133" title="1164">
1164



</doc>
<doc id="12134" url="https://sk.wikipedia.org/wiki?curid=12134" title="1165">
1165



</doc>
<doc id="12135" url="https://sk.wikipedia.org/wiki?curid=12135" title="1166">
1166



</doc>
<doc id="12136" url="https://sk.wikipedia.org/wiki?curid=12136" title="1167">
1167



</doc>
<doc id="12137" url="https://sk.wikipedia.org/wiki?curid=12137" title="1168">
1168

Úmrtia.
20. september – Paschal III., protipápež

</doc>
<doc id="12138" url="https://sk.wikipedia.org/wiki?curid=12138" title="1169">
1169



</doc>
<doc id="12139" url="https://sk.wikipedia.org/wiki?curid=12139" title="1170">
1170



</doc>
<doc id="12140" url="https://sk.wikipedia.org/wiki?curid=12140" title="1171">
1171



</doc>
<doc id="12141" url="https://sk.wikipedia.org/wiki?curid=12141" title="1163">
1163



</doc>
<doc id="12142" url="https://sk.wikipedia.org/wiki?curid=12142" title="1172">
1172



</doc>
<doc id="12143" url="https://sk.wikipedia.org/wiki?curid=12143" title="1174">
1174



</doc>
<doc id="12144" url="https://sk.wikipedia.org/wiki?curid=12144" title="1175">
1175



</doc>
<doc id="12145" url="https://sk.wikipedia.org/wiki?curid=12145" title="1176">
1176



</doc>
<doc id="12146" url="https://sk.wikipedia.org/wiki?curid=12146" title="Kleopatra VII.">
Kleopatra VII.

Kleopatra VII. Filopator (; * 70/69 pred Kr., Alexandria – † 10. alebo 12. august 30 pred Kr., tamtiež (?)) z dynastie Ptolemaiovcov bola v rokoch 51 až 30 pred Kr. posledným ptolemaiovským vládcom (faraónom) Egypta a posledným nezávislým staroegyptským vládcom. Je predmetom početných kníh, filmových spracovaní a podobne.
Charakteristika.
Jej materinským jazykom, tak ako všetkých Ptolemaiovcov, bola gréčtina koiné. Vo svojom detstve dostala dôkladné vzdelanie. Okrem gréčtiny vraj hovorila po egyptsky, hebrejsky, arabsky, sýrsky, etiópsky, partsky a médsky. Hovorí sa, že bola paradoxne jediným Ptolemaiovcom, ktorý vedel aj po egyptsky. Poznala 3 druhy písma, a to hieroglyfické, démotické a grécke.
Na svoju stranu získala dvoranov a kňazov. Vždy chodila krásne oblečená a bohato zdobená: na hlave mala zlatý diadém znázorňujúci zlaté perá, slnko a pár rohov. Nosila nádherné šperky. Úzkostlivo dbala na čistotu, používala parfumy z cédra, škoricovníka, myrhy a mala dokonalý mejkap z prírodných farieb. Kozmetické prípravky mala uložené v ozdobných keramických nádobkách. Používala kovové dokonale vyleštené zrkadlo, lebo sklenené ešte nepoznali. Ruky mala často zdobené jemnými vzormi namaľovanými henou. Vždy zvážila čo si oblečie, aby si naklonila egyptský ľud. Nosila dlhé nariasené ľanové šaty ozdobené výšivkami a korálkami. Obuté mala ľahké kožené sandále s kovovými ozdobami.
Zaujímavosťou je, že faraón musel pri každom obrade mať bradu (či už muž, alebo žena) a preto si Kleopatra musela dávať na tvár umelú bradu. Kleopatra si so sebou na každú cestu brala 500 kôz, v ich mlieku sa denne kúpala. Bola tiež autorkou jednej z prvých kníh o kozmetike. Jej recepty na krásu napísané na papyruse sa zachovali až dodnes.
Život.
Detstvo.
Narodila sa ako dcéra faraóna Ptolemaia XII. Auletos v Alexandrii v Egypte. Nemala to v živote ľahké. V 14 rokoch na vlastné oči videla, ako jej otec ušiel po vzbure z Egypta. Najprv na trón nastúpila jej staršia sestra Berenika (vládla 58 – 55 pred Kr.), ktorá dala zavraždiť svoju mladšiu sestru a aj sama umrela veľmi násilnou smrťou.
Kráľovná spolu s Ptolemaiom XIII. (51 – 47 pred Kr.).
V roku 51 pred Kr. ako 18-ročná nastúpila na trón a podľa vzoru egyptských faraónov sa stala manželkou svojho 10-ročného brata Ptolemaia XIII. Kleopatra o všetkom stále sama rozhodovala bez brata aj bez radcov. Na minciach bol len jej portrét. Keď jej brat dovŕšil 16 rokov, chcel začať vládnuť. So svojím radcom Pothiniom začal pripravovať Kleopatrinu smrť. Aby sa zachránila, utiekla do Sýrie.
Alexandrijská vojna (48 – 47 pred Kr.).
V tom istom čase (v rokoch 49–45 pred Kr.) v Rímskej ríši prebiehala občianska vojna medzi Iuliom Caesarom a Pompeiom. Keď ho Caesar 9. augusta 48 pred Kr. porazil pri Pharsalose (dnes Farsala), utiekol Pompeius do Egypta, lebo tam kedysi pomohol na trón Ptolemaiovi XII., otcovi súčasných dvoch vládcov Egypta (Ptolemaios XIII. Filopator a Kleopatra). Netušil však, že v Egypte práve bojovali proti sebe strany podporujúce týchto dvoch vládcov.
Situácia v zemi bola katastrofálna. Níl mal nedostatok vody, hlad hrozil už niekoľko rokov. Mladá žena musela čeliť intrigám kastrátov i ministrom svojho brata, ktorí využívali rímsku občiansku vojnu, hrali vlastnú hru a vyhnali Kleopatru z Alexandrie. Dopustili sa chyby, keď dali zavraždiť Pompeia a jeho hlavu, na znak úcty, poslali Caesarovi. Caesar sa tri dni po svojom nepriateľovi vylodil a vrahov potrestal.
Pompeiovci utiekli do provincie Africa. Caesara, na ktorého strane medzitým stál celý Rím, ktorý ho preto zvolil za diktátora na jeden rok a zavalili ho rôznymi poctami, sa potom v Egypte zapojil do bojov o trón na strane Kleopatry (tzv. Alexandrijská vojna 48 – 47 pred Kr.). Caesar sa na kráľa nahneval a okamžite ho zosadil za to, že zabil Pompeia, Rímskeho občana. Ptolemaios sa vzbúril, pričom Caesar bojoval na Kleopatrinej strane a Kleopatra sa vraj z obavy pred vojskom svojho brata tajne dala prepašovať zakrútená v koberci do Caesarovej komnaty, aby si ho priklonila na svoju stranu. To sa jej podarilo, pretože Caesar bol týmto trikom nesmierne nadšený. Oproti povestiam, ktoré o nej kolujú, Kleopatra nebola nesmierna kráska, ale zato mala svoje osobité kúzlo, ktorému podľahol i samotný Caesar. Po príchode posíl z Malej Ázie a Sýrie Caesar Ptolemaia XIII. porazil a Ptolemaios XIII. sa na úteku z Alexandrie utopil pri prechode cez Níl. Caesar tiež odhalil sprisahanie jeho radcu Potina a dal ho popraviť.
Kráľovná spolu s Ptolemaiom XIV., pobyt v Ríme (47 – 44 pred Kr.).
Egypt potom (rok 47 pred Kr.) ostal nezávislý pod vládou Kleopatry a jej druhého brata Ptolemaia XIV. (ktorý sa formálne stal Kleopatriným manželom). Ceasar ich oboch vzal pod ochranu. Keď potom Caesar odišiel späť do Ríma ponechal Kleopatre na ochranu 15 000 vojakov. Ceasar Kleopatru obdivoval nielen pre jej schopnosti a ctižiadostivosť, ale aj preto, že bola poslednou samostatnou vládkyňou Stredomoria a poslednou dedičkou Alexandra Veľkého, jeho veľkého vzoru.
Onedlho Kleopatra pricestovala do Ríma za Caesarom aj s ich synom Caesarionom (). Chcela si nakloniť rímsky ľud vzácnymi darmi, ale oni nechceli, aby jej syn raz vládol Rímu. Tým, že Kleopatra sídlila v Ríme, žila s Caesarom de facto v manželskom zväzku (hoci mali obaja oficiálne iných partnerov) a mali spolu syna Caesariona (Kesariona), ktorý bol roku 44 vymenovaný za spoluvládcu Egypta (vládol 44–30 pred Kr.) pod menom Ptolemaios XV. si Caesar zabezpečil faktickú podriadenosť Egypta.
Po porazení Pompeiovcov roku 45 pred Kr. sa Caesar stal neobmedzeným vládcom. Prívrženci republiky sa báli jeho narastajúcej moci a vplyvu, preto ho v roku 44 pred Kr. zavraždili 23 bodnutiami do tela.
Kráľovná spolu s Kesarionom, posledná občianska vojna rímskej republiky (44 – 30 pred Kr.).
Kleopatra a Antonius.
Po Caesarovom zavraždení Kleopatra utiekla so synom z Ríma naspäť do Egypta. V tom čase zomrel záhadne jej ďalší manžel. V Egypte ju všetci považovali za zradkyňu kvôli jej priateľstvu s Caesarom.
Počas poslednej občianskej rímskej republiky (44 – 30 pred Kr.), uzavreli rímski vodcovia Octavianus Augustus, Marcus Antonius a Lepidus roku 43 pred Kr. tzv. druhý triumvirát. Roku 41 pred Kr. Antonius, ktorý sa práve nachádzal na východe, do mesta Tarsos (dnes Tarsus) zavolal egyptskú kráľovnú Kleopatru a zaľúbil sa do nej (Antonius Kleopatru zavolal z Egypta, aby sa zodpovedala za to, že predtým podporovala Cassia). Roku 40 pred Kr. potom triumvirovia uzavreli aj tzv. Brundiský pakt, ktorým si rozdelili Rímsku ríšu. Podľa neho Itáliu budú vlastniť spoločne (de facto pod Octavianovou správou), Octavianus dostane západ, Antonius východ, Lepidus provinciu Africa a Antonius si (po Fluviinej smrti) oficiálne vzal Octavianovu sestru, ale naďalej udržoval styky s Kleopatrou, s ktorou mali čoskoro tri deti.
Antonius sídlil v Alexandrii s Kleopatrou a po vybavení záležitostí v Ríme sa tu od zimy 37/36 pred Kr. definitívne zdržiaval a riešil záležitosti provincií a vazalských štátov. Svadba s Kleopatrou v roku 36 pred Kr. zostáva sporná. Antonius a Kleopatra spolu plánovali vybudovať ríšu v severnej Afrike a na Blízkom východe. Preto Antonius Egypt najprv zväčšil o územie Cypru, Kilikie (dnes juhovýchodné Turecko) a Koilesýrie. Kleopatrinho syna Caesariona Antonius určil za nástupcu Kleopatry na tróne. Antonius a Kleopatra sa zabávali na bohatých hostinách a mali spolu deti. Jej vplyv na Antónia bol taký veľký, že Antonius začal rozdeľovať východné provincie Ríma medzi jeho a Kleopatrine deti, ktoré získali aj kráľovské tituly: z Arménie (získaná roku 34 pred Kr. ako rímska provincia), Kyreny a Sýrie Antonius vytvoril akési sekundogenitúry a vládu nad nimi s kráľovským titulom zveril deťom Kleopatriným (deťom Antonia aj Ceasara). V Júdei však nechal vládnuť edomskú dynastiu, ktorá bola síce oddaná Antoniovi, ale nepriateľská voči Kleopatre. Z Médie vytvoril vazalský štát. Celkovo mal v pláne ovládnuť východné územia prostredníctvom dynastickej únie s Egyptom (Kleopatrou). Sám zatiaľ neprijal kráľovský titul, hoci na svojich minciach bol zobrazený spolu s Kleopatrou.
V roku 33 pred Kr. podnikol Octavianus v senáte v Ríme propagandistické výpady proti Antoniovi, kritizujúc jeho spojenie s Kleopatrou (ktorej vlastne odovzdal niektoré rímske územia) ako aj celú politiku na východe, v podstate Antonia označil za zradcu. V roku 32 pred Kr. sa napokon zmocnil Antoniovho testamentu uloženého u Vestáliek, zverejnil ho a využil túto príležitosť na to, aby Antoniovu politiku vyložil ako vlastizradu. Itália a západné provincie mu nato prisahali osobnú vernosť, Kleopatre a Egyptu bola vypovedaná vojna a Antonius (ktorému ako rímskemu občanovi nemohli vyhlásiť vojnu) bol zbavený všetkých hodností a označený za nepriateľa vlasti. Antonius sa nato rozviedol s Octavianovou sestrou (ktorú už roku 37 pred Kr. poslal späť do Ríma).
Vojna s Octavianom a smrť (32 – 30 pred Kr.).
V zime 32 – 31 pred Kr. sa Octavianus s celým senátom presunul na východ. 2. septembra 31 pred Kr. sa uskutočnilo prvé vážne stretnutie medzi oboma stranami – námorná bitka pri Aktiu (západné grécke pobrežie) – vďaka Agrippovej stratégii skončilo ráznym víťazstvom Octaviana. Kleopatra odplávala na svojej lodi a Antonius ju nasledoval. Potom kapitulovalo nielen Antoniovo vojsko v Grécku, ale aj zbory v Kyréne, o ktoré chcel oprieť svoj nový odpor. Octavián však nemohol zaútočiť na Egypt okamžite, lebo nemal dosť peňazí. V Alexandrii sa Kleopatra pokúsila o útek na východ, ale bol zmarený a ostala s Antoniom v Alexandrii. Antoniovu následnú depresiu sa snažila riešiť usporadúvaním hlučných hier.
V lete roku 30 pred Kr. však predsa len dorazil do Egypta Octavianus, porazil Antonia a 3. augusta dobyl Alexandriu aj s kráľovským pokladom. Antonius na základe falošnej správy o Kleopatrinej smrti spáchal samovraždu. Kleopatra urýchlene dala postaviť svoje mauzóleum, kam premiestnila svoje bohatstvo. Kleopatre určili, aby bola ozdobou Octavianovho rímskeho triumfu. Podarilo sa jej však 12. augusta takisto spáchať samovraždu a uniknúť tak tejto potupe. Najčastejšie sa spomína príbeh, že kráľovná sa nechala uhryznúť kobrou, čo jej podľa egyptskej tradície malo zaručiť nesmrteľnosť a povýšenie medzi bohmi. Alternatívnou príčinou samovraždy mohlo byť, že bola nešťastná z Antoniovej smrti a aj z toho, že Octavian nedovolil vládnuť ani jej deťom. Spolu s ňou zomreli aj jej dve oddané slúžky. Podľa niektorých údajov mohla byť Kleopatrina smrť aj iná. Pravdepodobne ju mohol zabiť sám Octavianus a ľudu potom predostrieť príbeh o samovražde. Iné údaje hovoria že sa nechala uhryznúť okuliarnikom indickým, ale tento údaj je chybný, lebo v Egypte tento druh hada nežije. Jedine tak okuliarnik egyptský ktorého nosila na svojej korune. Ale aj teória o uštipnutí hadom je nepravdepodobná, lebo takýto spôsob smrti je veľmi bolestivý a trvá asi 6 hodín.
Octavianus sa stal jediným vládcom Rímskej ríše, prijal titul Augustus a stal sa prvým cisárom. V Egypte sa skončila éra Ptolemaiovcov a Egypt sa stal rímskou provinciou.
Literatúra.
Kolek. autorov, Vydavateľstvo Svojtka a Vašut, Praha, 1997. ISBN 80-7180-133-X

</doc>
<doc id="12147" url="https://sk.wikipedia.org/wiki?curid=12147" title="1177">
1177



</doc>
<doc id="12148" url="https://sk.wikipedia.org/wiki?curid=12148" title="1178">
1178



</doc>
<doc id="12149" url="https://sk.wikipedia.org/wiki?curid=12149" title="1179">
1179



</doc>
<doc id="12150" url="https://sk.wikipedia.org/wiki?curid=12150" title="1180">
1180



</doc>
<doc id="12151" url="https://sk.wikipedia.org/wiki?curid=12151" title="1181">
1181



</doc>
<doc id="12152" url="https://sk.wikipedia.org/wiki?curid=12152" title="1182">
1182



</doc>
<doc id="12153" url="https://sk.wikipedia.org/wiki?curid=12153" title="1183">
1183



</doc>
<doc id="12154" url="https://sk.wikipedia.org/wiki?curid=12154" title="1184">
1184



</doc>
<doc id="12155" url="https://sk.wikipedia.org/wiki?curid=12155" title="1185">
1185



</doc>
<doc id="12156" url="https://sk.wikipedia.org/wiki?curid=12156" title="1186">
1186



</doc>
<doc id="12157" url="https://sk.wikipedia.org/wiki?curid=12157" title="1187">
1187



</doc>
<doc id="12158" url="https://sk.wikipedia.org/wiki?curid=12158" title="1188">
1188



</doc>
<doc id="12159" url="https://sk.wikipedia.org/wiki?curid=12159" title="1189">
1189



</doc>
<doc id="12160" url="https://sk.wikipedia.org/wiki?curid=12160" title="1190">
1190



</doc>
<doc id="12161" url="https://sk.wikipedia.org/wiki?curid=12161" title="1191">
1191



</doc>
<doc id="12162" url="https://sk.wikipedia.org/wiki?curid=12162" title="1192">
1192



</doc>
<doc id="12163" url="https://sk.wikipedia.org/wiki?curid=12163" title="1193">
1193



</doc>
<doc id="12164" url="https://sk.wikipedia.org/wiki?curid=12164" title="1194">
1194

Narodenia.
• Fridrich II. - cisár Svätej rímskej ríše, sicílsky kráľ a nemecký kráľ

</doc>
<doc id="12165" url="https://sk.wikipedia.org/wiki?curid=12165" title="1195">
1195



</doc>
<doc id="12166" url="https://sk.wikipedia.org/wiki?curid=12166" title="1196">
1196



</doc>
<doc id="12167" url="https://sk.wikipedia.org/wiki?curid=12167" title="1197">
1197



</doc>
<doc id="12168" url="https://sk.wikipedia.org/wiki?curid=12168" title="1198">
1198



</doc>
<doc id="12169" url="https://sk.wikipedia.org/wiki?curid=12169" title="1199">
1199



</doc>
<doc id="12171" url="https://sk.wikipedia.org/wiki?curid=12171" title="1173">
1173



</doc>
<doc id="12172" url="https://sk.wikipedia.org/wiki?curid=12172" title="1200">
1200



</doc>
<doc id="12187" url="https://sk.wikipedia.org/wiki?curid=12187" title="Melilla">
Melilla

Melilla, (po arabsky: مليلة, a po tamazightsky (berberský jazyk): Tamlit) je španielska enkláva a prístav v severnej Afrike, v Maroku. Územie je súčasťou španielskej provincie Malaga. Pred vstupom Španielska do EÚ bola Melilla slobodný prístav.
Geografia.
Melilla susedí len s Marokom (dĺžka hranice 9,6 km) a Stredozemným morom. Mesto pozostáva zo starého mesta s hradbami, ktoré je na polostrove, a modernej časti na juhu a západe.
Súčasnosť.
Melilla, rovnako ako Ceuta, sú jedinými európskymi územiami priamo na africkom kontinente. Melilla je pred utečencami chránená trojmetrovým dvojitým plotom v dĺžke sedem kilometrov so strážnymi vežami. Napriek tomu sa množstvo Afričanov každoročne pokúša do nej dostať a odtiaľ priamo do Európy.
História.
Mesto bolo založené Feničanmi ("Rusadir"), neskôr patrilo fenickým Púnom (Kartágo), Rímskej ríši (provincia "Mauretania Tingitana"), Vizigótom, Byzantskej ríši, Vandalom, Arabom a Berberom a od roku 1497 Španielsku. Vzbura španielskych dôstojníkov v tunajšej pevnosti v roku 1936 bola začiatkom španielskej občianskej vojny.
Keď Maroko získalo nezávislosť od Francúzska a Španielska (2. marec 1956, španielske enklávy: mesto Tanger 29. október 1956, enkláva Ifni v roku 1969) požadovalo aj pripojenie enkláv Melilla a Ceuta a niekoľkých malých ostrovov (Perejil, Penon de Velez de la Gomera, Penon de Alhucaimas, Ostrovy Chafarina), čo však Španielsko odmietlo, napriek tomu, že samo požaduje britskú enklávu Gibraltár od Spojeného kráľovstva.
Národnosti a náboženstvá.
80% obyvateľov sú Španieli, zvyšok väčšinou Maročania. Španieli sú prevažne rímskokatolíckeho vierovyznania, Maročania sú moslimovia.
Ekonomika.
Hlavným zdrojom obživy je rybárstvo, lodiarstvo, pílenie dreva, ale aj turistika a európska a španielska podpora.

</doc>
<doc id="12189" url="https://sk.wikipedia.org/wiki?curid=12189" title="29. november">
29. november



</doc>
<doc id="12190" url="https://sk.wikipedia.org/wiki?curid=12190" title="Zoznam Messierových objektov">
Zoznam Messierových objektov



</doc>
<doc id="12191" url="https://sk.wikipedia.org/wiki?curid=12191" title="Mangrovník (typ stromu)">
Mangrovník (typ stromu)

Mangrovník je voľné označenie 54 druhov rôznych stromov zo 16 čeľadí, ktoré sú súčasťou ekosystémov nazývaných mangrovy. Najznámejšie rody, do ktorých tieto stromy patria, sú mangrovník (Laguncularia), koreňovec (Rhizophora), Avicennia, Sonneratia a Bruguiera.
Pomenovanie.
Mangrovník je po španielsky "mangle" a po anglicky i francúzsky "mangrove". V jazyku guaraní, ktorým hovorí pôvodné obyvateľstvo juhoamerických krajín, toto slovo znamená pokrútený strom. Niektoré druhy mangrovníkov sa vyznačujú výnimočne spletitým a pokrúteným koreňovým systémom. 
Vlastnosti.
Mangrovníky patria medzi najväčšie stromy sveta. 
Nad spleťou koreňov asi meter nad vodou začína samotný kmeň, ktorý sa týči do výšky až štyridsiatich metrov. Stromy patria k najstarším rastlinám našej planéty a k životu potrebujú sladkú i slanú vodu, a preto rastú práve na miestach, kde rieky ústia do mora. Biológov a ekológov odjakživa fascinuje nevídaná schopnosť mangrovníkov prispôsobovať sa slanému prostrediu s nedostatkom kyslíka.
Sú to obojživelné stromy: rastú priamo z vody - z periodických vôd či z močaristého bahna a spleť úzkych koreňov vystupuje až nad hladinu. Ich korene sú veľmi odolné voči vlhkosti. Majú i veľa dýchacích koreňov, ktorými si zabezpečujú kyslík, na ktorý je bahnitá pôda veľmi chudobná. U niektorých mangrovníkov sa udávajú obrovské obvody, pretože mangrovník počas svojho života sa i pohybuje: zo súše k moru. Postupne zapúšťa z ohnutých vetiev korene a vyháňa druhotné kmene. A tak jeden jediný strom môže mať obrovskú plochu, a sám vytvárať i celý les. Les stojaci v močiaroch slanej vody. Alebo jeden mangrovníkový les môže tvoriť i viac ako 100 močiarov a môže v ňom rásť niekoľko desiatok vodných rastlín prispôsobených k životu v tomto slanom ekosystéme.
Mangrovníkové lesy ponorené v slanej vode slúžia ako útočisko množstvu jedinečných živočíchov. 
Druhovo bohaté sú mangrovy v indomalajzijských, ale i v juhoamerických končinách. Pri odlive sú vynorené nad vodou, pri prílive bývajú až po koruny zaliate vodou.
Rozmnožovanie.
K trikom mangrovníka ako prežiť patrí aj ich rýchle a bezpečné rozmnožovanie. Prevísajúce semená klíčia už na strome. Len čo spadnú do vody, zapichnú sa do bahnitého dna, kde pokračujú vo vývoji.
Ohrozenie mangrovov.
Kedysi mangrovy pokrývali až tri štvrtiny morského pobrežia v tropických a subtropických oblastiach. Dnes ostala sotva polovica a ďalšia polovica z ostávajúcich je ohrozená. Táto prírodná bariéra je však jedným z najproduktívnejších ekologických spoločenstiev na svete podobne ako tropické pralesy. Podľa dát z roku 2010 existuje mangrovníkového porastu.
Ekologické súvislosti.
Dôvodov, prečo by sme tieto lesy mali chrániť, je množstvo, napr.: 

</doc>
<doc id="12193" url="https://sk.wikipedia.org/wiki?curid=12193" title="Zuzana Norisová">
Zuzana Norisová

Zuzana Norisová (* 24. január 1979, Malacky) je slovenská herečka a speváčka. Sestra herečky a speváčky Sone Norisovej. 
Životopis.
Vyštudovala hudobno-dramatický odbor na konzervatóriu v Bratislave. Po štúdiu začala hosťovať v Divadle Andreja Bagara v Nitre. 
V roku 2000 odišla do Prahy. Získala hlavnú postavu vo filme "Rebelové". K filmu naspievala aj niekoľko piesní. 
Vo voľnom čase najradšej tancuje a stará sa o svoj byt a mačky. 
S dlhoročným partnerom, hercom Ondrejom Kovaľom má 2 dcéry.

</doc>
<doc id="12194" url="https://sk.wikipedia.org/wiki?curid=12194" title="Kubrick">
Kubrick



</doc>
<doc id="12196" url="https://sk.wikipedia.org/wiki?curid=12196" title="Alžbeta Stanková">
Alžbeta Stanková

Alžbeta Stanková (* 31. marec 1979, Bratislava) je slovenská herečka.
V roku 1997 ukončila nemecké gymnázium. V roku 1998 nastúpila na konzervatórium, odbor hudobno dramatický. Od roku 1998 pôsobí v Radošinskom naivnom divadle. V rokoch 1999 – 2001 pôsobila v muzikáli Pomáda v réžii Jána Ďurovčíka. 

</doc>
<doc id="12197" url="https://sk.wikipedia.org/wiki?curid=12197" title="Tomáš Hanák">
Tomáš Hanák

Tomáš Hanák (* 27. marec 1957, Kremnica) je český herec.
V detstve veľa cestoval, s rodičmi strávil dva roky na Kube. Od roku 1977 pôsobí v divadle Sklep ako herec i autor. Hral vo viacerých českých filmoch, reklamách a programoch hlavne v Českej televízii. V roku 2005 hral aj v hollywoodskom filme Kliatba bratov Grimmovcov.
Je ženatý, má tri deti.

</doc>
<doc id="12199" url="https://sk.wikipedia.org/wiki?curid=12199" title="Pláž (film)">
Pláž (film)

Pláž je film z roku 2000, ktorý režíroval Danny Boyle.
Časti filmu boli nakrútené na thajskom ostrove Ko Phi Phi Lee.
Dej filmu.
Američan Richard pricestuje na dovolenku do Thajska. Túži po dobrodružstve. V hoteli kde býva, nájde párik Francúzov, ktorým navrhne cestu na povesťami opradený ostrov, vraj raj na Zemi.

</doc>
<doc id="12200" url="https://sk.wikipedia.org/wiki?curid=12200" title="UK">
UK

UK môže byť:
Uk môže byť:

</doc>
<doc id="12203" url="https://sk.wikipedia.org/wiki?curid=12203" title="Sombrérová galaxia">
Sombrérová galaxia

Sombrérová galaxia (tiež známa ako Špirálová galaxia M104, Messierov objekt 104, Messier 104, M 104, H1.43 alebo NGC 4594) je špirálová galaxia v súhvezdí Panna. Objavená bola koncom 18. storočia. 11. mája 1781 ju Charles Messier pripísal do svojej súkromnej kópie Messierovho katalógu po jej prvom publikovaní a opísaní ako „veľmi matná hmlovina“. Tento objekt označil za objav Pierre Méchain vo svojom liste z 6. mája 1783. Nezávisle ju tiež objavil britsko-nemecký astronóm William Herschel 9. mája 1784.
Všeobecné informácie.
Galaxia M104 leží v súhvezdí Panna. Je vzdialená približne 28 miliónov svetelných rokov, čo je bližšie ako kopa galaxií v Panne, za ktorého súčasť sa nepovažuje. Je to špirálovitá galaxia 8. magnitúdy typu Sa alebo Sb, dostatočne matná na to, aby bola voľným okom neviditeľná, no dobre viditeľná s použitím malého ďalekohľadu. Na oblohe má veľkosť približne jednej pätiny priemeru Mesiaca. Priemer M104 sa uvádza v rozsahu 50 000 až 140 000 svetelných rokov a dosahuje hmotnosť 800 miliárd hmotností Slnka. Má rozľahlé, svetlé jadro, nezvyčajne veľkú stredovú vypuklinu a nápaditú "prachovú uličku" čiže pás prachu v galaktickom disku. Pretože ju vidíme zboku, dodáva jej to, spolu s týmito znakmi, vzhľad mexického klobúka, preto dostala názov Sombrérová galaxia.
M104 má tiež veľmi dobre osídlený systém guľových hviezdokôp, prinajmenšom s niekoľkými stovkami viditeľnými pomocou veľkých ďalekohľadov. Ich celkový predpokladaný počet je najmenej 2 000, čo je oveľa viac ako tých, ktoré obiehajú našu Galaxiu. Posledné fotografie ukazujú, že galaxia má veľmi dlhé galaktické halo.
V roku 1912 Vesto Slipher objavil, že M104 má veľký červený posun. Z toho sa vypočítalo, že sa M104 od Zeme vzďaľuje rýchlosťou približne 1 000 kilometrov za sekundu - čo je rýchlosť príliš vysoká pre hociktorý objekt v našej Galaxii. Toto bola jedna z prvých silných stôp vedúcich k záveru, že M104 nie je hmlovina, ako sa vtedy myslelo, a že sa vesmír rozpína vo všetkých smeroch.

</doc>
<doc id="12204" url="https://sk.wikipedia.org/wiki?curid=12204" title="Prstencová hmlovina">
Prstencová hmlovina

Prstencová hmlovina (tiež známa ako Prstenec, M57, Messierov objekt 57 alebo NGC 6720) je jedna z najznámejších planetárnych hmlovín. Leží v súhvezdí Lýra. Na oblohe sa nachádza asi v polovičnej uhlovej vzdialenosti medzi hviezdami beta Lyrae (Sheliak) a gama Lyrae (Sulafat). 
Všeobecné informácie.
Patrí medzi najznámejšie a najlepšie rozoznateľné príklady planetárnej hmloviny. Je vzdialená okolo 2 300 svetelných rokov od Zeme (alebo 0,7 kpc) a objavil ju Antoine Darquier de Pellepoix v roku 1779. Jej priemer je 0,75 svetelného roka.
Je pomerne jasná (zhruba 9 magnitúd) a možno ju uvidieť aj v menšom ďalekohľade s priemerom objektívu 8 cm. Na rozoznanie tvaru prstenca však potrebujeme minimálne 15-centimetrový ďalekohľad. Z rozloženia prachových zhustnutí okolo žiariaceho prstenca usudzujeme, že hmlovina nemá tvar gule, ale valca, do ktorého zo Zeme hľadíme priamo zhora. Jej jednoduchý vzhľad je teda spôsobený len perspektívou. Tento valcovitý oblak plynu vyvrhla umierajúca hviezda, ktorej skolabované jadro doteraz žiari v centre hmloviny ako biely trpaslík jasnosti 14 - 15 magnitúd. Neuvidíme ho však menším ako 30-centimetrovým ďalekohľadom. 
Modrý horúci plyn v blízkosti centrálnej hviezdy ustupuje vo väčších vzdialenostiach chladnejšiemu zelenému ionizovanému kyslíku. Na samom okraji je najchladnejší červený vodík. 
Hmlovina sa rozpína rýchlosťou asi 19 km/s. Rozpínanie sa začalo asi pred 6 000 až 20 000 rokmi. 
Tvarom podobná je aj Južná prstencová hmlovina, známa aj pod názvom Osmičková hmlovina.

</doc>
<doc id="12207" url="https://sk.wikipedia.org/wiki?curid=12207" title="Databázový systém">
Databázový systém

Databázový systém (iné názvy: databanka, banka údajov, banka dát) je programový systém na efektívne ukladanie, modifikáciu a výber veľkého množstva perzistentných údajov (dát). Skladá sa z týchto dvoch častí:
Definícia a charakteristika.
Aby mohol byť nejaký programový systém označený za DBMS, musí
Obidve podmienky sú nutné (napr. bez druhej by definíciu spĺňal aj ktorýkoľvek súborový systém).
V súčasnosti používané databázové systémy majú aj mnoho ďalších charakteristických vlastností, ako
Dejiny.
Prvé komerčné databázové systémy boli vyvinuté začiatkom 60. rokov 20. storočia, kedy sa začali prejavovať nedostatky riešení založených na čistých súborových systémoch. V tých časoch prevládal tzv. navigačné databázové systémy, ktoré využívali sieťový dátový model alebo hierarchický dátový model. Začiatkom 70. rokov po publikovaní článku "A Relational Model of Data for Large Shared Data Banks" doktorom Edgarom Coddom vznikli prvé databázy s podporou relačného dátového modelu (tzv. relačné databázové systémy, skrátene RSRBD alebo RDBMS), ktoré rýchlo vytlačili z trhu nepohodlné a ťažkopádne navigačné systémy. V 80. rokoch 20. storočia sa začal robiť intenzívny výskum v oblasti objektovo-orientovaných databázových systémoch, avšak na tomto poli ešte nemáme dostatočné znalosti, aby sme ich vedeli implenentovať dostatočne efektívne. Začiatkom 90. rokov sa prvýkrát objavuje pojem tzv. znalostne orientovaného systému riadenia, čo je DBMS založený na logickom dátovom modeli, ktorý poskytuje ako jazyk pre manipuláciu (DML) a definíciu (DDL) dát niektorý z deklaratívnych programovacích jazykov, napr. datalog. Tieto systémy sú v súčasnosti predmetom intenzívneho výskumu a očakáva sa, že v strednodobej budúcnosti budú mať veľký význam.
V súčasnosti sú takmer všetky používané databázové systémy založené na relačnom dátovom modeli. Podľa výkonu a možností, ktoré poskytujú, ich môžeme zhruba rozdeliť na „high-end“ (Oracle Database, Microsoft SQL Server, IBM DB/2) a „low-end“ (MySQL, MiniSQL, ...) a systémy medzi nimi (PostgreSQL, ...). Okrem nich existujú aj tzv. desktopové relačné databázové systémy, ktoré na rozdiel od „plných“ systémov neposkytujú na vysokej úrovni alebo vôbec pokročilé funkcie, ako napr. transakčné spracovanie, autorizáciu, robustnosť a zotaviteľnosť, viac-používateľský prístup a distribuovanosť; na druhej strane sú oveľa lacnejšie (Microsoft Access, dBase, Microsoft FoxPro, Firebird, Interbase, ...).
Architektúra.
Hoci existujú rozmanité databázové systémy s podporou rôznych dátových modelov, ich architektúra aspoň v tej najvšeobecnejšej forme je rovnaká a skladá sa z troch podsystémov: procesoru jazykov DML a DDL, správcu databáz a správcu súborov.
Procesor jazykov DML a DDL.
Táto časť, označovaná aj ako procesor „dotazov“, je zodpovedná za spracovanie používateľského vstupu zadaného väčšinou prostredníctvom jazykov z tried DML a DDL, ktoré systém podporuje (napr. SQL). Okrem toho slúži aj ako rozhranie medzi aplikačnými programami využívajúce systém, ktoré môže byť implementované ako knižnica používateľských funkcií alebo ako preprocesor špeciálnych príkazov v hostiteľskom jazyku. Úlohou procesora je potom riadne spracovať a optimalizovať požiadavky kladené na databázu zvonka a ohlásiť prípadné chyby v nich. Svoj výstup (napr. optimalizovaný strom dotazu) posiela ďalej na spracovanie správcovi databáz.
Správca databáz.
Správca databáz má za úlohu riadenie systému (spravuje systémové tabuľky, načítava jednotlivé moduly a pod.) a poskytuje aj výkonné služby medzi procesorom dotazov a správcom súborov. Po obdržaní vstupu od procesora dotazov môže urobiť ďalšie optimalizácie, keďže má znalosti, ktoré procesor nemá (náročnosť výpočtu jednotlivých funkcií, vzťahy medzi reláciami a pod.) a pripraví tzv. logický plán. Logický plán pretransformuje a zoptimalizuje na základe ďalších znalostí (existencia indexov, distribúcia súborov a pod.) na tzv. fyzický plán, čo je postupnosť krokov na nižšej úrovni, ktorá často okrem iného obsahuje rôzne analógie operátorov relačnej algebry (napr. načítaj tabuľku zo súboru, utrieď podľa atribútu, vykonaj karteziánsky súčin a pod.). Fyzický plán sa transformuje do postupnosti nízko-úrovňových krokov pre správcu súborov (napr. načítaj prvých 100 blokov z tohto súboru, zapíš do tohto súboru obsah tejto pamäťovej bunky). Správca databáz má na starosti takisto správu transakcií, autentifikáciu a autorizáciu a mnohé iné.
Správca súborov.
Správca súborov riadi prístup k fyzickým súborom a vykonáva operácie, ktoré mu zadá správca databáz. Túto funkciu pri jednoduchých databázových systémoch môže vykonávať správca súborov z operačného systému, často sa však kombinuje s vlastným modulom, ktorý má napr. zaznačené zámky na jednotlivé bloky súboru. Pri systémoch, kde je výkon na prvom mieste, môže byť celý správca súborov dodávaný s databázou, ktorá si spravuje samostatnú partíciu na disku či dokonca celý disk, čo umožňuje robiť optimalizácie na veľmi nízkej úrovni (napr. často vyžadované údaje uložiť na spoločný cylinder).

</doc>
<doc id="12209" url="https://sk.wikipedia.org/wiki?curid=12209" title="Zoznam Messierovych objektov">
Zoznam Messierovych objektov



</doc>
<doc id="12210" url="https://sk.wikipedia.org/wiki?curid=12210" title="Hrom">
Hrom

Hrom je sprievodný akustický jav blesku. Spôsobuje ho rýchle rozpínanie a zmršťovanie vzduchu zapríčinené vysokou teplotou prechádzajúceho elektrického výboja, ktorá môže dosahovať 8 až 33 000 °C.
Pomocou hromu sa dá vypočítať približná vzdialenosť búrky a to tak, že vynásobíme počet sekúnd od záblesku po zahrmenie rýchlosťou šírenia zvuku vo vzduchu -- 330 metrov za sekundu (napríklad 5 sekúnd × 330 metrov = 1 650 metrov).
Hrom má aj veľkú symbolickú hodnotu a to najmä pre staroveké a primitívne spoločenstvá. Bol považovaný za boží hlas (Starý zákon).

</doc>
<doc id="12213" url="https://sk.wikipedia.org/wiki?curid=12213" title="Výnosy">
Výnosy



</doc>
<doc id="12215" url="https://sk.wikipedia.org/wiki?curid=12215" title="M57">
M57



</doc>
<doc id="12218" url="https://sk.wikipedia.org/wiki?curid=12218" title="NGC 6720">
NGC 6720



</doc>
<doc id="12221" url="https://sk.wikipedia.org/wiki?curid=12221" title="M104">
M104



</doc>
<doc id="12222" url="https://sk.wikipedia.org/wiki?curid=12222" title="NGC 4594">
NGC 4594



</doc>
<doc id="12223" url="https://sk.wikipedia.org/wiki?curid=12223" title="Proxima Centauri">
Proxima Centauri

Proxima Centauri (alebo Alfa Centauri C), niekedy aj "V 645 Centauri" je najbližšia hviezda k slnečnej sústave. Je vzdialená 4,22 svetelných rokov (približne 1,3 pc alebo 43 kilometrov). Ide o červeného trpaslíka spektrálnej triedy M a nachádza sa v súhvezdí Centaurus, v uhlovej vzdialenosti približne 2° od najjasnejšej hviezdy súhvezdia, Alfy Centauri. Po astrofyzikálnej stránke ide o nepravidelnú eruptívnu premennú hviezdu typu UV Ceti. Vzhľadom na svoju polohu na južnej oblohe nie je Proxima severne od 27. rovnobežky pozorovateľná; to znamená, že ani v najjužnejšej časti Európy nevychádza nad horizont. 
Pre pozemského pozorovateľa je Proxima Centauri po Slnku najbližšia známa hviezda. (Nepočítajúc hypotetickú hviezdu Nemesis - červený alebo hnedý trpaslík, nachádzajúcou sa vo vzdialenosti 50 000 až 100 000 AU, za Oortovým mračnom).Napriek svojej blízkosti má hviezdnu veľkosť len 11m, je 100-krát slabšia ako najslabšia hviezda viditeľná voľným okom. Objavil ju v roku 1915 Robert Innes (18611933), ktorý bol vtedy riaditeľom Union Observatory v Johannesburgu v Južnej Afrike. Pre pozorovanie hviezdy je potrebný teleskop s priemerom minimálne 8 cm a aj tak je možné hviezdu pozorovať len za ideálnych podmienok (jasná obloha, bezmesačná noc, hviezda vysoko nad horizontom).
Proxima Centauri sa nachádza vo vzdialenosti 13 000 astronomických jednotiek (0,21 svetelných rokov) od ťažiska sústavy A a B dvojhviezdy Alfa Centauri a mohla by sa preto nachádzať na obežnej dráhe s periódou približne 500 000 rokov. Preto býva Proxima označená tiež ako Alfa Centauri C. Presné astrometrické merania družice Hipparcos však naznačujú, že aj keď sa Proxima a obe zložky dvojhviezdy Alfa Centauri v súčasnej dobe gravitačne ovplyvňujú, v budúcnosti sa pravdepodobne od seba vzdialia. Pri pozorovaní z Alfy Cen A alebo B by Proxima v súčasnosti vyzerala ako hviezda zdanlivej hviezdnej veľkosti 4,5m.
V roku 2002 bol optickou interferometriou priamo zmeraný jej zdanlivý priemer 1,02 ± 0,08 tisícin oblúkovej sekundy, čo zodpovedá približne jeden a pol násobku priemeru planéty Jupiter.
Proximu Centauri kvôli svojej malej vzdialenosti od Zeme často navrhujú ako prvý cieľ priekopníckeho medzihviezdneho letu. Pretože ide o eruptívnu premennú hviezdu, v jej blízkosti pravdepodobne nemôže existovať život pozemského typu.
Pôvod mena.
Názov hviezdy sa skladá z ) – "najbližší" v ženskom rode a názvu súhvezdia v genitíve. Preklad mena hviezdy je "najbližšia Kentaura" (rozumej: hviezda zo súhvezdia Centaurus). Názov „V645 Centauri“ sa riadi pravidlami pre pomenovanie premenných hviezd a hovorí, že ide o 645. premennú hviezdu, ktorá bola objavená v súhvezdí Centaurus.
Fyzikálne vlastnosti.
Proxima Centauri je červený trpaslík spektrálnej triedy M a patrí do hlavnej postupnosti hviezd v Hertzsprungovom-Russelovom diagrame. Hviezda je ďalej klasifikovaná ako "neskorý M trpaslík". Klasifikácia M5,5 Ve znamená, že ide o málo hmotného trpaslíka triedy M.
Iba s 12,3 % hmotnosti Slnka (približne 129 hmotností Jupitera) má hviezda napriek svojej blízkosti zdanlivú hviezdnu veľkosť 11,05m. Je to stokrát menej ako najslabšia voľným okom pozorovateľná hviezda. Absolútna hviezdna veľkosť (jasnosť, akú má hviezda zo vzdialenosti 10 parsekov) je 15,5m. Ak by bola Proxima Centauri na mieste Slnka, bola by len stokrát jasnejšia ako Mesiac v splne. Planéty by voľným okom neboli viditeľné, okrem Venuše, ktorá by žiarila v čase svojej najväčšej jasnosti ako hviezda šiestej veľkosti. Spln by žiaril ako matný červený kotúč so zdanlivou veľkosťou -2m.
Proxima Centauri vyžaruje 700-krát menej energie ako Slnko, čo zodpovedá 0,14 % slnečného výkonu. Najviac žiarenia vydáva hviezda v infračervenej oblasti spektra, na vlnovej dĺžke 1,2 mikrometra. Vo viditeľnej oblasti spektra má hviezda len 0,056 % svietivosti Slnka. Chromosféra hviezdy je aktívna a vykazuje emisie ionizovaného horčíka na 280 nanometroch.
Ak by mala Proxima o tretinu menšiu hmotnosť, nemohla by v nej prebiehať termojadrová reakcia, nespadala by pod definíciu "hviezdy" a bola by len hnedým trpaslíkom . Gravitácia na povrchu hviezdy je 5,20 log(g). V astrofyzike je povrchová gravitácia vyjadrená v log g. Priemerná hustota hviezdy hlavnej postupnosti stúpa so znižujúcou sa hmotnosťou hviezdy a Proxima nie je výnimkou. Hviezda má priemernú hustotu 56 800 kg/m3. Pre porovnanie Slnko má priemernú hustotu 1 409 kg/m3.
Proxima Centauri vytvára relatívne slabý hviezdny vietor. Úbytok hmotnosti hviezdy nepresahuje 20 % úbytku hmotnosti Slnka slnečným vetrom. Hviezda je oveľa menšia ako Slnko, napriek tomu je úbytok hmotnosti na jednotku plochy osemkrát väčší ako u Slnka.
Vzhľadom na jej blízkosť mohol byť zmeraný jej uhlový priemer. Európske južné observatórium na kopci Paranal v Čile v roku 2002 s pomocou optického interferometra určilo uhlový priemer Proxima Centauri na 1,02 ± 0,08 milisekúnd. S pomocou známej vzdialenosti hviezdy bol vypočítaný priemer hviezdy na približne 200 000 km. To je sedmina priemeru Slnka alebo 1,5 násobok priemeru Jupitera.
Eruptívna premenná hviezda.
Proxima Centauri patrí do kategórie eruptívnych premenných hviezd typu UV Ceti, ktorých jasnosť kvôli magnetickej aktivite hviezdy stúpa nad priemernú hodnotu. Vplyvom malej hmotnosti hviezdy je vnútro hviezdy úplne konvektívne (vytvorené teplo je z vnútra hviezdy von prenášané prúdením plazmy, nie žiarením). Konvekcia je spojená s vytváraním a prenosom magnetického poľa hviezdy. Na povrchu hviezdy je magnetická energia magnetického poľa hviezdy uvoľnená erupciami, ktoré môžu zdvojnásobiť jasnosť hviezdy. Znamená to zvýšenie jasnosti hviezdy o jednu magnitúdu.
Erupcie môžu vytrysknúť do vzdialenosti priemeru hviezdy a dosiahnuť teplotu až 2 miliónov kelvinov. Z dôvodu vysokej teploty erupcií môže hviezda žiariť v oblasti röntgenového žiarenia rovnakou jasnosťou ako Slnko. Maximálna hodnota röntgenového žiarenia najväčšej erupcia môže dosiahnuť až 1028 erg/s.
Až 88 % povrchu hviezdy môže byť aktívnych; to je oveľa väčší podiel ako pri Slnku, dokonca aj v čase najvyššej aktivity slnečných škvŕn. Aj v pokojných časoch s málo alebo žiadnymi erupciami zvyšuje táto aktivita teplotu koróny Proxima Centauri až na 3,5 miliónov kelvinov, pričom teplota slnečnej koróny je maximálne 2 milióny kelvinov.
Celková aktivita Proxima Centauri je v porovnaní s ostatnými červenými trpaslíkmi označovaná ako relatívne nízka, čo zodpovedá odhadovanému veku hviezdy. Aktivita hviezdy sa počas miliárd rokov v dôsledku znižovania rýchlosti rotácie hviezdy taktiež znižuje.
Blízkosť hviezdy umožňuje dobre pozorovať jej erupcie. Doba variability hviezdy je odhadovaná na 442 dní.
V roku 1980 vytvorila sonda Einstein Observatory (High Energy Astronomy Observatory 2) presnú krivku röntgenovej energie jej erupcie. Ďalšie pozorovanie erupcií vykonali sondy EXOSAT a ROSAT. Meranie emisií röntgenového žiarenia menších erupcií, podobných slnečným, vykonala japonská sonda ASCA v roku 1995. Proxima Centauri je dôležitým cieľom pre väčšinu sond, ktoré pozorujú v oblasti röntgenového žiarenia, ako XMM-Newton a Chandra.
Ďalší vývoj hviezdy.
Vplyvom relatívne nízkej produkcie energie a premiešavania prvkov konvekciou vo vnútri hviezdy bude červený trpaslík s hmotnosťou Proxima Centauri približne 4 bilióny rokov hviezdou hlavnej postupnosti, oveľa dlhšie ako ostatné hviezdy. To zodpovedá približne 300 násobku veku dnešného vesmíru. Pretože Proxima Centauri ako všetky ostatné červené trpaslíky uskutočňuje prenos tepla konvekciou, je hélium produkované termojadrovou fúziou rovnomerne rozdelené po celej hviezde a nezhromažďuje sa v jadre hviezdy. V Slnku, ktoré zhromažďuje hélium vo svojom jadre, bude jadrovou fúziou spotrebovaných len 10 % vodíka, ktorý má hviezda k dispozícii, keď opustí hlavnú postupnosť. Naproti tomu Proxima Centauri spotrebuje vodíka oveľa viac, než opustí hlavnú postupnosť a skončí termonukleárna fúzia vodíka.
Keď sa vďaka fúzii vodíka vo hviezde zhromaždí viac hélia, stane sa hviezda menšou a teplejšou a zmení svoju farbu z červenej na modrú. V tomto štádiu vývoja hviezda zreteľne zjasnie. Dosiahne až 2,5 % dnešnej svietivosti Slnka. Súčasne sa na niekoľko miliárd rokov zvýši teplota na objektoch, ktoré obiehajú hviezdu. Keď sa nakoniec vyčerpajú zásoby vodíka, stane sa Proxima Centauri bez vývojovej fázy červeného obra, bielym trpaslíkom. Potom bude hviezda pomaly strácať zostávajúce teplo.
Astrometria.
Galaktická obežná dráha.
Proxima Centauri obieha centrum Mliečnej cesty vo vzdialenosti, ktorá kolíše medzi 8,313 až 9,546 kpc a má excentricitu 0,069. Vlastný pohyb hviezdy po oblohe je vďaka malej vzdialenosti hviezdy relatívne veľký (3,85"). Za päťsto rokov na oblohe prekoná vzdialenosť uhlového priemeru Mesiaca.
Vzdialenosť.
Pre hviezdu bola družicou Hipparcos zmeraná paralaxa 772,3 ± 2,4 oblúkových milisekúnd a ešte presnejšie hodnota 768,7 ± 0,3 oblúkových milisekúnd bola získaná prístrojom "Fine Guidance Sensor" Hubblovho vesmírneho ďalekohľadu. Tým bola potvrdená vzdialenosť Proxima Centauri na 4,2 svetelných rokov (alebo 270 000 AU) od Zeme.
Proxima Centauri je 32 000 rokov najbližšou hviezdou k Slnku a ešte ďalších 30 000 rokov ňou zostane, než ju vystrieda Ross 248. O 26 700 rokov bude k Slnku najbližšie a to iba 3,11 svetelných rokov.
Príslušnosť k systému Alfa Centauri.
Otázka príslušnosti Proxima Centauri k systému Alfa Centauri nie je do dnešnej doby s istotou objasnená. Väčšina astronómov vychádza z toho, že Proxima je gravitačne viazaná na Alfa Centauri A a B.
Uhlová vzdialenosť Proxima k Alfe Centauri je 2,2 stupňa (štyri uhlové priemery Mesiaca). Je tak vzdialená približne 15 000 ± 700 AU alebo 0,21 svetelných rokov od tejto dvojhviezdy (1/20 svojej vzdialenosti k Slnku). To zodpovedá tisícnásobku vzdialenosti medzi Alfou Centauri A a Alfou Centauri B alebo päťsto násobku vzdialenosti medzi Neptúnom a Slnkom.
Astrometrické merania družice Hipparcos prakticky potvrdzujú domnienku, že sa Proxima Centauri nachádza na obežnej dráhe okolo dvojhviezdy, s obežnou dobou rádovo okolo 500 000 rokov (údaje poskytujú dáta v rádoch sto tisíc až k niekoľkým miliónom rokov). Preto je Proxima označovaná ako Alfa Centauri C. Dáta udávajú obežnú dráhu s minimálnou vzdialenosťou 1 000 AU a s maximálnou vzdialenosťou 20 000 AU od centra dvojhviezdy ako extrémne excentrickú. V súčasnosti je Proxima Centauri blízko svojho apoastronu (najvzdialenejšieho bodu obežnej dráhy od Alfy Centauri A a B). Pre potvrdenie uvedených údajov sú potrebné presnejšie merania radiálnej rýchlosti hviezdy.
Podľa odhadov Matthewsa a kol. je vzhľadom na malú vzdialenosť a podobný vlastný pohyb hviezdy možnosť, že pozorované rozmiestnenie hviezd je náhodné, približne jedna k miliónu.
Niektoré merania radiálnej rýchlosti, napríklad v Glieseho katalógu, nezodpovedajú viazanému hviezdnemu systému, takže nemožno vylúčiť, že ide len o náhodné stretnutie hviezd. Tieto domnienky podporujú simulačné výpočty, ktoré vychádzajú z predpokladu, že väzobná energia systému dáva len 44 % možnosť gravitačne viazaného systému.
Pozorovania z roku 1994 naznačujú, že Proxima Centauri spolu s dvojhviezdou Alfa Centauri a deviatimi ďalšími hviezdami tvoria pohybovú skupinu hviezd. Následkom toho by Proxima neobiehala vnútornú sústavu viazaným pohybom, ale jej dráha by bola vnútornou dvojhviezdou hyperbolicky rušená. Toto naznačuje, že Proxima neuskutoční celý obeh okolo Alfa Centauri A a B.
Okolie hviezdy.
Z Proxima Centauri sa dvojhviezda alfa Centauri A a B javí ako veľmi jasná hviezda so zdanlivou veľkosťou -6,80m. V závislosti na polohe hviezd A a B na svojich obežných dráhach je niekedy dvojhviezda ľahko rozlíšiteľná voľným okom, niekedy je vidieť ako jediná hviezda. Alfa Centauri A má jasnosť -6,52m, B má jasnosť -5,19m. Po centrálnej dvojhviezde a Slnku je ďalšou najbližšou hviezdou vo vzdialenosti 6,6 svetelných rokov Barnardova hviezda. Slnko má z Proximy zdanlivú jasnosť 0,4m a nachádza sa v súhvezdí Kasiopeja.
Z Alfy Centauri je Proxima napriek svojej blízkosti (štvrť svetelného roka) vidieť ako hviezda s jasnosťou 4,5m. To ukazuje, akou slabou hviezdou Proxima v skutočnosti je.
Možno si predstaviť, že Proxima Centauri v periastrone niektorej kométy Oortovho oblaku systému dvojhviezdy dokáže odkloniť a tým prípadné terestrické planéty zásobovať vodou. Ak bola Proxima v dobe svojho vzniku viazaná systémom Alfa Centauri, je veľmi pravdepodobné, že tom čase mala rovnaký podiel chemických prvkov. Dodatočne ovplyvnila gravitáciu Alfy Centauri protoplanetárny disk a tým sa do systému dostal vodný ľad. Hypotetická planéta pozemského typu by takto mohla byť zásobená materiálom.
Planetárny systém.
Proxima Centauri je spolu s Alfou Centauri A a Alfou Centauri B uvedená ako primárny cieľ pre „Space Interferometry Mission“ (SIM) spoločnosti NASA. Teoreticky môže SIM objaviť planéty, ktorých hmotnosť trikrát presahuje hmotnosť Zeme a ktoré ležia do vzdialenosti 2 AU od hviezdy.
V roku 1998 pri skúmaní Proximy Centauri prístrojom "Faint Object Spectrograph" Hubblovho vesmírneho ďalekohľadu bola nádej pre nájdenie dôkazu, že existuje sprievodca hviezdy, ktorý ju obieha vo vzdialenosti 0,5 AU.
Nasledujúce hľadanie prístrojom "Wide Field Planetary Camera 2" ho ale nepotvrdilo.
V roku 2016 Európske južné observatórium oznámilo objav planéty Proxima b, vzdialenej približne 0,05 AU s orbitou približne 11,2 pozemských dní.

</doc>
<doc id="12224" url="https://sk.wikipedia.org/wiki?curid=12224" title="SWIFT">
SWIFT

SWIFT (z angl. Society for Worldwide Interbank Financial Telecommunication = "Spoločnosť pre celosvetovú medzibankovú finančnú telekomunikáciu") je spoločnosť (organizácia), ktorá prevádzkuje celosvetovú sieť, pomocou ktorej dochádza k elektronickej výmene správ o finančných transakciách medzi bankami a ďalšími finančnými inštitúciami.
V decembri roku 2001 združovala viac ako 9 000 finančných inštitúcii zo 209 krajín a podľa odhadov táto sieť denne prenesie platobné správy, ktorých priemerná celková výška je viac ako 6 000 000 000 000 (6 biliónov) amerických dolárov.
Centrála spoločnosti SWIFT sa nachádza v La Hulpe neďaleko Bruselu.
Spoločnosť bola založená v Bruseli v roku 1973 239 bankami z 15 krajín a začala s definovaním spoločného jazyka pre finančné transakcie a systémy spracúvajúce zdieľané finančné údaje.
Jeho základy boli položené v roku 1975 a prvá správa bola poslaná v roku 1977.

</doc>
<doc id="12230" url="https://sk.wikipedia.org/wiki?curid=12230" title="Tatra banka (historická)">
Tatra banka (historická)

Tatra banka (do 1920 "Hornouhorská banka Tatra") bola obchodná banka na Slovensku od roku 1884 do roku 1948. 
V roku 1884 prišiel Rudolf Krupec s plánmi založiť v Uhorsku slovenskú banku. Vo februári 1885 bola založená Hornouhorská banka Tatra. Po roku 1918 sa Tatra banka stala bankou s najväčším počtom pobočiek na Slovensku.
V roku 1924 mala banka 44 pobočiek. Po druhej svetovej vojne mala 40 pobočiek a 8 expozitúr.
V roku 1945 bola znárodnená a v roku 1948 zlúčená so Slovenskou bankou, vtedy druhou najväčšou bankou na Slovensku. Inštitúcia bola pomenovaná ako Slovenská Tatrabanka (bez medzery medzi slovami Tatra a banka). V roku 1950 po vzniku centralizovanej Štátnej banky československej bola do nej Slovenská Tatrabanka včlenená.

</doc>
<doc id="12244" url="https://sk.wikipedia.org/wiki?curid=12244" title="Ian Fleming">
Ian Fleming

Ian Lancaster Fleming (* 28. máj 1908, Londýn, Spojené kráľovstvo† 12. august 1964, Canterbury, Spojené kráľovstvo) bol námorný dôstojník, novinár, bankový úradník a počas druhej svetovej vojny pobočník šéfa tajnej služby v britskom námorníctve. Najznámejší je ale ako tvorca Jamesa Bonda.
Životopis.
Ian pochádzal zo známej, váženej a dosť bohatej rodiny. Jeho starý otec bol puritánsky Škót a známy bankár. Otec, plukovník Fleming, padol na fronte v roku 1917 a nekrológ do Timesov za tohto vojaka a člena parlamentu napísal sir Winston Churchill.
Prvý životný úspech ale zaznamenal v športe. Študoval v Etone (nebol dobrým študentom) a dva roky po sebe tam bol majstrom v ľahkej atletike. Jeho rekordný výkon v skoku do diaľky z roku 1926 bol dlhé roky neprekonaný. Bol vysoký, štíhly a uzavretý mladík. Pri futbale si zlomil nos, ale po operácii ho mal zase rovný. Žiarlil na diplomatickú kariéru svojho staršieho brata, ale dvoch synov matka nemohla v kariére diplomata podporovať. Naučil sa však dobre po francúzsky, nemecky a rusky a po štúdiách sa vrhol na novinárstvo. Z tej doby mal aj Stalinov list s vlastnoručným podpisom. Keď bol totiž v roku 1933 ako dopisovateľ agentúry Reuters v Moskve na procese s britskými inžiniermi obžalovanými zo špionáže, požiadal Stalina o interview. Stalin síce odmietol, ale veľmi zdvorilo a vlastnoručne podpísaným listom.
V jeseni potom odišiel pracovať pre Reuters do Šanghaja. V žurnalistike mal otvorenú veľkú budúcnosť. Po dvoch rokoch mu ale banka Gull and Co ponúkla miesto, ktoré zvyčajne dostávali osvedčení päťdesiatroční zamestnanci. Miesto prijal, hoci ho novinárčina bavila, vzrušovala a uspokojovala.
Pobočník riaditeľa tajnej služby.
V máji roku 1939 dostal mladý bankový úradník Ian Fleming pozvanie na schôdzku v starobylom a vznešenom hoteli Cartlon v Londýne. Vďaka pokojnému prostrediu, diskrétnej obsluhe a vynikajúcej kuchyni a vínnej pivnice sa Ian na ten rozhovor veľmi tešil. Nemohol však tušiť, že mu od základov zmení život. Na schôdzku ho totiž pozval kontraadmirál John Godfrey, ktorý hľadal pobočníka a pre tip zašiel k svojmu priateľovi, riaditeľovi Anglickej banky. Fleming, mimochodom aj absolvent námornej dôstojníckej školy, bystrý a dravý novinár s rozsiahlymi jazykovými znalosťami, navyše z dobrej rodiny, bol podľa obidvoch ideálny kandidát na toto miesto. Admirál Godfrey bol totiž začiatkom roka menovaný riaditeľom tajnej služby v britskom námorníctve. Fleming miesto prijal a začal svoj čas deliť medzi banku a kontrašpionáž. Dopoludnia u pánov Rowa a Pitmana a popoludní na Admiralite, kde vstupoval do dverí označených číslom 39. Nachádzali sa tam tajné správy o nemeckej výzbroji, kapitánoch ponoriek, prístavných prácach v Kieli, zhromažďovali sa tam podklady pre bombardovanie Hamburgu. Fleming vtedy fajčil 70 cigariet denne.
Ako spolupracovník z čísla 39, Edward Merret, k tomu podotkol: "Ian bol rovnaký „požierač papiera“ ako my všetci v Admiralite. Vojna pre neho znamenala trápenie, pot a slzy, ale nie bezprostredne krv."
Fleming musel tiež vyhodnocovať rôzne bláznivé návrhy na obranu britských ostrovov (vyskytol sa napríklad aj nápad loďami privliecť arktické ľadovce, opevniť ich a rozmiestniť pri pobreží ako hrádzu pred inváziou). Počas práce prišiel aj do kontaktu s oddelením MI6 a s jeho šiestou sekciou zvanou "Secret Service", s oddelením MI5, podriadeným Ministerstvu zahraničných vecí a aj s kanceláriou Špeciálnych organizácií, ktorá sa zaoberala vysielaním parašutistov do nemeckého tylu. Získal tak značný prehľad o organizácii a zákulisí špionážnej a kontrašpionážnej služby. Čoskoro bol povýšený z námorného poručíka na korvetného kapitána.
Laboratóriá FBI.
V júni 1941 sprevádzal Fleming admirála Godfreya do Spojených štátov. Išlo o dosť chúlostivú cestu. Spojené štáty ešte neboli vo vojne a britská vláda chcela nadviazať pokiaľ možno úzku spoluprácu obidvoch tajných služieb. Riaditeľ FBI John Edgar Hoover sa s touto misiou odmietol oficiálne stretnúť. Dal však rozkaz, aby im podrobne ukázali laboratóriá, archívy, podzemné strelnice a učebne americkej tajnej služby. Túto Flemingovu skúsenosť literárni historici označujú ako jeden z podnetov pre neskorší zrod Jamesa Bonda.
Hlavným spojovacím článkom pre britskú delegáciu bol kanadský milionár W. Stephenson, organizátor a sponzor rozsiahlej diverznej siete namierenej proti Nemecku. Jeho koordinačná miestnosť na tridsiatomšiestom poschodí bola Flemingovi plne k dispozícii; čoskoro sa obidvaja muži spriatelili. Fleming sa zúčastnil so Stephensonovými mužmi krádeže, nafilmovania a včasného vrátenia japonských diplomatických kódov, študoval Stephensonove metódy diverzie. Tento pán si napríklad v Kanade zriadil pracovisko, ktoré dokázalo napodobniť hocijaký písací stroj na svete aj s drobnými chybičkami v jednotlivých úderoch a úspešne vyrábal nepravé spisy. Od falošných pasov až po štábne rozkazy.
Aj vďaka Stephensonovej pomoci Godfreyova misia úspešne pokračovala a skončila uzatvorením zmluvy medzi Spojenými štátmi a Spojeným kráľovstvom o zriadení koordinačnej spravodajskej kancelárie. Text tejto zmluvy vypracoval Fleming za dva dni pobytu vo Washingtone odkiaľ si priviezol darček od generála Donovana, krásny Colt 38 s vyrytým nápisom "Pre špeciálne služby".
Špionážna škola pri jazere.
Pán Stephenson mal v Oshawe pri Ontárijskom jazere prekrásne a osamelé súkromné sídlo. Ale nebol to len milionársky zámok, ale aj jedna z najlepšie organizovaných špionážnych škôl na svete. Fleming s potešením prijal Stephensonove pozvanie a prišiel na študijný pobyt do Oshawy.
Inštruktorom streľby tam bol známy americký pištoľník Murphy, učiteľom karate plukovník Wallace a aj na ostatné odbory samí prvotriedni špecialisti. Fleming sledoval jednak metodiku výučby, aby získal nové skúsenosti pre výcvik v Anglicku a okrem toho si školu ochutnal aj ako žiak. Stephenson o ňom neskôr prehlásil, že patril k najtalentovanejším žiakom školy. Perfektne napríklad v noci zneškodnil niekoľko plávajúcich mín a sám pod vodnou hladinou pripevnil nálož k „nepriateľskej“ lodi a stačil sa stratiť, kým loď vybuchla. Alebo bola do pohotovosti uvedená celá torontská polícia a skupina piatich žiakov dostala za úlohu „vyhodiť do povetria“ mestskú elektráreň. Štvorica žiakov sa nechala najať v uhoľných skladoch, dvaja išli ako vodiči a dvaja pod uhlím spolu s „náložami“. Pri vstupnej kontrole boli pochytaní. Fleming pracoval samostatne. Prišiel (po telefonickom ohlásení) ako britský inžinier, ktorý mal niečo dohodnúť s riaditeľom podniku. Ako návšteva k riaditeľovi bol o niečo slabšie kontrolovaný, podarilo sa mu na chvíľu zbaviť sprievodu a umiestniť bombu z aktovky na elektrárenskom dispečingu. Keby bomba skutočne vybuchla (samozrejme iba zazvonila), bolo by Toronto bez elektriny.
Stephensonova škola pri jazere ukázala Flemingovi nielen celý rad špionážnych trikov, ale podnietila aj jeho fantáziu. Poslúžila mu ako odrazový mostík pre vymýšľanie vlastných akcií počas vojny a neskôr mu pomohla vytvoriť typ agenta 007. Hrdinu v podstate romantického, bezohľadného až k sadizmu a chladného ako vytasený nôž. Navyše získala podnet jeho technická predstavivosť, s ktorou vytváral technické špionážne hračky pre svojho agenta.
Útočná sekcia č. 30.
Po návrate z Kanady sa Ian Fleming začal zaujímať o Otta Skorzenyho, profesionálneho esesáckeho hrdloreza prvej triedy. Bolo to ešte dávno predtým, než Skorzeny uniesol Mussoliniho zo zajatia. (Zaujímavé je, že tento pán, dlho po vojne spokojne žijúci v Španielsku, dal jeden z podnetov nielen k Flemingovým dielam, ale aj ku Mňačkovej knihe "Smrť sa volá Engelchen" a k jej filmovému prepisu režisérov Kadára a Klosa). Fleming zistil, že nacisti s prvou vlnou parašutistov pri dobývaní Kréty „vysypali“ aj Skorzenyho komando, ktoré do bojov priamo nezasiahlo, ale prejavilo záujem o britské štáby v Maleme a Heraklione. Išlo im zrejme o to ukoristiť čo možno najviac tajných materiálov: máp, rozkazov, šifier, zoznamov. Akcia bola pomerne úspešná. Bola to prvá úderná akcia špionážnej skupiny v Druhej svetovej vojne.
Fleming okamžite rozpoznal jej dôležitosť a navrhol admirálovi Godfreyovi, aby zaútočili rovnakou zbraňou. Tak bola na Flemingov návrh a pod jeho vedením pri Admiralite zriadená sekcia č. 30, jedna z najzaujímavejších malých a takmer súkromných armád tejto svetovej vojny.
Do prvej akcie sa hlásil aj sám Fleming, ale admirál ho nepustil. Našťastie. Útok sa totiž nepodaril a desať mužov bolo zabitých. Mohlo to znamenať stratu a likvidáciu oddielu, ale Fleming sa nevzdal a znásobil náročnosť výcviku a prípravu akcií. V novembri 1942 sa vylodila väčšia skupina jeho mužov pri Siddi Ferruelu v Alžírsku, úspešne prenikla do štábu talianskeho vojnového námorníctva a priniesla odtiaľ čo sa dalo. Boli to pre Admiralitu materiály nesmierne cenné a Sekcia 30 získala uznanie. Rozšírila sa, dostala vlastné transportné prostriedky a prednosť pri vyzbrojovaní.
Pri jednej z ďalších akcií „vyfúkli“ Flemingovci Talianom plán mínových polí a pobrežnej obrany Sicílie. Pri neskoršej invázii zachránila táto skutočnosť životy tisícom britských a amerických vojakov.
Fleming zostavoval zoznam objektov, ktoré „stoja za návštevu“. Od nórskeho Trondheimu, kde Nemci skúšali nové magnetické míny, až po odpaľovacie rampy V 1. Pri invázii do Normandie organizoval útok na Arromanches, kde mali nacisti najväčšiu radarovú stanicu. Vo Francúzsku jeho muži prepadli veľkú šampiňonáreň pri Houilles, kde v podzemných priestoroch Nemci pracovali na prototype akustického torpéda, dokonalejšieho ako mali v tej dobe spojenci.
Fleminga aj pri všetkých tých úspechoch Sekcie 30 stále mali za fantastu. Jeden z jeho mužov, Ralph Izzard, však objavil na holandskej pláži základňu nemeckých jednomiestnych špionážnych miniponoriek. Veliteľstvo do tohto dňa o ich existencii pochybovalo, že sú to vraj Flemingove nočné mory, ale veliteľ tvrdil, že základňa musí byť niekde tam.
Na poslednej akcii v roku 1945 sa Ian osobne zúčastnil. Dostával do kancelárie 39 podivne nejasné správy o zámku pri Tambachu vo Wurtenberských lesoch. Že vraj tam majú dôkladne zaplachtované nákladné autá a zahliadli tam aj nemeckého admirála. Skupina teda v predvečer kapitulácie vtrhla do zámku a našla tam nemeckého admirála na hore listín s petrolejom v ruke. Bol to archív nemeckého vojnového námorníctva od roku 1870. Dvadsať rokov po vojne (už po Flemingovej smrti) bol v Anglicku publikovaný.
Keď skončila vojna, pýtali sa kamaráti Iana Fleminga, čo bude teraz robiť.
 "„Napíšem dejiny špionáže, ale také, že sa na všetky predchádzajúce zabudne ako na nudné.“"
Nenapísal ich. Ale zato stvoril Jamesa Bonda.
Smrť.
Ian Fleming zomrel v auguste 1964 na infarkt v Canterbury a je pochovaný v Sevenhamptone neďaleko Swindonu, kde je pochovaná aj jeho manželka Ann Geraldine Mary Flemingová (19131981) a ich jediný syn Caspar Robert Fleming (19521975).
Dielo.
Prvým bondovským románom bol "Casino Royale". Fleming ho začal písať na jar roku 1952 na karibskom ostrove Ocarabesa, neďaleko Jamajky. Zomrel o dvanásť rokov neskôr pri korektúrach trinásteho románu "Muž so zlatou pištoľou". Zrodenie agenta 007 bolo teda začiatkom 50. rokov 20. storočia v čase, keď vrcholila studená vojna. To sa prenieslo aj do prvých románov, v ktorých bol hlavným nepriateľom komunizmus. S časom sa už Bond stretol s všelijakými tajnými agentúrami, šialenými anarchistami, geniálnymi vedcami a pod. Už "Casino Royal" vychádzal najprv na pokračovanie v novinách a potom bol s veľkým úspechom vydaný v polmiliónovom náklade. Za dobrodružstvá agenta 007 si autor kúpil dom neďaleko Buckinghamského paláca, vilu na plážach v Sandwichi, prepychovú kanceláriu na Fleet Street a slávnu vilu Goldeneye na Oracabessa.

</doc>
<doc id="12245" url="https://sk.wikipedia.org/wiki?curid=12245" title="Motýlia hviezdokopa">
Motýlia hviezdokopa

Motýlia hviezdokopa (tiež známa ako Krása neba, Otvorená hviezdokopa M6, Messierov objekt 6 alebo NGC 6405) je jasná otvorená hviezdokopa v súhvezdí Škorpión. Objavil ju Giovanni Batista Hodierna ešte pred rokom 1654.
Svojím tvarom pripomína motýľa s otvorenými krídlami. Za bezmesačnej noci je možné vidieť ju triédrom, dokonca aj divadelným ďalekohľadom, v ktorom sa javí ako bledá hmlistá škvrna. Zaberá na oblohe oblasť o veľkosti Mesiaca. Na priemere 20 až 25 oblúkových sekúnd sa nachádza asi 70 hviezd, ich celkový počet je takmer 100. Jej najjasnejšie hviezdy dosahujú 7. a 6. magnitúdu. Jej skutočný priemer je 20 ly, vek okolo 50 miliónov rokov a je od nás vzdialená 2 000 ly. Spolu s uhlovo blízkou hviezdokopou M7 patrí medzi najpozoruhodnejšie otvorené hviezdokopy, aké môžeme pozorovať na oblohe zo strednej a južnej Európy. 

</doc>
<doc id="12246" url="https://sk.wikipedia.org/wiki?curid=12246" title="NGC 6405">
NGC 6405



</doc>
<doc id="12247" url="https://sk.wikipedia.org/wiki?curid=12247" title="M6">
M6

M6 môže byť:

</doc>
<doc id="12248" url="https://sk.wikipedia.org/wiki?curid=12248" title="Dick Francis">
Dick Francis

Dick Francis (* 31. október 1920, Lawrenny, Wales – † 14. február 2010, Kajmanie ostrovy) bol britský spisovateľ detektívnych románov. Tento bývalý džokej si získal dobré meno ako autor detektívok z dostihového prostredia. Narodil sa ako Richard Stanley Francis v mestečku Lawrenny v južnom Walese.
Začiatkom roka 1940 narukoval k pozemným službám anglického letectva Royal Air Force, neskôr sa však stal pilotom. Spočiatku lietal na stíhačkách, väčšinu času ale strávil v kokpite bombardérov. Z armády odišiel v roku 1946, aby sa stal jazdeckou hviezdou britských prekážkových dostihov.
Pre kariéru úspešného jazdca ho predurčili viaceré faktory: rodinné zázemie (otec bol tiež džokej), pozitívny vzťah k prírode a zvlášť ku koňom, nízky vzrast a v neposlednom rade talent. Počas svojej dvanásťročnej kariéry dokázal vyhrať viac ako 350 dostihov, v sezóne 1953/1954 sa stal šampiónom profesionálnych jazdcov. Ťažil zo svojej schopnosti presne odhadnúť tempo, poznal dráhy, na ktorých jazdieval, a nemal núdzu ani o dobré kone solventných majiteľov. V rokoch 1953 až 1957 jazdil aj pre kráľovnú matku. Jeho úspešnú kariéru džokeja znemožnilo ťažké zranenie v roku 1957, možno sa pod urýchlenie rozhodovania o zavesení jazdeckého bičíka na klinec postarala aj príhoda z apríla 1956: Francis jazdil v najpopulárnejších prekážkových dostihoch planéty – Veľkej národnej v liverpoolskom Aintree – na favoritovi Devon Lochovi, ktorý bol v majetku kráľovnej matky, a hoci ešte 50 metrov pred cieľom bezpečne viedol, zrazu sa Devon Lochovi podlomili nohy a dostihy boli stratené.
Po ukončení kariéry sa stal dostihovým korešpondentom London Sunday Express, pre ktorý písal až do roku 1973. Svoju prvú knihu – autobiografiu "Šport kráľovien" – vydal v roku 1957, prvý román potom o päť rokov neskôr, v roku 1962. Odvtedy sa mu darilo vydať pravidelne jeden román ročne, výnimkou bol rok 1998, kedy vydal zbierku poviedok "13 jazdcov v cieli". Francis dlho vyhlasoval, že po smrti svojej ženy Mary v roku 2000 už nebude písať, v roku 2006 však nečakane vydal román "Under Orders", ktorý vyšiel v slovenskom preklade pod názvom "Koniec stávok".
Dielo.
Jeho romány majú niekoľko spoločných čŕt:
Najvýraznejšou kvalitou Francisových románov je autentickosť prostredia a typov postáv, za všetkým, o čom hovorí, cítiť vlastnú skúsenosť. Podarilo sa mu vyhnúť schematizmu, čo ocenili nielen čitatelia, ale aj literárna kritika.
Externé odkazy.
 

</doc>
<doc id="12249" url="https://sk.wikipedia.org/wiki?curid=12249" title="Zemplín (okres Trebišov)">
Zemplín (okres Trebišov)

Zemplín (, ) je obec na Slovensku v okrese Trebišov. Táto obec a jej hrad dali meno regiónu Zemplín a Zemplínskej župe (nie naopak) a v dávnych dobách bola obec (vtedy hradisko) jej správnym centrom.
Dejiny.
Archeologické nálezy valcovitých nádob a zlomkov keramiky dokazujú pobyt človeka v lokalite dnešnej obce už v mladšej dobe kamennej (cca 5000 pred Kr.). Tu usadlí roľníci patrili k tzv. potiskej kultúre. Z mladšej bronzovej doby (okolo roku 1000 pred Kr.) pochádza nález súboru 48 bronzových predmetov (kosákov, sekier, dláta, oštepov, noža, meča, sekeromlatov, ihlice, náramkov a nákrčníka), ktorý bol objavený roku 1980. Zaujímavosťou je nález 5 bronzových ingotov a poškodenie všetkých nájdených predmetov, ktoré tak s veľkou pravdepodobnosťou boli zozbierané obchodníkom alebo priamo kovolejárom na pretavenie. Keďže nálezy zo železnej doby sa nachádzali aj pod valom, je isté, že ten bol budovaný až od mladšej doby železnej. Nájdené hrnčiarske pece s kanálom na prívod horúceho vzduchu vychádzajú z keltských pecí a obsahovali tiež typicky keltskú, na kruhu vytáčanú keramiku. Tá je charakteristická výzdobou pásmi, no tiež ornamentami maľovanými bielou, hnedou, čiernou a žltou farbou. Na obetisku boli nájdené veľké železné okovy, ktoré sa v tej dobe používali na krk zajatca. 
Rímska doba po sebe zanechala 177 žiarových hrobov z rokov 50 pred Kr. až 200, kedy v oblasti Zemplína žili Kelti a Dáci. Našli sa tiež opaskové spony, náramky, prstene, korálky zo skla, sklovitej pasty, jantáru, kovu, hliny a kameňov, ale aj krčahy, fľaše a poháre. 
Zo stredoveku pochádzajú nálezy slovanských črepov, potvrdzujúce osídlenie hradiska v Zemplíne a jeho okolí už v 8. a 9. storočí. Názov Zemplín pochádza zo slova zem, zemlja, čo dokladá slovanské osídlenie. Valom ohradené hradisko je rovnako typickým znakom niekdajšej ochrany obydlí, majetku i zvierat. Tunajší val nesie známky upravenej keltsko-dáckej konštrukcie, upravovanej a udržiavanej až do stredoveku, kedy tu vznikol župný hrad. Pred rokom 1214 tu vznikla kamenná administratívna budova a pravdepodobne aj menší kostol a svoje sídlo tu mal „comes curialis de Zemlu“ - zástupca župana. Župan v tom čase sídlil na hrade v neďalekom Sárospataku a až do začiatku 13. storočia mal hrad v Zemplíne len provinciálny význam. Počas umocňovania kráľovskej moci v župách sa v 13. storočí presunulo sídlo administratívnej správy do Zemplína, ktorý sa tak stal rezidenciou kráľovskej župy a onedlho aj sídlom cirkevnej organizácie – archidiakonátu. Popri hrade vzrastal aj význam trhovej osady, ktorá mala už v 13. storočí právo vyberať mýto a v zemepánskom mestečku (od roku 1426 bol Zemplín mestom) sa tu v rokoch 1299 až 1754 konali župné snemy. Skazu hradu a začiatok úpadku mestečka spôsobilo vypálenie hradu v 17. storočí, ktorý viac neobnovili. Pohromou pre mestečko bol požiar v roku 1803, ktorý zasiahol celé podhradie.
Po vybudovaní novej cesty a železnice mimo Zemplína sa úpadok ešte zvýraznil, čo potvrdzoval i pokles obyvateľstva. Pokým v roku 1869 tu žilo 847 ľudí, v roku 1948 ich bolo 695, v roku 1970 520 a v súčasnosti (2016) už menej ako 390. Nová komunikácia k obci Cejkov bola postavená v 80. rokoch, čím sa skrátilo a zjednodušilo cestovanie a doprava severným smerom k Trebišovu. 

</doc>
<doc id="12251" url="https://sk.wikipedia.org/wiki?curid=12251" title="Lagúna (hmlovina)">
Lagúna (hmlovina)

Lagúna (iné názvy: Messier 8, M 8, NGC 6523) je oblasť HII v súhvezdí Strelec. Patrí k najznámejším hmlovinám v Strelcovi a najjasnejším hmlovinám oblohy. Objavil ju Guillaume Le Gentil v roku 1747.
Má jasnosť takmer 5 magnitúd a preto ju možno za výnimočne dobrých pozorovacích podmienok vidieť i voľným okom. Dobre viditeľná je už v triédri. Lagúna obklopuje veľmi mladú hviezdokopu starú asi 2 milióny rokov, v ktorej väčšina hviezd je taká jasná, že ich možno vidieť aj voľným okom. Táto hviezdokopa s označením NGC 6530 budí hmlovinu k žiareniu.
Hmlovina.
Hmlovina dostala pomenovanie „Lagúna“ na základe pásu prachu naľavo od stredu hviezdokopy. Svetlý zhluk plynu a prachu v strede hmloviny je známy ako hmlovina "Presýpacie hodiny" (nezamieňať s hmlovinou Presýpacie hodiny v súhvezdí Mucha). Obrovská majestátna hmlovina Lagúna je domovom mnohých mladých hviezd a horúcich plynov. Celkovú hmotnosť hmloviny odhadujeme na 3 200 hmotností Slnka a jej uhlový rozmer je 60´ × 35´. Táto hmlovina je od nás vo vzdialenosti 5 000 ly a vzďaľuje sa od nás rýchlosťou 11 km/s.
V hmlovine je množstvo globulí, čo dokazuje, že v nej stále vznikajú ďalšie nové hviezdy. Globuly sú tmavé prachové zhustenia, malé v porovnaní s materskou hmlovinou, ale stále 1 000-krát väčšie než planetárna časť slnečnej sústavy. V Lagúne sa rodia hviezdy a niektoré z nich aj s planetárnou sústavou. Obklopujú ich totiž tzv. protoplanetárne disky, z ktorých sa časom vyvinú planetárne sústavy. Na povrchu tmavých stĺpov hmloviny prebieha tzv. fotónová erózia, čiže rozohrievanie, vyparovanie a ionizácia chladných plynov a prachu v stĺpoch. Ultrafialové žiarenie hviezd zahrieva tmavé prachové oblaky a ionizuje vodík v nich.
Centrálna hviezdokopa.
Len pred niekoľkými miliónmi rokov v hmlovine vznikla otvorená hviezdokopa NGC 6530, ktorej mladé hviezdy ukazujú svoju vysokú teplotu modrou žiarou. Necelá stovka hviezd vo hviezdokope má spektrálne typy O a B, medzi ktorými prevažuje horúca hviezda označená 9 Sagittarii, ktorá je spektrálneho typu O5e a jasnosti 6,8 magnitúd. Predovšetkým ona budí hmlovinu k žiareniu a jej silný hviezdny vietor uvádza hmlovinu do prudkého vírivého pohybu. Hviezdokopu objavil Giovanni Batista Hodierna v roku 1654 a nezávisle od neho John Flamsteed v roku 1680.

</doc>
<doc id="12252" url="https://sk.wikipedia.org/wiki?curid=12252" title="Evan Hunter">
Evan Hunter

Evan Hunter (* 15. október 1926, New York, New York, USA – † 6. júl 2005, Weston, Connecticut, USA), rodné meno Salvatore Lombino si oficiálne zmenil v roku 1952, bol populárny americký spisovateľ detektívnych príbehov. Je známy ako autor celého radu kníh o práci polície v policajnom obvode č. 87. Písal pod vlastným menom ako aj pod množstvom pseudonymov ako Ed McBain, Richard Marsten, Hunt Collins, Curt Cannon a Ezra Hannon.
Pod menom Evan Hunter napísal knihy ako "The Blackboard Jungle", "Come Winter" a "Lizzie". Napísal aj originálny scenár pre film "Vtáci" ("The Birds") pre Alfreda Hitchcocka.
Pod menom Ed McBain písal detektívne príbehy z 87. policajného obvodu a príbehy Matthewa Hopa.
Dielo.
Dielo tohto obľúbeného autora, ktorý patrí medzi predstaviteľov tzv. „procedurálnej školy“, sa stretlo s veľkým záujmom po celom svete. Typickou črtou Hunterovej metódy je realizmus faktografického razenia s podrobnou znalosťou policajnej rutiny, každodenného života amerického policajta, ako aj ľudskej psychológie. Dej všetkých príbehov sa odohráva v rámci imaginárneho mesta Isoly so známym 87. policajným obvodom a jeho typickými predstaviteľmi – poručíkom Byrnesom, Stevom Carellom, Bertom Klingom, Meyerom Meyerom, Cotonom Hawesom a inými.

</doc>
<doc id="12253" url="https://sk.wikipedia.org/wiki?curid=12253" title="NGC 6523">
NGC 6523



</doc>
<doc id="12254" url="https://sk.wikipedia.org/wiki?curid=12254" title="M8">
M8

M8 môže byť

</doc>
<doc id="12255" url="https://sk.wikipedia.org/wiki?curid=12255" title="Acta Eruditorum Pannonicae res et eventus naturales ac morbus patriae exponentis">
Acta Eruditorum Pannonicae res et eventus naturales ac morbus patriae exponentis

Acta Eruditorum Pannonicae res et eventus naturales ac morbus patriae exponentis ("Listy vzdelancov Uhorska, vysvetľujúce prírodné veci a javy, ako aj dedičné choroby") bol časopis, ktorý plánoval v Nemecku vydávať Daniel Fischer.
Časopis mal byť rozdelený na štyri triedy (classis). Prvé dve mali obsahovať príspevky o prírodných veciach a javoch, tretia o chorobách, štvrtá o chémii, matematike a hospodárstve. Daniel Fischer v auguste roku 1730 vydal leták, v ktorom tvrdil, že časopis začne vychádzať od l. januára 1731 - a to dva razy do roka - s prílohou (Appendix). Spolupracovníkmi časopisu sa Fischerovi mali stať piati lekári a prírodovedci. Časopis však nevyšiel, lebo sa preň nepodarilo získať vydavateľa.

</doc>
<doc id="12256" url="https://sk.wikipedia.org/wiki?curid=12256" title="Ed McBain">
Ed McBain



</doc>
<doc id="12257" url="https://sk.wikipedia.org/wiki?curid=12257" title="31. október">
31. október



</doc>
<doc id="12260" url="https://sk.wikipedia.org/wiki?curid=12260" title="Slovenskje narodňje novini">
Slovenskje narodňje novini



</doc>
<doc id="12261" url="https://sk.wikipedia.org/wiki?curid=12261" title="Madeleine Albrightová">
Madeleine Albrightová

Madeleine Albrightová pôvodným menom Marie Jana Korbelová (; * 15. máj 1937, Praha – † 23. marec 2022), bola americká diplomatka, bývalá ministerka zahraničných vecí USA, prvá žena v tomto úrade. Zohrala významnú úlohu v rozširovaní NATO o krajiny bývalého východného bloku. Hovorila plynulo česky a rozumela slovensky. Do slovenského politického vývoja vstúpila označením Slovenska ako „čiernej diery na mape Európy“ pred parlamentnými voľbami v roku 1998.
V máji 2012 jej Barack Obama udelil Presidential Medal of Freedom.
Život.
Madeleine Albrightová sa narodila v pražskej židovskej rodine. Bola však pokrstená a vychovávaná ako katolíčka a o svojom židovskom pôvode sa, podľa nej, dozvedela až keď The Washington Post publikoval reportáž, v ktorej bolo spomenuté, že jej prarodičia a niekoľkí príbuzní sa stali obeťami holokaustu.
Hneď po Hitlerovej okupácii zvyšku Česka v marci 1939 sa jej otcovi, diplomatovi Josefovi Korbelovi, podarilo aj s celou rodinou utiecť do Londýna, kde v suterénnom byte zažili nemecké bombardovanie. „"Značnú časť detstva som prežila v protilietadlovom kryte a spievala som si"“, spomína Madeleine. Neskôr sa rodina presťahovala do mestečka Walton-on-Thames.
V čase keď sa jej otec ako pracovník česko-slovenskej exilovej vlády aktívne zúčastňoval boja proti Hitlerovi nastúpila šesťročná Madeleine do školy. Na vysvedčení z roku 1943 ju charakterizujú ako "bystrú a živú žiačku, ktorá sa ľahko učí a učivo si dobre zapamätá". Známky mala dobré, iba zo zemepisu mala štvorku.
Po vojne sa Korbelovci vrátili do Česko-Slovenska, ktoré vzápätí po komunistickom prevrate v roku 1948 opustili a usadili sa v Spojených štátoch v Colorade. Po absolvovaní Wellesley College sa Madeleine vydala a zapísala na postgraduálne štúdium na newyorskej Kolumbijskej univerzite. Počas prípravy na doktorát, ktorý získala v roku 1976 bol jej konzultant poľský rodák Zbigniew Brzezinski, ktorý patril k zarytým zástancom boja proti sovietskemu komunizmu počas studenej vojny v Demokratickej strane. Nasledujúce dva roky pracovala pre demokratického senátora za štát Maine, Edmunda Muskieho. Keď do administratívy Bieleho domu po víťazstve Jimmyho Cartera nastúpil Brzezinski, zobral ju so sebou. Mala na starosti vzťahy s Kongresom a robila sprostredkovateľku medzi Radou pre národnú bezpečnosť (NSC) a ministerstvom zahraničných vecí, ktoré riadil Muskie.
V osobnom živote sa jej nedarilo. Manžel ju po dvadsaťtriročnom manželstve opustil kvôli inej žene. V roku 1992 ju Antony Lake, poradca Billa Clintona pre otázky zahraničnej politiky, pozval do volebnej kampane. Na Clintona spravila dobrý dojem a ten ju po voľbách vymenoval za veľvyslankyňu USA pri OSN. Hneď nato ju vymenoval aj za vedúcu štábu pre spoluprácu s NSC. V týchto funkciách sa jej podarilo vybojovať rovnocenné miesto vo vláde s právom zúčastňovať sa na všetkých zasadnutiach NSC. Získala veľký vplyv na rozhodovanie o zahraničnej politike s ambíciou v nasledujúcom volebnom období uchádzať sa o post ministerky zahraničných vecí. Nakoniec ju Bill Clinton (na návrh svojej manželky HiIlary Clintonovej) 5. decembra 1996 na miesto ministerky navrhol a Senát ju schválil jednomyseľne.
Udalosti.
Pravidelne sa zúčastňovala na zasadnutiach vlády a Kongresu, mnohokrát vystúpila v Rade pre národnú bezpečnosť a pred Senátom.
Kritika.
Podľa belehradského denníka "Večernje novosti" zarobila v roku 2011 Albrightovej spoločnosť Albright Group 20 miliónov eur na predaji podielu v kosovskom mobilnom operátorovi Ipko. Zisk podielu v operátorovi pripisuje srbská strana angažovanosti Albrightovej vo vojne v Kosove v rokoch 19981999 na strane kosovských Albáncov.

</doc>
<doc id="12262" url="https://sk.wikipedia.org/wiki?curid=12262" title="Agatha Christie">
Agatha Christie

Agatha Mary Clarissa Christie, lady Mallowan, rod. Miller, DBE (prechýlene: Agatha Mary Clarissa Christiová, lady Mallowanová, rod. Millerová; * 15. september 1890, Torquay, Spojené kráľovstvo – † 12. január 1976, Wallingford) bola anglická spisovateľka detektívnych románov. Publikovala aj pod pseudonymom Mary Westmacott. Patrí medzi klasikov detektívneho žánru.
Život.
Agatha Christie sa pôvodne chcela stať opernou speváčkou a istý čas študovala spev v Paríži. Po dvoch alebo troch románových pokusoch sa rozhodla napísať detektívku. Stavili sa so sestrou, ktorá z nich napíše a prvá vydá detektívku. Počas 1. svetovej vojny pracovala v nemocnici, kde získala isté poznatky o jedoch, ktoré využila pri písaní prvého detektívneho románu "Záhada na zámku Styles". V ňom prvýkrát publikum zoznámila s postavou Hercula Poirota, malého, trocha výstredného a márnomyseľného Belgičana žijúceho v Anglicku. Aj keď kniha nemala príliš veľký úspech (predalo sa 2 000 výtlačkov), autorka pokračovala v písaní ďalších. Jej popularita postupne vzrastala a v roku 1926 sa dostavil prenikavý úspech. Detektívny román "Vražda Rogera Ackroyda" sa stal bestsellerom. Hoci časť kritiky jej vyčítala nedodržanie tzv. Knoxovho desatora detektívky, svojou originalitou, premyslenou zápletkou a občasným humorným nadhľadom patrí toto dielo medzi najlepšie autorkine práce. 
Christieino prvé manželstvo s Archibaldom Christiem sa skončilo rozvodom. Inicioval ho on sám, keďže si našiel inú ženu, Nancy Neel. Deň po to ako Archibald túto správu Agathe oznámil zmizla. Napriek intenzívnemu pátraniu, vypísanej odmene a značnému mediálnemu pokrytiu sa ju nepodarilo nájsť 10 dní. Napokon bola objavená v yorkshirskom hoteli, ubytovaná pod priezviskom manželovej milenky. Sama Christie sa k tejto udalosti vo svojej biografii nevyjadruje, iné zdroje však špekulovali (špekulujú) nad nedokonanou pomstou manželovi (pripísanie mu podielu na jej zmiznutí, prípadne až vražde), zlým psychickým stavom spisovateľky či snahou o akýsi "reklamný ťah" kvôli získaniu pozornosti. 
Autorka bola neskôr vydatá za o 13 rokov mladšieho archeológa Maxa Mallowana. Povedala o ňom: "Čím som staršia, tým sa môj muž o mňa zaujíma viac." Toto manželstvo vydržalo až do jej smrti. Zomrela prirodzenou smrťou vo veku 85 rokov, niekoľko rokov pred koncom však už mala podlomené zdravie.
Diela.
Hercule Poirot vystupuje celkom v 33 románoch a mnohých poviedkach. Agatha Christie vytvorila okrem Poirota aj ďalšiu úspešnú postavu - milú staršiu dámu so starodievockými viktoriánskymi spôsobmi, slečnu Jane Marplovú, ktorá vďaka životu na dedine St. Mary Mead dokonale spoznala ľudskú povahu, čo jej umožňuje mnohokrát triumfovať nad políciou v riešení zložitých kriminálnych prípadov. Slečna Marplová bola predstavená po prvýkrát v románe "Vražda na fare" (orig. "The Murder at the Vicarage") v roku 1931. Agatha Christie pod pseudonymom "Mary Westmacott" napísala šesť psychologických románov. Pridala ešte devätnásť zväzkov detektívnych poviedok, štrnásť divadelných hier s detektívnym námetom, dve diela literatúry faktu a knihu básní. Množstvo príbehov, či už s Herculom Poirotom, alebo slečnou Marplovou, bolo úspešne sfilmovaných, hoci autorka samotná nebola príliš veľkou fanúšičkou filmov, rozhlasu či televízie. Medzi najznámejšie filmové a televízne adaptácie patrí spracovanie príbehov "Vražda v Orient Exprese", "Desať malých černoškov" ("Ten Little Niggers") či "Smrť na Níle" ("Death on the Nile"). O úspechu Agathy Christie vypovedajú počty predaných kníh. Doteraz boli na celom svete predaných vyše dve miliardy výtlačkov jej diel. Viac predaných exemplárov má zatiaľ Biblia a diela od Shakespeara.
Ocenenia.
Už za jej života sa jej dostalo množstvo pôct a vyznamenaní. V roku 1950 sa stala členkou Kráľovskej literárnej spoločnosti, v rokoch 1958 - 1976 bola spolupredsedníčkou Detektívneho klubu, od roku 1961 čestnou doktorkou literatúry a počínajúc rokom 1971 aj nositeľkou Radu britského impéria. 
Bibliografia.
"Bližšie informácie v hlavnom článku: Zoznam kníh Agathy Christie."

</doc>
<doc id="12263" url="https://sk.wikipedia.org/wiki?curid=12263" title="Erle Stanley Gardner">
Erle Stanley Gardner

Erle Stanley Gardner (* 17. júl 1889, Malden, Massachusetts – † 11. marec 1970, Temecula, Kalifornia) bol americký spisovateľ detektívnych románov. Dodnes patrí k najúspešnejším autorom. Od roku 1933, keď vydal prvú detektívku "Prípad zamatových pazúrikov", vydával tri až päť príbehov ročne a celkový počet detektívnych príbehov dosiahol číslo stoštyridsať.
Dielo.
Najväčší úspech dosiahol Gardner (pôvodne vynikajúci právnik) s príbehmi, v ktorých vystupuje obhajca Perry Mason, jeho sekretárka Della Streetová a súkromný detektív Paul Drake. Gardner vniesol do týchto príbehov vzrušujúcu atmosféru súdnej siene, v ktorej Mason brilantne vyhráva zdanlivo beznádejné prípady.

</doc>
<doc id="12264" url="https://sk.wikipedia.org/wiki?curid=12264" title="Bohuslav Nosák">
Bohuslav Nosák

Bohuslav Timotej Ignác Nosák-Nezabudov (* 3. február 1818, Tisovec† 5. apríl 1877, Sabinov) bol redaktor Slovenských národných novín.
Evanjelický kňaz, notár, romantický básnik, prekladateľ, publicista, redaktor, autor historických próz a cestopisov. Narodil sa 3. februára 1818 v malohontskom Tisovci do učiteľskej rodiny Andreja Nosáka a jeho manželky Márie rodenej Kováčovej. Do školy chodil v Čiernej Lehote. Študoval na gymnáziu v Dobšinej, na lýceu v Levoči, teológiu v Bratislave, kňazské skúšky skladal u P. Jozefiho. Bol považovaný za najlepšieho redaktora novín hneď po Ľudovítovi Štúrovi.
Patril v Levoči medzi najhorlivejších členov a funkcionárov tamojšieho študentského Ústavu československého, založeného roku 1837 profesorom Michalom Hlaváčkom. Už ako študent levočského lýcea bol prispievateľom Kuzmányho Hronky a pražských Květov a Včely. Jeho básnické príspevky nájdeme v almanachu levočských študentov v Jitřenke (1840).
Počas svojich štúdií na ev. lýceu v Bratislave od roku 1838 bol jedným z najhorlivejších stúpencov Ľudovíta Štúra. Ako člena cestovateľského spolku ho vyslali počiatkom štyridsiatych rokov na Zakarpatskú Ukrajinu, o ktorej uverejnil okrem iného v Orle tatranskom (18451846) bystrú a hodnotnú reportáž "Listy z neznámej zeme". Roku 1842 sa zúčastnil vydania prvého ročníka Hurbanovej Nitry.
Istý čas pobudol ako ev. kaplán v Liptovskom Mikuláši a potom v Pešti. Odtiaľto písal roku 1844 Stankovi Vrazovi do Záhrebu a rokoval s ním o svojom odchode k južným Slovanom, čo sa však nakoniec neuskutočnilo.
Nosák bol veľmi vzdelaným človekom. Ovládal viacero rečí. Jeho bohatá prekladateľská činnosť po revolúcii svedčí, že v redakcii bol Štúrovi platným pomocníkom. Písal básne, povesti, literárne kritiky a prekladal zo zahraničných literatúr. Prispieval do Nitry, Orla tatranského, Slovenských národných novín, Priateľa ľudu, slovom pracoval na všetky strany.

</doc>
<doc id="12265" url="https://sk.wikipedia.org/wiki?curid=12265" title="Slovenské národné noviny">
Slovenské národné noviny



</doc>
<doc id="12266" url="https://sk.wikipedia.org/wiki?curid=12266" title="Michael Crichton">
Michael Crichton

Michael Crichton (* 23. október 1942, Chicago, Illinois, USA – † 4. november 2008, Los Angeles, Kalifornia) bol americký spisovateľ, scenárista, producent a režisér. Nazývajú ho „otec techno-trileru“. K jeho najúspešnejším dielam patria knihy "Jurský park", "Hranica času" a "Kongo". Do roku 2006 sa predalo viac ako 150 miliónov výtlačkov jeho kníh, ktoré boli preložené do tridsiatich jazykov a dvanásť z nich bolo sfilmovaných. Bol tiež tvorca úspešného televízneho seriálu Pohotovosť.
Život.
Michael Crichton sa narodil v roku 1942 v Chicagu. Študoval medicínu na Harvarde a vo voľnom čase sa venoval písaniu, podľa jeho slov "…aby som si mohol zaplatiť školné". Do skončenia štúdia mal na svojom konte tri romány a tri filmové scenáre. V roku 1969 mu vydali knihu "The Andromeda Strain" (v roku 1971 vyšla v slovenčine s názvom "Smrť Andromeda") o vedcoch, ktorí sa snažia izolovať vírus, zavlečený na Zem. Knihy sa predalo tri milióny výtlačkov a bol podľa nej nakrútený úspešný film. To rozhodlo o ďalšom pôsobení Michaela Crichtona.

</doc>
<doc id="12267" url="https://sk.wikipedia.org/wiki?curid=12267" title="Orol tatranský">
Orol tatranský



</doc>
<doc id="12268" url="https://sk.wikipedia.org/wiki?curid=12268" title="John Grisham">
John Grisham

John Grisham (* 8. február 1955, Jonesboro, Arkansas, USA) je americký spisovateľ románov z právnického prostredia. Úspech mu priniesol už jeho druhý román "Firma", ktorý bol sfilmovaný v hlavnej úlohe s Tomom Cruisom.
Život.
John Grisham je absolventom Mississippskej univerzity a slávnej Old Miss Law School. Dve volebné obdobia bol členom mississippskej Snemovne reprezentantov. Bohatá právnická a politická prax mu poskytla množstvo tém na literárnu tvorbu. Keď mu v roku 1989 vyšiel prvý román "Kedy zabiť" ("A Time to Kill"), jeho meno ešte nikomu nič nehovorilo. V roku 1991 vyšiel jeho druhý román "Firma" a v roku 1992 román "Prípad Pelikán", ktoré mali u čitateľov obrovský úspech. Niektoré jeho romány boli sfilmované.

</doc>
<doc id="12269" url="https://sk.wikipedia.org/wiki?curid=12269" title="Peter Kellner-Hostinský">
Peter Kellner-Hostinský

Peter Kellner-Hostinský (vl. menom Peter Pavel Kellner, pseudonymy "Peter Dobroslav Kellner", "Peter Záboj Hostinský", "Peter Z. Hostinský", "P. Hostinský", "Záboj Hostinský", * 6. január 1823, Gemerská Poloma – † 10. august 1873, Rimavská Sobota) bol slovenský spisovateľ, novinár, historik, filozof a redaktor Slovenských národných novín.
Životopis.
Narodil sa v rodine evanjelického farára Karola Kellnera a jeho manželky Kataríny rodenej Fabricovej. Vzdelanie získaval v Gemerskej Polome, na gymnáziu v Rožňave a Levoči, neskôr pokračoval v štúdiu na evanjelickom lýceu v Bratislave, kde sa venoval štúdiu filozofie a teológie. Na protest proti zbaveniu Ľudovíta Štúra profesúry odišiel do Levoče. Napriek tomu, že sa chystal na záverečnú kandidátsku teologickú skúšku a na štúdium v zahraničí, ostal napokon študovať v Bratislave právo. Pomáhal Štúrovi redigovať Slovenské národné noviny a Orla tatranského. V období pred revolučným rokom 1848 spolu s Jánom Štúrom vydával Slovenské národné noviny a úspešne zachránil mnoho z rukopisných diel Janka Kráľa. Revolučné roky prežil vďaka slabému zdraviu doma, rokoch 1849 – 1850 bol slúžnym v Rožňave, v rokoch 1850 – 1855 adjunktom v Revúcej, kde spolupracoval so svojim celoživotným priateľom Pavlom Dobšinským. Počas obdobia Bachovho absolutizmu bol ako národovec prenasledovaný a prekladaný z jedného pracovného miesta na druhé (Gelnica, Levoča, Nové Mesto pod Šiatrom). V roku 1860 bol dočasne penzionovaný a žil v Licinciach. V roku 1861 sa stal aktívnym účastníkom memorandových udalostí a v roku 1862 bol vymenovaný za hlavného slúžneho Rimavskej doliny, čo ho prinútilo presťahovať sa do Rimavskej Soboty. Po strate zamestnania sa mu už nepodarilo získať stále zamestnanie, ale pracoval len ako externý pisár pri zostavovaní pozemkových kníh Gemerskej stolice.
Zomrel na choleričný týfus v Rimavskej Sobote 10. augusta o 11 hodine večer.
Tvorba.
Vzbudzuje obdiv už svojou bohatosťou záujmov. Bol nielen novinárom, básnikom, dramatickým spisovateľom, historikom, ale aj filozofom. Patrí mu osobitné miesto, pretože bol autorom prvej štúdie o symbole dvojitého kríža, ktorá vyšla roku 1867 pod názvom "K dejopisu härbu slovenského". Skúma tu byzantský pôvod symbolu a už od jeho príchodu na Veľkú Moravu ho považuje za symbol slovenského národa. Konštatuje, že Slováci ho prijali pri svojom krste, a skutočnosť, že ho uhorskí panovníci používali vedľa iných znamení, je preňho svedectvom, že slovenský národ bol v minulosti uznávaný za osobitný národ a že jeho erb mal čestné miesto medzi znameniami iných národov Uhorska. I keď sú Hostinského názory poznačené dobovým romantizmom, nik mu nemôže uprieť vrúcnosť, ani prvenstvo medzi slovenskými heraldickými prácami. Písal alegorické básne, drámu, filozofické a historické texty, ale taktiež prozaické diela a životopisy. 
Mesianistická filozofia Petra Kellnera-Hostinského.
Filozofickému odkazu Petra Kellnera-Hostinského sa bližšie venoval filozof Rudolf Dupkala. Podľa Rudolfa Dupkalu bol filozoficky najagilnejším predstaviteľom mesianistickej línie slovenského romantizmu práve Peter Kellner-Hostinský. Svoj vzťah k Hegelovi a nemeckej filozofii vôbec vyjadril v prácach: "Duma v Tatrách, Otvorený list Ctibohovi Zochovi, Prvotiny vedy slovanskej, Slovo k návestiu, Jeden zápisok do pamätníka, Stará vieronáuka slovenská" atď. Podľa Dupkalu v uvedených prácach reagoval na ontologickú i gnozeologickú stránku Hegelovej koncepcie dialektického idealizmu, ktorú reflektoval cez prizmu Schellingovej "filozofie identity".
Hostinský hovorí o troch typoch, resp. podobách človeka, ktoré sa historicky prejavujú v troch rozličných svetoch: helénskom, románsko-germánskom, slovanskom. Trom historickým typom človeka, „dejstvujúcim“ v troch osobitných svetoch, zodpovedajú tri podoby, resp. „stanoviská“ vedy. Hostinský ich vymedzuje ako: vedu empirickú, metafyzickú a skutočnú.
Podľa Hostinského môže nemecká veda prekonaná novou sústavou skutočnej vedy a tou má byť „veda slovanská“. V nadväznosti na Schellingovu, protihegelovsky zameranú iniciatívu vo filozofii, ako aj Hurbanovu koncepciu "vierovedy" (s ústredným pojmom "videňja"), Hostinský rozvíja projekt „slovanskej vedy“, ktorého základné východiská. Dupkala ďalej uvádza, že predmetom „slovanskej vedy“, ktorá je založená na princípe "videňja", je slovami Hostinského „celuo zjaveňja Boha“, v dôsledku čoho ma „slovanská veda“ nevyhnutne syntetický, resp. syntetizujúci charakter. „Slovanská veda“ musí byť prostredníctvom "videňja" jednotou „"všetkých momentou poznaňja pravdi … A prečo že je veda slovanská taká všecelosť ? Zato, že videňja ja univerálni princíp poznaňja"“ uvádza Hostinský. Systematickým spracovaním „filozofie videňja“ mala byť práca s názvom "Vidboslovie", ktorú však Hostinský zanechal len v podobe nedokončeného rukopisu, uvádza Dupkala.
Slovenské národné noviny.
Počas redigovania Slovenských národných novín navštevoval ešte právnickú akadémiu v Bratislave, zaoberal sa rozsiahlymi ekonomickými štúdiami, o čom svedčia hlavne jeho úvodníky, uverejnené v druhom ročníku štúrovských politických novín na pokračovanie pod názvom "Pohľady na naše národné hospodárstvo, Príklady urbárskeho odkúpenia, Spôsoby urbárskeho odkúpenia". Hostinský tieto ekonomické rozbory robil na základe dôkladného štúdia literatúry. Svedomito ich ilustroval aj štatistikami. Na základe skúmania minulosti a prítomnosti v Uhorsku ukazoval na neudržateľnosť feudálneho spoločenského zriadenia, ktoré považoval za brzdu rozvoja národného hospodárstva.
Aj jeho zásluhou sa Slovenskje národňje novini postupne zbavovali osvetovo-buditeľského zamerania a stávali sa prostriedkom politickej výchovy maloburžoáznych a ľudových vrstiev. Preto aj Mikuláš Dohnány vo svojej "Histórii povstaňja slovenskejho" povedal, že tieto noviny "roznášali nové myšlienky a roznecovali lásku k národu; viedli ľud ku prameňom čerstvého života, podávajúc mu spôsob k jeho duchovnému a telesnému dobrobytu".
Peter Kellner pod menom Záboj-Hostinský uverejňoval v týchto novinách a v ich literárnej prílohe básne, historické a vedecké články. V čase svojho pôsobenia v Bratislave do zániku Slovenských národných novín v júni 1848 napísal trinásť rozsiahlych vedeckých rozpráv a štúdií z odboru národného hospodárstva, filozofie, prírodných vied, dejín literatúry, národopisu, histórie, ľudovej slovesnosti a teórie literatúry. Už táto skutočnosť hovorí jasnou rečou o talentovanosti a vzdelanosti Petra Kellnera-Hostinského, nehovoriac už o jeho neskoršej bohatej a všestrannej publicistickej činnosti.
Pocta.
Po Petrovi Kellnerovi-Hostinskom je pomenovaná Základná škola P. Kellnera-Hostinského v Rimavskej Sobote. V obci Gemerská Poloma má pamätnú tabuľu osadenú Miestnym odborom Matice slovenskej v Rožňave (1934) a bustu má tiež v Aleji národných dejateľov v Rimavskej Sobote. Petra Kellnera-Hostinského si pripomenula Matica slovenská (pri príležitosti 200. výročia narodenia) v spolupráci s obcou Gemerská Poloma a predstaviteľmi evanjelickej cirkvi v miestnom evanjelickom kostole. Matica slovenská tiež publikovala štúdiu profesora Rudolfa Dupkalu k jeho filozofickému odkazu (stať bola pôvodne publikovaná v knihe "Štúrovci a Hegel"). V Bratislave v časti Nové Mesto je po ňom pomenovanované sídlisko prvých panelových domov , Hostinského sídlisko.

</doc>
<doc id="12271" url="https://sk.wikipedia.org/wiki?curid=12271" title="Orol tatránski">
Orol tatránski

Orol tatránski (iné zápisy: pôvodne Orol Tatránsky, v súčasnom pravopise Orol tatranský) bola literárna resp. literárno-náučná príloha "Slovenských národných novín", ktorá vychádzala od 1. augusta 1845 do 6. júna 1848, najskôr týždenne, potom každý druhý týždeň. Zámerom hlavného redaktora novín Ľudovíta Štúra bolo v prílohe podávať obraz o stave slovenskej národnej kultúry (najmä literárneho života), pokladajúc ju za neoddeliteľnú súčasť procesu formovania moderného slovenského národa.
Koncepcia.
Ľ. Štúr v "Ohlase o Slovenských národných novinách a Orlovi tatránskom", vydanom 15. júna 1845 v Prešporku (Bratislave), charakterizoval koncepciu "Slovenských národných novín" tak, že zatiaľ čo vlastné noviny mali obsahovať "„čiastku" [...] "politickú“", Orol tatránsky mal tvoriť "„čiastku" [...] "hlavne historickú“" a "„poučenlivé so zábavnými vecami spojovať“". Konkrétne mal obsahovať:
Tento rozvrh sa Ľ. Štúr spolu s redaktormi Petrom Kellnerom-Hostinským, Bohuslavom Nosákom, Ján Štúr a Mikulášom Dohnánym snažil dodržiavať, čo však nebolo vždy možné vzhľadom na obmedzený rozsah i problémy so zaobstarávaním rukopisov. Preto nevznikli stále, pravidelné rubriky. V prvom ročníku "Orla tatranského" bývali nepravidelné rubriky "Poviedky o mužoch veľkých", "Rozličné správy", "Slovanské správy", "Ohlasy" a pod., v druhom ročníku "Prehľad časopisov", "Rozličnosti", "Obyčaje", "Hry a zábavy Slovákov", "Anekdoty" a v treťom ročníku pribudli nové rubriky "Dopisovateľ", "Slovesnosť", "Recenzie novovyšlých kníh" a domáce spravodajstvo pod názvom "Slovenský život". 
Vydávanie.
Príloha začala vychádzať v Bratislave 1. augusta 1845. Jej prvý ročník sa skončil 30. júna 1846. Druhý sa začal 10. júla 1846 a skončil sa 22. júna 1847. Tretí ročník sa začal 9. júla 1847 a skončil sa 6. júna 1848. Dovedna teda v troch ročníkoch vyšlo 97 čísel na 774 stranách. "Orol tatránski" zanikol v revolučnom roku 1848 (pozri revolúcia v rokoch 1848 – 1849 v Uhorsku a slovenské povstanie) spolu so "Slovenskými národnými novinami".
Význam.
Vzhľadom na nedostatok publikačných možností pre slovenských autorov bola na stránkach "Orla tatránskeho" uverejnená podstatná časť dobovej literárnej produkcie, v základných znakoch patriaca do romantizmu. Pôvodnú básnickú tvorbu uverejňoval Andrej Sládkovič, Janko Kráľ, Samo Bohdan Hroboň, Samo Chalupka, P. Kellner-Hostinský a M. Dohnány, Ján Kalinčiak, S. B. Hruboň a Samo Tomášik prispievali prózou a B. Nosák i cestopismi. Jozef Miloslav Hurban, Ľ. Štúr, Ján Francisci-Rimavský a M. Dohnány vo svojich literárnych kritikách vyjadrovali tiež postoje k otázkam koncepcie a smerovania literatúry a načali tak novú éru slovenskej literárnej kritiky. Kultúrnohistorické články (najmä Ľ. Štúra) a vnútrogeneračné polemiky (J. M. Hurbana, Ctiboha Zocha a i.) predstavovali cenný zdroj pre poznanie ideovej orientácie spoločenského života.

</doc>
<doc id="12274" url="https://sk.wikipedia.org/wiki?curid=12274" title="Robert Ludlum">
Robert Ludlum

Robert Ludlum (* 25. máj 1927, New York, New York, USA – † 12. marec 2001, Naples, Florida) bol americký spisovateľ špionážnych románov.
Život.
Robert Ludlum, absolvent Wesleyan University, takmer dvadsať rokov pracoval v zábavnom priemysle ako herec, producent a taktiež ako „hlas“ v mnohých televíznych reklamách. Koncom šesťdesiatych rokov sa preorientoval na literatúru. Už jeho prvotina "The Scarlatti Inheritance" bola veľmi úspešná a to isté sa dá povedať aj o jeho ďalších románoch. So svojou ženou Mary býval na Floride.
Dielo.
Robert Ludlum napísal trinásť románov, ktoré boli preložené do devätnástich jazykov a vydané v dvadsiatichtroch krajinách. Zápletky v jeho dielach bývajú komplikované, napätie vystupňované až do záverečného prekvapujúceho rozuzlenia. Jeho hrdinami sú obyčajní Američania, ktorí sú proti svojej vôli vtiahnutí do vysokej hry rozviedok, tajných organizácií a zločineckých skupín. Jediné na čo sa môžu spoľahnúť je ich vlastná odvaha, statočnosť a zmysel pre pravdu a spravodlivosť.

</doc>
<doc id="12276" url="https://sk.wikipedia.org/wiki?curid=12276" title="Arthur Hailey">
Arthur Hailey

Arthur Hailey (* 5. apríl 1920, Luton, Spojené kráľovstvo – † 24. november 2004, Lyford Cay, New Providence, Bahamy) bol britsko-kanadský spisovateľ.
Životopis.
Narodil sa v Anglicku. V roku 1947 sa presťahoval do kanadského Toronta. Potom žil dlhší čas v kalifornskom meste St. Helena. Daňový tlak ho donútil vysťahovať sa z USA. Zvyšok života prežil na Bahamských ostrovoch.
Dielo.
Debutoval románom "Let do nebezpečenstva" (1958 so spoluautorom Johnom Castlom). Do povedomia čitateľov sa zaradil románmi "Hotel", "Letisko" či "Kolesá".

</doc>
<doc id="12278" url="https://sk.wikipedia.org/wiki?curid=12278" title="Vídeňský denník">
Vídeňský denník

Vídeňský denník boli české noviny vychádzajúce počas bachovho absolutizmu. 
Okolo grófa Leva Thuna - ministra školstva - sa po revolúcii vo Viedni sústredila skupina českých intelektuálov, ktorú možno oprávnene nazvať politickými prebehlíkmi a reakcionármi (Ján Votka, Jozef a Hermenegild Jireček a iní). Im bolo zverené redigovanie Vídeňského denníka, ktorý bol založený predovšetkým preto, aby polemizoval s Havlíčkovým Slovanom a paralyzoval - tak jeho vplyv v českých i v slovenských krajoch.
Medzi Víděnským denníkom - ako orgánom oficiálne súkromným a úradnými Slovenskými novinami neboli veľké rozdiely v politickej línii, ba ani v spôsoboch boja proti odporcom absolutizmu. Víděnský denník len navonok vystupoval ako „nezávislé noviny“. V skutočnosti bol však financovaný z tajných fondov Ministerstva vnútra, pričom oboje noviny boli tlačené v tej istej tlačiarni Mechitaristov vo Viedni. Po zániku Víděnského denníka, ktorý nasledoval onedlho po zastavení Slovana, prešli jeho redaktori do Slovenských novín, prípadne sa stali ich spolupracovníkmi.
Českí konzervatívni politici na čele s ministrom Thunom sa snažili o rozbitie českej národno-liberálnej strany a teda aj o porážku Karola Havlíčka na poli publicistiky. Ich cieľom bola tiež likvidácia pokrokového federatívneho zriadenia Rakúska, ktoré presadzoval tiež časopis Constitutioneles Blatt aus Böhmen. Keď bolo zjavné, že úradné Pražské noviny prehrali polemický zápas s Havlíčkovým Slovanom, usiloval sa Thuna a jeho spojenci o založenie nových, tentoraz účinnejších novín. Snažili sa pritom, aby to boli noviny navonok nezávislé, pretože verejnosť k úradným a vládou podporovaným novinám mala veľký odpor.
Prípravami na založenie Vídeňského denníka sa zaoberal dr. Antonín Beck - hlavný cenzor Slovenských novín, ktorý bol už od roku 1841 v úzkom dôvernom styku s grófom Levom Thunom. Beck ako Bachov tajomník sa už koncom roku 1849 bezúspešne pokúšal kúpiť Havlíčka a jeho Národní noviny. Jeho pomocníkom pri zakladaní Víděnského denníka bol Jozef Jireček, neskorší minister v Hohenwartovej vláde, ktorý bol začas aj redaktorom Havlíčkových Národných novín. Odtiaľ ho však Havlíček v júli roku 1848 vyhodil ako „Thunovu tajnú políciu“. Preto ešte aj roku 1850 Havlíček nazýval Jozefa Votku a Jozefa Jirečku „politickými prebehlíkmi“.
Zakladatelia Vídeňského denníka sa snažili mu zachovať povesť nezávislosti. Mala ho vydržiavať akciová spoločnosť, na ktorú vysokí českí šľachtici zozbierali sumu 8000 zl., čo však na réžiu denníka nestačilo, prečo musel byť financovaný aj zo zdrojov ministerstva vnútra. V nemeckom prospekte „ k upisovaniu akcii Víděnského denníka“, jeho tvorcovia tvrdili, že to bude vraj najlepší český tlačový orgán, pričom sa len s pohŕdaním ako o ľudových novinách vyslovovali o Slovenských novinách, Vlastimilovi, Věstníckych novinách, Večernom liste, Moravských a Pražských novinách.
Prvé číslo Vídeňského denníka vyšlo 9. júla 1850 s podtitulom: Noviny politické a literárne. Vychádzali denne okrem nedele. Zodpovedným redaktorom novín bol Ján Votka - niekdajší radikál a priateľ J. V. Friča, neskôr renegár a vysoký hodnostár jezuitského rádu v Prahe. Posledné číslo Víděnského denníka vyšlo 14. januára 1852.
Noviny mali aj literárnu prílohu Vesnu, ktorá vychádzala ešte pol roka po ich zániku. Nie je náhodné, že práve redakcia vládnych Slovenských novín sa snažila aj po zániku Víděnského denníka udržať Vesnu pri živote, čo sa jej však nadlho nepodarilo.
Víděnský denník už od svojho prvého čísla ostro kritizoval Karola Havlíčka-Borovského a jeho Slovan, pričom stále zdôrazňoval, že tak robí samostatne bez závislosti na cisárskej Viedni. Preto Havlíček dokazoval, že sú to vládou tajne financované noviny, o ktorých nezávislosti sa vôbec nedá hovoriť. Havlíček bol dobre informovaný o plánoch českých šľachtických reakcionárov vo Viedni, ako aj o zákulisnej činnosti redaktorov Víděnského denníka. Jeho informátorom bol Slovák Eugen Zlatiborský, neoficiálny redaktor Slovenských novín a autor početných článkov o Slovensku uverejnených v Slovenských novinách a vo Víděnskom denníku. Ďalšími boli Ferdinand Koppa, bývalý spolupracovník Včely a Národných novín a spolupracovník Víděnského denníka Václav Tieftrunk.
Víděnský denník, podobne ako vládne Slovenské noviny presvedčoval našich rodákov, že vláda v krátkom čase odstráni vinníkov protislovenského teroru medzi vysokými úradníkmi. Musel však pritom priznať, že “položení Slováku jest méně skvěle, než bylo před válkou", pretože ľud sa právom sťažuje na zvyšujúce sa ceny a dane. Keď minister Bach zakázal agitáciu za “samostatnú korunnú zem", Víděnský denník musel priznať, že “samostatnost Slovenska jest pro nynějšek marný účel". Zavinil si to vraj sám slovenský národ, lebo “nedostál té úloze, jaká mu příslušela". Tvrdili, že treba naďalej plniť líniu „viedenských Slovákov“ a uspokojiť sa s podávaním žiadosti o národnú rovnoprávnosť na ministerstvo vnútra a na cisársky dvor - čo bolo prejavom úplne skrachovanej politiky. Vývoj udalostí na Slovensku však dal za pravdu bojovníkom proti vládnemu teroru a absolutizmu - Karolovi Havlíčkovi-Borovskému a jeho stúpencom.
Víděnský denník, ktorý mal spočiatku na Slovensku hodne dopisovateľov, stratil veľmi rýchlo priazeň nášho obecenstva. Stalo sa tak potom, keď sa presvedčilo, že je to vládou financovaný, reakcionársky tlačový orgán. Počet jeho predplatiteľov prudko klesal a koncom roku 1850 mal ich už iba 250. O postavení týchto novín niet jasnejšieho svedectva, ako je po nemecky písaná bilančná správa o jeho pôsobení za prvý polrok 1850, v ktorej sa hovorí: “Tajní odoberatelia Víděnského denníka dávajú si noviny posielať okľukami a zaliezajú do tmavých kútov, keď ich čítajú, aby nevyšlo najavo, že sa dávajú informovať reakčnými, aristokratickými, centralistickými ideami, ktoré tieto kúpené vládne noviny nakvapkávajú do uší svojich nič netušiacich čitateľov". Havlíčkov časopis vytlačil z našich krajov nielen Slovenské noviny, ale aj Víděnský denník, ktorého vládna politika nenašla medzi našimi čitateľmi veľa stúpencov.
Do Vídeňského denníka napísal obsiahly anonymný príspevok aj Jozef M. Hurban pod názvom: “Hlas ze Slovenska o centralisací a foederací". (Roku 1851 tento príspevok vyšiel ešte raz ako osobitná brožúra vo Viedni.) V ňom Hurban ostro odmietol Havlíčkovu federatívnu politiku, ako aj jeho kritický vzťah ku spisovnej slovenčine v predchádzajúcich rokoch (Pozri Havlíčkov Slovan). Zastával sa tu vládnej, reakčnej politiky snáď aj preto, aby si naklonil cisársku Viedeň a získal od nej povolenie na vydávanie politických novín. Je možné, že Hurbana k tomuto kroku viedla nielen politická taktika, ale aj snaha prinútiť Viedeň postaviť sa proti separatistickým snahám maďarskej vládnucej triedy, prejavujúcimi sa aj v nacionálnom útlaku Slovákov. Nijaký z týchto Hurbanových predpokladov sa však neuskutočnil. Sám mal napriek všetkému vážne výhrady aj proti Víděnskému denníku, pretože aj ten patril medzi horlivých rozširovateľov staroslovenčiny v našich krajoch a medzi kritikov štúrovskej politiky. Pre publikovanie svojho Hlasu ze Slovenska si Víděnský denník vybral pravdepodobne len preto, že išlo o špeciálny protihavlíčkovský tlačový orgán. Do Slovenských novín tento príspevok poslať nemohol, lebo vtedy bol už v ostrých polemikách s Danielom Lichardom. Preto mu ani vôbec nevadilo, že o niekoľko mesiacov neskôr Víděnský denník stál pred zánikom. V januári 1852 písal o tom Danielovi Slobodovi: “České časopisy, ktoré nám vždy memento mori privolávali pre slovenčinu - jeden za druhým padajú do jamy nám vyhrabanej. Na hrob Viedenského denníka by si mal hymnu alkaickú spraviť. Vesna pôjde nezadlho za ním...Víděnský denník prehajdákal pár tisíc - a tož půjde, ba šal již spát…".
Forma Hurbanovej kritiky Karola Havlíčka - Borovského bola v tomto príspevku veľmi útočná. Názory kutnohorského redaktora mu boli „hubáčstvím vtipným na papíře stvořeným v mysli úzke kmenové žistnosti a nadutosti“. Jeho federatívny princíp vysvetľoval ako nadvládu „maďarsko-vlasko-poľského panstva“. Vyčítal Havlíčkovi jeho odpor proti spisovnej slovenčine a tvrdil, že chce Slovensko vydať napospas maďarizácii. Hurban tu tvrdil úplne v rozpore so skutočnosťou, že Slovákom “centralisace za krátky čas...přece již všelicos požehnaného a žádouciho přinesla". Vláda vraj za krátky čas odstráni u úradov všetkých nepriateľov Slovákov, čo bolo prejavom značnej Hurbanovej politickej naivity. Hurban na tomto mieste vyzýval svojich krajanov, aby podporovali Víděnský denník, “jehož hlubší bádaní a směr opravdu vznešený Slovenstvu více prospeje, než všechna nemecko-francouzska oposice p. Havlíčkem přežvýkaná". V závere vyhlásil, že Havlíček “pro Slovensko jest neštestí a Bůh chráň slovenský národ od jeho politiky".
Hurban sa s „Hlasom ze Slovenska o centralisací a foederací“ dostal do úplného rozporu so svojím kritickým vzťahom k cisárskej reakčnej Viedni, ktorý tak jednoznačne dokazoval na Slovenskom zjazde v Prahe roku 1848, ale aj inokedy. Po revolúcii vláda nesplnila ani minimum požiadaviek vodcov slovenského povstania a samého Hurbana nemilosť a falošnosť viedenských politikov postihla veľmi citeľne. Ak aj potom všetkom dúfal, že bachovský absolutizmus predsa len bude k Slovákom žičlivejší, sklamal sa. Centralizácia, ktorú tak vášnivo propagoval síce zvíťazila, no zničila nielen Havlíčkovho Slovana a násilne umlčala protihabsburskú a protiabsolutistickú opozíciu, ale ochromila a hrozila udusiť aj slovenské národné hnutie.
Treba však zdôrazniť, že s takýmto centralistickým, protihavlíčkovským Hurbanovým stanoviskom nesúhlasilo veľa slovenských národovcov a medzi nimi aj štúrovcami. Neznámy dopisovateľ v Havlíčkovom časopise odpovedal Hurbanovi v mene tých Slovákov, ktorí sa nechceli zmieriť s policajným režimom a s reakčnou viedenskou vládou: “Tu se jedná o česť Slovenska. Historie bude někdy přísne soudy vynášet nad smyšlením...jež národové v nynější jistě kritičné době zastávají a bolelo by nás, aby celé Slovensko chybnou jakousi politikou jednoho člověka zapsáno bylo pro budoucnost do černé knihy pp. centralistů...My s principem i formou Slovana úplně souhlasime a cestu jež on nám ukazuje v politice naši národní nastoupit chceme...Víděnský denník ani tolik samostatnosti a zmužilosti nemá v spravedlivé hájené práv slovenských vůbec a slovanských zvláště, jako vládní Slovenské noviny". Podobné stanovisko zaujal Havlíček-Borovský vo svojej odpovedi Hurbanovi, v ktorej odhalil aj anonymitu jeho príspevku.

</doc>
<doc id="12280" url="https://sk.wikipedia.org/wiki?curid=12280" title="Havlíčkov Slovan">
Havlíčkov Slovan

Slovan bol český opozičný, protivládny a protiabsolutistický časopis vydávaný Karlom Havlíčkom Borovským v čase bachovho absolutizmu v Kutnej Hore. Mal aj veľa prispievateľov zo Slovenska.
Karel Havlíček-Borovský a jeho vzťah k Slovensku.
Významný český pokrokový novinár a politik Karol Havlíček-Borovský, ktorý patril v prvých rokoch bachovského absolutizmu, medzi popredných protihabsburských predstaviteľov, mal veľa stúpencov aj na Slovensku. Stalo sa tak napriek tomu, že ešte pred revolúciou odmietal spisovnú slovenčinu, ako prejav údajného slovenského separatizmu, v čom sa zhodoval s oficiálnym názorom liberálnej českej buržoázie.
Aj keď pred revolúciou štúrovci s ním v novinách a časopisoch polemizovali z týchto dôvodov, predsa sa s ním nakoniec zmierili, lebo uznal oprávnenosť spisovnej slovenčiny a podporoval politiku slovenského národného hnutia. V revolučnej dobe Havlíček už so štúrovcami intenzívne spolupracuje. Vidieť to aj z toho, že nezištne poskytuje štúrovcom miesto vo svojich Národných novinách na propagáciu slovenského povstania a na polemiku s nepriateľskou maďarskou tlačou. Dokonca, ako sme spomínali, jeho Národní noviny sa na Slovensku počas revolúcie ilegálne rozširovali a propagovali tak osožné myšlienky česko-slovenskej spolupráce.
Na kroměřížskom sneme roku 1849, ktorého sa Havlíček ako poslanec zúčastnil, stáva sa z neho nadšený stúpenec demokracie a federatívneho zriadenia Rakúska. Domnieval sa, že v takomto zriadení by Česi, Moravania, Slezania i Slováci tvorili osobitnú zem s vlastnou samosprávou, čo sa však neuskutočnilo. Napriek stupňujúcemu sa vládnemu teroru, Havlíček po tomto sklamaní prešiel do opozície. Od tých čias venuje svoje vynikajúce publicistické schopnosti a mimoriadny novinársky talent boju proti viedenskej reakcii. Mení aj svoj vzťah k tej časti slovenskej buržoázie, ktorá volila spoluprácu s cisárskym absolutizmom. Teda Staroslovákov posudzoval kriticky. 
Z týchto dôvodov kritizoval tiež Lichardov Slovenskí pozorňík, ako proviedenský orgán, pričom sa ešte stále nevedel celkom zmierniť so spisovnou slovenčinou. Preto aj vyčítal Štúrovi a Hurbanovi, že sa “posud ještě nenaklonili k staré spisovné jednotě celého kmene československého".
Roku 1850 však svoj pôvodný názor na spisovnú slovenčinu podstatne korigoval, vychádzajúc pri tom, povedané dnešnou terminológiou, zo sebaurčovacieho práva každého národa. Keď roku 1850 – 1851 vydával v Kutnej Hore svoj opozičný, protivládny a protiabsolutistický časopis Slovan, zaviedol do neho osobitnú rubriku Ze Slovenska, do ktorej písalo veľa slovenských dopisovateľov. Pravda o slovenskej národnej i sociálnej problematike, písal aj na iných miestach svojho časopisu. Išlo mu tu o viacej, ako o spisovný jazyk. Snažil sa získať slovenských čitateľov pre svoj federalistický a protivládny program, pre úzku spoluprácu pokrokových Čechov a Slovákov.
Z takýchto pozícií ostro kritizoval vládne Slovenské noviny, ich reakcionárske sklony a defaistickú politiku. Veď Lichard a jeho prívrženci sa ešte v prvých rokoch bachovského absolutizmu domnievali, že delegácie Slovákov na ministerstvo vnútra vo Viedni, rozsiahle petičné akcie, určené cisárskemu dvoru, donútia panujúci režim splniť politiku národnej rovnoprávnosti a vytvoriť slovenské vojvodstvo. Bola to však politická naivita. Preto aj dopisovatelia Slovana zo Slovenska, vyčítali Slovenským novinám servilitu k panujúcemu režimu a ich petičné akcie volali zbytočným žobráckym modlikaním. 
Slovan a jeho význam pre Slovensko.
Slovan sa stal baštou, z ktorej slovenskí odporcovia absolutizmu útočili na všetky prejavy reakčného bachovského režimu. Písali o šírení maďarizácie a germanizácie v našich krajoch i o vinníkoch zväčšujúcej sa biedy ľudu na slovenskom vidieku. Oprávnene hovorili, že vláda Slovákom “jednou rukou dáva a druhou berie". Ukazovali, že ministri podvádzajú členov slovenských deputácií, keď im sľubujú skorú národnú rovnoprávnosť.
Slovan kriticky poukazoval na to, že vláda nesplnila sľuby Staroslovákom o zavedení staroslovenčiny do škôl a úradov, o obnove ľudovýchovných spolkov a nepovolila im zakladanie celonárodných inštitúcií. Oprávnene tvrdili, že cisárska Viedeň nie je ochotná deliť sa o moc v štáte so slovenskými národovcami. Označovali režim bachovského absolutizmu za reakčný a odporúčali bojovať za jeho odstránenie politickými prostriedkami.
Slovan staval pred našich čitateľov oveľa reálnejší a pokrokovejší politický program, ako Slovenské noviny, alebo Hurbanove Pohľady. Preto bola aj jeho obľuba v našich krajoch taká veľká. Havlíček v tomto časopise odmietal nielen absolutizmus, ale aj jeho priameho pomocníka klerikalizmus. Vyčítal vláde okliešťovanie občianskych slobôd a zavedenie teroru. Tento časopis sa stal veľkou školou demokratizmu a národného povedomia, ku ktorému sa Havlíček dostal postupne cez svoje omyly a závažné politické chyby v revolúcii. Bránil nebojácne zvyšky slobody tlače a bojoval proti vládnucej triede až dovtedy, kým jeho Slovan násilne neumlčali.
Jeho novinárske a občianske kvality chválil aj Lichard: “Havlíčkom vyhasol talent, akého dosiaľ v obore slovanskej žurnalistiky nebolo...Obsah spisov Havlíčkovych tu nebudem posudzovať, čo sa však formy ich týka, ani najstrannejší protivníci zosnulého nemôžu tajiť, že správnosťou reči, jasnosťou, zrozumiteľnosťou a ozdobnosťou slohu svojho nad všetko vynikali".
Kutnohorský časopis Karola Havlíčka-Borovského stal sa aj tribúnou pokrokového Slovenska v jeho boji proti absolutizmu a reakcii. Sem posielali svoje príspevky národovci z takmer všetkých slovenských krajov. Písali väčšinou pod značkou, pod pseudonymom, pretože sa báli prenasledovania úradov.
Tu už nie sú pokorné a prosebné hlasy "k cisárovi-pánovi", ani neustále utešovanie Slovákov, že vláda nezabudne na svojich "verných spojencov", ako bolo možno často čítať vo vládnych Slovenských novinách. Slovan nebojácne obviňoval vládu z germanizácie slovenských škôl, zo spolupráce s maďarskou šľachtou i z bezcitného vykorisťovania slovenského ľudu. Neznámy dopisovateľ tu podal takýto obraz porevolučného Slovenska: "„Kdo by se domníval, že poddanství i skutkem zrušeno jesto, byl by na omylu: Jest ho hrůzyplný, ano bolestivý pohled, krajina tak utěšená, osazena lidem vinou svých pánu nevzdělaným, nečistým, áno na těle i na duši zotročilým, a k tomu přiměřené bídne, neúhledné, tmavé a špinavé chatrče obývajícim...Hana, ako kletba na takovou konštituční vládu, kdežto jedna toliko třída občanův v rozkoších oplýva...ano druhá třída, ano celý národ témeř v surovosti a nevědomosti žije a hladem hyne.“"
Havlíček dával vo svojom tlačovom orgáne aj slovo kritikom odrodeného slovenského zemianstva a dedinskej inteligencie, ktorá podľa nich “duševně spí, o vzdělání lidu se nestará a leda že zahoukne jedním ohromím "veto", když se někdo /její/ kapsy dotknouti hodlá". Spolu s Havlíčkom bojujú pokrokoví Slováci – dopisovatelia Slovana Michal Miloslav a Ondrej Hodža, Ján Lehotský, Janko Matúška, Jonáš Bohumil Guoth, Ctiboh Zoch, Jozef K. Viktorin, Ján Palárik a iní proti vládnemu teroru, "obleženiu", potláčaniu spolkového života i proti zradnej politike českého reakcionárskeho grófa Thuna, ministra školstva v dobe bachovského absolutizmu, ktorý mal v rukách aj osudy škôl na Slovensku.
Redaktor Slovana dokázal sa biť za pravdu bez ohľadu na osoby, ako to dokazuje jeho polemika s Jánom Kollárom. Keď Kollár chcel dokazovať na základe svojich archeologických vykopávok tzv. retranských bôžikov, že už v období raného stredoveku panovala medzi Nemcami a Slovanmi ideálna zhoda a podobnými pavedeckými teóriami chcel vlastne posilňovať bachovskú centralizačnú politiku, našiel v Havlíčkovi svojho neúprosného kritika. Havlíček v Slovane sa priamo sarkasticky vysmial takýmto Kollárovým článkom, uverejneným vo vládnych Reichszeitung i vo Vídeňskom denníku. Pravda, Havlíček podrobil najprv tieto články kritickej analýze a tým ukázal na ich nevierohodnosť. Kollár totiž ako básnik mal nesporne vysoké umelecké kvality, no jeho "vedecké" jazykovedné i archeologické výskumy boli veľmi labilné a ako vidíme, pochybené.
V tejto dobe bol už Kollár úplne v zajatí svojho konzervativizmu. Nepostihol labilnosť svojich "vedeckých výskumov" archeologických, mimochodom financovaných členmi panovníckeho rodu. 18. augusta 1850 písal o nich z Neustrelitzu priamo s básnickým pátosom: “Európa bude udivená mojimi objavmi!". Zatiaľ sa však mohli diviť len archeológovia a slavisti, vedení Pavlom J. Šafárikom nad tým, ako Kollár nešťastne spájal svoje emocionálne a básnické predstavy s reálnym, exaktným vedeckým výskumom. Toto spájanie bolo na škodu vedeckej vierohodnosti a viedlo na scestie.
Politický vplyv Slovana nielen v Čechách, ale aj na Slovensku neustále rástol. Veď len v takom malom meste, akým bolo vtedy Brezno, mal tento časopis 19 odberateľov. Rástol aj počet jeho dopisovateľov zo Slovenska. Ako jeden z najvýznamnejších sa spomína Jozef K. Viktorin. Pretože Havlíčkovi do Slovana nielen posielal príspevky, ale aj s ním súkromne korešpondoval, upadol do podozrenia panujúceho režimu. Keď Havlíčka zatvorili a deportovali, aj on mal veľké vyšetrovania a nepríjemnosti najmä potom, keď rakúska polícia u neho objavila Havlíčkove listy. Havlíček mal veľký vplyv aj na pokrokového slovenského novinára a dramatického spisovateľa Jána Palárika. O jeho korešpondencii s Havlíčkom počas revolúcie vedela aj cirkevná vrchnosť, ktorá ho aj zato prenasledovala.
Havlíčkov Slovan bol jediným tlačovým orgánom, ku ktorému sa s dôverou obracali všetci odporcovia bachovského absolutizmu a viedenskej reakcie. Napr. študent bratislavského lýcea Andrej Krman písal v tejto dobe Samovi B. Hroboňovi o svojom veľkom sklamaní z cisárskej Viedne, ktorá zavrhla Slovákov a hanebne ich podviedla, napriek tomu, že jej počas revolúcie pomáhali. Preto aj ostro kritizoval vládu, ktorá nechcela povoliť zavedenie slovenčiny do škôl a úradov na našom území. Trpko však vyčítal aj slovenskej maloburžoázii a inteligencii jej ľahostajnosť k národným veciam, opatrníctvo a pasivitu: “Zhováral som sa o tomto i s Hurbanom a Štúrom, ale tí, tiež čakajúc, provizórnej vlády, dúfali... Písal som o tom redakcii do Viedni (rozumej do Slovenských novín), poslal som jim články, ale oni iba výťahy z nich dali, sa to celky černožltácke, nie pre národ náš noviny. Za tým (som) Havlíčkovi písal, ktorý ich vyčistil, ba i do Pešte (Presse), v ktorých to pod dopisom z Trnavy vyšlo".
Pokroková časť slovenských národovcov považoval a Slovana aj za tlmočníka našich národných a sociálnych požiadaviek, pretože ho k tomu oprávňoval Havlíčkov „princíp, jeho politicko-národní stanoviště z nehož se na záležitosti všeslovanstva díva...“.
Vládne kruhy dobre vedeli, akým im je Havlíčkov Slovan nebezpečným protivníkom ako aj o tom, že má silné politické pozície aj na Slovensku. Preto hneď po úradnom zákaze jeho kolportáže v Prahe, dochádza k podobnému zákazu pre územie celého Uhorska. Keď sa tak stalo, zo Slovana sa postupne vytrácali príspevky slovenských dopisovateľov, aj keď celkom nikdy neustali. Karel Havlíček musel však už vtedy čeliť aj novému nebezpečenstvu. Bol ním reakcionársky a protiľudový Vídeňský denník, ktorý sa snažil dezorientovať verejnosť a strhnúť na stranu rakúskeho absolutizmu aj celé slovenské národné hnutie. Napriek tejto zložitej situácii Havlíčkov kutnohorský časopis až do svojho zániku, vynúteného terorom absolutizmu, nestratil nikdy zo zreteľa vývoj politických udalostí na Slovensku už aj preto, lebo spoluprácu pokrokových vrstiev českej a slovenskej spoločnosti považoval za jedno zo základných kritérií svojej politiky.
Zánik Slovana.
Ani Hurbanov útok vo Vídeňskom denníku, ani prenasledovanie zo strany štátnej moci a cirkvi nemohlo poraziť Havlíčkovych stúpencov na Slovensku v ich nerovnom boji proti vládnemu teroru. Píše aj naďalej protestné články do kutnohorského Slovana a rozširujú svoje opozičné názory aj na slovenskom vidieku. Očakávali bezohľadný postup vlády, jej represálie a teror, a preto ani po zákaze kolportáže Slovana v Uhorsku, neboli zastrašení a nekapitulovali. Vyhlasovali, že „povědomí slovanské podobné demonstrace neukolébají do konečného spánku“. Preto aj nezmieriteľne kritizovali z takýchto pozícií Víděnský denník i vládne Slovenské noviny.
Keď sa stupňovalo prenasledovanie protivládnej opozície a Havlíčkovho Slovana, prišli na pomoc cisárskemu dvoru aj Slovenské noviny. Lichard v nich uverejnil “Výťah z nového trestného zákona", ktorým sa zrušila sloboda tlače, vyhlásená vo Viedni 13. marca 1848. Zaviedol sa súčasne systém vysokých kaucií a nariadilo sa, že redaktor a vydavateľ musia bývať v mieste vydávania svojich novín alebo časopisu. Podstatne sa sťažilo povoľovanie na zakladanie novín a zaviedol sa systém troch výstrah, ktorý umožnil administratívnou cestou zastaviť akékoľvek noviny nevyhovujúce vláde. V celej rakúskej monarchii sa vedelo, že tento zákon vydala vláda urýchlene hlavne preto, aby mohla čo najskôr umlčať Havlíčkovho Slovana.
Daniel Lichard, ktorý sa ešte tesne pred revolúciou tak odhodlane bil za slobodu tlače, teraz v dusivej atmosfére bachovského absolutizmu doslova píše: „Tyto předpisy zákona tiskového jsou ovšem přísne, ale mají své dobré příčiny. Nebo když se co každý poctivý spisovatel s vďečnosti přijme, od předbežné cenzury konečně ustoupilo, musely se tisku takové medz položiť, aby se ledakterý známosti a statečnosti prázdny člověk nedomníval, že na této cestě bez odpovědi a trestu pelešiti múže“. Tu už Lichard ako tlmočník oficiálnej vládnej politiky škodil aj slovenskému národného hnutiu napriek tomu, že sa mu snažil subjektívne slúžiť.
Havlíček koncom roku 1850 bol silne deprimovaný zákazom kolportáže svojho Slovana v Prahe a v Uhorsku a pomýšľal aj na jeho zastavenie. No premohol túto duševnú krízu a rozhodol sa bojovať tlačeným slovom, pokiaľ ho násilne štátna moc neumlčí. Stalo sa tak onedlho. Po dvoch úradných výstrahách sa už potom rozhodol sám, hoci nedobrovoľne zastaviť vydávanie Slovana. Ak by totiž jeho časopis zastavili administratívne úradné miesta po tretej výstrahe, bola by prepadla kaucia na Slovana v prospech štátu. A to Havlíček nechcel dopustiť. Vláda síce Slovan mohla násilne umlčať a zvíťaziť, no tento boj morálne aj tak prehrala. Havlíček mal pravdu, keď hovoril, že za slovenskými a českými stúpencami bachovského absolutizmu stojí iba “několik profesorů a několik hierarchistů". Zánik Víděnského denníka im zasadil vážnu ranu. Dostávali sa čoraz viacej do izolácie a strácali vplyv na vývoj slovenského národného hnutia, ktoré sa uberalo iným smerom.
Posledné „zbohom“ Slovana Víděnskému denníku bolo až prekvapujúco výstižné, charakterizujúce presne budúci vývoj: “Brzy budou kosti srovnány k otcům...Slovan umře nepřirozenou smrtí v nejlepší síle. Víděnský denník zmrtva narozen jest; ale Slovan i po své smrti bude míti více života, než Víděnský denník při svém narození. Slovan až skoná budou zvonit všude hrany a na tisíce věřných přátel bude ho litovati, tebe milý Denníku až zhasne tvůj kahánek v tichosti zavezou do některé šachty víděnské a žádny se ani nezeptá, kde jsi pochován…".
Karol Havlíček-Borovský teda pod tlakom štátnej moci, zakončil poslednú stránku svojho revolučného a pokrokového časopisu, Slovan je však až dodnes živým a stal sa už klasickým dedičstvom dejín českého novinárstva. Osamelý, no nebojácny hlas Slovana v dobe bachovského teroru znel tak mocne, že ani po desaťročiach sa naň nezabúda.

</doc>
<doc id="12281" url="https://sk.wikipedia.org/wiki?curid=12281" title="Priateľ ľudu (1861 – 1867)">
Priateľ ľudu (1861 – 1867)

Priateľ ľudu boli slovenské politické noviny uhrofilských Slovákov, ktoré vychádzali v rokoch 1861 až 1867. Boli to prvé slovenské politické noviny, ktoré vystúpili pred slovenskú verejnosť po roku 1860 (čiže po skončení Bachovho absolutizmu). 
Dňa 20. II. 1861 vyšlo v Pešti prvé číslo jej Priateľa ľudu, ktorý mal podtitul: Slovenský politický týždenník. Jeho vydavateľom a redaktorom bol Lukáč Mácsai. Druhým redaktorom (spolupracovníkom) novín bol Ladislav Szeberíny. Obidvaja boli známymi novinármi už z rokov meruôsmych, keď vydávali noviny toho istého mena (Priateľ ľudu (1848 – 1849)). Od 3. IV. 1861 sa stal spoluredaktorom novín aj Ferdinand Pfeifer.
Mácsayho Priateľ ľudu síce aj teraz tak, ako v revolúcii bojoval proti Habsburgovcom a rakúskemu absolutizmu, ale zastával pritom reakčnú uhrofilskú, protislovenskú líniu, v snahe čo najlepšie slúžiť peštianskym vládnym kruhom. Tentoraz však vykonával svoju protislovenskú politiku veľmi opatrne a postupne, aby od nej neodradil ľudí nacionálne vlažných, ale aj uvedomelých Slovákov.
Preto napr. si vytýčil taký politický program, ktorý obsahoval aj boj za sociálne požiadavky ľudu, a to v takej miere, v akej sa nevyskytovali ani v Pešťbudínskych vedomostiach, ani v slovenskom národnom memorande. Priateľ ľudu očakával napr. od uhorského snemu likvidáciu najkrikľavejších feudálnych prežitkov, ako bolo zrušenie viničnej dežmy, poddanských poplatkov z kopaničiarskej pôdy, zrušenie nadmerných daní, ale hlavne odstránenie polokoloniálneho postavenia Uhorska k rakúskym zemiam.
Priateľ ľudu si však zachoval aj všetky svoje vážne nedostatky a omyly, ktoré mal už v rokoch 1848/49. Neuznával nárok Slovákov na národnú rovnoprávnosť a nemal ani pochopenia pre ich kultúrne a osvetové potreby.
Najvýznamnejším spolupracovníkom, hlavne v dobe začiatku jeho vychádzania, bol Ján Palárik, ktorý sa v tejto dobe ešte úprimne domnieval, že bude možno splniť slovenské národné požiadavky a rovnoprávnosť po dohode s vedením maďarskej liberálnej buržoáznej strany. V tejto nádeji ho udržiavali sľuby Eötvösa v novinách Pesti Napló o možnostiach všetkých národov Uhorska, stať sa rovnoprávnymi v rámci uhorského konštitucionálneho zriadenia. Palárikova spolupráca Mácsayho novinám pomohla, aj keď sa ani jemu nepodarilo odstrániť ich protislovenské zameranie. Vtedy aj Palárik napísal veľa článkov o možnostiach rovnoprávnosti v Uhorsku a o význame slovensko-maďarskej spolupráce. Veril, že väčšina maďarských politikov to myslí s národnou rovnoprávnosťou úprimne, v čom sa však sklamal.
Redakcia novín sa postupne skompromitovala v očiach slovenských čitateľov, keď sa jej uhrofilská a protislovenská politika stupňovala. To bolo v konečnom dôsledku aj príčinou úpadku Priateľa ľudu. Veď kým začiatkom roku 1861 mal 1000 predplatiteľov, roku 1867 zostalo mu z nich už len 300. Preto aj Ladislav Jeszenský, jeho neskorší redaktor, v januári 1867 zastavil ďalšie vydávanie Priateľa ľudu a prešiel aj s jeho predplatiteľmi do Bobulových Slovenských novín.

</doc>
<doc id="12282" url="https://sk.wikipedia.org/wiki?curid=12282" title="Pešťbudínske vedomosti">
Pešťbudínske vedomosti

Pešťbudínske vedomosti boli slovenské politické noviny. Vychádzali v rokoch 1861 – 1870 v Pešťi 2-krát týždenne. Boli to noviny prívržencov Memoranda národa slovenského (memorandistov, čiže Starej školy slovenskej). Ich priamym pokračovateľom boli Národnie noviny.
Vznik.
Roku 1861 sa objavili politické noviny Pešťbudínske vedomosti s podtitulom "Noviny pre politiku a literatúru". Razom zaujali popredné miesto v slovenskom novinárskom svete a zatlačili do úzadia ostatné tlačové orgány. Ich tvorcami boli bývalí spolupracovníci Ľudovíta Štúra a J. M. Hurbana v predrevolučných rokoch.
Najvýznamnejším podnetom pre ich založenie boli uhorské voľby do snemu, od ktorých si slovenskí národovci veľa sľubovali. Verili, že sa ich kandidáti stanú poslancami, ktorí potom na pôde snemu rozvinú účinnú spoluprácu, hlavne s Rumunmi a s Chorvátmi, vedenými Rajačićom, generálom Stratimirovičom a biskupom Strossmayerom. Nádeje na zvolenie slovenských kandidátov do snemu, nestrácali napriek tomu, že roku 1860 v prvom kole stoličných volieb nezískali takmer nijakých významnejších prívržencov pre svoju politiku. Slovenskí kandidáti nemali nádeje na zvolenie do snemu už aj preto, lebo župné zastupiteľstvá a úradníci štátnej správy, ktorí "chceli mať zásluhy v maďarizačnom hnutí", ich považovali za odporcov maďarskej vládnucej triedy a robili im všemožné prekážky. Veď práve stoličné zastupiteľstvá roku 1860 i neskoršie mali viacej, ako polovicu členov nevolených virilistov (najväčších poplatníkov – zväčša šľachticov) a medzi druhou polovicou (volenými členmi), si hravo získali celý rad svojich ľudí, ktorí im išli po ruke.
Príprav na založenie druhých slovenských politických novín sa zúčastnili hlavne Ján Francisci, Štefan Marko Daxner, Ján Palárik, Andrej Radlinský, ale aj Ján Mallý-Dusarov, J. M. Hurban, Pavol Dobšinský a iní. Palárik v "Priateľovi školy a literatúry" sa takto obrátil roku 1860 na slovenských národovcov: „Veteráni slovenského národa, čo tam okolo dávnovekého Budína na brehoch Dunaja v prospech národa svojho dni trávite – starajte sa o časopis a podajte nám čo najskôr radostnú zprávu o ňom, túžbou nevýslovnou ho čakáme a celý národ obetavo Vám všetky komôrky na pomoc otvorí!“.
Mimoriadnu iniciatívu pri založení "Pešťbudínskych vedomostí" prejavili hlavne tí Slováci, ktorých maďarské vládnuce kruhy po vydaní októbrového diplomu pozbavili verejných funkcií a dali do disponibility. Začala sa organizovať veľká zbierka na kauciu budúcich novín. Prvým tu bol Franko Sasinek, ktorý zložil 100 zlatých a za ním ostatní, Kozáček 1700 zlatých, Palárik a Radlinský 2500 zlatých, Dobrjansky 600 zlatých, Ján Francisci 500 a František Lopušný 400 zlatých. To bol základ, na ktorom sa začala budovať slovenská politická tlač. Najviac sa však o získanie peňazí na kauciu zaslúžil Andrej Radlinský, ktorému sa podarilo vymôcť si súhlas, aby fond Spolku sv. Vojtecha bol venovaný tomuto účelu.
Ján Francisci charakterizoval prípravy k založeniu politických novín, ktoré si vyžiadali toľko úsilia, trpezlivosti a obetí, len veľmi stručne: “V porozumení s bývajúcimi v Pešťbudíne aj s prespolnými slovenskými mužmi, ihneď hlásil som sa o vtedy ešte potrebnú koncesiu k vydávaniu slovenských politických novín, a to pod menom Pešťbudínske vedomosti, u peštianskej polícii; koncesiu som bez ťažkostí obdržal…".
Pôsobenie a charakteristika novín.
19. marca 1861 vyšlo prvé číslo Pešťbudínskych vedomostí, ktorých vydavateľom a zodpovedným redaktorom bol Ján Francisci. Od 22. septembra 1863 (76. číslo III. ročníka) tieto úlohy preberá Mikuláš Štefan Ferienčík. Noviny vychádzali v Budapešti dva razy do týždňa v univerzitnej tlačiarni v rozsahu nečíslovaných strán. Táto zriedkavosť vydávania bol vo vzťahu k aktuálnosti spravodajstva ich hlavným nedostatkom. V rušnom politickom živote Uhorska zostávali preto na pokraji udalostí a ich spravodajstvo bývalo často zastarané. Chýbali im tiež pevne ustálené rubriky. Častejšie sa v nich opakovali len úvodníky, Domáce zprávy, Politické zprávy, Krajinský snem, Politický obzor, Drobné zprávy, Oneskorená pošta, Zaslané oznamy, údaje o viedenskej, či peštianskej burze a inzeráty. Noviny bývali stratové a počet ich predplatiteľov bol okolo 400 a 600. Preto sa muselo na ich udržanie organizovať niekoľko celonárodných zbierok.
Osobitný význam mal podčiarnik Pešťbudínskych vedomostí zvaný "Besednica" – čo bolo slovenským pomenovaním fejtónu. Práve Besednica spolu s úvodníkom tvorila pilier celých novín, ktorý bol občas posilnený aj politickým komentárom. V tomto podčiarniku, ale aj v ostatných slovenských novinách a časopisoch po roku 1861, sa často objavovali útvary beletristických novinových žánrových foriem, ale aj krátke literárne útvary, akými bola literárna črta, noveletka, arabeska, humoreska, anekdota a fejtón – Besednica. Tieto formy obohacovali vývoj slovenského novinárstva po žánrovej i obsahovej stránke.
Redaktori Pešťbudínskych vedomostí, v porovnaní so štúrovskými politickými novinami, sa nemohli opierať o taký široký aktív dopisovateľov a preto ich spravodajstvo zo slovenských krajov bolo chudobnejšie. Tento nedostatok nemohli nahradiť preberaním nepôvodných správ z druhej ruky – z cudzích, hlavne z peštianskych, viedenských a pražských novín. "Pešťbudínske vedomosti" mali aj nepravidelnú literárnu prílohu, nazývanú tiež "Besednica kvartového formátu", ktorá však obsahovala prevažne nenáročné literárne príspevky, určené neškoleným ľudovým čitateľom. Tieto nedostatky novín sa ani za dlhý čas nepodarilo odstrániť, napriek neobyčajnej obetavosti a pracovitosti ich redaktora Mikuláša Štefana Ferienčíka. 
Bolo to aj preto, že na prácu v redakcii bol v podstate sám, kým napr. Slovenskje národňje novini pred dvoma desaťročiami mali okrem hlavného redaktora aj troch stálych redaktorov a celý rad sústavných spolupracovníkov.
Napriek týmto ťažkostiam a nedostatkom Pešťbudínske vedomosti boli najdôležitejším orgánom celého národného hnutia a tribúnou politiky slovenskej buržoázie v rokoch 1861 – 1870. Ony majú zásluhu na formovaní, propagovaní a obrane memorandového programu, na vytvorení Matice slovenskej, slovenských stredných škôl, na volebných bojoch do uhorského snemu i na presadzovaní národných a sociálnych požiadaviek, z ktorých najzávažnejšia bola požiadavka vytvorenia Slovenského okolia podriadeného priamo niektorému členovi habsburského panovníckeho domu. Niet významnejšej udalosti v slovenskom verejnom živote, na ktorej by tieto noviny nemali svoj značný podiel.
Ani tieto noviny nemali koncepčnú zahranično-politickú rubriku a chýbali im tiež vlastní spravodajcovia zo zahraničia. Ich vnútropolitické spravodajstvo zo slovenských krajov bolo tiež chudobnejšie, ako tomu bolo v Slovenských národných novinách.
Po presťahovaní redakcie z Budapešti do Turčianskeho Svätého Martina roku 1870 vystupovali už pod názvom Národnie noviny (Národné noviny).
Periodicita.
Vychádzali od roku 1861 (I. ročník) do roku 1870 (X. ročník). Každý rok mal cca. 105 čísiel, okrem I. ročníka s 83 číslami a X. ročníka s 17 číslami. Každé číslo malo 46 strán.
Číslom 17 ročníka X (5. marca 1870) prestali noviny vychádzať a ich pokračovaním sa stali Národné noviny v Martine.

</doc>
<doc id="12283" url="https://sk.wikipedia.org/wiki?curid=12283" title="Bachovský absolutizmus">
Bachovský absolutizmus

Bachov absolutizmus alebo bachovský absolutizmus alebo neoabsolutizmus je vládny systém (politický režim) v habsburskej monarchii v rokoch 18491859/1860. Išlo o formu tvrdého absolutizmu. Začal sa oktrojovanou ústavou z marca 1849, definitívne ho legalizovali silvestrovské patenty z 31. decembra 1851. Skončil sa odvolaním najvyšších úradníkov, vrátane Alexandra von Bacha, roku 1859 a vydaním októbrového diplomu v roku 1860, ktorý obnovil konštitučnú monarchiu, ktorá už bola nakrátko vznikla počas revolúcie 1848/1849. Nazýva sa podľa rakúskeho ministra vnútra Alexandra von Bacha, ktorý bol jeho hlavným predstaviteľom a vykonávateľom, ktorý bol pred revolúciou paradoxne odporcom metternichovského absolutizmu a počas revolúcie sa správal ako liberál.
Charakteristika.
Pri Bachovom absolutizme išlo o reakcie Rakúska a jeho viedeňských vládnych kruhov na odpor, ktorý vznikol počas revolúcie 18481849. Ich cieľom bolo obnoviť a upraviť jednotu rozkladajúcej sa mnohonárodnej monarchie a odstrániť demokratických predstaviteľov národných a iných hnutí. V porovnaní s metternichovským absolutizmom išlo o pokrokovejšiu formu absolutizmu. Bachov absolutizmus potvrdil zrušenie poddanstva a rovnosť ľudí pred zákonom (oboje výdobytky revolúcie 1848/1849). Zmodernizovalo sa súdnictvo, podporovala sa výstavba železníc a továrenská veľkovýroba.
Mocenský režim počas Bachovho absolutizmu zabezpečovala policajná sieť, občianske a demokratické práva boli značne obmedzené – slobodu zhromažďovania, slova, spolčovania nahradila cenzúra, policajné sledovanie a hustá sieť agentov. Boli zrušené ústavné formy vlády – zákony vydával panovník formou nariadení. Uskutočňovala sa dôsledná centralizácia - korunné krajiny obdržali len symbolické právomoci, bola zrušená samospráva, na Slovensku boli zrušené stolice a vznikli štátne administratívne celky na čele so štátnymi úradníkmi, najmä rakúskymi Nemcami a Čechmi. Úradným jazykom celej monarchie vrátane Uhorska sa stal nemecký jazyk.
Z hľadiska Slovákov mal Bachov absolutizmus výhodu, že v nižších úradoch bolo povolené používať národné jazyky, teda aj slovenčina (po roku 1867, keď sa úradným jazykom stal maďarský jazyk to maďarské vládne kruhy v Pešti zakázali). Ďalšou výhodou bolo, že prenasledovaným národom a vodcom ich národných hnutí (na Slovensku napríklad Ľudovít Štúr), poskytoval ochranu pred maďarizáciou. Do úradov sa dostali viacerí Slováci, vznikli slovenské gymnáziá, vyšiel protestantský patent.
Podrobnosti so zameraním na Slovensko.
Predohra.
Porážka pri Világoši v auguste v roku 1849, keď maďarská armáda musela kapitulovať, znamenala zlikvidovanie posledného ohniska revolúcie v Európe. V Uhorsku nastupovala reakcia a teror. Velenie generála Alfreda zu Windisch-Grätza - v tom čase vrchný veliteľ rakúskej armády - v Maďarsku, prevzal generál Julius von Haynau. Tento maďarské povstanie zakrátko potlačil.
Cisárski generáli a viedeňské vládne kruhy zavrhli svojho bývalého spojenca, akým bolo slabé národné hnutie Slovákov a dali prednosť dohode a spolupráci s bohatými kruhmi vysokej šľachty, združujúcej sa okolo maďarskej Starokonzervatívnej strany. Habsburgovci a ich pomáhači, keď bola ich vláda ohrozená v revolúcii, ale aj tesne po nej, navonok zdôrazňovali, že budú realizovať politiku národnej rovnoprávnosti. Potom, keď došlo k zmene na tróne, nový cisár František Jozef I. v nástupnom manifeste 2. decembra 1848 sľuboval zachovávanie slobody, národnej rovnoprávnosti, rovnosti všetkých občanov pred zákonom a účasť zástupcov národov rakúskej monarchie a zákonodarnej moci. Ale po víťazstve kontrarevolúcie už nebol dôvod, pre ktorý by tieto sľuby bolo potrebné realizovať.
Obdobie Bachovho absolutizmu.
Po zrušení konštitučnej ústavy a vyhlásení absolutizmu od 1. januára 1850 dochádzalo k ďalšiemu obmedzovaniu občianskych slobôd a upevňovaniu kontrarevolučného režimu. Patentom z 13. apríla 1851 cisár František Jozef I. vymenoval ako poradný orgán ríšsku radu, ktorá mu mala pomôcť realizovať absolutistickú a centralistickú formu vlády. Osobitným patentom z 31. decembra 1851 (tzv. Silvestrovské patenty) cisár odvolal konštitučnú ústavu zo 4. marca 1849 (tzv. Oktrojovaná ústava) a ponechal z nej v platnosti len zrušenie poddanstva a formálnu občiansku rovnoprávnosť. Tu tiež vyhlásil nerozlučné spojenie Uhorska s ostatnými oblasťami rakúskej monarchie. Novým tlačovým zákonom z 27. marca 1852 sa zaviedla kontrola nad dovozom novín a časopisov zo zahraničia a cenzúra nad domácou periodickou i neperiodickou tlačou. V roku 1853 bol prijatý urbársky patent, ktorý rozširoval zákon o zrušení poddanstva, ale v podstate zvýhodňoval zemepánov. Vlastníctvom roľníkov sa stali iba tie pozemky, ktoré boli zapísané v tereziánskom urbári, ostatnú pôdu ďalej vlastnili bývalí feudáli – šľachta, cirkev, štát a mestá. Od roku 1855 zasadali urbárske súdy a rozhodovali o komasácii (sceľovanie rozdrobenej vrchnostenskej pôdy) a segregácii (oddeľovanie roľníckych lesov a pozemkov od vrchnostenských).
V druhej polovici roku 1849 sa na Slovensku do vedenia štátnej správy dostávali nepriatelia slovenského národného hnutia, hlavne predstavitelia reakčnej maďarskej Starokonzervatívnej strany a stúpenci cisárskej Viedne, ktorí z triednych i nacionálnych príčin nežičili slobodnému slovenskému národnému životu. Vtedy dochádza k prenasledovaniu účastníkov slovenských povstaleckých výprav a k ich žalárovaniu. Ťarcha absolutizmu, centralizácie a germanizácie doľahla na Slovensko ťažšie, ako na ostatné oblasti Uhorska. Tento útlak sa v porovnaní s predrevolučnými pomermi, s dobou metternichovského absolutizmu, zväčšil.
Ľudovít Štúr, Jozef M. Hurban, Michal M. Hodža a ich iní spolupracovníci sa len pomaly vzdávali svojej dôvery v cisársku Viedeň a nádejí na spravodlivé riešenie slovenskej otázky. Štúr ešte v apríli 1849 tvrdil, že viedenská vláda sa postará o vytvorenie samostatného slovenského kniežatstva. Keď v lete toho istého roku agitoval po celom Slovensku, aby získal čo najviac dobrovoľníkov pre slovenské povstalecké jednotky, využíval to súčasne na rozvinutie presvedčovacej kampane medzi naším obyvateľstvom za odtrhnutie Slovenska od Uhorska a vytvorenie slovenského kniežatstva, či vojvodstva, podriadeného priamo Viedni. Mnohí Slováci vtedy až do roku 1851 agitovali za rovnoprávny zväzok národov v habsburskom mocnárstve, dovolávali sa priazne rakúskej vládnucej triedy, vysielali delegácie do Viedne, ktoré žiadali urýchlenú realizáciu národnej rovnoprávnosti a podávali v tom zmysle aj petície cisárovi a ministerstvu vnútra. Stále verili, že sa ich úsilie skončí priaznivým výsledkom, a keď sa tento stále neobjavoval, tvrdili, že “čo sa vlečie, neutečie".
No vytriezvenie muselo prísť. Slovenské národné hnutie sa rozdelilo na dva vzájomne súperiace tábory, bolo roztrieštené a dostalo sa do vážnej krízy. Aktivita štúrovcov - pokrokovej vrstvy stúpencov slovenského národného hnutia – bola udusená nepriazňou vlády a malý tábor slovenskej inteligencie i stredných vrstiev sa rozkladal. Jeho malá časť – Staroslováci – viac-menej spolupracovali s cisárskou Viedňou. Väčšia časť – štúrovci – boli vytisnutí z politického rozhodovania nad budúcimi osudmi Slovenska a ich čelní predstavitelia dokonca postavení pod policajný dozor. Preto Štúr koncom roku s trpkosťou tvrdil, že “my teraz nemôžeme nič urobiť pre statných našich".
V októbri roku 1851 sa štúrovci dohodli na “opravenej slovenčine" (t. j. dnešnej slovenčine)- zostavenej podľa zásad Martina Hattalu, Andreja Radlinského a Michala M. Hodžu. Táto síce určitú zjednocovaciu úlohu medzi Slovákmi zohrala, no nevytvorila účinnú hrádzu proti prenikaniu staroslovenčiny do rôznych oblastí verejného života. V rokoch Bachovského absolutizmu sa nepodarilo odstrániť dualizmus v oblasti slovenskej spisovnej reči.
Medzi pozoruhodné podujatia Staroslovákov v rokoch 185052 patrí ich rozsiahla kampaň na založenie Matice slovenskej – ako vrcholného vedeckého, kultúrneho a osvetového spolku všetkých Slovákov. Štúrovci označili budúcu Maticu za baštu staroslovenčiny a žiadali úradnú vrchnosť o obnovenie celoslovenského kultúrneho spolku Tatrínu, ktorý účinne pôsobil už v rokoch 18441848. Oživenie Tatrínu úradná vrchnosť nepovolila. Padol aj plán Jonáša Záborského na vytvorenie literárneho spolku na vydávanie slovenskej literatúry. Daniel Gabriel Lichard a jeho spolupracovníci sa nechceli vzdať nádejí, že sa im podarí predsa len od ministerstva vnútra dosiahnuť povolenie na založenie Matice slovenskej. Pomáhali mu pritom hlavne Ján Kollár, Jonáš Záborský, Karol Kuzmány, J. K. Viktorin a ďalší. Nepochopenie vo vlastných radoch a nežičlivosť vládnych kruhov prinútila slovenských národovcov odložiť realizáciu tohto významného plánu až do roku 1863. V tejto dobe sa nepodarilo dosiahnuť ani povolenie oživenia ľudovýchovných a osvetových slovenských spolkov, ktoré tvorili mimoriadne dôležitú formu spájania sa vedenia slovenského národného hnutia zloženého z inteligencie s ľudovými vrstvami. To bolo tiež príčinou hlbokého úpadku slovenského národného života v dobe bachovského absolutizmu.
Porevolučné pomery v poľnohospodárstve v našich krajoch boli neutešené. Zostalo v nich veľa feudálnych prežitkov, aj keď tieto už podstatne nenarušili charakter kapitalistických vzťahov. Aj v Uhorsku sa vtedy staré statkárske hospodárstvo menilo na rýdzo kapitalistické – „junkerské“. Uhorského priemyslu sa vo zvýšenej miere zmocňovali rakúski a iní zahraniční kapitalisti, ktorí nielenže ovládali uhorský trh, ale drancovali aj surovinovú základňu tejto zeme. Podľa súčasných štatistík, ktoré treba brať s rezervou, v dobe zrušenia poddanstva, bolo v Uhorsku asi 65 % celkovej užívanej pôdy v rukách statkárov ako ich vlastníctvo. Len 28 % pôdy sa zmenilo na vlastníctvo oslobodených roľníkov.
V slovenských krajoch percento pôdy, ktoré vlastnili priamo roľníci, bolo oveľa nižšie, než v južných, úrodných maďarských krajoch. Nedôsledné vyriešenie agrárnej otázky v revolúcii roku 1848/49, slabá industrializácia krajiny, časté hladové roky (r. 185152, 1855, 1856, 1858 atď.), rastúci počet roľníkov zbavených pôdy – to všetko spôsobilo značnú pauperizáciu ľudových más, zvyšovalo množstvo nezamestnaných a tým aj relatívny prebytok pracovných síl.
Trvalá podvýživa, nevhodná strava, zlé hygienické podmienky boli často príčinou rozličných epidémií a vysokej úmrtnosti nášho ľudu. Nákazlivé choroby ničili nielen obyvateľstvo chudobných Horniakov, ale aj Slovákov usídlených na Dolnej zemi. Na Slovensku do roku 1876 neexistovala verejná lekárska starostlivosť a počet nemocníc, lekárov a lekární bol minimálny.
Na Slovensku, hlavne po revolúcii roku 1848/49, začalo silnieť masové vysťahovalectvo, ktoré neprestalo ani v neskorších obdobiach. Ním boli najviac postihnuté hornaté, neúrodné kraje Slovenska. Roku 1855 začínajú už napr. z Liptova odchádzať roľníci i bezzemkovia do ďalekej Ameriky. Hlavný prúd našich vysťahovalcov smeroval do Báčky, Banátu, Sriemu a Vojvodiny, do oblasti dnešného Maďarska, Rumunska a bývalej Juhoslávie.
Zánik absolutizmu a Októbrový diplom.
Viedenský centralizmus obmedzujúci občianske a národné práva nenávidela väčšina obyvateľov mnohonárodnostnej rakúskej monarchie. Čakala len na vhodnú príležitosť, aby mohla proti nemu vystúpiť. Táto sa približovala tým viacej, čím rýchlejšie sa viedenská vláda dostávala do vnútropolitických ťažkostí. Jednou z nich bol narastajúci štátny dlh, ktorý v roku 1853 pre výlohy spojené s rakúskou okupáciou Valašska, prevyšoval 2000 miliónov zlatých. Zastaviť stúpanie štátneho dlhu sa vláde nepodarilo ani vypísaním štátnej pôžičky. Nerozmyslená vojna so Sardíniou v rokoch 185859 zapríčinila, že štátny dlh ďalej enormne vzrástol. Francúzsko-talianske vojská spôsobili Rakúšanom krvavú porážku a prinútili habsburskú monarchiu uzavrieť mierovú zmluvu v Zürichu, ktorou stratili bohatú lombardskú provinciu. To bolo predzvesťou úplnej likvidácie habsburského panstva v severnom Taliansku. Dôsledky tejto porážky otriasli hospodárskou stabilitou mocnárstva, viedli k politickým reformám a nakoniec aj k odstráneniu nenávideného režimu.
Viedenská vláda bola pod tlakom opozície prinútená sa vyrovnať so svojím najväčším protivníkom s maďarskou šľachtickou opozíciou, ktorá sa domáhala obnovy ústavy z roku 1848, oživenia Uhorskej dvorskej kancelárie, municipálnej správy, maďarského úradného jazyka a v konečných dôsledkoch úplnej nezávislosti Uhorska od Rakúska. Tuhý absolutizmus sa uvoľňoval. Cisár vymenoval ako poradný zbor Rozšírenú ríšsku radu, do ktorej sa dostali len zástupcovia vysokej šľachty, duchovenstva a najvyšších kapitalistických špičiek. Slováci a ani Česi v nej nemali nijakých zástupcov.
Viacerí slovenskí národovci sa domnievali, že prišla vhodná doba pre boj za národné práva. Andrej Radlinský a jeho prívrženci vtedy chceli odovzdať tzv. plnomocenstvá o slovenských kultúrnych, školských a administratívno-správnych požiadavkách ministerstvu školstva a vnútra vo Viedni. Podobné žiadosti sa chystali predostrieť aj Rozšírenej ríšskej rade, v ktorej sa spoliehali hlavne na chorvátskeho J. J. Strossmayera a rumunského hodnostára Šaganu. Teda už v tejto dobe sa začína, čo aj len v hrubých rysoch, formulovať nový politický program slovenského národného hnutia.
Vtedy sa už mnohí na Slovensku domnievali, že národná rovnoprávnosť má aj u nás otvorené dvere. Viedeňská vláda 23. júla 1860 vydala proklamáciu, v ktorej sa síce hovorilo o nemčine a maďarčine, ako „o krajinských rečiach“, ale prisudzovali sa isté práva aj jazykom nemaďarských národov. Tieto práva sa v budúcnosti nerešpektovali.
V poslednej štvrtine roku 1860 sa Rozšírená ríšska rada, reprezentujúca rakúsku vládnucu triedu, dohodla so šľachtickou maďarskou Starokonzervatívnou stranou. Výsledkom tejto dohody bol pamätný cisársky októbrový diplom (20. október. 1860). Formálne obnovoval historické práva jednotlivých územných celkov. Celistvosť ríše zostala zachovaná iba v oblasti zahraničnej politiky, vojenstva, dopravy a financií. Mali sa zvolávať krajinské snemy, ktoré by vysielali svojich zástupcov do ríšskej rady. Tým sa formálne skončilo obdobie bachovského absolutizmu.
S októbrovým diplomom nebola spokojná maďarská vládnuca trieda, lebo v podstate obnovoval len pomery z roku 1847 a degradoval Uhorsko na úroveň rakúskych provincií, prečo napätie medzi Viedňou a Pešťou stále vzrastalo. Tento pamätný diplom živil nádeje mnohých Slovákov, hlavne svojím ustanovením, podľa ktorého si mestá a obce mohli v záležitostiach školských, cirkevných i obecných sami rozhodovať, akú rokovaciu reč budú používať. Aj keď sa tu sľubovala národná rovnoprávnosť, nespomínali sa nijaké záruky na zabezpečenie jej dodržiavania.
Októbrový diplom na Slovensku bol, napriek všetkým výhradám, signálom k čulejšiemu politickému životu. Prišla rozhodná doba, v ktorej sa museli slovenskí národovci pustiť do zápasu za nacionálne i sociálne požiadavky. Pretože v štáte nastala nová situácia, museli aj oni s ohľadom na ňu vytvárať nový nacionálny program, ktorý potom vyústil v tzv. Memorandové požiadavky Slovákov, vyhlásené na veľkom národnom zhromaždení v Martine v lete roku 1861. Noviny a časopisy mali teda v rokoch 18581861 veľký podiel na formovaní toho nového politického programu i na aktivácii národného hnutia vo všetkých našich krajoch.

</doc>
<doc id="12284" url="https://sk.wikipedia.org/wiki?curid=12284" title="Bachov absolutizmus">
Bachov absolutizmus



</doc>
<doc id="12285" url="https://sk.wikipedia.org/wiki?curid=12285" title="Neoabsolutizmus">
Neoabsolutizmus



</doc>
<doc id="12286" url="https://sk.wikipedia.org/wiki?curid=12286" title="Slovenské noviny">
Slovenské noviny

Slovenské noviny môžu byť:

</doc>
<doc id="12287" url="https://sk.wikipedia.org/wiki?curid=12287" title="Bachove Slovenské noviny">
Bachove Slovenské noviny

Slovenské noviny boli poloúradné, neskôr úradné noviny viedenskej vlády pre Slovákov v rokoch 18491861, čiže v čase Bachovho absolutizmu. Vychádzali 2-krát týždenne vo Viedni najprv v slovenčine, neskôr sa stali tribúnou Staroslovákov a vychádzali v slovakizovanej češtine (tzv. staroslovenčine). 
Redaktori.
Počas revolúcie 1848/1849 minister vnútra Alexander Bach ponúkol miesto hlavného redaktora nových viedenských Slovenských novín Danielovi Lichardovi na to na základe odporúčania Jána Kollára, ktorý Licharda označil “za najlepšieho znalca života na Slovensku a výborného ľudového spisovateľa".
Za druhého redaktora týchto novín ministerstvo vnútra vymenovalo Andreja Radlinského, bývalého Lichardovho kolegu, profesora z Banskej Štiavnice. Tento bol však v redakcii len pomerne krátku dobu, lebo sa nechcel podriadiť pokynom Antonína Becka – osobného tajomníka ministra Bacha, ktorý bol poverený funkciou hlavného cenzora Slovenských novín. Radlinský chcel v novinách presadzovať predovšetkým slovenské národné záujmy a nie vládnu politiku. Preto sa aj dostal s Beckom do rozporov, upadol do nepriazne vlády a musel z Viedne odísť do Budína, kde dostal bezvýznamnú funkciu redaktora Zemského zákonníka. Stal sa teda vlastne prekladateľom zákonov z nemčiny do slovakizovanej češtiny – staroslovenčiny. Tento preklad mal slúžiť potrebám štátnej správy na slovenskom území.
Jonáš Záborský, ktorý sa stal po odchode Andreja Radlinského z Viedne do Pešti, redaktorom Slovenských novín, sa výdatnou mierou zaangažoval do sporov medzi Staroslovákmi a štúrovcami. V tejto funkcii zotrval dva roky. Bolo to v dobe zvýšeného vládneho teroru. Hneď po nastúpení do redakcie mu „všemocný pán Rakúska“ Alexander Bach prísne zakázal písať v novinách čokoľvek o “slovenskej korunnej zemi", ako aj kritizovať vládu a jej predstaviteľov. Chcel mať aj zo Záborského, ako aj z ostatných redaktorov. úradných novín len poslušných tlmočníkov vládnej politiky. Preto sa aj Záborský takto s pobúrením vyslovil o Bachovom nariadení: “To znamená v reči obecnej toľko: Nepovažujte vaše noviny za nič iného, ako za potravu sprostače; vaša vec bude kázať jej dôveru oproti nám a poslušnosť; všetko, čo my činiť budeme, vy schválite". Ešte po rokoch Záborský tvrdil, že v Slovenských novinách sa staval proti vládnej politike vtedy, keď sa domnieval, že škodí slovenským národným záujmom. Preto sa aj dostával do prudkých sporov s hlavným cenzorom novín dr. Beckom. 
Záborský bol talentovaným novinárom, ktorý písal dobré úvodníky, úvahy, komentáre, správy i glosy o otázkach politických, kultúrnych i hospodárskych. Jeho príspevky sa vyznačujú bystrým postrehom, zmyslom pre aforizmus a vtipnosť, ktorej nechýbalo ani satirické ostrie. 
Keď padol reakcionársky Vídeňský denník, namierený proti Havlíčkovmu Slovanu a pokrokovému Constitutionalles Blatt aus Böhmen, bolo treba zamestnať jeho bývalých redaktorov. Antonín Beck chcel jedného z nich, Hermenegilda Jirečka vymenovať za redaktora Slovenských novín. Prekážal mu v tom však nenávidený Záborský. Po mnohých intrigách sa mu ho podarilo vyhodiť zo sedla. 17. februára 1852 musel Záborský odísť z Viedne s veľmi zlými posudkami. Dali ho potom za farára do malej východoslovenskej dediny do Župčian, kde ho dlhé roky čakala len bieda, strádanie i odtrhnutosť od kultúrneho a spoločenského strediska.
Do Slovenských novín sa Jonáš Záborský zapísal polemikami, ktoré prešli do dejín našej literatúry pod názvom „Boje o Žehry“. 
Zodpovední redaktori:
Pôsobenie novín a charakteristika.
Prvé číslo Slovenských novín vyšlo 10. júla 1849, posledné zo dňa 24. XII. 1861. Vychádzali dva razy do týždňa. Spočiatku boli poloúradnými a od 22. XI. 1852 sa stali úradnými novinami viedenskej vlády. Administrácia bola oddelená od redakcie, čo bola značná výhoda, lebo takto sa redaktori nemuseli starať o finančnú prosperitu novín, keďže ich financovalo ministerstvo vnútra z vlastných fondov. Noviny mali tiež ďalšiu, do tých čias v slovenskej žurnalistike nevídanú výhodu. Ministerstvo ich rozosielalo zadarmo do 1200 obcí a mestečiek na Slovensku. Pravda, ako oficiálny orgán viedenskej vlády boli medzi slovenskými čitateľmi neobľúbenými, a preto sa aj málo čítali. Právom sa preto J. M. Hurban o nich takto vyslovil: “Slovenské noviny sa samy budú čítať; to jest predplácať. Chodia totiž na obec darmo. To je radosť také noviny vydávať; redaktor aspoň na nich neškoduje; nakladateľ má zisk, obecenstvo sa môže na druhé predplatiť a predsa ich dostane – štát má peňazí dosť!".
Slovenské noviny roku 1849 vychádzali v „opravenej slovenčine“ a od 1. I. 1850 v staroslovenčine. Ich rubrika Světozor vychádzala od začiatku v spisovnej, jungmanovskej češtine. Tento tlačový orgán bol aj po vonkajšej stránke ovplyvnený ostatnými úradnými novinami, vychádzajúcimi vo Viedni. To znamená, že väčšia časť ich priestoru bola vyplnená úradnými správami a oznamami, ako aj oficiálnym spravodajstvom z rakúskej monarchie a zo zahraničia. Tieto správy ešte pred uverejnením prešli prísnou cenzúrou, takže tlmočili často iba politické záujmy kontrarevolučného režimu. Platilo to najmä na roky 18521858, keď v Slovenských novinách podstatne prevládalo oficiálne spravodajstvo. Lichard vtedy v nich nesmel uverejňovať články v prospech nášho národného hnutia, hoci si to subjektívne veľmi želal. 
Po vonkajšej stránke sa noviny za trinásť rokov len málo menili. Delili sa na časť úradnú a neúradnú. V prvej vychádzali oznamy, výnosy, nariadenia, príkazy, zákonné články a vyhlášky a to bez jediného slova redakčného komentára. Okrem toho tu vychádzali aj správy o povyšovaniach dôstojníkov i o cestách panovníka doma i za hranicami. Bol to materiál nudný, šedivý a pre priemerného čitateľa úplne nezaujímavý.
Väčšinu miesta v novinách zaberali Neúřadní zprávy – nazývané tiež niekedy Díl neúředný. Obsahoval domáce i zahraničné spravodajstvo pôvodné, ale aj preberané z vládnych a vláde slúžiacich nemeckých a maďarských novín, vychádzajúcich v Pešti a vo Viedni. V tejto rubrike bývali podtituly: Rakouske mocnárstvo, Zprávy ze Slovenska, Věstník zahraniční: Anglicko, Francousko, Švajčiarsko...Len nesústavne sa na konci správ uvádzal ich prameň – väčšinou inojazyčné noviny, pravda, bez presnejšieho určenia dátumu a miesta z ktorého pôvodne správa prišla. Od dnešných sa správy v Slovenských novinách líšili tým, že nemali titulky a medzititulky. Lichard okrem správ vydával v novinách aj noticky v rubrike Drobničky.
Systém usporiadania materiálu spravodajského charakteru bol v novinách zastaraný. Tak ako v osvieteneckých časoch bývali tu za sebou zaraďované správy, závažné vedľa úplne banálnych informácií, pričom aj tu publikované listy dopisovateľov obsahovali správy tematicky veľmi rôznorodé a nijako spolu nesúvisiace. Roku 1857 Lichard do novín zaradil aj rubriku Dopisy – zostavenú z príspevkov dopisovateľov zväčša dedinských inteligentov. Správy dopisovateľov vychádzali tu často nepodpísané, opatrené len iniciálkami alebo pseudonymom autorov. Slovenské noviny po celý čas svojej existencie trpeli nedostatkom dopisovateľov. Po tejto stránke sa ani zďaleka nemohli rovnať so štúrovskými predrevolučnými politickými novinami. Lichard vždy úzkostlivo dbal na to, aby z tých málo dopisovateľov, ktorých Slovenské noviny mali, nestratil ani jediného. Preto sa v redakčnej poznámke ospravedlnil dopisovateľovi aj vtedy, keď pre nedostatok miesta musel jeho príspevok trochu skrátiť. 
Vládny charakter Slovenských novín, ich oficiálna línia a prísna cenzúra spôsobila, že ani v závažnejších článkoch, ani v listoch dopisovateľov sa neriešili závažné národné a sociálne otázky, nehovoriac už o tom, že kritika vládnej politiky tu nemohla nájsť miesto. Tak sa aj mohlo stať, že v listoch dopisovateľov zostávali bokom závažné problémy. Písalo sa v nich napr. s podrobnosťami o školských, či cirkevných slávnostiach, pričom závažné informácie o sociálnych, spoločenských a kultúrnych otázkach boli odbavené dvoma-troma riadkami. Lichard v týchto novinách nevyužíval tak, ako vo svojej predchádzajúcej publicistickej tvorbe, materiál z listov dopisovateľov ani vo svojich úvodníkoch, politických komentároch, či v iných článkoch. Vari pre prísnu cenzúru nepridával k listom dopisovateľov vlastný komentár, čím mohol čitateľov často dezorientovať. 
Podradnejšími boli v Slovenských novinách tieto rubriky: Krátke zprávy, Hlásnik (obsahujúci malé úradné oznamy) a Drobničky, nespomínajúc tu už Běh na víděnské burze, Obilný trh ve Vídni, Inzeráty…
Rubriky v Světozore (pozri dole) aj úvodníky písal Lichard veľmi pútavo a zaujímavo, pričom dbal, aby v nich vychádzal bohatý a rôznorodý materiál. Pretože mal veľmi odbornú erudíciu, zachraňoval takýmto spôsobom Slovenské noviny pred osudom nudného úradného vestníka a slúžil nimi ľudovým potrebám, napriek prísnej cenzúre a policajnému režimu – takému typickému pre obdobie bachovského absolutizmu. Tu sa teda naďalej za trinásť rokov Lichard zdokonaľoval v znalosti prírodných vied, ľudovýchovy, osvety i politiky. V popularizácii vedy dosiahol u nás takej úrovne, že sa mu v druhej polovici minulého storočia na Slovensku nikto nevyrovnal. Bolo to nielen výsledok talentu, ale aj sústavného štúdia a vzácnej schopnosti postihnúť mentalitu, požiadavku aj intelektuálnu úroveň ľudových vrstiev a na základe toho poznania aj novinársky tvoriť. 
Prevažnú časť materiálov v Slovenských novinách tvorilo spravodajstvo a informatívne články. V kultúrnej rubrike novín sa v prvých rokoch objavovali aj literárne recenzie, kritiky i články literárno-historické, no ich úroveň bola, až na výnimky, nízka. Stalo sa tak preto, že prevažná väčšina slovenských i českých vedeckých a literárnych pracovníkov tieto noviny ignorovala a odmietala sa stať ich spolupracovníkmi, alebo dopisovateľmi. Pomerne zriedkavo sa v novinách objavovali úvodníky a komentáre. Beletristických novinových žánrových foriem – reportáží, fejtónov, čŕt a poviedok – v Slovenských novinách nenájdeme, čo bolo nesporne na ich škodu. Tento nedostatok nenapravil ani Hermenegild Jireček, ktorý viedol kultúrnu prílohu novín zvanú Světozor. 
V Slovenských novinách sa neužívali štočky a ilustrácie a na typografické rozlíšenie rubrík sa užívali len rôzne typy písma. Noviny bývali väčšinou lámané do dvoch stĺpcov. Graficky boli teda šedivé a bezvýrazné. Vychádzali pravidelne na štyroch stranách, ktoré musel Lichard a H. Jireček nielen pripraviť do tlače, ale aj skorigovať a zapretovať. Veľa práce im tiež dala kontrola vysádzaných stĺpcov, lebo viedenskí sadzači nepoznali zo slovenčiny a z češtiny ani slova. Preto aj často nestačili štylisticky i vecne náležíte upraviť príspevky dopisovateľov. Na rozdiel od Slovenských národných novín mali viedenské Slovenské noviny bohatšie zahraničné spravodajstvo, ale ich domáce spravodajstvo i úvodníky boli nápadne chudobné a ďaleko po stránke politickej, nacionálne a novinárskoodbornej zaostávali za úrovňou štúrovskej predrevolučnej periodickej tlače. 
O viedenských Slovenských novinách sa u nás tradične hovorievalo ako o reakčnom vládnom orgáne, ktorý nepriniesol veľa pre rozvoj nášho verejného života a novinárstva. Po stránke politickej je tento súd pravdivý. Upozornili sme však, že hospodárske rubriky Slovenských novín boli pozitívnym ľudovýchovným i novinárskym činom. Okrem toho aj vo vývoji týchto novín treba diferencovať. Roku 1849 boli podstatne iné, ako v rokoch 185058, keď sa cenzúra a teror bachovského absolutizmu uplatňovali veľmi výrazne. V rokoch 18581861, keď sa putá bachovského absolutizmu vplyvom hlbokej vnútroštátnej krízy začali uvoľňovať, si Lichard a jeho spolupracovníci v redakcii novín mohli oveľa viacej dovoliť. To sa odrazilo na ich zvýšenej orientácii na slovenskú národnú problematiku.
Roku 1849 totiž ešte platila tzv. oktrojovaná ústava, obsahujúce určitý liberalizmus i prvky konštitučného štátneho zriadenia. Bolo to tesne po revolúcii, keď ešte ani viedenskej vláde nebolo celkom jasné, akým smerom sa bude ďalší vývin v monarchii uberať. Vtedy ešte ani v Slovenských novinách nebielila prísna cenzúra, ako tomu bolo v neskoršom období. V tomto roku Slovenské noviny prinášali články zhodné s politickou líniou štúrovcov, s ich požiadavkou národnej rovnoprávnosti a vytvorenie slovenského vojvodstva. Vtedy ešte nebolo vážnych diferencií medzi štúrovcami, vedenými Ľ. Štúrom a J. M. Hurbanom a „viedenskými Slovákmi“, ktorých predstaviteľom bol Ján Kollár a Daniel Lichard. Štúrovci mali vtedy veľký záujem na takejto línii viedenských Slovenských novín, pričom sa však snažili o vytvorenie nového národného strediska v Modre. Tu chceli založiť slovenské školy a vydávať aj noviny a časopisy v spisovnej slovenčine.
Agitácia za naše národné požiadavky sa však onedlho musela v Slovenských novinách obmedziť. Minister vnútra A. Bach ju výslovne zakázal redaktorom Slovenských novín. Napriek tomu redaktori Lichard, Radlinský a neskoršie aj Jonáš Záborský sa však vzpierali tomuto zákazu a odmietali slepo poslúchať hlavného cenzora svojich novín – osobného tajomníka A. Bacha – dr. Antonína Becka. Preto aj mávali s ním časté zrážky.
O neblahom účinkovaní A. Becka v redakcii Slovenských novín písal ich redaktor Jonáš Záborský: “Náš kazár, Antonín Becka, bral teraz všetko prísne, kládol každé slovíčko na zlaté vážky; Zakázal nám každú kritiku krokov vládnych, nedovolil žiadnu nepriaznivú zprávu o akomkoľvek úrade, alebo úradníkovi, lebo, že sa tým uvodí v ľahkosť vláda. Museli sme každé číslo novín odniesť pred rozposielaním na prehliadnutie". Do ostrého sporu s Beckom, ale aj s inými predstaviteľmi vládnej moci, sa dostal aj Daniel Lichard. Písal o tom 16. VIII. 1850 Eduard Ličko Samovi B. Hroboňovi: “Ďalej ako privátnu zprávu Vám oznamujem, že sa Lichard s Bachom (ministrom) jak si náramne podotazoval, a síce: Bach Lichardovi dohováral, že “len samé národné veci a myšlienky rozširuje vo svojich novinách, vlády ale nie". Na to riekol Lichard: “Podlá to vláda, ktorá národné záujmy neháji, a keď sa Vám to nepáči, ja vďačne nechám redakciu…".
Lichard však neopustil ani Viedeň, ani redakciu Slovenských novín, v ktorej zostal plných trinásť rokov. Svoju lojalitu k vláde potom v novinách často dokazoval, aj keď neprestával v rámci možnosti, presadzovať aj v tomto tlačovom orgáne slovenské národné záujmy.
Počiatočný nástup Slovenských novín bol mnohosľubný. Lichard, Radlinský, ale aj mnohí dopisovatelia v nich kritizovali vládnych úradníkov na Slovensku za to, že tu udržiavali protislovenský a protiľudový kurz a nechceli ani len počuť o zavedení spisovnej slovenčiny do verejného života na našom území, ani o splnení slovenských národných požiadaviek. Okrem toho Slovenské noviny v rokoch 184950 podporovali každú akciu za zriadenie slovenského vojvodstva a za iné, národnému hnutiu potrebné ciele. Úsilie redaktorov Slovenských novín vtedy bezvýhradne podporoval aj Ľudovít Štúr, ktorý o tom 15. IX. 1849 písal Ctibohovi Zochovi: “Vláda tiež chce mať, ako máme z najnovších zpráv, oddelenie, ak sa i ľud slovenský za to vysloví; Tu uvádzam úpis z listu Lichardovho, red. „Slov. Novín“ vo Viedni, písaného bratovi môjmu do Modry: “Doba rozhodná je tu pre Slovensko; Vláda chce oddelenie Slovenska, ak sa ľud ohlási. My agitujeme, aby do Viedne chodili deputácie a petície ľudu". O týždeň neskoršie Ľ. Štúr oznamoval Hurbanovi, že Lichard ide do Modry a inde, aby ľud a meštiactvo vyzýval k vysielaniu deputácii do Viedne, ktoré by žiadali odtrhnutie Slovenska od Uhorska.
Redaktori, ako aj dopisovatelia novín, museli však onedlho v nich len registrovať porážky a sklamania. Slovenské vojvodstvo sa nevytvorilo a panujúci režim začal otvorený útok proti slovenskému národnému hnutiu. Za krátky čas aj z niekdajších ohnísk národného života z bratislavského i z banskoštiavnického lýcea sa ozývali ostré protesty proti potláčaniu slovenčiny a zavádzaniu maďarského vyučovacieho jazyka. Pravda, prejavov národnostného i sociálneho útlaku bolo v rokoch bachovského absolutizmu na Slovensku veľa.
Tvorcovia Slovenských novín museli vedieť, že sa tak robí na pokyn vlády a s jej plným vedomím. Neodvažovali sa však ministrom pripomínať ich niekdajšie sľuby Slovákom. Na stránkach novín museli robiť čím ďalej, tým viacej kompromisy, pretože priama závislosť na ministerstve vnútra im zväzovala ruky. To boli aj najväčšie slabiny novín i príčiny nechuti čitateľov k ním. Nič na tom nemení skutočnosť, že Lichard, Radlinský i Záborský sa subjektívne snažili svojmu národu pomáhať.
Zánik.
Začiatkom decembra 1861 Lichard uverejnil v Slovenských novinách oznam o ich zakončení. Ako príčinu tu uvádzal “nynější stav věcí" (t. j. zmenu politickej situácie), ale i to, že od marca roku 1861 vychádzali v Pešti už nové, samostatné slovenské politické noviny (Pešťbudínske vedomosti). Zánik Slovenských novín 31. XII. 1861 teda zapríčinil aj nezáujem rakúskej vládnucej triedy na ich ďalšom trvaní i snaha časti slovenskej buržoázie podporovať Pešťbudínske vedomosti, a to aj na úkor viedenských Slovenských novín. Lichard, ktorý sa z vlastnej vôle pripojil k stúpencom Pešťbudínskych vedomostí, dostal od nich, podľa všetkého, aj poverenie odísť z Viedne do Skalice, kde sa okrem iného pustil do vydávania kalendárov a ľudovýchovných brožúr, ale aj hospodárskych novín. Od tých čias až do svojej smrti roku 1882 bol už verným stúpencom spisovnej slovenčiny a významným národovcom tzv. memorandovej skupiny.
Slovenské noviny pod tlakom bachovského absolutizmu.
Daniel Lichard roku 1849, ako redaktor sľuboval, že bude v Slovenských novinách kritizovať vládu a jej činiteľov vtedy, keby nechceli plniť svoje záväzky voči slovenskému národu. Išlo tu o zákonne zakotvenú záruku národnej rovnoprávnosti v konštitučnej ústave zo 4. marca 1849. Vládni činitelia však tieto zákony nezachovávali, no Lichard už v nasledujúcich rokoch ich v Slovenských novinách kritizovať nemohol. V tejto dobe mnoho razy propagoval vládnu politiku a neprotestoval proti nej ani vtedy, keď sa stavala proti životným záujmom slovenského ľudu. Keď už nemohol zapierať, že vinníkom národného útlaku je vládnuci režim, tvrdil, že ide len o výstrelky niektorých úradníkov, ktorých vláda čoskoro potrestá, čo sa však nestalo.
V tejto dobe v Slovenských novinách sa neprinášali také úradné oznamy a nariadenia, ktoré by stavali panujúci režim do nepriaznivého svetla pred verejnosťou. Nenájdeme tu napr. ani zmienku o novom tlačovom zákone z 27. marca 1852, ktorým sa zaviedla kontrola nad dovozom novín a časopisov zo zahraničia, ako aj prísna cenzúra nad domácou periodickou i neperiodickou tlačou. V dôsledku zverejnenia tohto zákona došlo v rokoch 185152 k policajnému zastaveniu mnohých novín a časopisov, k odňatiu práva na ich distribúciu a poštovú prepravu, ako aj k iným prejavom represálií, typických pre reakčnú politiku habsburgovcov.
Po zrušení konštitučnej ústavy a vyhlásení absolutizmu od 1. I. 1850 dochádza k ďalšiemu obmedzovaniu občianskych slobôd a upevňovaniu kontrarevolučného režimu. V novej, nepriaznivej politickej situácii sa Staroslováci snažili pre náš národ zachovať aspoň jeho základné práva. Dúfali, že sa staroslovenčina udrží v školách a úradoch v našich krajoch, a to aj napriek diplomatickému jazyku nemeckému a maďarskému. Nestalo sa tak. Nepodarilo sa obnoviť národné práva Slovákov ani v takom obmedzenom rozsahu, v akom boli v rokoch metternichovského absolutizmu. V rokoch bachovského absolutizmu sa nepodarilo odstrániť ani zhubný dualizmus v oblasti slovenskej spisovnej reči.
Bachovský absolutizmus teda našiel slovenských národovcov nepripravených. Slovenské noviny ich nemohli ani získať pre cisársky režim, ani ich zjednotiť. Nepodarilo sa prekonať roztrieštenosť národného hnutia a ľudovýchovy. Jeden z dopisovateľov Slovenských novín vo februári roku 1852 tento stav takto charakterizoval: “Ale my sme tu i v mravním a národním smyslu veľmi osamotění; Jeden každý rodomil představuje „oasis“ a potom si vysvětlujte odkud naše netečnost. Rádi by sme konali a pracovali za dobro národu; chutí a síly nemajú žádneho spojení, musí se tedy všecko namáhaní jednotlivcú ztratiti".
Medzi pozoruhodné podujatia Staroslovákov v rokoch 185052 patrí ich rozsiahla kampaň na založenie Matice slovenskej – ako vrcholného vedeckého, kultúrneho a osvetového spolku všetkých Slovákov. Už v apríli 1850 priniesli Slovenské noviny prvé správy o niekoľkých „Slovákoch vo Viedni“, ktorí vypracovali dočasné stanovy Matice slovenskej a predložili ich na schválenie nadriadených úradom. Aj keď tieto stanovy vrchnosť neschválila, myšlienka založenia Matice slovenskej si začalo získavať medzi našim obyvateľstvom veľkú podporu. Aj tejto myšlienke však v dobe bachovského absolutizmu uškodili rozbroje medzi Staroslovákmi a štúrovcami (Novoslovákmi).
Informovanie o sociálnych problémoch.
Vážnym nedostatkom vládnych Slovenských novín bola vtedy aj ich odtrhnutosť od sociálnych problémov ľudu. Aj z týchto dôvodov vysychal prúd listov od ich dopisovateľov, ktorý bol ešte roku 1849 dosť silný. Je to aj prirodzené, lebo redaktori novín nemohli ponúknuť slovenským roľníkom a bezzemkom nijaký účinný liek na zmiernenie ich hroznej biedy (pozri pod Bachovský absolutizmus). Odporúčali im síce bezženstvo, či vysťahovalectvo na Dolnú zem, ale to riešením sociálnej otázky nebolo.
V Slovenských novinách, ako sme spomínali, sa zásluhou Daniela Licharda písalo o sociálnych pomeroch dedinského ľudu dosť, i keď sa k týmto problémom nepristupovalo progresívne. Bolo to dané aj tým, že kritika panujúceho režimu v úradných novinách bola nemysliteľná. Napriek tomu však už mnohé správy prevzaté z listov dopisovateľov, otláčané často bez jediného slova komentára, hovoria jasnou rečou a sú obžalobou politiky vládnucej triedy. Jeden z dopisovateľov písal napr. že v Ratkovskej doline bol taký hlad, ktorý prinútil ľudí zemiaky večer do zeme posadené do rána povyberať. O oravských roľníkoch písal zase druhý, že cez celý rok neokúsili chleba, ani mäsa, iba snáď na výročité slávnosti. O ľuďoch v Turci písal tretí, že tu tak s hladom zápasili, “že lenové hlávky a loboda, často bez soli s otrubami pomíchaná, každodenným ich pokrmem byla".
Dopisovatelia Slovenských novín posielali správy o veľkej biede a nedostatku slovenského ľudu, aj keď sa oni sami, ako príslušníci dedinskej inteligencie nemali oveľa lepšie. Vidieť do napr. aj z toho, že roku 1855 bol ročný plat učiteľa okolo 300 zlatých, no len na chlieb za ten istý čas musel zaplatiť okolo 100 zlatých.
Na Slovensku, hlavne po revolúcii roku 1848/49, začalo silnieť masové vysťahovalectvo, ktoré neprestalo ani v neskorších obdobiach. Ním boli najviac postihnuté hornaté, neúrodné kraje Slovenska. Roku 1855 začínajú už napr. z Liptova odchádzať roľníci i bezzemkovia do ďalekej Ameriky. Hlavný prúd našich vysťahovalcov, o ktorých sa v Slovenských novinách dosť písalo, smeroval do Báčky, Banátu, Sriemu a Vojvodiny, do oblasti dnešného Maďarska, Rumunska a Juhoslávie. Zbedačení roľníci a želiari predávali svoje chatrné imanie a peši s taligami i bez nich vybrali sa až na Dolnú zem. Sťahovali sa často aj v zime a prinášali sem so sebou aj “malé dítky, ktoré nebožátka dosti s hladom bojovati musejí, poněvadž rodičové...nemohou hnedky...službu najíti".
Slovenské noviny však prinášali aj správy o tom, že slovenský ľud nemienil bezmocne sa podriaďovať panskému útlaku a trpieť biedu. Mnohí z jeho príslušníkov žiadali, aby sa aj kopaničiarska pôda považovala za alodiálnu – teda za takú, pre ktorú platilo zrušenie poddanstva. Žiadali tiež zrušenie dežmy z viníc, ako aj parceláciu veľkostatkov a prídel ornej pôdy pre roľníkov. Na ich spravodlivé požiadavky štátna moc poznala len jedinú odpoveď – teror, prenasledovanie a žalárovanie. V sporoch medzi roľníkmi a ich bývalými zemepánmi o pôdu, sa Slovenské noviny neraz postavili na stranu pánov a tvrdili, že roľníci môžu byť spokojní, lebo vraj urbárske súdy budú o týchto záležitostiach rozhodovať spravodlivo, čo sa však stávalo len veľmi-veľmi zriedkavo. Radili, aby sa roľníci dobrovoľne pokonali s bývalými zemskými pánmi, hoci sa vedelo, že takéto „dohody“ slúžia len na oklamanie ľudu.
Takáto polovičatosť pri riešení závažnej roľníckej otázky bola typická nielen pre redaktorov Slovenských novín, ale aj pre buržoázne vrstvy spoločnosti v Uhorsku vôbec.
Světozor.
Slovenské noviny mali aj osobitný podčiarnik Světozor, ktorý bol v prvých rokoch ich existencie kultúrnou rubrikou. Neskoršie bola z neho vytvorená osobitná príloha, v ktorej sa okrem kultúrnej rubriky nachádzali tzv. odborné Lichardove rubriky Život a příroda, Průmysel a hospodářstvo – spočiatku nazývané aj Hospodářsko-průmyselným věstníkom. V týchto rubrikách vlastne Lichard pokračoval vo svojej pokrokovej publicistike, ktorú rozvinul už pred revolúciou v Novinách pre hospodárstvo, remeslo a domáci život. Tu popularizoval prírodné vedy, prinášal informácie o technických novinkách, propagoval modernú technológiu v poľnohospodárskej i v remeselníckej výrobe, ale písal aj o potrebe vytvárania hospodárskych, peňažných a ľudovýchovných spolkov, ktoré sa pred revolúciou na Slovensku vďaka štúrovcom pekne rozvinuli. Lichardova propagácia ľudových spolkov však v časoch bachovského absolutizmu nemala veľa úspechov, lebo vláda nepriala ich zakladaniu a rozširovaniu. V týchto rubrikách vychádzali nielen Lichardove vlastné články, ale aj prevzaté bohaté spravodajstvo z oblasti prírodných i spoločenských vied, priemyslu, obchodu, peňažníctva, remeselníctva a roľníctva preberané z mnohojazyčnej odbornej literatúry, ale aj zo zahraničných novín. Ani na tomto mieste však Lichard veľmi často neuvádzal prameň, z ktorého správu preberal, takže sa nám miestami ťažko zisťuje, či ide o jeho pôvodný, alebo len o prevzatý a upravený príspevok.
Zdalo by sa, že Slovenské noviny budú môcť aspoň na kultúrnom a osvetovom poli rozvíjať úspešnú činnosť, keď už na politickom poli viacej škodili, ako osožili. No ani Světozor, spočiatku rubrika, neskôr kultúrna príloha novín nebola vedená Hermengildom Jirečkom tak, ako si to vyžadovali záujmy našej literatúry a kultúry. Jej redaktor sa viac spoliehal na českých a moravských dopisovateľov, ako na spolupracovníkov zo slovenských krajov. Nebral pritom ohľad na špecifické slovenské kultúrne pomery a neriešil aktuálne otázky rozvoja vedy, osvety a ľudovýchovy u nás. Treba mu však priznať, že napomohol česko-slovenskú spoluprácu už tým, že našu verejnosť pravidelne informoval o českom kultúrnom a literárnom živote. Světozor bol obrazom osobných záujmov H. Jirečku o stredoveké dejiny, historickú gramatiku a archívnictvo. Jireček písal do tejto prílohy napr. články o slovenskej památnosti z hradu Ozdínu v Novohrade, Ze srbského národního života, Králevič Marko, Čtyri listiny z archívu města Trnavy, Listina z archívu slov. královského mesta Kremnice a pod. (Sú to názvy článkov z jedného čísla Světozoru z roku 1853.)
Jirečkove vedecké záujmy, jeho skúmanie starých historických pamiatok, publikovanie listín z X.-XVIII. storočia, výskum historickej gramatiky a popularizácia týchto disciplín ve Světozore, malo určitý význam. Šírilo poznatky o našej národnej minulosti aj medzi menej školenými slovenskými čitateľmi a prebúdzalo aj slovanské a slovenské cítenie. Roku 1853 v Světozore Jireček sa obrátil s výzvou na slovenskú verejnosť a žiadal ju, aby zbierala naše národné písomné pamiatky od najstarších čias až po súčasnosť a posielala mu ich. Do tejto akcie sa zapojili K. Lányi, Ctiboh Zoch, Jozef Beck, Ján Kollár i Daniel Lichard. Jireček potom vydal na základe takejto zberateľskej činnosti i vlastného pramenného výskumu viacej štúdií o účinkovaní husitov na Slovensku, ako aj o iných úsekoch slovenských stredovekých i novovekých dejín. Tým sa spolu s Františkom Palackým zaradil k tým českým a slovenským vedeckým pracovníkom, ktorí sa zaoberali vzťahmi našich dvoch národov.
Historická tematika však nemohla nahradiť články o slovenskej kultúrnej a literárnej prítomnosti v dobe, v ktorej Slováci nemali vhodný tlačový orgán, v ktorom by mohli vychádzať aj ukážky zo súdobej slovenskej prózy a poézie. Teda Světozor ani zďaleka nedosahoval úroveň predrevolučného Orla tatranského a Hurbanových Slovenských pohľadov. 
Medzi Hermenegildom Jirečkom a Danielom Lichardom dochádzalo k nedorozumeniam pre redigovanie Světozoru, ale aj pre jazkykovedné otázky. Lichard z ohľadu na slovenských čitateľov Slovenské noviny zámerne slovakizoval, s čím Jirečkovi, ako aj iní ctitelia rýdzej spisovnej češtiny, nemohli súhlasiť. Zazlievali nielen Lichardovi, ale aj ostatným slovenským novinárom a spisovateľom ich slovakizovanie. “Je to strašná věc", rozhorčoval sa Jozef Jireček – Hermenegildov brat, v liste Martinovi Hatallovi, “jak jmenovitě mladší spisovatelé naší jazyk hanobí a nepomohouli tomu školy, již si věru rady nevím. My ve Slov. novinách, vlastně ve Světozoru...vylezeme si hned na Musejník, t. j. Houškúv článek v něm. To i na... Licharda působiti bude".
Světozor nezasiahol podstatnejšie do vývoja kultúrneho a literárneho života na Slovensku a nemal ani väčší vplyv na vývoj umeleckej a vedeckej spisby v Čechách a na Morave. Vadilo mu aj to, že bol prílohou úradných novín rakúskeho ministerstva vnútra. Bol vedený nielen v konzervatívnom, ale miestami aj v reakčnom duchu. Vývoj pokrokovej literatúry a kultúry sa v tejto dobe u nás uberal inou cestou, akú mu chceli predurčiť Slovenské noviny so Světozorom.

</doc>
<doc id="12288" url="https://sk.wikipedia.org/wiki?curid=12288" title="Boje medzi Staroslovákmi a štúrovcami">
Boje medzi Staroslovákmi a štúrovcami

Boje medzi Staroslovákmi a štúrovcami boli spory na Slovensku medzi Staroslovákmi (na čele s Jánom Kollárom) a štúrovcami (na čele s Ľudovítom Štúrom) o podobu spisovnej slovenčiny v rokoch 18491856, čiže počas bachovského absolutizmu.
Nástup Staroslovákov.
Koncom roku 1849 dostala sa do popredia vo Viedni skupina Slovákov, vedená Jánom Kollárom, ktorá chcela realizovať svoj dávnejší plán a vytlačiť spisovnú slovenčinu z nášho národného života. Pretože štúrovci, a ich stúpenci, boli rozptýlení a väčšinou sa utiahli do súkromia, mohol sa tento kollárovský plán ľahšie realizovať. Kollár vtedy vyhlasoval, že štúrovská slovenčina je len „ľudová“ – teda málo kultivovaná, rovnako ako aj „oprávnená slovenčina“ Martina Hattalu a Andreja Radlinského z roku 1851 (čiže dnešná slovenčina). Tvrdil, že sa treba vrátiť ku slovakizovanej češtine, ktorú chcel zaviesť ako jednotnú spisovnú reč pre celé územie Slovenska.
Zámienkou pre zavedenie staroslovenčiny, ako sa táto slovakizovaná čeština volala, do Slovenských novín a potom aj do úradov a škôl na území Slovenska, boli vraj neustále spory o slovenský spisovný jazyk. Minister Alexander Bach, ktorý mal podpísať dekrét o úradnej reči Slovákov, sa o tom dopočul a dal delegácii slovenských národovcov na ich žiadosť takúto odpoveď: “Vy chcete diplomatičnosť pre svoju reč. Kollár píše inak, Štúr inak, Hodža inak. Teda čo mám robiť? Zjednoťte sa a potom príďte!".
Formálne sa na takéto „zjednocovanie“ podujal Ján Kollár, ako vládny dôverník. Ten zostavil osobitný výbor, v ktorom okrem neho boli Karol Kuzmány a František Hánrich, ktorý podal na ministerstvo vnútra žiadosť o zavedenie staroslovenčiny ako úradnej reči Slovákov. Stalo sa tak dokonca aj bez vedomia redaktorov Slovenských novín. Bach schválil túto kollárovskú žiadosť a s platnosťou od 1. januára 1850 vyhlásil staroslovenčinu za úradný jazyk Slovákov. Tak sa aj začali boje medzi stúpencami staroslovenčiny (Staroslovákmi) a prívržencami „opravenej“ slovenčiny (Novoslovákmi-štúrovcami).
Daniel Lichard, ktorý bol ešte roku 1849 prívržencom štúrovcov a opravenej slovenčiny, nechal sa od Jána Kollára presvedčiť o potrebe zavedenia staroslovenčiny, ako úradnej reči v nádeji, že sa tak obnoví jednota spisovnej reči v Čechách, na Morave i na Slovensku, a že sa i upevní česko-slovenská spolupráca. Na stranu Staroslovákov vtedy prešiel aj A. Radlinský, Jonáš Záborský, Karol Kuzmány, Samuel Ormis, Karol Braxatoris, Samuel Tomášik a iní významní predstavitelia nášho národa, ktorí agitovali v prospech staroslovenčiny, “viedenských Slovákov" a ďalších.
Obdobie sporu.
Začiatkom roku 1850 teda prestáva spoločný postup “viedenských" a “štúrovských" Slovákov a začínajú sa medzi nimi nedorozumenia a spory. K rozporom okolo spisovného jazyka (staroslovenčina-štúrovská slovenčina), pristúpili rozpory literárne (klasicizmus – romantizmus) i politické (provládna a protivládna politika). Proti viedenským Slovenským novinám začali v rokoch 185152 v ostrých polemikách vystupovať hurbanovské Slovenské pohľady. Do týchto vecných polemík sa však z jednej i druhej strany začali miešať aj osobné spory, čo bolo nesporne na škodu celému národnému hnutiu.
Vyhlásenie staroslovenčiny za úradný jazyk Slovákov chápali štúrovci ako útok na svoje politické a kultúrne snahy, ako zaznávanie všetkého pozitívneho, čo spisovnou slovenčinou dosiahli v prospech svojich rodákov. Už začiatkom roku 1850 posielali redakcii Slovenských novín protestné listy proti staroslovenčine, na ktoré redaktori Slovenských novín odpovedali útokom proti „oprávnenej slovenčine“ i proti štúrovcom. Koncom januára 1850 už Jozef Miloslav Hurban ostro kritizoval Licharda, Kollára, Radlinského a ostatných Staroslovákov, ako prisluhovačov cisárskej Viedne, ktorí „vyzváňať mienia slovenčine do hrobu“. „Na Slovensku“, pokračuje ďalej, „ale sme my a naša škola, ktorá bola „vo vojne“ a teraz už doma súc, literárne pracovať budeme.“ Hurban a ostatní štúrovci sa potom ešte v osobných rozhovoroch pokúšali Kollára, Kuzmányho, Licharda i Radlinského odvrátiť od „rozkolu“ a nakloniť ich k „oprávnenej slovenčine“ i k jednote v národnom hnutí. Keď sa to Hurbanovi nepodarilo, nazval Staroslovákov „lidičkami jenž jsou živí drobty padajícimi se stolú pánu jejich“ – teda vlády, a začal proti ním vystupovať vo svojich Slovenských pohľadoch, ale aj na iných miestach.
Na čelo bojovníkov proti Staroslovákom sa stavia Jozef M. Hurban a nie Ľudovít Štúr, ako by sa dalo očakávať. Štúr síce prejavoval nesúhlas so staroslovenčinou a vyhlasoval, že „slovenčina je naša, je život náš“, ale odmietal sa púšťať do novinárskych polemík o spisovný jazyk. Tvrdil dokonca, že ani v nádejných politických novinách, ktoré mienil v Trnave spolu s Hurbanom vydávať od 1. januára 1852 sa „s tými Staroslovákmi nepustíme do žiadneho boja. S mŕtvymi načo sa hádať a biť…“ Ako vidieť, Štúr si v tejto dobe počínal oveľa prezieravejšie ako výbojný a temperamentný Hurban.
V obnovených Slovenských pohľadoch, ktorých prvý zväzok vyšiel 25. apríla 1851, Hurban už nestaval do popredia pestovanie vedy a filozofie, ale aktuálnu spoločenskú a politickú problematiku. Pretože štúrovci vtedy nemali vlastné politické noviny, Slovenské pohľady aspoň čiastočne ich úlohu suplovali. V dobe, v ktorej mali Slováci doslova bojovať o holú národnú existenciu, bola táto zmena koncepcie Slovenských pohľadov nesporne osožná. Výdatným pomocníkom J. M. Hurbana v Pohľadoch sa vtedy stali Ľ. Štúr, Mikuláš Dohnány, Ján Palárik, Ján Kalinčiak a iní. Hurban vkladal do obnovených Slovenských pohľadov veľké nádeje. Ony mali zjednotiť „roztratené sily“, vytrhnúť slovenských národovcov z vidieckej izolovanosti, upevniť „oprávnenú slovenčinu“, vymôcť jej prístup do škôl a úradov a zmariť intrigy germanizácie a maďarizácie proti nášmu národnému životu. Nimi chcel nahradiť veľký nedostatok slovenských časopisov, ktoré boli vtedy „chudobnejším, učeným Slovákom odtrhnuté od smädných úst duchovných“. Zostalo však len pri veľkých nádejach a plánoch. Spoznal to onedlho aj sám Hurban, keď po necelom roku sklamaný písal Andrejovi Sládkovičovi: „…Tak pusto, tak hlucho, tak cudzo všetko vyzerá na tom našom milom Slovensku… Ja tu zahodený nazad do tohto kúta, namáham sa každodenne vyletieť von a zdeliť sa s národom; ale čože to všetko? Práca to veliká a stála – a ovocie na nevidenie, na nepoznanie!“.
Vláda svoje sľuby nesplnila a germanizačný i maďarizačný tlak ochromoval slovenský život. Roztrieštené skupiny našej buržoázie a dedinskej inteligencie sa vyčerpávali v úporných bojoch. Ich odraz bolo vidieť aj v polemikách medzi Slovenskými novinami a Slovenskými pohľadmi. Keď sa boj o spisovný jazyk pomaly strácal zo stránok týchto tlačových orgánov, začali sa v nich rozvirovať nové spory o literárno-teoretických otázkach – o klasicizmus a romantizmus. Stalo sa tak v dobe, keď sa už rovnováha síl medzi oboma tábormi ako – tak vyrovnala. K spisovnej slovenčine vtedy pristúpil Andrej Radlinský i Ján Palárik s časopisom Cyrill a Method, ako aj viacerí zo Staroslovákov.
Do sporov medzi Staroslovákmi a štúrovcami sa výdatnou mierou zaangažoval aj Jonáš Záborský, ktorý sa stal po odchode Andreja Radlinského z Viedne do Pešti, redaktorom Slovenských novín. Do Slovenských novín sa Jonáš Záborský zapísal polemikami, ktoré prešli do dejín našej literatúry pod názvom "Boje o Žehry". Boje o Žehry teda skončili víťazstvom literárneho romantizmu a spisovnej slovenčiny a porážkou literárneho klasicizmu a staroslovenčiny. Aspoň taká bola vtedy mienka širokej slovenskej verejnosti. Tieto zdĺhavé polemiky však zužovali obraz nášho národného života a privádzali ho k jednostrannosti. Cítil to aj sám Hurban, ktorý chcel dať svojimi „Záverečnými úvahami redakcie Pohľadov“ za týmito spormi bodku. Bolo to však predčasné rozhodnutie.
Roku 1852 zomrel náhle Ján Kollár. Oznámenie o jeho nečakanej smrti bolo signálom k novým útokom Daniela Licharda na Jozefa M. Hurbana. Lichard tvrdil, že príčinou Kollárovej smrti sa stal priamo Hurban, pretože vraj jeho útoky v Slovenských pohľadoch Kollára tak zničili, že mu zhoršili celkový zdravotný stav a odobrali chuť k životu. Neskoršie sa však podarilo dokázať, že to nemôže byť pravda, lebo Kollár Slovenské pohľady nečítal.
Tak sa zase rozpútal, ako hovoril Jonáš Záborský, ktorého nemožno upodozrievať zo sympatií k štúrovcom, „nový, ošklivý boj“. Hurbanova odpoveď Lichardovi vyšla v Slovenských pohľadoch na niekoľko pokračovaní pod názvom „Pán Lichard, ako Mstiteľ smrti Kollárovej“. Bola primeraná Lichardovmu útoku. Odmietal ho a vyčítal Lichardovi tendenčnosť, demagógiu, nedostatok starostlivosti o slovenský národ a prisluhovanie cisárskej Viedni. Lichard a jeho stúpenci na to pohotovo reagovali, takže polemika stíhala repliku.
Slovenskí národovci obnovenie sporov medzi Staro a Novoslovákmi prijali s malou radosťou. Ich názor vyjadril aj Jonathan Čipkay 10. februára 1852 v liste A. H. Škultétymu: „Len by bolo k vinšovaní, aby Hlboké a Viedeň medzi sebou pokoj mali. Tieto ustavičné trenice nie sú ku vzdelání, ale k pohoršení. Jedna i druhá stránka má zásluhy o Slovákov, dobre by bolo tedy, aby se ešte i tieto najstrannejšie stránky zjednotili, a to sa nestalo, len tak, keď v svojich časopisoch jeden druhému ani nespomenú, ale len písať budú čo najlepšie…“.
Zmierenie.
Obidvaja starí súperi Hurban i Lichard sa zmierili až roku 1856 nad hrobom Ľudovíta Štúra, v dobe vrcholenia teroru bachovského absolutizmu. Vtedy už Lichard v podstate prešiel na ideologické pozície štúrovcov, aj keď i naďalej Slovenské noviny vydával v staroslovenčine. Potom už o spisovnej slovenčine hovoril, ako o výsledku osožného snaženia sa Ľudovíta Štúra, ktorý chcel „dve dosavadní stránky bernolácko a česko-slovenskou v jedno spojiti. Že sa mu to nepodařilo“, píše ďalej, „to nebožtíkovi nikto, komu šlechetné úmysly jeho o blaho národa známe jsou, za vinu pokládati nebude“.
Po tomto zmierení sa, Hurban začal posielať správy i články do redakcie Slovenských novín, kým Lichard zase pomáhal Hurbanovi pri rozličných národných podujatiach. Spory o spisovný jazyk, na ktoré vynaložili J. M. Hurban i Daniel Lichard toľko energie a času, sa skončili. Možno povedať, že zásluhou oboch veľkých slovenských národovcov sa ukončili čestne. Preto aj Daniel Lichard po návrate z Viedne do Skalice mohol s čistým svedomím spolupracovať s Hurbanom a s jeho stúpencami napriek tomu, že s nimi zviedol prudký, niekoľkoročný boj.

</doc>
<doc id="12289" url="https://sk.wikipedia.org/wiki?curid=12289" title="Boje o Žehry">
Boje o Žehry

Boje o Žehry je označenie polemík, ktorými sa do dejín slovenskej literatúry a do Slovenských novín zapísal ich redaktor Jonáš Záborský v súvislosti s bojom Staroslovákov a štúrovcov. 
Roku 1851 vyšla Záborského kniha Žehry, v ktorej autor uverejnil aj satirické verše proti štúrovcom a spisovnej slovenčine. Okrem toho tu publikoval verše v časomiere v dávno prekonanom literárnom klasicizme, s ktorým nemohli štúrovci, ako stúpenci literárneho romantizmu súhlasiť. 
Proti Žehrám vystúpil napred Janko Kalinčiak v Slovenských pohľadoch, vyprovokovaný recenziou banskoštiavnického profesora Ľudovíta Šuhajdu, ktorý podľa prežitej klasicistickej poetiky chválil Žehra ako “drahocenné dílko", práve preto, že Záborský tu napodobňoval antickú poéziu. Do polemiky proti Záborskému, ktorému prišli ako autorovi Žehier na pomoc Ľudovít Šuhajda a Daniel Lichard, sa potom zapojil Jozef M. Hurban i Mikuláš Dohnány. Obhájili tak proti Slovenskými novinám zásady literárneho romantizmu i spisovnej slovenčiny. Po odbornej stránke bol z nich najlepší Janko Kalinčiak, ktorý bol nielen dobrým spisovateľom a novinárom, ale aj naslovovzatým odborníkom pre teóriu literatúry. Kalinčiakov názor, ktorý tu vyslovil, že “každé básnické dielo, ak má mať dáku cenu, musí byť docela neodvislé, musí byť výrazom individuálnosti" – platí doteraz.
Záborský si z týchto polemík nevzal nič pozitívneho pre svoju ďalšiu umeleckú tvorbu. Kalinčiakovu kritiku odmietol, pretože vraj tento “s ničím jiným nevystupoval, jako s chlapeckými některými rozprávkami v Orle tatranskom a jedovatými kritikami". Rovnako zatratil ďalšieho svojho kritika Mikuláša Dohnányho i Hurbana. Redakciu Slovenských pohľadov nazval „masárnou“ a Hurbana i Dohnányho „literárnymi banditami“. Podobne tvrdil Lichard, že v Slovenských pohľadoch vychádzajú “najjedovatejšie paškvily", že Hurban v nich nepozná „žádne šetrnosti, ani proti zásluhám, ani proti věku, ani proti dobrodiním“. Podobným tónom ako Slovenské pohľady, polemizovali proti Novoslovákom aj redaktori a spolupracovníci viedenských Slovenských novín.
Napriek osobným urážkam a zlostným výrazom, aké sa tu v zápale boja používali, bolo jasné, že v podstate tu ide o najzávažnejšie otázky slovenského literárneho, kultúrneho i politického života a jeho budúceho pokrokového, alebo konzervatívneho vývoja. V tomto boji zvíťazila pokroková línia, orientovaná na spisovnú slovenčinu, literárny romantizmus a taký vývoj v národnom hnutí, ktorý sa opieral o vnútorné sily slovenského národa. Aj keď cenzúra v dobe bachovského absolutizmu nedovoľovala uverejniť články kritizujúce politiku vlády a vládnucej triedy, predsa len slovenskí redaktori i dopisovatelia v novinách a v časopisoch v narážkach vyjadrovali svoj záporný a kritický vzťah k potláčaniu základných občianskych slobôd a k nacionálnemu útlaku. Robili tak aj vtedy, keď písali o otázkach jazykovedných, literárnych, či osvetových. Zápas o víťazstvo spisovnej slovenčiny, literárneho romantizmu, o zakladanie samostatných slovenských novín a časopisov, obnovenie ľudovýchovných a osvetových spolkov, stál vtedy v strede slovenského národného pohybu.
Boje o Žehry teda skončili víťazstvom literárneho romantizmu a spisovnej slovenčiny a porážkou literárneho klasicizmu a staroslovenčiny. Aspoň taká bola vtedy mienka širokej slovenskej verejnosti. Tieto zdĺhavé polemiky však zužovali obraz nášho národného života a privádzali ho k jednostrannosti. Cítil to aj sám Hurban, ktorý chcel dať svojimi “Záverečnými úvahami redakcie Pohľadov" za týmito spormi bodku.

</doc>
<doc id="12290" url="https://sk.wikipedia.org/wiki?curid=12290" title="Cyrill a Method">
Cyrill a Method

Cyrill a Method je označenie viacerých slovenských náboženských týždenníkov:

</doc>
<doc id="12291" url="https://sk.wikipedia.org/wiki?curid=12291" title="Banskoštiavnický Cyrill a Method">
Banskoštiavnický Cyrill a Method

Cyrill a Method – časopis pre cirkev a školu, bol nábožensko-pedagogický týždenník, ktorý od 14. marca 1850 vydávali v Banskej Štiavnici Ján Palárik a Andrej Radlinský a do 9. júla 1851 – keď vyšlo jeho posledné číslo – len Ján Palárik.
Medzi Katolíckymi novinami Šimona Klempu a Radlinského i Palárikovým Cyrillom a Methodom bol podstatný rozdiel. Cyrill a Method bol od začiatku bojovým a slovenskému národnému hnutiu osožným orgánom. Jeho tvorcovia sa snažili pôsobiť hlavne na drobné duchovenstvo a zjednotiť ho v boji proti sebeckej i koristníckej politike vysokých cirkevných hodnostárov. Palárik sa tu snažil prekliesniť cestu k demokratizácii slovenského života a presadenie národnej a ľudu osožnej politiky aj v oblasti cirkevnej. Hlásal tu aj pozoruhodnú myšlienku vytvorenia slovenskej národnej cirkvi a únie všetkých kresťanských cirkví na Slovensku. Medzi hlavných spolupracovníkov Cyrilla a Methoda patrili Rešetka, J. Záborský, J. Plošic, Šťastný, Čelko atď.
Palárik prejavil aj zmysel pre zmierlivé vyriešenie jazykových polemík a škriepok, ktoré tak zhubne pôsobili na jednotu nášho národného hnutia. Preto do svojho časopisu prijímal príspevky “v akejkoľvek slovenčine", a to aj napriek tomu, že vydavateľ časopisu Andrej Radlinský bol ešte v tejto dobe dôsledným stúpencom staroslovenčiny. Palárikovi sa takouto zmierlivou politikou podarilo zvýšiť počet odberateľov časopisu na 350 a zabezpečiť mu aj pomerne dosť prispievateľov.
Palárikove kritické stanovisko k vysokému kléru, ako aj jeho oživovanie slovenského národného života vyvolávalo šovinistické útoky maďarského klerikálneho časopisu Religio. Podľa neho Palárik tu rozširoval zhubné „novotárstvo“, propagoval husitizmus a škodil aj cirkvi. Pre takéto “
“reformistické články" sa Palárik dostal aj pred cirkevný súd, ktorý ho odsúdil na tri týždne do kláštorného väzenia „o chlebe a o vode“. V čase jeho väzenia časopis Religio tvrdil, že Palárik v Cyrillovi a Methodovi šíril cirkevný komunizmus a poburoval drobných kňazov proti cirkevnej vrchnosti.
V treťom čísle III. ročníka Cyrilla a Methoda bol Radlinský prinútený uverejniť správu o vyšetrovaní Jána Palárika vysokými cirkevnými hodnostármi i o jeho uväznení. Aj keď sa proti Palárikovmu väzneniu ozývali nielen slovenskí národovci, ale aj nemecké noviny Wanderer Fremdeblatt, Ostdeutsche Post a iné, cirkevná hierarchia nepovolila. Chcela potrestať nielen Jána Palárika, ale aj všetkým jeho stúpencom dať výstrahu a zastrašiť ich na dlhý čas. Nerozpakovala sa pritom použiť aj podvod. Bez Palárikovho vedomia a za jeho neprítomnosti vydala v 4. čísle II. ročníka Cyrilla a Methoda latinské i slovenské osvedčenie pod názvom: Vyznanie Jána Palárika – Declaratio Joannis Palárik, ktorým vraj sám odvolával svoje proskribované články a otrocky sa podriadil cirkevnej vrchnosti.
Po prepustení z väzenia 1. II. 1851 sa Palárik vrátil na krátky čas do Banskej Štiavnice, aby tu pokračoval vo svojej redaktorskej práci. No už 9. VII. 1851 sa musel v Cyrillovi a Methodovi rozlúčiť so svojimi čitateľmi, pretože bol na priamy rozkaz arcibiskupa Scitovského preložený na nemeckú faru do Pešti, aby tak bol úplne vytrhnutý zo slovenského prostredia. V hlavnom meste Uhorska potom zotrval plných jedenásť rokov.

</doc>
<doc id="12293" url="https://sk.wikipedia.org/wiki?curid=12293" title="Katolícke nowini">
Katolícke nowini

Katolícke nowini (Katolícke noviny)(Katolícke nowiny pre obecní lud) Šimona Klempu boli noviny vychádzajúce raz týždenne v rokoch 1849 až 1856, čiže v čase Bachovho absolutizmu, v Pešti.
Šimon Klempa bol „skladateľ“ týchto „Katolíckych novín pre obecní ľud“, ktorých prvé číslo vyšlo v Pešti 7. novembra 1849 a posledné roku 1856, (za svojho redigovania), sa na ňu sťažovať nemohol. Katolícke nowini vydával Spolok na vydávanie dobrých a lacných kníh v Pešti, ktorý okrem týchto vydával aj maďarské a nemecké Katolícke noviny. Spolok financovala vysoká cirkevná hierarchia, sympatizujúca s maďarskou Starokonzervatívnou stranou, reprezentujúcou záujmy reakčnej vysokej maďarskej šľachty. Preto aj Katolícke nowini boli krajne reakčné, protiľudové a protislovenské. Vychádzali vo veľmi zlej slovenčine, pretože Klempa neovládal ani jej gramatiku, ani pravopis a štylistiku.
Napriek nízkej novinárskej i jazykovej úrovni a malému počtu predplatiteľov, nemal redaktor Katolíckych novín starosti finančného charakteru, lebo vysoké katolícke duchovenstvo hradilo ich pasívnu bilanciu. Okrem toho arcibiskup nariadil každému slovenskému katolíckemu cirkevnému zboru ich povinné odoberanie. Len tak sa mohlo stať, že po krátkom čase mali tieto noviny až 1800 odberateľov - čo bolo na vtedajšie slovenské pomery vysoké číslo. Ani to však im nepomohlo. Široká čitateľská obec ich ako reakčné noviny ignorovala a posudzovala ich podobne, pravda z iných hľadísk, ako úradné Slovenské noviny.
Protinárodné i protiľudové Klempove noviny sa stretli na Slovensku s ráznym odporom. Ich hlavným protivníkom sa stal banskoštiavnický časopis Cyrill a Method.
Katolícke nowini Šimona Klempu zastávali opačnú, a treba zdôrazniť, že reakčnú politickú líniu v porovnaní s banskoštiavnickým Cyrillom a Methodom. Slovenskí národovci sa tiež pohŕdavo vyjadrovali o jazyku týchto novín, ktorý nazývali „klempovčinou“. Reakčný Klempov tlačový orgán sa staval proti všetkým obranným akciám ľudu, proti stupňujúcemu sa triednemu i národnostnému útlaku. Sociálne neduhy slovenskej spoločnosti pripisoval alkoholizmu. Hovoril o ňom ako o jedinej príčine biedy nášho obyvateľstva, čo bolo v rozpore so skutočnosťou. Preto sa ani nemôžeme diviť, že redakcia Katolíckych novín vystríhala ľud pred vzburami, zaberaním veľkostatkárskej pôdy i pred kritikou panujúceho spoločenského poriadku.
V slovenskej tlači do tých čias nikdy nevyšlo také hanobenie a cynické vysmievanie sa z biedy slovenského sedliaka, ako v Katolíckych novinách Šimona Klempu, ktoré sa vydávali za „priateľa slovenského ľudu“. „"…Bi ťi potrebnuo bolo aj té dluhé wlasi obrezať, ňe tak pre wlasi, jak pre rozum; nebo wíš, že Slovák od dáwna powedá: dluhé wlasi, krátki rozum...Len ti moj sedláčku zostaň pri twojom kopite a to jest pluh a ňeobzeraj sa za panstwom!"“.
Po svojom prechode do Pešti sa podľa všetkého Ján Palárik, predtým šéfredaktor Cyrilla a Methoda, podriadil arcibiskupovi Scitovskému, ba súhlasil aj s tým, aby namiesto Klempu prevzal redigovanie Katolíckych novín, ktoré potom viedol od roku 1852 do polovice roku 1855. Zmiernil reakčný charakter tohto tlačového orgánu a napravil ich aj po stránke jazykovej. Celkom však ich reakčný tón nevládal odstrániť.
V roku 1857 začal vychádzať ako výsledok zlúčenia Katolíckych nowín s banskobystrickým Cyrillom a Methodom.
Zdroj.
 

</doc>
<doc id="12294" url="https://sk.wikipedia.org/wiki?curid=12294" title="Zora Sláwie pre hospodárou">
Zora Sláwie pre hospodárou

Zora Sláwie pre hospodárou boli protislovenské noviny v slovenčine vydávané pod vplyvom maďarskej Starokonzervatívnej strany v Pešti v roku 1850.
V dobe bachovského absolutizmu, nepriaznivého pre vývoj nášho národného hnutia, snažila sa u nás upevniť si svoje pozície maďarská Starokonzeravtívna strana. Po dohode s viedenskými vládnymi kruhmi presadzovala i na Slovensku svoju reakčnú protislovenskú a protiľudovú politiku. Pokúsila sa dokonca sama aj o vydávanie osobitných slovenských novín. 
Takýmito novinami sa stala Zora Sláwie pre hospodárou, ktorú začal 15. júla 1850 v Pešti vydávať Ďorď Pejko. (Podľa všetkého ide o neskoršieho slúžneho, ktorý zomrel v Predajnej pri Banskej Bystrici v 77-om roku života 10. IV. 1893. Jeho literárna činnosť bola chudobná. Okrem spomínaných novín vydal v mladších rokoch dva zväzky vlastných básní.) Po jedenástich číslach noviny v tom istom roku zanikli.
Pejkov týždenník sa stretol v slovenskej verejnosti s veľkým odporom. Zamietali ho Novoslováci (Štúr, Hurban), Staroslováci (Ján Kollár, Daniel Lichard) i stúpenci federatívneho zriadenia Rakúska (Havlíček-Borovský). Lichard priamo obvinil Pejku, že stojí v službách peštianskej redakcie novín Magyar Hírlap a je skrytým nepriateľom slovenského národa. Odsudzoval aj mizerný jazyk Pejkových novín. Karol Havlíček-Borovský vo svojom kutnohorskom Slovane vyčítal Zore Sláwie odtrhnutosť od životných potrieb a záujmov slovenského ľudu a nazval Pejku ničomným človekom, patriacim medzi tých, ktorých by mal “lid náš někam i do jezer tatranských naházet".
V prvom čísle svojich novín Pejko podal veľmi bohatý program. Sľúbil v nich uverejňovať články o poľnohospodárstve, včelárstve, hospodárskych novinkách, o priemysle, obchode, remeslách, ale aj o prírodopise, miestopise i politike v Uhorsku. Dokonca sľuboval tu publikovať aj literárne príspevky, domáce i zahraničné spravodajstvo. Veľa z týchto sľubov nesplnil, dokonca ani ten najhlavnejší. Nevytvoril zo svojej Zory Sláwie dobré noviny pre dedinský ľud už aj preto, že nemal na to dostatok odborných znalostí a publicistických skúseností. Jeho hospodárske rubriky (napr. Žiwot roľnícki) boli diletantské a vnútropolitické spravodajstvo nepôvodné, preberané z inojazyčných novín a časopisov. Literárna časť novín mala priamo periférnu úroveň a bola pre literárny vývoj bezcennou.
Pejko si sám uvedomoval, že nedokáže vytvoriť vhodné hospodárske noviny pre ľud a preto aj odkazoval vzdelanejších čitateľov na maďarský časopis Gazdasagi lapok a na nemecký časopis, vychádzajúci v Pešti - Zeitschrift für Ungarns Industrie.
Aby oklamal slovenskú verejnosť, odvolával sa vo svojich novinách na Jána Kollára i Ľudovíta Štúra, ba tvrdil, že svoje noviny vydáva v štúrovskej slovenčine. Nebola to pravda. Užíval síce štúrovský fonetický pravopis, ale syntax a štylistika slovenčiny mu robila značné ťažkosti jednoducho preto, lebo po slovensky dobre nevedel. Vidieť to aj z krátkej ukážky z jeho článku: “Teraz ... odhodlaná witrwanliwosť hrdinsko-mocních Slowákow pokorila wládobažnia dupoťi a násilí swornosti občianskej proťiwníkov, a pod zelezním jarmom strachopanstwa wzdichajúce národu osloboďila na swet".
Podobne ako štúrovci odsudzovali Pejkove noviny aj Staroslováci. Radlinský i Lichard odsudzovali Pejkove kolaborovanie s maďarskou Starokonzervatívnou stranou. Ján Palárik vyčítal zase Pejkovi jeho spoluprácu s reakčnými viedenskými novinami Wanderer i jeho škodlivú protislovenskú politiku. Tvrdil, že Pejko sa snaží o pomaďarčovanie slovenských stolíc. Podľa iných, vraj maďarská Starokonzervatívna strana združená okolo novín Magyar Hirlap, chcela vydávaním a podporovaním Pejkových novín zväčšiť rozbroje v slovenskom národnom hnutí, oslabiť ho a tak dokázať viedenskej vláde, že Slovákov nemožno zrovnoprávniť, lebo nemajú ani jednotnej reči, ani jednotnej národnosti a pritom sú rozbití na niekoľko vzájomne súperiacich táborov. 
Jedine Katolícke nowini Štefana Klempu sa zastávali Pejku a jeho novinárskej práce už aj preto, lebo patrili do jedného tábora reakčnej maďarskej Starokonzervatívnej strany. Sústredenému slovenskému útoku však Pejko nemohol dlho odolávať. Zostal v izolácii a stratil vplyv na politickú a hospodárku spisbu Slovákov. Nízka odborná úroveň, reakčná politická orientácia a mizerný jazyk odsúdili Pejkove noviny na skorý zánik. Ich posledné číslo vyšlo 4. XII. 1850.

</doc>
<doc id="12295" url="https://sk.wikipedia.org/wiki?curid=12295" title="Přátel mešťana a hospodára">
Přátel mešťana a hospodára

Přátel mešťana a hospodára s podtitulom "Nedeľné listy k poučení a k osvětě mešťana a rolníka k upevnení citú nábožního a k napomožení všeobecních záležitostí ríše" boli slovenské hospodárske noviny veľmi nízkej novinárskej a jazykovej úrovne.
Ich prvé číslo vyšlo v júni roku 1850. Podľa všetkého zanikli v krátkej dobe. Ich vydavateľom a redaktorom bol dr. Pustay - známy člen maďarskej Starokonzervatívnej strany. Boli to vlastne prekladové noviny, vychádzajúce nielen v maďarskom, ale aj v nemeckom jazyku. Podľa svedectva súčasníkov boli písané “najhorší slovenčinou jakou ani lid nemluvní a také rozuměti nemůže".

</doc>
<doc id="12296" url="https://sk.wikipedia.org/wiki?curid=12296" title="Banskobystrický Cyrill a Method">
Banskobystrický Cyrill a Method

Cyrill a Method bol nábožensko-pedagogický týždenník, ktorý vychádzal v rokoch 1852 až 1856 v Banskej Bystrici.
Keď bolo obnovené roku 1852 vydávanie bývalého banskoštiavnického Cyrilla a Methoda dostal sa tento orgán pod kontrolu, alebo, ako sa to jemnejšie nazývalo “ochranu v. úradu biskupovho v Banskej Bystrici". Vtedy už nebol ani len tieňom svojej niekdajšej pokrokovosti a radikálnosti, aj keď týmto údajným ochrancom a mecénom sa stal banskobystrický biskup Štefan Moyzes. Časopis vychádzal spočiatku “v opravenej slovenčine", onedlho však prijal zase staroslovenčinu. Toto kolísanie v otázke slovenského jazyka bolo odrazom sporov a slabosti slovenského národného hnutia. Jeho vedenie sa tiež často menilo, čo mu nebolo na osoh. Spočiatku (od 4. čísla III. roč. - 28. I. 1854) bol jeho redaktorom Juraj Slota, od 5. I. 1856 pristúpil k nemu Michal Chrástek. Obaja museli zápasiť s nedostatkom dopisovateľov a odberateľov časopisu.
Roku 1857 dochádza k zlúčeniu banskobystrického Cyrilla a Methoda s peštianskými Katolíckymi novinami. Od tých čias vychádzal v Pešti zásluhou Andreja Radlinského Cyrill a Method s podtitulom Katolícke noviny pre cirkev, dom a školu v hattalovskej „opravenej“ slovenčine.

</doc>
<doc id="12298" url="https://sk.wikipedia.org/wiki?curid=12298" title="Robin Cook (spisovateľ)">
Robin Cook (spisovateľ)

Robert Brian Cook (* 4. máj 1940, New York, USA), všeobecne známy ako Robin Cook, je americký chirurg, oftalmológ, no predovšetkým známy spisovateľ trilerov väčšinou z lekárskeho prostredia. Jeho prvý román "The Year of the Intern" vyšiel v USA v roku 1972. Niektoré z jeho viac ako tridsiatich románov boli aj sfilmované. Vo svete sa predalo viac než sto miliónov výtlačkov jeho kníh, a boli preložené do vyše štyridsiatich jazykov.
Robin Cook sa takmer ako 60-ročný oženil, v súčasnosti má 10-ročného syna. V súčasnosti žije striedavo v Bostone a na Floride.
Život a dielo.
Promoval v roku 1966 na Columbia University Medical School a svoje postgraduálne štúdium dokončil na Harvarde. V roku 1969 nastúpil ako vojenský lekár na atómovú ponorku. Tam v roku 1972 vznikol jeho prvý román o živote čerstvých absolventov medicíny pod názvom "The Year of The Intern" (na Slovensku bol vydaný až v roku 1995 pod názvom "Zelenáč v bielom").
Medzi bestsellery sa však zaradil až jeho druhý román z roku 1977 s názvom "Coma" (na Slovensku vychádza v roku 1988 pod názvom "Kóma" vo vydavateľstve Smena Edícia Labyrint a v roku 1995 vo vydavateľstve IKAR). Rovnako úspešné bolo aj jeho filmové spracovanie v réžii Michaela Crichtona. Témou tohto románu bolo nelegálne obchodovanie s ľudskými orgánmi.
V roku 1979 vychádza Cookov román "Sphinx" (v slovenčine vydaný pod názvom "Sfinga" v roku 1994), jeden z mála mimo lekárskeho prostredia. Dej sa odohráva v Egypte, kde mladá Američanka uniká pred vrahmi majiteľa starožitníctva, pretože sa stala svedkom jeho vraždy. Zároveň pátra po ukradnutej vzácnej soche faraóna Setiho, ktorú si zlodeji odniesli. Tým sa zamotáva do priekupníckych a pašeráckych sietí v Káhire.
V období 80 – 90-tych rokov vznikla celá desiatka románov venujúcich sa čiste lekárskemu žánru na veľmi kontroverzné témy, ako napr. nečestné praktiky veľkých farmaceutických firiem využívajúcich ako lekárov tak aj pacientov, neetické vedecké pokusy na ľuďoch, zneužívanie ľudského genofondu, testovanie neoverených liekov na pacientoch, alebo bezohľadné vypúšťanie odpadov veľkých chemických spoločností do životného prostredia. K najznámejším patria romány "Fever", vydaný v roku 1982 (v slovenčine ako "Horúčka" v r. 1993), "Mindbend" (1986; v slovenčine ako "Deformácia" v roku 1994), "Harmful Intent" (1991; v slovenčine ako "Zlý úmysel" v roku 1994) a "Blindsight" (1992; v slovenčine ako "Slepota" v roku 1993). Dej všetkých týchto tém je prepletený s mafiánskymi klanmi a ich praktikami a lekármi pátrajúcimi na vlastnú päsť a bojujúcimi proti zločinu v medicíne.
Jeho ďalšie romány sa týkajú tém ako boj so smrteľnými chorobami šíriacimi sa zámerným pričinením a genetické inžinierstvo v rukách šialencov. ("Outbreak" vydaný v roku 1988, v slovenčine v roku 1995 pod názvom "Nákaza"); "Contagion" v roku 1996 (v slovenčine pod názvom "Epidémia"); "Mortal Fear" v roku 1988 (1994 – "Smrteľný strach"); alebo napr. román "Terminal" v roku 1993 (v slovenčine ako "Blízky koniec"). Zaujímavou témou je aj predstava lekára o svojej nadvláde nad ľudským životom; geniálneho, ale fanatického kardiochirurga závislého od svojej práce a od liekov, žijúceho v predstave „môžem život dať, môžem ho aj vziať...“ v románe "The Godplayer" z roku 1983 (v slovenčine ako "Muž, ktorý sa hral na Boha" v roku 1992).
Romány z nelekárskeho prostredia.
Ďalším dielom, ktoré nie je priamo z lekárskeho, ale skôr z vedeckého prostredia je titul "Accteptable risk", vychádzajúci v roku 1994 (preložený do slovenčiny ako "Únosné riziko" v roku 1995). Tento román sa začína príbehom zo 17.storočia z mesta Salem, a vypovedá o pomeroch tých časov, vtedajšej kultúre, ako aj úrovni vzdelanosti ľudstva, kde sa rôzne nevysvetliteľné javy pripisovali bosoráctvu, hlavne čarodejniciam, ktoré boli následne za svoje „činy“ upaľované. 
&lt;br&gt;Dej sa prenesie do 90-tych rokov 20-teho storočia, kde vystupuje mladá zdravotná sestra – vzdialený potomok upálenej „čarodejnice zo Salemu“. Spolu so svojím priateľom vedcom a neurochirurgom pátrajú po príčinách vtedajšieho honu na čarodejnice. Zisťujú, že v priestoroch podpivničenej časti domu, v ktorom vtedy rodina bývala, sa množila huba podobná sneti – parazitujúca na raži, z ktorej vtedy piekli chlieb. Bola to halucinogénna látka, ktorá spôsobovala „šialené stavy“ ľudí, ktorí si to v 17.storočí nevedeli vysvetliť inak, ako bosoráctvom. Tím mladých vedcov sa rozhodol túto hubu preskúmať a pomocou izolácie halucinogénneho alkaloidu vyrobiť psychofarmakum – nový liek na liečbu depresií. Tento liek skúšali a testovali priamo na sebe, no jeho vedľajšie účinky mali pre nich fatálne následky.
Romány Robina Cooka, ktoré sa odohrávajú mimo, alebo aspoň čiastočne mimo lekárskeho prostredia sú ešte dva. Obidva by sa dali zaradiť žánrovo aj k science fiction. 
&lt;br&gt;Prvý vychádza v roku 1997 pod názvom "Invasion", (u nás preložené ako "Invázia z galaxie" v roku 1998). Myšlienkou tohto románu je snaha mimoriadne inteligentnej mimozemskej civilizácie infikovať celé ľudstvo na Zemi pomocou malých čiernych oválnych kamienkov, ktoré roztrúsili po celej planéte. Cieľom je ovládnuť Zem a z infikovaných ľudí si spraviť svojich otrokov. Nakoniec na Zemi zostane len malá skupinka neinfikovaných ľudí – vedec, mikrobiologička, medik, policajt a mladá pedagogička spolu so svojim študentom, ktorí sa navzájom skontaktujú a spoja cez internet, vytvoria akési vedecké laboratórium, a snažia sa vytvoriť protilátku, ktorá by „infekciu“ vyliečila a zároveň zničila votrelcov.
&lt;br&gt;Druhým takýmto podobne tematicky zaujímavým románom je "Abduction", vychádzajúci v roku 2000, (preložený ako "Únos" v roku 2001). V tomto príbehu pre zmenu nejde o mimozemskú civilizáciu z vesmíru, ale naopak – o ľudstvo, ktoré žije miliardy rokov v útrobách Zeme. Na povrchu Zeme oceánografická spoločnosť vŕta do podmorskej hory s cieľom preskúmať ju. Pri problémoch s vŕtaním sa skupinka – prezident spoločnosti, oceánografka, dvaja potápači, a pilot, rozhodnú v ponorke preskúmať terén podmorskej hory. Keď dosiahnu dno, neznáma sila ich vtiahne do útrob Zeme... Stretávajú sa tak s ľudskou civilizáciou, o ktorej existencii nemajú ľudia na povrchu ani tušenia – oveľa vyspelejšou, inteligentnejšou a navonok bezproblémovou. Spočiatku sú očarení z toho čo sa dozvedajú. Spoznávajú dokonalý život dokonalých ľudí, ktorí sú nesmierne srdeční, nepoznajú vojny, žiadne fyzické násilie a disponujú technikou, ktorá nie je ešte ani len predmetom budúcnosti ľudí na povrchu, večnou mladosťou a večným životom. Postupne však skupinka z povrchu odhaľuje spôsob večnej mladosti a večného života, reprodukcie ako takej, a chce opustiť podmorský svet Interterru. Narazí však na problém – Interterrania pozemšťanov nemajú v úmysle pustiť domov, aby sa tak neprezradila ich existencia. Tak začnú „pozemskí“ ľudia plánovať útek.
Postavy a romány.
Zaujímavou črtou Cookovej tvorby je skutočnosť, že vo viacerých svojich románoch necháva vystupovať tie isté postavy a prostredie okolo nich. Vzniká tak dojem na seba voľne naväzujúcich príbehov. Už v roku 1992 sa v románe "Blindsight" ("Slepota") prvýkrát objavila postava Laurie Montgomeryovej – vtedy ešte len asistujúcej prosektorky súdneho lekárstva v New Yorku (neskôr ako súdnej lekárky). Vtedy pátrala po príčinách série predávkovania kokaínom a objavila súvislosti s operáciami očnej rohovky. Natrafila na mafiánsky klan, s ktorým tieto operácie súviseli, pričom riskovala miesto v zamestnaní a aj svoj život, keď sa pokúšala pátrať na vlastnú päsť.
&lt;br&gt;Postava Laurie sa druhýkrát objavila v románe "Contagion" ("Epidémia") v roku 1996. Tam sa prvýkrát objavuje kolega Laurie – John Stapleton. Začiatok románu opisuje jeho osobnú tragédiu, keď pri páde lietadla zahynula jeho žena a dve dcérky. Po tejto rodinnej tragédii sa rozhodol zmeniť si aj meno, a tak sa z neho stal Jack. Jack Stapleton bol pôvodne oftalmológ, no potom, čo jeho súkromnú prax pohltila veľká zdravotná poisťovňa AmeriCare, sa rozhodol zmeniť svoju špecializáciu na súdne lekárstvo. Zakotvil v ústave súdneho lekárstva v New Yorku, kde začal po ročnom kurze súdneho lekára pracovať ako sekundár. Žil riskantným, podľa svojich kolegov dosť nezodpovedným a hlavne nebezpečným spôsobom života, keďže denne chodil do práce na bicykli, čo v New Yorku predstavovalo dosť veľkú dávku adrenalínu; býval nie v práve najatraktívnejšej štvrti NY – Harleme, kde sa sústredili rôzne pouličné gangy a kde na uliciach nebolo bezpečno. Napriek tomu mal medzi svojimi susedmi, z ktorých viacerí boli členmi miestneho gangu, úctu a rešpekt, dokonca s nimi hrával pouličný basketbal. Tento nezodpovedný prístup k životu a odvážne hazardovanie na bicykli boli spôsoby, ako sa vyrovnával so stratou rodiny; `..keď nespravodlivo a zbytočne zahynuli tí ktorých miloval, nemá o nič väčšie právo žiť, keďže ako jediný z rodiny prežil, a preto rád pôjde za nimi..` S takýmto názorom sa nebál ani smrti, ani hazardu so životom. Príbeh "Epidémie" sa začína datovať 5 rokov po jeho rodinnej tragédii, kedy sa pomaly spamätával a zaraďoval do normálneho života. 
&lt;br&gt;Jack a Laurie pracujú spolu v ústave súdneho lekárstva ako patológovia, kde sa denne stretávajú s najrôznejšími príčinami smrti. Dostávajú sa im však na stôl ľudia najrôznejšieho veku – zdanlivo zdraví, ktorí zomreli na nejaký smrteľný vírus, zakaždým iný. Tak mali čoskoro záhadnú sériu úmrtí spôsobených tými najexotickejšími smrteľnými chorobami, z ktorých mnohé sa nevyskytovali už celé storočia, ako je napr. mor, tularémia, horúčka Skalistých hôr alebo španielska chrípka, ktorá sa vyskytla naposledy na Aljaške v roku 1918. Jack, ktorému sa vždy podarí správne diagnostikovať každý prípad, sa stane akýmsi „epidemiológom“ v ústave. Začína v ňom klíčiť podozrenie, že niekto tieto choroby šíri zámerne. 
Začne pátrať, a stopy ho privedú až do sveta veľkej reklamnej firmy, kde sa dá objednať a zaplatiť čokoľvek. Sám sa pritom vystavuje nákaze...
Postavy Laurie Montgomeryovej a Jacka Stapletona, ako aj celého radu postáv ich spolupracovníkov, priateľov, ale aj členov dvoch konkurenčných mafiánskych „rodín“, sa objavujú v ďalších románoch:
Pomedzi tieto diela „stapletonovských“ príbehov vychádza v roku 1998 "Toxin" ("Toxín"), ktorý sa dá čiastočne prirovnať k románu "Horúčka" z roku 1982. Otec – lekár v ňom bojuje o život svojej smrteľne chorej malej dcéry. Na rozdiel od leukémie, ktorá bola dôsledok nezodpovedného konania chemického závodu v "Horúčke", v románe "Toxín" ide o smrteľný kmeň baktérie Escherichia coli, ktorým sa dcéra srdcového chirurga nakazí v reštauračnom zariadení typu McDonald’s – Onion Ringu, po tom, čo zje hamburger so zle prepečeným mäsom. Kniha poukazuje na nešťastný hektický rozvoj rýchleho občerstvenia, kde je najdôležitejšie rýchlo zbohatnúť, a na mäsospracujúci priemysel, kde hygiena nie je na prvom mieste.
Inej, ale o to kontroverznejšej téme sa venuje román "Shock" (na Slovensku vyšlo ako "Šok" v roku 2001), kde autor poukazuje na experimenty s ľudskými vajíčkami. Navonok legálne a nevinné odoberanie vajíčok mladým ženám, ktoré chcú pomôcť neplodným párom mať deti, sa zmení na obludný výskum, cieľom ktorého nie je pomáhať ľudom ale klonovanie. Podobnej tematike klonovania, ale na inej úrovni, skôr politickej, sa venuje aj román "Seizure" z roku 2003 (u nás preložený ako "Záchvat" v roku 2004).
V posledných šiestich románoch Robina Cooka sa opäť vracia na scénu Laurie Montgomeryová &amp; Jack Stapleton, z ktorých sa medzičasom stal pár. 
Román "Marker" vyšiel v roku 2005 (preložený do slovenčiny v roku 2006 pod názvom "Osudný gén"). Začína sa konfliktom Laurie a Jacka, dôvodom ktorého bola Jackova nerozhodnosť dať ich vzťahu definitívnu podobu. Žili spolu už niekoľko rokov a stále neboli manželmi, a téma o rodine a deťoch bola vždy jednostranné tabu. Pre Laurie bolo čoraz dôležitejšie mať rodinu, zvlášť keď jej roky neúprosne bežali. Jackova neochota niesť zodpovednosť za rodinu a deti pramenila z jeho osobnej tragédie, aj keď k nej došlo pred trinástimi rokmi. Tvrdil, že to nie je strach z manželstva, ale skôr zraniteľnosť, ktorú takýto zväzok prináša, a on už nechcel druhýkrát zažiť strach o rodinu. Laura však nakoniec stráca trpezlivosť a od Jacka sa odsťahuje. 
&lt;br&gt;V práci sa objavuje ďalší problém: stretávajú sa so zvláštnymi úmrtiami mladých, zdravých ľudí, ktorí zomreli po rôznych jednoduchých operačných zákrokoch. Laurie sa pustí do zhromažďovania týchto prípadov a pátrania po príčinách. Domnieva sa, že tieto úmrtia nie sú náhodné. Nemá však zatiaľ žiadne dôkazy, preto sa nestretáva s pochopením u kolegov ani vedenia ústavu. Medzitým zistí, že je tehotná, ale aj fakt, že je nositeľkou genetickej dedičnej predispozície – markeru, ktorý môže spôsobiť rakovinu. Navyše musí podstúpiť operáciu, pretože tehotenstvo je mimomaternicové, a tým sa sama ocitá uprostred nebezpečenstva ako možná obeť šialenca, ktorý likviduje operovaných pacientov. Jack, ktorý na všetky tieto súvislosti postupne prichádza, jej v poslednej chvíli zachraňuje život.
O rok neskôr (2006) prichádza román "Crisis" (do slovenčiny preložený v roku 2007 pod názvom "Kríza"). Tu už Laurie a Jack plánujú spoločnú svadbu. Jack týždeň pred svadbou odchádza do Bostonu pomôcť svojmu švagrovi, ktorého obvinili zo zanedbania povinnej zdravotnej starostlivosti po tom, čo mu zomrela pacientka. Veľká väčšina tohto románu sa odohráva v súdnej sieni, Jack sa pritom snaží prísť na to čo spôsobilo pacientkinu smrť – podujme sa dokonca na exhumáciu a následnú pitvu. Nakoniec prichádza k šokujúcemu záveru, že nešlo o zanedbanie povinnej starostlivosti, ale pacientku niekto otrávil...
Nasledujúci titul "Critical" z roku 2007 (do slovenčiny preložený v roku 2008 pod názvom "Kritický stav") je nápadom trochu podobný románu "Marker" ("Osudný gén"), kde Laurie opäť identifikuje sériu záhadných úmrtí – tentoraz ľudí, ktorých skolil smrteľný stafylokok. Všetkých týchto ľudí operovali na súkromných klinikách spoločnosti Angels Healthcare. 
&lt;br&gt;Laurein manžel Jack si pri basketbale natrhne kolenný väz a potrebuje operáciu. Tú si zariadil na jednej z kliník Angels Healthcare – ortopedickej klinike. Laurie sa mu snaží operáciu vyhovoriť a preložiť na neskôr a hlavne na inú kliniku. Jack o tom nechce ani počuť – opäť sa prejavuje jeho ľahkovážny prístup k vlastnému životu a zdraviu. Termín operácie sa blíži a Laurie nezostáva na vyriešenie týchto prípadov veľa času. Dejová línia sa oproti príbehu v románe Marker otočí – Laurie bude zachraňovať život svojmu manželovi Jackovi.
Ďalším románom v tvorbe Robina Cooka je titul "Foreign Body" z roku 2008 (do slovenčiny preložený v roku 2009 pod názvom "Agónia"). Dej poukazuje na americkú „zdravotnú turistiku“, keď ľudia, ktorí majú nedostatočnú alebo nevýhodnú zdravotnú poistku, musia cestovať za operáciami do krajín tretieho sveta. V príbehu sa kalifornská študentka vydáva do Indie, kde sa snaží vyriešiť záhadné úmrtie svojej starej mamy. Tá sa podrobila operácii bedrového kĺbu v indickom Dillí, kde po operácii zomrela. 
&lt;br&gt;Manželia Laurie Montgomeryová a Jack Stapleton nastupujú až v druhej polovici románu, keď prichádzajú do Indie na pomoc Laureinej priateľke, ktorá sa snaží toto záhadné úmrtie vyriešiť. Spolu postupne prichádzajú na stopy zlovestného sprisahania...
Zatiaľ poslednými Cookovými dielami sú romány "Intervention" (2009) a "Cure" (2010), ktoré budú opäť pokračovať v príbehoch Jacka Stapletona a Laurie Montgomeryová. Zatiaľ ešte neboli preložené do slovenského ani českého jazyka.
Zaujímavým postrehom pri čítaní románov, v ktorých vystupuje dvojica Montgomeryová&amp;Stapleton, je občasné myšlienkové premostenie jednotlivých titulov – keď si niektorá z hlavných postáv zaspomína na svoje staré prípady, rôzne zážitky alebo životné etapy – skutočnosti, ktoré boli hlavnou témou v inom, staršom románe. Tieto spomienky sú vysvetlené v minimálnom rozsahu, občas len spomenuté akoby „medzi rečou“, ale tak dokonale, že aj čitateľ, ktorý dotknutý titul nepozná, má prehľad o čom postava hovorí.

</doc>
<doc id="12301" url="https://sk.wikipedia.org/wiki?curid=12301" title="Noah Gordon">
Noah Gordon

Noah Gordon (* 11. november 1926, Worcester, Massachusetts, USA - † 22. november 2021) bol americký spisovateľ. Svetový úspech si získal najmä trilógiou o lekárskej dynastii Colovcov ("Liečiteľ", "Šaman", "Lekárka").
Život.
S manželkou Lorraine žili na lesnej farme v Berkshireských vrchoch v západnom Massachusetts. Manželka je vydavateľkou miestnych novín, on bol lekársky technik na ich pohotovostnej stanici. Mali tri deti, Lise, Jamie a Michaela.
Dielo.
Pri písaní trilógie sa pre hodnovernosť deja zamestnal v nemocnici, študoval dejiny lekárstva aj rozličné chirurgické postupy v minulosti.

</doc>
<doc id="12303" url="https://sk.wikipedia.org/wiki?curid=12303" title="Ross Macdonald">
Ross Macdonald

Ross Macdonald (* 13. december 1915, Los Gatos, Kalifornia, USA – † 11. júl 1983, Santa Barbara, Kalifornia, USA) bol americký spisovateľ detektívnych románov.
Dielo.
Ross MacDonald bol autor s výrazným zmyslom pre realitu a s prenikavým sociálnym citom. Ústredná postava jeho románov, súkromný detektív Lew Archer, pri prenasledovaní zločinu objavuje aká úzka je hranica medzi zločincami a „statočnými ľuďmi“. Neraz sa zdá, že vrah je lepším človekom ako obeť a preto odhalenie zločinu nie je víťazstvo, ale iba poznanie ľudskej slabosti.
Všetky MacDonaldove romány sa odohrávajú v Kalifornii v meste Los Angeles a jeho štvrti Hollywood.

</doc>
<doc id="12304" url="https://sk.wikipedia.org/wiki?curid=12304" title="Frederick Forsyth">
Frederick Forsyth

Frederick Forsyth (* 25. august 1938, Ashford, Kent, Spojené kráľovstvo – † 9. jún 2025, Jordans, Buckinghamshire, Spojené kráľovstvo) bol britský spisovateľ, autor svetových politických bestsellerov.
Život.
Frederick Forsyth ako sedemnásťročný zanechal štúdium, lebo sníval o tom, že sa stane toreadorom. V skutočnosti sa o dva roky neskôr stal najmladším pilotom Britského kráľovského letectva. Potom pracoval ako korešpondent pre agentúru Reuters vo Východnom Berlíne a v Paríži a ako reportér BBC v Afrike. Ako dôsledok priveľmi kritického stanoviska okolo krízy v Biafre, ho prepustili z práce. Do Londýna sa vrátil celkom bez peňazí a práve finančná tieseň ho doviedla k písaniu. Veľký úspech zožal už jeho prvý román "Šakal" o fiktívnom atentáte na de Gaulla.

</doc>
<doc id="12305" url="https://sk.wikipedia.org/wiki?curid=12305" title="Charon (mesiac)">
Charon (mesiac)



</doc>
<doc id="12306" url="https://sk.wikipedia.org/wiki?curid=12306" title="Jürgen Mittelstraß">
Jürgen Mittelstraß

Jürgen Mittelstraß (* 11. október 1936, Düsseldorf, Nemecko) je 
nemecký filozof a teoretik vedy, žiak Paula Lorenzena a Wilhelma Kamlaha, predstaviteľ erlangenskej školy, vydavateľ Encyklopédie filozofie a teórie vedy.

</doc>
<doc id="12312" url="https://sk.wikipedia.org/wiki?curid=12312" title="Mises">
Mises



</doc>
<doc id="12313" url="https://sk.wikipedia.org/wiki?curid=12313" title="29. september">
29. september



</doc>
<doc id="12314" url="https://sk.wikipedia.org/wiki?curid=12314" title="Stephen King">
Stephen King

Stephen Edwin King (* 21. september 1947, Maine) je americký spisovateľ hororov, vedeckej fantastiky a fantasy. 
Je spisovateľom známym ako "King of Horror (Kráľ hororu)" a je autorom šesťdesiatich štyroch románov vrátane siedmich publikovaných pod pseudonymom Richard Bachman, z ktorých sa po celom svete predalo viac ako 350 miliónov výtlačkov (údaj z konca roku 2006), z ktorých mnohé boli adaptované do množstva filmov či komiksov. Takisto napísal takmer 200 poviedok a noviel, ktoré vyšli v deviatich zbierkach. Veľa jeho príbehov sa odohráva v štáte Maine, kde má trvalé bydlisko.
Počas svojej spisovateľskej kariéry bol ocenený cenami „Bram Stoker Award“, „World Fantasy Award“, „British Fantasy Society Awards“, jeho novela "The Way Station" bola nominovaná na cenu Nebula Award, za poviedku "The Man in the Black Suit" dostal cenu „O. Henry Award“. V roku 2003 ho „The National Book Foundation“ ocenila medailou za „Distinguished Contribution to American Letters“.Za celoživotný prínos k literatúre a svoje dielo dostal ocenenia, ako sú: „World Fantasy Award for Life Achievement“ (2004), „The Canadian Booksellers Association Lifetime Achievement Award“ (2007) a „The Grand Master Award“ (2007).
Z nespočetného množstva diel, ktoré King napísal sú nimi napr.: "Prekliatie Salemu" ("Salem's Lot"), "Osvietenie" ("The Shining"), "Mŕtva Zóna" ("The Dead Zone"), "Cujo" ("Cujo"), "Dračie oči" ("The Eyes of the Dragon"), "Cintorín zvierat" ("The Pet Cemetary"), "Svedectvo" ("The Stand": The Complete &amp; Uncut Edition), "Dolores" ("Dolores Claiborne"), "Zelená míľa" ("The Green Mile"), "Temná veža" ("The Dark Tower").
Životopis.
Narodil sa ako druhý syn Donalda a Nelly Ruth Pillsbury Kingovcov. Po rozchode rodičov ho spolu s jeho starším bratom Davidom vychovávala matka. Časť detstva strávil vo Fort Wayne v Indiane a v Stratforde (Connecticut). Keď mal jedenásť, presťahovali sa naspäť do štátu Maine, konkrétne do Durhamu. Tu dokončil aj základnú školu.
V štúdiu pokračoval na Lisbon Fall High School, ktorú končil v roku 1966, následne na University of Maine v Orono, ktorú končil v roku 1970 odborom angličtina a tvorivé písanie. Chvíľu bol bez stáleho zamestnania, privyrábal si písaním poviedok do pánskych časopisov a výpomocou v miestnej práčovni. V roku 1971 nastúpil na miesto učiteľa na strednej škole v Hampdene. V tom istom roku si zobral za ženu Tabithu Spruce, s ktorou žije dodnes. Majú spolu tri deti: Naomi Rachel, Joa Hilla a Owena Phillipa. V súčasnosti bývajú v Bangore (štát Maine).
Svoju prvú skúsenosť s písaním získal v novinách svojho brata, ktorý mu uverejňoval články o vtedajších televíznych show. Jeho prvé beletrické pokusy boli zo žánru sci-fi ("Votrelci z hviezd" – "The Star Invaders"), vydával ich na vlastné náklady. K hororu pričuchol v roku 1959, keď našiel na povale tetinho domu krabice s výtlačkami Lovecrafta, Roberta Blocha a Jacka Finneyho. Prvý honorár dostal v roku 1967 za poviedku "Sklenená podlaha" ("The Glass Floor"), uverejnenú v časopise "Startling Misery". 12. mája 1973 konečne dosiahol komerčný úspech, práva na jeho prvú knihu "Carrie" (ktorú údajne Tabitha vytiahla z odpadkového koša) kúpilo vydavateľstvo Doubleday za 400 000 dolárov.
Experimentoval s vydávaním knihy na pokračovanie cez internet "The Plant", ale projekt nemal veľký úspech, tak ho ukončil. V roku 1999 mal ťažkú haváriu – zrazilo ho auto. V súčasnosti dokončuje fantasy ságu "The Dark Tower" a šíria sa reči o tom, že jej dokončením by ukončil aj svoju spisovateľskú kariéru.
Richard Bachman.
Koncom sedemdesiatych a začiatkom osemdesiatych rokov dvadsiateho storočia King vydal romány – "Rage" (1977), "The Long Walk" (1979), "Roadwork" (1981), "The Running Man" (1982) and "Thinner" (1984) – pod pseudonym Richard Bachman. Nápad, ktorý je za skrytý za vytvorením pseudonymu, bolo otestovať, či dokáže zopakovať svoj úspech a tiež obavy z toho, že jeho popularita bola náhoda. Ďalším dôvodom je fakt, že vydavateľské štandardy v tých časoch povoľovali iba jednu knihu ročne. Ako pseudonym si vybral meno hardrockovej skupiny „Bachman-Turner Overdrive“, ktorej je fanúšikom.
Richard Bachman, ako Kingov pseudonym, bol odhalený úradníkom kníhkupectva Stevom Brownom vo Washingtone D.C., ktorý si všimol podobnosti medzi románmi Kinga a Bachmana a neskôr vypátral záznamy vydavateľa, ktoré menovali Kinga ako autora jedného z románov od Bachmana. Toto viedlo k uverejneniu článku v tlači, ktorý oznamoval Bachmanovu „smrť“ údajne na následky „rakoviny pseudonymu“. King v autorskej poznámke uverejnenej v románe "The Dark Half" (1989), kde sa pseudonym mení na spisovateľa, vyjadruje vďaku „zosnulému Richardovi Bachmanovi“. V roku 1996 vychádza Kingov román "Desperation" spoločne s Bachmanovým románom "The Regulators", ktoré na seba voľne nadväzujú, i keď sa odohrávajú v iných časoch a na iných miestach. „Bachman“ je definitívne odsunutý na vedľajšiu koľaj, pretože jeho kniha je výrazne slabšia.
Počas tlačovej konferencie v Londýne v roku 2006 King vyhlásil, že objavil ďalší „Bachmanov“ román nazvaný "Blaze"; román bol vydaný 12. júna 2007. Faktom je, že pôvodný rukopis bol roky uložený v pracovni Univerzity Maine v Orono, Kingovej alma mater pod mnohými inými jeho prácami. Pred vydaním King úplne prepísal originálny rukopis z roku 1973. 
King použil ešte jeden pseudonym; ako John Swithen napísal poviedku "The Fifth Quarter".
Autonehoda.
19. júna 1999, približne o 16:30, šiel King po krajnici cesty č. 5 (Route 5) v Lovelli, štát Maine, neďaleko miesta, kde býva. Vodič Bryan Smith, zmätený z voľne sa pohybujúceho psa, ktorý mu vbehol do zadnej časti jeho dodávky, stratil kontrolu nad riadením vozidla, na čo vzápätí vrazil do Kinga, ktorého odhodilo do vzdialenosti 4,3 m (14 stôp) od miesta nárazu. Podľa zástupcu šerifa okresu Oxford County Matta Bakera, bol King zasiahnutý zozadu a podľa očitých svedkov vodič neprekročil rýchlosť, ani nejazdil bezohľadne.
King napriek značným bolestiam bol natoľko pri zmysloch, že dokázal dať zástupcovi šerifa telefónne číslo, aby mohol informovať jeho rodinu. Spisovateľa najskôr previezli do Cumberlandskej nemocnice v Brightone, odkiaľ bol prevezený vrtuľníkom do ústredného nemocenského centra (CMMC) v Lewistone, Maine. Kvôli zraneniam (viacnásobná zlomenina pravej nohy, prepichnutá pravá strana pľúc, zlomený bedrový kĺb) bol v CMMC hospitalizovaný do 9. júla. Kosti jeho pravej nohy boli natoľko polámané, že lekári spočiatku zvažovali amputáciu, nakoniec sa im podarilo nohu zastabilizovať pomocou fixačného zariadenia. Počas desiatich dní absolvoval päť operácií, po ktorých sa vrátil k práci na knihe "", hoci jeho bedrový kĺb bol ešte roztrieštený. Dokázal však sedieť len 40 minút než sa bolesť natoľko zhoršila, až sa stala neznesiteľnou.
Kingov právnik odkúpil Smithovu dodávku za 1 500 dolárov, aby predišiel jej predaju cez eBay. Dodávka bola neskôr zošrotovaná na vrakovisku, čo Kinga sklamalo, nakoľko sníval o tom, že len čo sa mu noha zahojí, vybije si na nej zlosť s baseballovou pálkou. King sa neskôr v rozhovore pre rozhlasovú stanicu „Fresh Air“ priznal, že chcel vozidlo zničiť s krompáčom v rukách úplne sám.
Spolupráca na rôznych projektoch.
Literárna.
King napísal dva romány s uznávaným spisovateľom hororov Petrom Straubom a to "The Talisman" (1984) a pokračovanie "Black House" (2001). King uviedol, že spolu s Petrom Straubom pravdepodobne napíše tretí a zároveň záverečný diel príbehov o Jackovi Sawyerovi, ale zatiaľ si nestanovili čas na jeho dokončenie.
V roku 1988 produkoval knihu umenia „My Pretty Pony“ s Barbarou Kruger, vydanú knižnicou „Whitney Museum of American Art“ v limitovanom náklade 250 výtlačkov. V roku 1989 bola kniha znova vydaná Alfredom A. Knopfom v klasickom obchodnom vydaní.
S románopiscom a fanatickým fanúšikom bejzbalového tímu Red Sox Stewartom O'Nanom napísal knihu "Faithful" (2004), ktorá zachytáva jednu sezónu zmieneného tímu.
Spolu so synom Joe Hillom napísal novelu „Throttle“, ktorá bola publikovaná v antológii "He Is Legend: Celebrating Richard Matheson", (Gauntlet Press, 2009).
V brožovanej väzbe vyšiel „The Diary of Ellen Rimbauer: My Life at Rose Red, pre Kinga napísaný román z minisérie „Rose Red“. Knihu napísal Ridley Pearson, ktorý použil charakter postáv a drobné príbehové črty vytvorené Kingom, no bola vydaná bez autora na obálke.
Hudobná.
King je fanúšik rockovej skupiny AC/DC, ktorá nahrala soundtrack pre film "Maximum Overdrive" (1986), ktorý režíroval a je aj autorom scenára.
Skupina The Ramones je ďalšou Kingovou srdcovou záležitosťou. The Ramones napísali titulnú pieseň pre film "Pet Sematary" a objavili sa aj vo videoklipe. King zaradil skupinu niekoľkokrát do rôznych románov a noviel a The Ramones zaradili Kinga do piesne „It's Not My Place (In the 9 to 5 World)“. Navyše Stephen King napísal poznámky pre ich radový album "We're a Happy Family".
V roku 1988 skupina Blue Öyster Cult nahrala a prerobila svoju vlastnú pieseň z roku 1974 „Astronomy“. Singel má viacero verzií, z ktorých verzia pre rádiá začína Kingom nahovoreným rozprávaním.
Rok 1996 priniesol spoluprácu medzi Kingom a Michaelom Jacksonom na vytvorení 40-minútového videoklipu „Ghosts“, v ktorom Jackson stvárňuje samotára žijúceho v obrovskom sídle konfrontovaného so skupinou obyvateľov, žiadajúcich jeho odchod z ich komunity.
Napísal dej muzikálu „Ghost Brothers of Darkland County“ spolu s Johnom Mellencampom, autorom hudby. Myšlienka vznikla už v roku 2000, no prvé predstavenie sa konalo až v apríli 2012.
King hral na gitare v rockovej skupine Rock-Bottom Remainders, ktorými členmi sú rôzni umelci, napríklad Dave Barry, Ridley Pearson, Scott Turow či Matt Groening, tvorca legendárneho seriálu Simpsonovci. Podľa ich vyhlásenia, žiaden z nich nemá akýkoľvek hudobný talent.
V roku 2010, King spolupracoval s hudobníkom Shooterom Jenningsom a jeho kapelou „Hierophant“ v úlohe rozprávača pre ich album „Black Ribbons“.

</doc>
<doc id="12315" url="https://sk.wikipedia.org/wiki?curid=12315" title="Michael Ridpath">
Michael Ridpath

Michael Ridpath (* 1961) je britský spisovateľ trilerov z finančníckeho prostredia.
Život.
Jedného dňa si Michael Ridpath, úspešný londýnsky obchodník s obligáciami, kúpil počítač a po večeroch zo zábavy napísal triler z finančníckeho prostredia. Literárna agentka Carol Blakeová román náhodou objavila v záplave nevyžiadaných rukopisov. Autor dostal zmluvu na 250 tisíc libier, zahraničné práva boli predané do 23 krajín a pripravuje sa filmová verzia. 
Po veľkom úspechu svojej prvej knihy sa Ridpath vrátil k práci v Saudskej medzinárodnej banke, kde pôsobí dva dni v týždni a ďalšie tri dni píše v prenajatej kancelárii svoj ďalší román. 

</doc>
<doc id="12316" url="https://sk.wikipedia.org/wiki?curid=12316" title="Ladislav Nádaši-Jégé">
Ladislav Nádaši-Jégé

Ladislav Nádaši-Jégé (vl. menom MUDr. Ladislav Ľudovít Jozef Nádaši, pseudonymy "Dr. Ján Grob", "Jégé" a i.; * 12. február 1866, Dolný Kubín – † 2. júl 1940, Dolný Kubín) bol slovenský prozaik.
Život.
Narodil sa v rodine advokáta Antona Nádašiho a jeho manželky Emílie, rodenej Ujhélyiovej. Vzdelanie získaval v Kežmarku, Ružomberku, Gyöngyösi a v Levoči, neskôr pokračoval v štúdiu na lekárskej fakulte v Prahe. Takmer celý svoj život prežil ako lekár v Dolnom Kubíne. Bol tiež aktívnym spolupracovníkom a hlavným redaktorom novín Naša Orava, neskôr zodpovedným redaktorom "Oravy". V 30. rokoch sa jeho zdravie prudko zhoršilo, najmä po odchode jeho dcéry do protektorátu. Nikdy sa z toho nespamätal a krátko na to zomrel na srdcovú porážku.
Tvorba a myslenie.
Jeho prvé literárne diela vznikli v čase jeho lekárskych štúdií. V tom období sa tiež stal aktívnym členom spolku Detvan, ktorý podporoval jeho literárne aktivity. Svoje diela uverejňoval spočiatku časopisecky (Národnie noviny, Slovenské pohľady, Slovenský denník, Národný denník a i.). Písal humoresky, črty, besednice, novely, a až neskôr sa venoval písaniu románov. Najlepšie romány napísal v 20. rokoch 20. storočia. V tom čase sa venoval najmä próze s historickou tematikou. Vplyv na jeho tvorbu mali ruskí realistickí autori, no tiež francúzsky naturalista Émile Zola. Jeho štúdium histórie ho presviedčalo, že človek sa v podstate nemení, no spoločenský vývin neustále napreduje. Ako lekár pozeral na človeka skepticky, ale aj napriek tomu je v jeho diele predsa len človek-jednotlivec nositeľom pokroku a vynikajúci nad všeobecnú úroveň prostredia humanizmom, vzdelaním alebo štátnickými schopnosťami.

</doc>
<doc id="12317" url="https://sk.wikipedia.org/wiki?curid=12317" title="Michael Palmer">
Michael Palmer

Michael Stephen Palmer (* 9. október 1942 − † 30. október 2013) bol americký spisovateľ trilerov z lekárskeho prostredia.
Život.
Michael Palmer, doktor lekárskych vied, pracoval ako internista v nemocniciach Boston City a Massachusetts General, dvadsať rokov pôsobil na plný uväzok na pohotovostných oddeleniach. Neskôr sa venoval liečbe alhoholickej a drogovej závislosti. Väčšinu života prežil v Massachusetts. 29. októbra 2013 náhle utrpel srdcový infarkt, na následky ktorého podľahol 30. októbra v nemocnici v New Yorku.

</doc>
<doc id="12318" url="https://sk.wikipedia.org/wiki?curid=12318" title="Leonard S. Goldberg">
Leonard S. Goldberg

Leonard S. Goldberg (* 19. marec 1936, Charleston, Južná Karolína, USA)
 je americký spisovateľ, lekár profesor. Je autorom viacerých románov z lekárskeho prostredia.
Pôsobil ako lekár v Los Angeles a profesor na University of California, Los Angeles.

</doc>
<doc id="12319" url="https://sk.wikipedia.org/wiki?curid=12319" title="John D. MacDonald">
John D. MacDonald

John Dann MacDonald, známy aj pod skráteným menom John D. MacDonald (* 24. júl 1916, Sharon, Pensylvánia, USA – † 28. december 1986, Milwaukee, Wisconsin) bol americký spisovateľ detektívnych príbehov.
V roku 1980 získal National Book Award.
Bibliografia.
po česky.
"Travis McGee"
"iní"

</doc>
<doc id="12320" url="https://sk.wikipedia.org/wiki?curid=12320" title="Franz Xaver von Zach">
Franz Xaver von Zach



</doc>
<doc id="12321" url="https://sk.wikipedia.org/wiki?curid=12321" title="Johann Gutenberg">
Johann Gutenberg

Johannes Gensfleisch zur Laden zum Gutenberg (* asi 1400, Mainz, Rímsko-nemecká ríša – † pred 26. februárom 1468, Mainz) bol nemecký kovorytec a vynálezca. Preslávili ho najmä vynálezy a inovácie v oblasti mechanickej kníhtlače.
Johannes Gensfleisch zur Laden zum Gutenberg zaviedol v Európe tlačiarenský stroj s pohyblivým typom písma. Hoci sa pohyblivé písmo používalo už vo východnej Ázii, Gutenberg vynašiel tlačiarenský lis, ktorý sa neskôr rozšíril po celom svete. Jeho práca viedla k informačnej revolúcii a k bezprecedentnému masovému rozšíreniu literatúry v celej Európe. Mal veľký vplyv na rozvoj renesancie, reformácie a humanistického hnutia.
Medzi jeho mnohé príspevky k tlači patrí vynález procesu na masovú výrobu pohyblivého písma, používanie atramentu na báze oleja na tlač kníh, nastaviteľné formy, mechanické pohyblivé písmo a vynález dreveného tlačiarenského lisu podobného poľnohospodárskym skrutkovacím lisom z tohto obdobia. Za Gutenbergovu metódu na výrobu písma sa tradične považuje zliatina typového kovu a ručná forma na odlievanie písma. Zliatina bola zmesou olova, cínu a antimónu, ktorá sa tavila pri relatívne nízkej teplote na rýchlejšie a úspornejšie odlievanie, dobre sa odlievala a vytvárala trvanlivé písmo. Jeho hlavné dielo, Gutenbergova Biblia, bola prvou tlačenou verziou Biblie a bola oceňovaná pre svoju vysokú estetickú a technickú kvalitu.
Gutenberg sa často uvádza medzi najvplyvnejšími osobnosťami v dejinách ľudstva a jeho pamiatka sa pripomína na celom svete. Pri príležitosti 500. výročia jeho narodenia bolo v roku 1900 v jeho rodnom meste Mainz založené Gutenbergovo múzeum. V roku 1997 vybral časopis Time Life Gutenbergov vynález ako najdôležitejší vynález druhého tisícročia.
Životopis.
Narodil sa ako syn kupca Friela Gensfleischa zur Ladena (ďalšie meno zum Gutenberg jeho otec prijal podľa miesta, kde neskoršie žil). 
Gutenbergov hlavný vynález nebola kníhtlač (ako sa niekedy chybne uvádza), tá bola vynájdená už pred ním. Zatiaľ čo predtým sa praktizovala bloková tlač, keď sa každá stránka kompletne odliala, či vyrezala z dreva a potom vytlačila (a mohla sa vyhodiť, na novú stranu musela byť vytvorená nová), Gutenberg prišiel s myšlienkou zostaviť stranu z jednotlivých znakov (písmen), ktoré sa dali preskupiť a znova použiť na inú stranu, čo celú tlač podstatne zlacnilo a urýchlilo. Gutenbergov vynález umožnil tlačiť obrovské množstvá celých kníh (predtým boli tlačené iba časti kníh) a spôsobil tak v Európe informačnú explóziu. 
23. februára 1455 začal Gutenberg hromadnú tlač tzv. Gutenbergovej Biblie, prvá Biblia, ktorá sa na svete objavila vo väčšom množstve. Gutenberg sa však dostal do problémov – nebol dobrý obchodník a jeho finančné problémy ho doviedli až k zhabaniu strojov a do problémov so zákonom. Zomrel v roku 1468 v chudobe.
Prínos.
Aj keď Gutenberg sám so svojím objavom neprerazil, avšak jeho objav sa ukázal byť veľmi dôležitý, lebo odštartoval sériovú výrobu kníh a v súvislosti s tým informačnú a vedeckú revolúciu a rozšírenie vzdelanosti medzi širšie vrstvy.
V súčasnosti na svete stále existuje 49 Gutenbergových Biblií, ide zrejme o najstaršie knihy vytlačené Gutenbergovou metódou.

</doc>
<doc id="12323" url="https://sk.wikipedia.org/wiki?curid=12323" title="Ján František Zach">
Ján František Zach



</doc>
<doc id="12324" url="https://sk.wikipedia.org/wiki?curid=12324" title="František Xaver Zach">
František Xaver Zach

František Xaver Zach známy aj ako barón Franz Xaver von Zach alebo Ján František Zach (* 4. jún 1754, Pešť, Maďarsko – † 2. september 1832, Paríž, Francúzsko) bol významný astronóm a matematik narodený v Uhorsku. Je po ňom pomenovaný kráter na Mesiaci a planétka (999) Zachia.
Život.
Narodil sa 4. júna 1754 v Pešti. Študoval Cisársku vojenskú akadémiu vo Viedni a po skončení štúdia dosiahol dôstojnícku hodnosť. 
Už ako dôstojník odišiel Zach študovať astronómiu do Anglicka. Doktorát získal na univerzite v Oxforde. V roku 1780 robil významné astronomické pozorovania, pozoroval opozíciu Marsu. V roku 1785 vstúpil do služieb rakúskej armády, odišiel do Londýna a v roku 1786 nastúpil v hodnosti podplukovníka do služieb Ernesta II., ktorý podporoval Zachov záujem o astronómiu a zveril mu stavbu hvezdárne pri Gothe. Od roku 1791 sa Zach stal jej riaditeľom.
Vedecké práce z astronómie písal po nemecky, po latinsky a po francúzsky a publikoval ich od roku 1788 aj vo svojom časopise "Allgemeine Geographische Ephemeriden", ktorý vychádzal vo Weimare. Pri pozorovaniach v Gothe sa zaoberal predovšetkým pohybom Slnka. Výsledky pozorovaní vydal v samostatnej práci "Novae et correctae tabulae motuum solis" (Nové a opravené tabuľky pohybov Slnka), ktorá vyšla v roku 1792 v Gothe.
Roku 1798 zorganizoval F. X. Zach vo svojej hvezdárni prvý medzinárodný astronomický kongres. Od roku 1800 začal vydávať mesačník so širším obsahovým zameraním – "Monatliche Correspondenz zur Beförderung der Erd- und Himmelskunde", ktorý redigoval do roku 1827. Zachom vedená hvezdáreň na Seebergu pri Gothe si rýchlo získala vo vedeckom svete veľmi dobrú povesť a mnohí astronómovia z rozličných krajín sem prichádzali robiť pozorovania. Zach prežil potom určitý čas v Janove a aktívne sa zúčastnil na budovaní hvezdárne v talianskych mestách Neapol a Lucca. Od roku 1813 sa zdržiaval vo Švajčiarsku, najprv pôsobil v Ženeve, kde založil astronomické observatórium. Z tohto obdobia sú dôležité Zachove gravimetrické výskumy. Potom pôsobil v Elfenaube pri Berne a v roku 1827 odchádza do Francúzska, do Paríža. Rozsiahla bola jeho spolupráca s viacerými hvezdármi svetového významu a to s M. Hellom, Jakovlevom, Bakuninom, Eulerom a kartografom Lipským. 
Zach zomrel na choleru 2. septembra 1832 v Paríži. Uhorská akadémia vied ho v roku 1832 menovala in memoriam za svojho člena.

</doc>
<doc id="12325" url="https://sk.wikipedia.org/wiki?curid=12325" title="Vavrinec Benedikt">
Vavrinec Benedikt



</doc>
<doc id="12327" url="https://sk.wikipedia.org/wiki?curid=12327" title="1. november">
1. november



</doc>
<doc id="12328" url="https://sk.wikipedia.org/wiki?curid=12328" title="Jaroslav Seifert">
Jaroslav Seifert

Jaroslav Seifert (* 23. september 1901, Praha – † 10. január 1986, tamže) bol český básnik, spisovateľ a prekladateľ, signatár Charty 77, laureát Nobelovej ceny za literatúru (1984).
Životopis.
Mladosť.
Narodil sa do chudobných pomerov v dnešnej Bořivojovej (vtedy Riegrovej) ulici na pražskom Žižkove (dom čp. 816/104) a bol pokrstený 5. októbra ako Jaroslav Václav. Na rodnom dome je umiestnená pamätná tabuľa. Jeho otec, pôvodne úradník, potom nie príliš úspešný obchodník s obrazmi a rámami a neskôr robotník, bol „uvedomelý socialista“, zatiaľ čo matka bola zbožná katolíčka. Seifert sa o tom neskôr vyjadril: „"Tieto protiklady mi tiež trochu zostali – v živote aj v poézii."“ Počas jeho detstva sa rodina niekoľkokrát sťahovala po rôznych chudobných podnájmoch v rámci Žižkova.
Stredoškolské štúdium absolvoval najprv na c. k. vyššom gymnáziu na Žižkove, neskôr ako súkromný žiak gymnázia na Vinohradoch. Hoci patril k bystrým žiakom, štúdium nedokončil pre veľa neospravedlnených hodín, ktoré trávil prevažne túlaním sa po Prahe, účasťou na robotníckych demonštráciách a horlivým čítaním.
Od roku 1919 mu začali vychádzať prvé básne v rôznych časopisoch a novinách, napr. pod patronátom Josefa Horu v Práve lidu.
Angažmán v KSČ a novinárska kariéra.
Jeho prvá básnická zbierka, "Město v slzách", bola vydaná v roku 1921. V tom istom roku vstúpil do práve založenej Komunistickej strany Československa a stal sa pravidelným prispievateľom jej novín Rudé právo, ktorým bol až do roku 1929. Okrem toho začal pracovať ako redaktor, alebo spoluredaktor rôznych umeleckých a literárnych časopisov ("Sršatec", "Reflektor" a mnoho ďalších). V rokoch 19231927 bol zamestnaný v Komunistickém knihkupectví a nakladatelství.
V marci 1929 bol, spolu so šiestimi ďalšími poprednými komunistickými spisovateľmi, vylúčený z komunistickej strany, pretože podpísal Manifest siedmich protestujúci proti boľševizácii v novom, gottwaldovskom vedení KSČ. Následne vstúpil do Československej sociálnodemokratickej strany robotníckej a takisto pracovne zakotvil v sociálnodemokratickej tlači. Za vojny pôsobil v "Národní práci" (19391945) a po vojne v odborárskych novinách "Práca".
Celkový zoznam tlačovín, v ktorých Seifert redakčne pôsobil, je veľmi obsiahly. V roku 1949 žurnalizmus zanechal a začal sa venovať výhradne literatúre.
Obdobie avantgardy.
V 20. rokoch bol už považovaný za hlavného predstaviteľa československej umeleckej avantgardy. Podieľal sa na vzniku a činnosti skupiny Devětsil, spoločne s Karolom Teige redigoval "Revoluční sborník Devětsilu" (1922) a tvoril formulácie avantgardných manifestov, predovšetkým potom manifestu poetizmu. Podieľal sa na redakcii avantgardných časopisov "Disk" (19231925) a "Pásmo" (19241925), krátko aj brnianskeho orgánu Literární skupiny "Host" (1924).
Z klubu Devětsilu bol však v roku 1929 tiež vylúčený a nasledujúcich avantgardných experimentov (surrealizmus) sa už nezúčastnil. V poézii potom našiel svoj vlastný osobitý hlas, ktorý už rozvíjal pomerne nezávisle na okolitom literárnom dianí.
Svadba a rodina.
Dňa 19. januára 1928 sa oženil na magistrátnej úradovni Praha-Žižkov (občiansky sobáš). Jeho manželkou sa stala Marie Ulrichová, úradníčka Zemskej správy, dcéra jičínskeho pekára Antonína Ulricha a Karoliny, rodenej Gaberovej. Manželia mali dve deti, dcéru Janu a syna Jaroslava.
Doba vojnová a povojnová.
Počas vojny pracoval ako redaktor v "Národní práci". Po roku 1949 sa začal venovať výhradne písaniu, ťažká choroba pohybového ústrojenstva mu však v 50. rokoch sústavnú tvorivú prácu znemožňovala. Veľkú verejnú autoritu si získal svojím vystúpením na druhom zjazde československých spisovateľov v roku 1956, v ktorom kritizoval vtedajšiu kultúrnu politiku režimu voči nepohodlným autorom (ku ktorým napokon sám patril).
Po uvoľnení režimu v 60. rokoch sa jeho kedysi odmietaná tvorba z rokov päťdesiatych (napr. "Píseň o Viktorce") dočkala reedícií, v roku 1967 bol menovaný národným umelcom, 1969 zvolený za predsedu novozriadeného Svazu českých spisovatelů, ktorý však fungoval iba jeden rok.
Dňa 17. januára 1969, deň po protestnom sebaupálení Jana Palacha, verejne vyzval ľudí, aby Palachov čin nenasledovali.
Obdobie normalizácie.
Pre svoje občianske postoje aj verejnú autoritu patril Seifert medzi autorov, ktorí po nástupe tzv. normalizácie upadli do nemilosti nového režimu a boli nútení stiahnuť sa do ústrania. Z jeho diel mohli vychádzať iba ojedinelé reedície, novú tvorbu smel zverejňovať s výhradami až na konci 70. rokov, keď režim vzhľadom na jeho popularitu hľadal spôsoby ako s obľúbeným básnikom naložiť. Dohody, že výmenou za vydávanie kníh nebude verejne vystupovať a podpisovať žiadne petície, Seifert opakovane nedodržiaval, naopak v decembri 1976 patril medzi prvých signatárov Charty 77. V tomto období jeho diela pravidelne vychádzali v samizdate. Jiří Gruntorád bol za samizdatové šírenie Seifertových básní odsúdený na tri roky odňatia slobody.
V 70. rokoch sa spriatelil so slovenským hercom Ladislavom Chudíkom. Ich vzájomná korešpondencia (vydaná v knihe "Tichý dvojhlas") začala listom, v ktorom Ladislav Chudík obdivoval Seifertovu poéziu, vďaka ktorej sa naučil výborne česky. Do svojej smrti predčítal Ladislav Chudík každoročne na Vianoce Seifertove básne.
Nobelova cena a smrť.
V roku 1984 dostal Nobelovu cenu za literatúru, ktorú však za neho prebrala jeho dcéra kvôli jeho zlému zdravotnému stavu. Hoci to bola veľmi významná udalosť, v médiách ovládaných vtedajším režimom o tom padla len suchá zmienka. Jiřina Šiklová, ktorá do zahraničia zaslala podklady na rokovanie o Nobelovej cene a tiež rukopis jeho pamätí "Všecky krásy světa", za to bola dokonca súdne stíhaná. Fakt udelenia najvýznamnejšieho literárneho ocenenia však režim musel nakoniec uznať a miesto umlčania podnikol následne pokusy privlastniť si básnika pre seba a svoje propagandistické účely.
Jaroslav Seifert zomrel začiatkom januára 1986 v nemocnici na pražskom Strahove. Štátny pohreb v Rudolfine hrozil prerásť v protikomunistickú manifestáciu, a preto ministerstvo vnútra z príprav pohrebu vylúčilo rodinu. Cirkevná rozlúčka v břevnovskom kostole sv. Markéty bola pod dohľadom štátnej bezpečnosti. Miestom posledného odpočinku Jaroslava Seiferta sú Kralupy nad Vltavou, odkiaľ pochádzali jeho starí rodičia z matkinej strany.
V septembri 2010 bola na dome v ulici U Ladronky v Prahe 6 na Břevnove, kde Jaroslav Seifert od júna 1938 žil, odhalená pamätná tabuľa.

</doc>
<doc id="12329" url="https://sk.wikipedia.org/wiki?curid=12329" title="Ceuta">
Ceuta

Ceuta () je španielska enkláva v severnej Afrike situovaná na najsevernejšom cípe Maroka pri Stredozemnom mori blízko Gibraltárskej úžiny. Rozloha enklávy je 28 km². V minulosti sa nazývala aj Sebta či "Cibta", od čoho je odvodený aj jej dnešný názov.
Geografia.
Ceuta susedí len s Marokom (dĺžka hranice 6,3 km) a zo severnej strany so Stredozemným morom. Dominantou Ceuty je hora Monte Hacho, na vrchole ktorej je španielska vojenská základňa. Podľa legendy bol Monte Hacho južným z tzv. Herkulových stĺpov (podľa iných to bol Jebel Músa západne od Ceuty). Ceuta leží na výbežku siedmich vrchov, samotné mesto sa nachádza na konci úzkeho mysu. Rovnako ako Melilla má Ceuta výborný prirodzený prístav, okolo ktorého vznikla.
Dejiny.
Strategická poloha Ceuty ju predurčila byť vhodným obchodným a vojenským mestom mnohých národov Stredozemného mora počnúc fenickými Púnmi (Kartágo) v 5. storočí pred Kr., ktorí mesto nazývali "Abyla". Rímska ríša mesto získala až v roku 42 po Kr. (vtedy sa volalo Septem), pod vládou ktorých sa stala takmer výlučne len vojenskou základňou. O 400 rokov neskôr mesto získali Vandali, po nich Vizigóti, vládnuci vtedy v Španielsku, a nakoniec Byzantská ríša. V roku 710, keď sa Arabi priblížili k mestu, sa miestny vizigótsky vládca "Julian" (titulovaný aj ako Kráľ Gomary – Gomarovia boli a sú miestnym berberským kmeňom) rozhodol pridať k Arabom proti vizigótskemu kráľovi "Rodericovi" (vraj kvôli jeho zlému zaobchádzaniu s jeho dcérou). Pod vládou berberského veliteľa Taríqa ibn Ziyada bola Ceuta východiskovým bodom pri útokoch proti Španielsku ovládanému Vizigótmi.
Po Julianovej smrti Arabi mesto vzali pod svoju priamu správu. S tým však nesúhlasili okolité berberské kmene, ktoré ho zničili pri Charijitskom (Charijiti boli miestna sekta odlišná od sunitov aj od šiítov) povstaní vedenom "Maysarom al-Haqirim" v roku 740. Miesto bolo opustené až do znovuzaloženia mesta v 9. storočí Majakasom, vodcom berberského kmeňa "Majkasov", ktorý bol prvým panovníkom z krátko vládnucej dynastie Banu Isam. Jeho pravnuk (ako poddaný Ríše Idrisovcov 788-921, ktorí boli šiíti) sa zriekol moci v prospech umájovského Cordóbskeho kalifátu v roku 931. S pádom Umájovského kalifátu roku 1031 nastal chaos, no čoskoro (1084) bolo mesto uchvátené Ríšou Almorávidov a znova slúžilo ako oporná základňa pri útokoch na Španielsko. Ríša Almorávidov bola nahradená Ríšou Almohádov roku 1147, ktorý vládli až do roku 1242, kedy boli nahradený Hafsídskou dynastiou (alebo aj Ríša Hafsovcov) vládnucou v Tunisku a východnom Alžírsku (1229 – 1574); (Almohádovci a Almorávidovci boli berberské náboženské reformné hnutia). Ich vplyv však slabol a z mesta boli vyhnaní roku 1249. Nasledovalo obdobie politickej nestability až kým mesto nezískali Marinidi roku 1309.
V roku 1415 pod vedením Henricha Moreplavca (1384 – 1460) mesto získali Portugalci. Hlavným dôvodom dobytia mesta bolo zničiť moslimský vplyv a následne podporovať šírenie kresťanstva. 1. januára 1668 portugalský kráľ Alfonso I. odovzdal mesto španielskemu kráľovi Karlovi II. (Lisabonský mier), odvtedy je Ceuta súčasťou Španielska.
Súčasnosť.
V súčasnosti je Ceuta známa svojou otvorenosťou a kozmopolitnou povahou s jedinečným európskym vplyvom, čo priťahuje čoraz viac turistov. Rovnako ako Melilla je jediným španielskym a teda aj európskym územím priamo na africkom kontinente. Ceuta je súčasťou Európskej únie. Pred vstupom Španielska do únie roku 1986 bola Ceuta slobodným prístavom. 
Ceuta je v Španielsku oficiálne známa ako Autonómne mesto Ceuta (Ciudad Autónoma de Ceuta), majúc pritom právomoci medzi zvyčajným španielskym mestom a španielskou provinciou. Pred získaním autonómie bolo mesto súčasťou provincie "Cádiz". 
Maroko v súčasnosti požaduje pripojenie Ceuty, Melilly a ďalších malých ostrovov k Maroku, porovnávajúc súčasný stav s Gibraltárom, ktorý od Spojeného kráľovstva požaduje zase Španielsko. Španielska vláda, rovnako ako predstavitelia oboch miest a ich obyvatelia, to však odmietajú argumentujúc aj tým, že Gibraltár nie je priamou súčasťou Spojeného kráľovstva na rozdiel od týchto španielskych enkláv.
Ceuta, rovnako ako Melilla, je od Maroka oddelená múrom.
Národnosti a náboženstvá.
80% obyvateľov sú Španieli, cez 19% tvoria Maročania a menej ako 1% potomkovia Indiánov. Španielčina a arabčina sú všeobecne rozšírené, aj keď španielčina výrazne prevláda.
Ekonomika.
Ceuta má prirodzený prístav, ktorý patrí k najrušnejším v Španielsku. Cesta z Ceuty do Algecirasu v Španielsku trvá len jednu hodinu, čo je menej ako z Tangeru či iných marockých prístavov. Ceuta je však rovnako veľmi príťažlivá pre turistov a turistický ruch je jedným z rozhodujúcich odvetví enklávy okrem prístavu a rybárstva. V Ceuta nie je zavedená DPH a daňové zaťaženie je nižšie ako v Španielsku.

</doc>
<doc id="12355" url="https://sk.wikipedia.org/wiki?curid=12355" title="Fyzik">
Fyzik

Fyzik je vedec, ktorý sa zaoberá fyzikou.

</doc>
<doc id="12356" url="https://sk.wikipedia.org/wiki?curid=12356" title="Tepelné žiarenie">
Tepelné žiarenie



</doc>
<doc id="12357" url="https://sk.wikipedia.org/wiki?curid=12357" title="Von Neumannova schéma">
Von Neumannova schéma



</doc>
<doc id="12358" url="https://sk.wikipedia.org/wiki?curid=12358" title="Priateľ ľudu">
Priateľ ľudu

Priateľ ľudu je označenie dvojo novín:

</doc>
<doc id="12359" url="https://sk.wikipedia.org/wiki?curid=12359" title="Lukáč Mácsai">
Lukáč Mácsai

Lukáč Mácsai (, * 1824, Hronské Kosihy – † 9. september 1907, Levice) bol slovenský novinár, najmä novín "Priateľ ľudu".
Biografia.
Študoval v Leviciach a v Bratislave. Právnickú fakultu skončil v Pešti. V revolúcii roku 1849 bol zvolený za poslanca do uhorského snemu vo volebnom okrsku Nová Baňa. Po porážke Maďarov pri Világoši sa skrýval pred cisárskymi vojskami. Od roku 1855 pokračoval vo svojej advokátskej praxi v Pešti. V roku 1861 bol znovu zvolený za novobanský okrsok do uhorského snemu. V roku 1865 spolu s Jánom Váradym založili prvú finančnú inštitúciu v Leviciach - Levickú sporiteľňu. V roku 1875 ho zvolili za primátora Levíc.
Nebol len redaktorom slovenských novín, ale aj dopisovateľom do maďarských peštianskych novín. Osobitný význam majú jeho príspevky v peštianskom "Právnickom týždenníku".

</doc>
<doc id="12361" url="https://sk.wikipedia.org/wiki?curid=12361" title="Priateľ ľudu (1848 – 1849)">
Priateľ ľudu (1848 – 1849)

Priateľ ludu boli noviny vychádzajúce v slovenčine v rokoch 1848-1849 a podporujúce kossuthovcov.
Koncom mája 1848 vyšiel v Pešti fraktúrou tlačený leták Oznam o budúcom vychádzaní novín zvaných Priateľ ludu v jazyku odlišnom od štúrovskej slovenčiny s nedôslednosťami v pravopise, ako aj v syntaxe. Autorom tohto letáku Predplatno oznámeňia na Priateľ ludu menuvanje a pre lud robotný potrebnje novini - bol Lukáč Mácsai. Obracia sa v ňom predovšetkým na dedinský ľud a sľubuje mu, že v týchto budúcich novinách bude uvádzať pravdivé informácie a potierať nepriateľské a protichodné správy.
Maďarskú pôvodinu Nepbarát redigoval Vas Gereben (József Radokovicz) a Ján Arany. Medzi hlavných prispievateľov novín patrili: gróf L. Teleki, M. Vörösmarty, A. Fenyes, Št. Feibeisz a Alexander Petöfi. Vychádzal aj nemecký preklad Der Volsfreund redigovaný Alexandrom Cziglerom. Známe je tiež chorvátske vydanie novín - Narodni prjatel premenovaný neskôr na Pučki prjatel vedený Jánom Bujanoviczom. Pripravovalo sa tiež srbské vydanie. Pravdepodobne vychádzalo aj rumunské vydanie Népbarátu, redigovaného Žigmundom Pappom.
Predsedom ústredného výboru, ktorému bolo zverené vydávanie novín vo všetkých „ľudových rečiach Uhorska“ sa stal podžupan peštianskej stolice Pavol Nyáry, ktorý vybavil rozličné výhody pre tieto noviny od ministerstva vnútra. Tento orgán nariadil mestám a obciam v Uhorsku, aby predplatné na takéto noviny zaradili do svojho rozpočtu, oslobodili noviny od poštovného a na všetky tieto niekoľkojazyčné tlačové orgány prijal iba jednu kauciu. Dokonca ministerstvo vnútra vyplácalo ich redaktorom 600 zlatých ročne a honorovalo aj dopisovateľov novín. Výška honoráru za tlačený hárok bola stanovená na 40 zlatých.
Zodpovedným redaktorom (odpovedlivým skladateľom), slovenského Priateľa ľudu sa stal Lukáč Mácsai. 
Podľa uvedeného programu v tomto letáku mal Priateľ ľudu prinášať historické články, úradné oznamy o zákonoch a nariadeniach i správy zo zasadania uhorského snemu. Redaktor sľuboval, že v novinách bude uverejňovať aj články o modernizácii poľnohospodárstva a remeselníctva, ako aj beletristické príspevky, čím sa tieto noviny mali líšiť od ostatnej slovenskej tlači stojacej v službách kossuthovskej revolúcie. Priateľ ľudu mal mať vnútropolitické i zahraničnopolitické spravodajstvo, ako aj oznamy a inzeráty. 
Lukáč Mácsai sa 26. VI. 1848 obrátil písomne na podžupanov všetkých slovenských stolíc so žiadosťou, aby tieto noviny odporúčali predstavenstvu všetkých obcí a pomáhali aj pri ich distribúcii a propagácii. Podobnú žiadosť vedeniu stolíc poslalo aj peštianske ministerstvo vnútra. Aj tieto noviny si získali výsadné postavenie v tom, že ich úradne na Slovensku rozširovali aj prostredníctvom administratívneho aparátu. 
Priateľ ľudu bol najvýznamnejším revolučným tlačovým orgánom, určeným slovenským čitateľom. Vychádzalo v Pešti raz do týždňa od 8. júna 1848. Po okupácii Pešti cisárskymi vojskami bola nútená sa jeho redakcia presťahovať do dolnozemského Debrecína, kde po prerušení noviny začali znovu vychádzať od 7. apríla 1849. Ich posledné číslo vyšlo 31. mája t. r. Nevieme však s úplnou istotou povedať, či to bolo skutočne ich posledné číslo. 
Priateľ ľudu neboli pôvodnými, ale prekladovými novinami. Je to slovenské vydanie hlavných maďarských novín Népbarát, ktoré vydával ústredný výbor peštianskej stolice a hlavné mesto Pešť. Redakcia ho nazývala „pesstánski sustredeni vibor“. Výraz prekladové noviny nemôžeme však chápať doslovne, lebo tu vychádzali aj pôvodné úvodníky, komentáre, správy a glosy, špecificky zamerané na slovenského čitateľa. 
Od 7. IV. 1849 sa stal jeho pomocníkom (spoluskladateľom) v redakcii Priateľa ľudu Ladislav Szeberényi. Rozšírenie redakcie na dvoch členov si možno vysvetľovať aj tak, že vláda tým chcela dať akúsi náhradu za sľubované slovenské kossuthovské noviny, ktoré mal redigovať Štefan Launer. 
Priateľ ľudu bol zo všetkých slovenských revolučných novín najrozšírenejší a najčítanejší na Slovensku. Jeho vplyv na formovanie verejnej mienky bol dosť veľký. Preto aj stúpenci rakúskeho reakčného cisárskeho režimu začali počas revolúcie vydávať v slovenskej reči falošného Priateľa ľudu. Pod jeho hlavičkou otláčali materiál šíriaci protiľudovú habsburskú ideológiu. Redakcia Mácsaiho Priateľa ľudu sa o tom dozvedela a varovala pred týmto podvodom svojich čitateľov. 
Priateľ ľudu bol poznačený kompromisníckou politikou maďarskej liberálnej šľachty, ktorá sa síce stavala proti habsburskému absolutizmu, ale neprejavovala ochotu plniť sociálne požiadavky ľudových vrstiev a spravodlivé národnostné požiadavky Nemaďarov v Uhorsku. Redakcia týchto novín vyzývala aj po zrušení poddanstva roľníkov, aby naďalej obrábali šľachtickú pôdu, tvrdiac, že sedliaci majú pamätať “na príkaz Boha, kterí to vraví: miluj blížneho tvojho, tak ako seba samého". Aj z tohto, ako aj z iných príkladov môžeme dedukovať, že slovenský Priateľ ľudu bol v skutočnosti priateľom uhorských zemanov a nie pospolitých ľudových más. 
Pravda, aj v týchto novinách nájdeme výnimku z pravidla. Napr. dopisovateľ novín Móric Tomčáni z turčianskej stolice odsudzoval miestnych zemanov pre ich nechuť zúčastniť sa revolučných bojov so zbraňou v ruke v radoch maďarských honvédskych plukov. Dokazoval tu, že šľachta zrušením poddanstva nič nestratila, lebo za svoje zeme dostala vysokú finančnú náhradu a okrem toho sa zbavila nebezpečenstva občianskej („mešťanskej“) vojny. Redakcia novín robila niekoľko razy akýsi „nábor“ slovenských dobrovoľníkov do honvédskych plukov a vyzývala slovenský pospolitý ľud, aby sa postavil za maďarskú revolúciu a zúčastnila sa aj boja proti „Ďivým Rácom“ (Chorvátom) , vedeným bánom Jelačičom.
Priateľ ľudu jednoznačne odmietal rakúsky absolutistický režim a v zmysle hesiel Veľkej francúzskej buržoáznej revolúcie vytýčil požiadavku republikánskeho zriadenia v Uhorsku. Tým tlmočil politické krédo radikálnejšieho krídla maďarskej revolúcie. 
K takémuto pokrokovému stanovisku sa redakcia novín prepracoval len postupne v zhode s radikalizovaním politických názorov vodcov revolučného hnutia v krajine i s napredovaním buržoáznej ideológie. Kým vo svojich prvých číslach Priateľ ľudu hovorí ešte “o nassom dobrotiwom kráľowi", o štyri mesiace neskôr noviny s nadšením vítajú vypovedanie poslušnosti kráľovi uhorskou vládou a rozhodnutie prevziať všetku moc v Uhorsku, ktoré proklamovali stúpenci Lajosa Kossutha. 
V decembri roku 1848, keď sa blížili rakúske vojská ku Pešti a hrozili ju v krátkom čase obsadiť, redakcia novín musela prerušiť svoju činnosť. Spolu so snemom a s vládou prešla potom aj redakcia Priateľa ľudu do bezpečnejšieho Debrecína. Mácsai sa tu hneď snažil vydávanie novín obnoviť, no išlo to len veľmi pomaly. Nebolo tu napr. tlačiara, ktorý by bol mal všetky písmená užívané v slovenskom jazyku, čo tiež mohlo byť príčinou ich nedobrovoľnej niekoľkomesačnej prestávky.
Vedúce politické osobnosti v tejto dobe, v ktorej išlo o bytie a nebytie maďarskej revolúcie, považovali vydávanie slovenských novín za veľmi potrebné. Preto aj 17. II. 1849 László Madarácz - člen Vlastibranného výboru - vydal rozkaz vydávať pre Slovákov v Košiciach ľudové noviny štyri razy do týždňa v 2000 exemplároch. V tomto tlačovom orgáne mali vychádzať aj úradné oznamy. Madarácz tvrdil, že ministerstvo vnútra bude aj tieto noviny a ich redaktorov financovať, za podmienky, že budú dôsledne tlmočiť politiku kossuthovskej vlády. Podľa všetkého, tento pokus o vydávanie slovenských novín v Košiciach, ktoré mal tiež redigovať Mácsai, sa nepodaril. Aspoň v Priateľovi ľudu roku 1849 niet o tom nijakej zmienky.
Smelý protifeudálny tón, ktorý sa roku 1848 len kde-tu predral z Mácsaiho Priateľa ľudu, zaznel plnou silou až nasledujúceho roku, keď noviny vychádzali v Debrecíne. Vtedy už boli vernejším obrazom radikalizácie uhorskej vlády a parlamentu. Ladislav Szeberényi napr. 27. apríla 1849 v článku Nezávislosť s nadšením privítal detronizáciu habsburgovcov uzákonenú uhorským snemom, poukazujúc pritom na neudržateľnosť ďalšej nadvlády habsburgovcov nad Uhorskom. Zdôrazňoval tiež pritom stáročné tradície protihabsburského odboja v Uhorsku.
Súhrnom buržoáznodemokratických názorov na riešenie najzávažnejších otázok štátoprávneho zriadenia v Uhorsku - je pamätný úvodník týchto novín zvaných Res publica (Vec verejná - republika ). Jeho autorom je asi Szeberényi, ktorý tu názornou formou, s ohľadom na jednoduchých, neškolených čitateľov vysvetľoval dôvody detronizácie habsburgovcov a propagoval myšlienku vytvorenia uhorskej republiky. Táto jeho argumentácia nie je pôvodná, pretože Szeberényi sa pri nej opieral na učenie predstaviteľov Veľkej francúzskej buržoáznej revolúcie. Napriek tomu mala spoločenský ohlas, lebo prvý raz sa takouto formou prinášali čitateľom slovenských novín tieto pokrokové myšlienky o potrebe likvidácie panovníckeho absolutizmu, feudalizmu a o nastolení republikánskeho zriadenia. Medzi iným sa v článku píše:
“Mi kráľa, cisára, lebo jakéhokoľvek mocnára nežjadame a ňechceme - a síce preto, lebo:
Po prwuo, jakokoľvek neuznáwame za dobruo, žebi sedljaci pánom urbár slúžili a páni sedljakom rozkazowali, od sedljakov zeme swojou wuolou odobrali, tak ňeuznáwame za dobruo, žebi jedna krajina wisela od jedného mocnára, abi tento jim rozkazuwal, abi tento mozole chudákov brau.
Po druhuo, to ňje je dobre, žebi mocnárstwo jednej krajini a famílie na famíliu presslo: a síce či je súci na kráľa, či nje… Mocnári a králi nikde sa swete dobruo nevikonali. Ale hubili, potlačowali ľud, v sprostnosti ho držali, abi tím lahšje mohli nad ním panuwať...Kdekolwek je cisár, kráľ, tam je pícha, nadutosť, aristokracija t. j. rozďjel medzi chudobním a bohatím, medzi narodzením zo stawu wáženjeho a potlačenjeho… Z týchto a z druhích príčin teda krajina jistá dokoná, že cisárov a králow a jakímkolwek slowom nazwaních mocnárow ňechce mať ale uznáwa sa za republiku…"
Pozoruhodné je to, že redaktori Prjateľa ľudu vychádzajúceho roku 1849 v Debrecíne, napriek novým a novým vojenským neúspechom kossuthovských revolučných vojsk, porážaných rakúskou a ruskou vojenskou presilou, stále tvrdili, že v krátkom čase kossuthovská maďarská revolúcia zvíťazí. Robili tak aj naďalej keď už nebol nijaký predpoklad víťazstva revolúcie. Veď vtedy väčšina Uhorska bola v rukách rakúskeho cisára a ruského cára, ktorý mu prišiel na pomoc z obavy, že sa revolučné hnutie rozšíri po celej Európe. Priateľ ľudu však naďalej tvrdil, že honvédske pluky Maďarov v krátkom čase opäť obsadia celé Uhorsko - a tak vraj čoskoro „oslobodia celú krajinu.“
Priateľ ľudu bol už roku 1849 radikálnym bojovníkom proti cisárovi a vysokej šľachte, ktorá sa naďalej bránila vzdať sa svojich feudálnych privilégiii a uznať zrušenie poddanstva, ako aj iných feudálnych prežitkov, pričom nútila sedliakov, aby aj naďalej si plnili svoje poddanské povinnosti.
Priateľ ľudu počas svojej existencie stále útočil proti vodcom slovenského povstania v rokoch 1848/49 - proti J. M. Hurbanovi, Ľ. Štúrovi, M. M. Hodžovi a ich stúpencom - slovenským vlastencom. Slovenské povstanie za slobodu a rovnoprávnosť vyhlasoval za zločinný akt panslávov - zradcov uhorskej krajiny, ktorých pospolitý slovenský ľud zatracoval. Priateľ ľudu odmietal splnenie akýchkoľvek slovenských národných požiadaviek a tvrdil, že Slováci sú nie národom, ani národnosťou a preto aj musia byť, v porovnaní s Maďarmi v Uhorsku, naďalej nerovnoprávnymi. Popieral ich právo na vlastný spisovný jazyk a na slobodný a rovnoprávny národný život. Dopisovateľ týchto novín Móric Tomčáni dokonca tu tvrdil, že slovenský jazyk vôbec neexistuje, lebo je to len akási zmiešanina češtiny, poľštiny, maďarčiny a nemčiny. Vyhlásil tu, v rozpore so skutočnosťou, že veľkú časť základného slovného fondu slovenčiny tvoria maďarské výrazy. Po týchto falošných fikciách došiel k záveru, o ktorý mu vlastne išlo: “Nemuožeme teda powedať mi sme Maďari, mi sme Česi, ale len muožeme, ba aj musíme powedať, mi sme Uhria."
Z takýchto útočných, šovinistických pozícii vystupovali proti akýmkoľvek emancipačným prejavom slovenského národného hnutia, ba sa obrátili na slovenskú verejnosť aj s takýmito výčitkami: “Štúr, ktorí je najwäčší burič a nowini widáwau...proti Maďarom písau, wi ste sami insstuowali, abi sa wám dowolili slowenské nowini této a neweďeli ste za čo insstuujeťe”. Priateľ ľudu vyhlásil, že Hurban, Štúr a Hodža zbytočne agitovali medzi slovenským ľudom v snahe získať dobrovoľníkov pre slovenské povstanie, ako aj splnenie národných požiadaviek. Dokladom toho je aj to, podľa týchto novín, že počet slovenských dobrovoľníkov je malý. Chceli vyvolať rozbroje v slovenskej spoločnosti a poštvať proti pospolitému ľudu šľachtu a meštiactvo. Vyhlásili, že vodcovia slovenského povstania na čele s J. M. Hurbanom, chcú skonfiškovať ich majetok a rozdať ho chudobným roľníkom a bezzemkom.
Na rozdiel od iných odnárodňujúcich novín v slovenskej reči, Priateľ ľudu uverejňoval aj básne s tendenčným politickým obsahom a s nízkou umeleckou úrovňou. Viaceré z týchto veršov boli iba ponáškou na maďarskú revolučnú poéziu meruôsmych rokov. 
Redaktor novín Lukás Mácsai vykonával svoje povinnosti aj počas ťažkých revolučných bojov. Svedčí o tom aj skutočnosť, že v októbri roku 1848, keď cisárske vojská bána Jelačiča ohrozovali Budapešť, vymenil svoj redakčný stolík za zákopy v okolí mesta a svoje redaktorské pero za pušku. Aj z toho vidno, že na redigovanie novín často nestačil, preto sa aj znižoval ich rozsah a celková úroveň. Sám si to priznal, keď vyhlásil: „Pessťaňja wšetci powstali a išli do tábora, len práwe, ktorí sú to newihnuteľne potrební, ostali doma. Toto je príčina aj toho, že dneskajsje číslo len s pou hárku náleží, lebo skladateľ tíchto nowín, tak aj veľa kníhtlačjari sa ta odobrali, kďe ich nebezpečnosť krajini wolá.“
Pretože sa redaktorom nepodarilo vytvoriť väčšiu sieť dopisovateľov a spolupracovníkov. - ich domáce spravodajstvo zo Slovenska bolo veľmi chudobné. Medzi ich stálejších spolupracovníkov patril Michal Mácsai, Ján Horárik, Juraj Beňacký atď. Najviac tu uverejňoval svoje protislovenské a protištúrovské príspevky Móric Tomčáni z Turca, ktoré Ľudovít Štúr vyhlásil za „impertinentné“, pochádzajúce z pera nebezpečného nepriateľa Slovákov.
Mácsai, Szeberényi, ako aj iní autori letákov, proklamácii a článkov uverejňovaných v slovenských novinách stojacich v službách kossuthovskej revolúcie, neovládali dobre to najdôležitejšie - jazyk ako hlavný nástroj novinárskej práce. Všimol si to aj Ján Kollár, ktorý sa takto sťažoval v liste Jurajovi Palkovičovi: “Máčai vydavatel zdejších slovenských novín nezná ani prvních pravidel orthografie, gramatiky a syntaxe naši řeči."
Priateľ ľudu mal nenáročnú grafickú úpravu, ba postrádal aj pravidelné rubriky, čo bolo len časťou jeho veľkých nedostatkov. Jeho redaktori podliehali náhodnosti a živelnosti. Do novín zaraďovali podružné materiály, pričom úroveň ich politických článkov bola tiež veľmi nízka. Platí to aj o ich analytických článkoch, úvodníkoch, komentároch a úvahách. V tomto tlačovom orgáne absentovali aj beletristické novinové žánrové formy. 
Keď hrozilo obsadenie Budína a Pešti rakúskym cisárskym vojskom, roku 1849 sa redakcia Priateľa ľudu presťahovala do Debrecína. Maďarská revolúcia v tomto roku utrpela rad porážok a nádej na jej víťazstvo sa celkom stratila. Väčšina uhorského územia sa dostala do rúk cisárskych vojsk, či ich spojenca - kozákov, ktorí sem prišli na príkaz ruského cára obávajúceho sa rozšírenia revolúcie aj do iných krajín. Politický vplyv týchto novín bol už vtedy veľmi slabý, pretože sa len veľmi ťažko podarilo ich ilegálne dopravovať na Slovensko obsadené cisárskym vojskom. Navyše vtedy ešte viac klesla úroveň novín trpiacich čoraz viac nedostatkom spolupracovníkov, a teda aj chudobným spravodajstvom, pretože kossuthovci sa vtedy nemohli chváliť vojnovými úspechmi. Porážka maďarskej armády a jej kapitulácia pri Világoši v lete roku 1849 znamenala aj likvidáciu Priateľa ľudu.

</doc>
<doc id="12362" url="https://sk.wikipedia.org/wiki?curid=12362" title="Slovenské novinárstvo v čase revolúcie 1848/1849">
Slovenské novinárstvo v čase revolúcie 1848/1849

Tento článok opisuje vývoj slovenského novinárstva v rokoch revolúcie 1848 – 1849.
Štúr vo Viedni.
Ľudovít Štúr po odchode z Bratislavy do Viedne v marci roku 1848 síce sa musel načas s publicistikou rozlúčiť, ale pokračoval naďalej v politickej práci. Pokúsil sa zjednotiť zástupcov slovanských národov rakúskej monarchie na základe spoločnej politickej koncepcie. Aj vo Viedni presadzoval myšlienku všeslovanskej solidarity a ideu všeslovanského zväzu, ktorá bola v príkrom rozpore s austroslavistickou politikou českej buržoázie, s týmto nástrojom na udržanie českej hegemónie nad rakúskymi Slovanmi.
Štúrove prejavy vo Viedni nenechávali nikoho na pochybnostiach, že nielen on sám, ale aj jeho stúpenci sa stavajú proti absolutizmu, feudálnym prežitkom i proti nacionálnemu útlaku slovanských národov: “Už sme dlho slúžili za hračku diabolskej politike, ktorá nás plánovito vzájomne rozdeľovala a ustavične rozoštvávala, aby sme tak vlastnou vinou upadali… Dozreli sme, poznali sme svoje práva a chceme ich mužne hájiť", povedal tu medzi iným. Štúrove slová na viedenskom zhromaždení mali o to väčšiu váhu, že on tu vystupoval ako „zástupňík Slovákov“.
Je isté, že prejavy Ľudovíta Štúra, ako aj ostatných delegátov rakúskych Slovanov, boli ovplyvnené revolučnou situáciou v hlavnom meste monarchie. Veď tu sa ľudové masy už 13. marca 1848 veľmi radikálne dovolávali zvrhnutia Metternicha a zrušenia cenzúry. 18. mája 1848 cisár aj formálne potvrdil zrušenie cenzúry, ba vydal aj nariadenie o zrušení kaucie, o slobode kolportáže a príslušnosti poroty v tlačových záležitostiach. Napriek tomu, že toto uvoľnenie trvalo len krátky čas, neobvykle vzrástol počet periodík. Len za rok 1848 bolo vo Viedni zaznamenané vychádzanie 227 najrozličnejších novín a časopisov. Bol to vzrast skutočne veľký. Veď začiatkom roku 1846 zaznamenal viedensky poštový úrad v celej ríši 158 vychádzajúcich novín a časopisov, z čoho bolo 75 nemeckých, 53 talianskych, 13 maďarských a len 2 slovenské.
Štúr v Prahe.
Rozsiahlu politickú i publicistickú činnosť rozvinuli vodcovia národného hnutia Slovákov Ľudovít Štúr a Jozef M. Hurban aj na Slovanskom zjazde v Prahe. Štúr sa na zjazde postavil na stanovisko prebudovania Rakúska na spolok rovnoprávnych národov. 3. júna 1848 na zasadaní zboru československého nebojácne povedal: “Cieľ náš mal byť zachovať ríšu rakúsku? Náš cieľ zachovať je nás. Najprv musíme slúžiť sebe, potom iným. Dosiaľ Rakúsko stálo a my sme hnili. Čo by nám povedal svet, keby sme o nich viac nestáli, len o zachovanie Rakúska? Pádom Rakúska nepadáme my. Vyslovme sa, že chceme ako samostatné spojené obce stáť pod vládou rakúskou; tým kladieme dôraz na Slovanov". No aj toto riešenie bolo pre Štúra len prechodnou fázou, pretože neskôr žiadal vytvorenie všeslovanského zväzu a úplné odstránenie národnej neslobody Slovanov v habsburskom mocnárstve.
V Prahe Štúr využíval pre svoju publicistickú činnosť významnú tribúnu pokrokových síl českej spoločnosti – Havlíčkove Národní noviny. Tie priniesli 4. mája t. r. jeho prejav pri založení spolku Slovanskej lipy, ako aj jeho významné pojednanie Pohľad na hýbanie sa západných a južných Slovanov. Okrem toho uverejnil v Havlíčkových novinách aj ďalšie články o rakúskej monarchii i o priebehu prvej slovenskej povstaleckej výpravy. Štúrove články v tejto dobe publikované v pražských Národných novinách boli určené nielen českej verejnosti, ale aj Slovákom. V tomto období hlavne česká radikálna tlač – Pražský večerný list a Lípa slovanská píše veľmi pozitívne o Ľudovítovi Štúrovi i o jeho veľkej obľube medzi pražskými študentmi na Slovanskom zjazde, pričom nazýva Štúra „milovaným Slovákom“.
České noviny v revolúcii konali nášmu národnému hnutiu významné služby. Často prinášali správy, informácie a komentáre o slovanskom hnutí a o vnútropolitickej situácii. Hojne písali o slovenských pomeroch. Udržiavali neustále spojenie so Slovenskom a do značnej miery paralyzovali vplyv kossuthovskej tlače, ktorá práve v nacionálnej oblasti Slovákom krivdila. Prvý dejepisec „povstaňja slovenskjeho“ Mikuláš Dohnány takto charakterizoval vplyv českých novín počas revolúcie na slovenských čitateľov: „Peknú službu preukázal v tej dobe Slovákom Karol Havlíček, redaktor Národných novín, posielajúc z nich celé pakle na znamenitejších mužov na Slovensko, z ktorých sa títo o pravdivom stave vecí poučiť mohli a vo spojení so svetom zostávali. Okrem Národných novín i chorvátske a srbské sa čítali, dokiaľ ich terorizmus maďarský trpel“.
Jeden z týchto „znamenitejších mužov slovenských“ – štúrovec Ctiboh Zoch začiatkom júna 1848 ďakoval Havlíčkovi za jeho zásielku Národných novín a nakoniec dodal: „Všemožne o to pracovati budu, aby Vaše noviny na našich stranách sa ujali a rozšíriti mohli...Sotva, že sem obdržel ty noviny, už to špiclové vědeli a búh ví jakové vyzvědaní z toho natropili, nebo se bojí nejmenšího šustu“.
Ľudovít Štúr po násilnom prerušení Slovanského zjazdu musel s J. M. Hurbanom, ako aktívnym účastníkom bojov na pražských barikádach proti vojskám rakúskeho generála Windischgrätza, opustiť české kraje a odísť k južným Slovanom. J. M. Hurban a Ľ. Štúr vtedy v Prahe na barikádach bránili Vodičkovu ulicu, na ktorej býval ich verný druh, český radikálny demokrat J. V. Frič.
Štúr v Chorvátsku.
Po príchode do Záhrebu sa Štúr stal za istý čas spolupracovníkom časopisu Slovenski jug založeného pokrokovými záhrebskými Slovanmi združeného okolo Kušlana.
V tomto orgáne chorvátskych radikálov sa Štúr ostro postavil proti hrobárom Slovanského zjazdu, vracajúc sa často k jeho politickým cieľom. Urobil tak napr. v úvodníku “Pogled na europejske dagadaje god. 1848”, ktorý vyšiel aj v pražských Národných novinách. Aj tu žiadal samostatnosť a rovnoprávnosť slovanských národov a to aj za cenu likvidácie „žalára národov“ – habsburskej monarchie. Snažil sa aj tu vysvetliť zmysel celouhorského revolučného zápasu a to v súlade so svojou pokrokovou koncepciou slovanskej vzájomnosti.
Základným krédom Štúrovej politiky zostáva spolupráca Slovanov habsburskej monarchie, na ktorú sa spoliehal oveľa viacej, ako na zahraničnú pomoc. A tu sa mu znovu veľmi naliehavo vynára potreba novín a časopisov slúžiacich politickým a kultúrnym cieľom slovanskej spolupráce: “Starý systém vlády nastavený proti národnostiam padol a my teraz už smieme...spoločne si pomáhať...„. Preto aj navrhuje zakladanie slovanských spolkov, ktoré by vydávali “noviny a časopisy k vzájomnému prospechu slovanskému“. Noviny a časopisy slovanské, najmä noviny politické, mali by mať u všetkých kmeňov vždy svojich stálych korešpondentov… Takto budeme udržovaní v ustavičnom uzrozumení a vzájomnom oživovaní. Pritom aj noviny a časopisy by mali byť písané duchom bratským a ich pozornosť vždy a hlavne obrátená na zeme a kmene slovanské".
Štúr ako skúsený novinár poznal dobre spoločenský dosah tejto dôležitej ideologickej zbrane. Preto sa snažil, aby boli založené noviny a časopisy slúžiace zjednoteniu a spolupráci rakúskych Slovanov, boju za ich oslobodenie a vytvorenie „samostatných slovanských obcí“. Pravda, revolúcia zahatala takéto Štúrove optimistické plány, na ktoré sa potom v dobe reakčného bachovského absolutizmu nedalo ani len pomyslieť.
Príspevky štúrovcov do novín.
V revolučných mesiacoch Ľ. Štúr a štúrovci prispievali naďalej do českých novín, aj keď sa zdržiavali mimo územia Čiech a Moravy. Spomenieme aspoň niektoré zo Štúrových príspevkov odoslaných v tejto dobe do Havlíčkových Národných novín. Jedným z nich bol príspevok zvaný Rusové. Tu sa už prejavuje Štúrove slavjanofilské idealizovanie cárskeho absolutizmu a imperializmu. Pozoruhodná je aj Zpráva z Jablunkova o druhej povstaleckej výprave na Slovensko, ktorú asi tiež napísal Ľ. Štúr.
O priebehu povstaleckých bojov a o postupe slovenských oddielov poslal Štúr redakcii Národných novín článok: V Těšíně dne 1. prosince, ako aj niekoľko ďalších príspevkov, ale potom sa odmlčal, podobne ako aj ostatní slovenskí národovci - dopisovatelia Havlíčkových novín. Vodcovia nášho národného hnutia zavalení inými, naliehavejšími povinnosťami, nestačili pracovať aj publicisticky, hoci v tejto dobe bolo potrebné nielen informovať našu verejnosť o prudko sa meniacej situácii, ale sa aj brániť proti útokom nepriateľskej tlače. 
Nielen maďarské a nemecké noviny v Uhorsku, ale aj pražské noviny prinášali vtedy články škodiace štúrovcom a slovenským povstaleckým výpravám. Napr. v pražských novinách Slawische Centralblätter uverejnil neznámy autor útočný článok proti vodcom Slovenského povstania J. M. Hurbanovi a Ľ. Štúrovi. Obvinil ich, že vtrhli do Uhorska bez náležitej prípravy. Museli urýchlene ustúpiť a veľa ich prívržencov potom kossuthovci na Slovensku povešali. J. M. Hurban „ve jménu slovenského povstání a českých dobrovolníků na Tatrách“ poslal redakcii Národných novín „Osvědčení”, ktoré tu vyšlo 23. januára 1849 pod názvom Slováci. Hurban tu tieto obvinenia odmietol a dodal: “Prosíme velectěné obecenstvo, kdyby na úštipky na nás metané do toho času, až perem vládnouti budeme moci, žádneho ohlede nemělo“. Až na jar roku 1849 sa mohli štúrovci dôkladnejšie venovať novinárskej práci. 
Vývoj novinárstva na území Slovenska.
Ako sa však v tejto dobe vyvíjala situácia na Slovensku? Zánikom jediných politických novín stratilo naše národné hnutie najvýznamnejší ideologický prostriedok, ako aj možnosť odrážať útoky nepriateľskej propagandy. Prenasledovanie slovenských národovcov a vyhlásenie stanného práva uhorskou vládou, situáciu len sťažilo. Viacerí z nepriateľov nášho národného pohybu sa snažili zdiskreditovať slovenských národovcov v očiach verejnosti. Napr. Neustadt v pamfletoch Der grosse Peter, Der kleine Peter, Der Schwarze Peter atď. napádal Štúra ako poslanca uhorského snemu pre jeho účasť na viedenských poradách Slovanov, obviňujúc ho z fanatickej nenávisti maďarského národa. Podobne zaujato a nespravodlivo vystupovali vtedy proti štúrovcom redaktori i niektorí dopisovatelia v Pressburger Zeitung a v Panonii, vychádzajúcej tiež v Bratislave. Situácia pre štúrovcov sa stala na Slovensku ešte nepriaznivejšou, keď na stranu stúpencov Ľ. Kossutha prešli ich bývalí podporovatelia – Seberíni, Ferjenčík a dr. Kossuth, ktorí v duchu ideológie maďarskej buržoázie napísali viacej brožúr, proklamácii a kázní. 
Keď štúrovci nemohli vystúpiť pred slovenskú verejnosť s vlastnými politickými novinami, nasledovali príklad maďarských revolucionárov a začali vydávať, aj keď len veľmi sporadicky a nesústavne podobné tlače. J. M. Hurban vydal napr. leták Braťja Slováci, Čo kazí Slovákov. Podobné proklamácie a ohlasy napísali tiež ostatní členovia Slovenskej národnej rady. Jaroslav Vlček v Dejinách literatúry slovenskej tvrdil, že vyšlo do polsta takýchto drobotín, historicky veľmi zaujímavých. Politický a spoločenský význam takýchto štúrovských letákov a proklamácii počas revolúcie nebol menší, ako podobných tlačí maďarských. Rozširovanie štúrovských tlačí maďarská vláda zakazovala a ich propagátorov prenasledovala. Na druhej strane v tejto dobe peštianska vláda a „krajinská vlasť obraňujúce zveriteľstvo“ (honvédelmi bizottmány) vydala vtedy oveľa viacej manifestov a plagátov v slovenskom jazyku, obracajúc sa v nich k “horno-vidieckym slovenského jazyka obyvateľom", aby ich získala pre svoje politické ciele. Politickým koncepciám štúrovcov a ich úspechu ľudovýchovy škodili tiež peštianske a viedenské centrálne noviny a časopisy, ktoré mali medzi našim obyvateľstvom veľa čitateľov.
Za takýchto okolností bolo treba čo najskôr nahradiť stratu Slovenských národných novín. Štúrovci chceli vydávanie politického tlačového orgánu zveriť Danielovi Lichardovi, ktorého publicistickej a politickej práci pripisovali veľký význam. Bolo to vidieť aj po vyhlásení marcových zákonov roku 1848, keď sa snažili využiť demokratickejšiu uhorskú ústavu a vyvoliť si na budúci snem vlastných poslancov, “ktorí ako s krajinou, tak aj s nami dobre myslia, ktorí sa za náš národ nehanbia". V nitrianskom kraji chceli do snemu kandidovať Daniela Licharda, Ján Trokana a advokáta Pavla Senického.
Naše národné hnutie bolo ešte vtedy slabo zorganizované a pripravené pustiť sa do úspešného boja o mandáty. Preto sa ani Daniel Lichard nemohol stať poslancom uhorského snemu a brániť politické záujmy maloburžoázie a slovenského ľudu. Po zániku svojich Novín pre hospodárstvo, remeslo a domáci život v septembri roku 1848 sa musel načas utiahnuť z verejného života, pretože kossuthovci ho podozrievali z prípravy slovenského povstania i zo spolupráce s J. M. Hurbanom. Musel preto v preoblečení aj ujsť zo Skalice a tak sa chrániť pred smrťou. Dozvedel sa totiž, že bol na prvom mieste v zozname slovenských národovcov v západoslovenskej oblasti, ktorých mienili kossuthovci roku 1849 obesiť. Až po vytlačení maďarských revolučných oddielov zo Slovenska cisárskymi, mohol na jar roku 1849 sa začať politicky angažovať a chcel vystúpiť pred slovenskú verejnosť aj s politickými novinami.
Štúrove kontakty s novinami iných národov.
Ľudovít Štúr aj v týchto veľmi sťažených podmienkach nestrácal spojenie s novinami a s ich redaktormi. Udržiaval napr. intenzívne styky s redaktormi a vydavateľmi srbských a chorvátskych novín a časopisov. Veď sám poznal a dopisoval si so všetkými významnejšími politikmi, vedcami, redaktormi i spisovateľmi chorvátskeho a srbského nacionálneho hnutia, medzi inými aj s J. Gajom. Aj ako dopisovateľ týchto novín si získal medzi Srbmi a Chorvátmi veľkú autoritu. Ako profesor na ev. lýceu v Bratislave ovplyvňoval okolo sto srbských a chorvátskych poslucháčov, ktorí si tu aj jeho zásluhou založili spolok Čitaonica srpska a vydali v ňom roku 1847 aj spomínaný almanach Slavjanka. Tak si aj možno vysvetliť Štúrovu veľkú horlivosť pri rozširovaní chorvátskej tlače v slovenských krajoch. 
Ľ. Štúr bol aj iniciátorom založenia prvých poľských novín na Tešínsku, čo dosvedčujú aj pamäti ich redaktora Pavla Stalmacha, Štúrovho bývalého bratislavského poslucháča a obetavého spolupracovníka Slovenských národných novín. Štúr mal tiež veľký podiel na vytvorení časopisu Stanka Vraza "Kolo", pričom Vrazovi tiež radil, ako má svoj časopis orientovať na aktuálne politické problémy. Štúr nadviazal tiež spojenie s redakciou časopisu "Tygodnik literacki", ktorý vychádzal v Poznani v rokoch 1838-45. Sem zasielal svoje básne, ako aj ukážky zo slovenskej ľudovej slovesnosti s komentármi o neradostnom "osude utlačovaného slovenského pospolitého ľudu". Redakcia časopisu bola slovenskému národnému hnutiu, ako aj osobne Štúrovi veľmi naklonená.
Kontakty štúrovcov s novinami a ich dopisovateľská činnosť cez revolúciu bola však len sporadická a ako sme ukázali pre propagáciu slovenského povstania, nedostatočná. To sa aj dosť negatívne prejavilo na jeho výsledkoch. Stalo sa tak vinou nepriaznivých okolností, ale aj pre ich zaneprázdnenosť inými naliehavými úlohami, ktoré so sebou prinášalo ich členstvo v Slovenskej národnej rade a organizovanie troch povstaleckých výprav.
Slovenské noviny v službách Maďarov (kossuthovcov).
Kossuthovci sa usilovali o založenie a vydávanie slovenských novín, slúžiacich maďarskej revolúcii, preto aby oslabili vplyv štúrovskej publicistiky, hlavne na ľudové vrstvy slovenskej spoločnosti. Okrem toho mali eminentný záujem na získavaní prívržencov a na potláčaní národného pohybu Slovákov, ktorý bol v priamom protiklade s ich politikou pomaďarčovania.
Propagátormi založenia slovenských novín financovaných kossuthovským ministerstvom vnútra v Budíne boli úhlavní nepriatelia štúrovcov napr. gróf Karol Zay, Jozef Just – hlavný župan tekovskej stolice ale aj Peter Géczy a Ľudovít Beniczký, ktorých vyslalo uhorské ministerstvo vnútra na jar roku 1848 do slovenských stolíc, aby tu vystopovali „buričov“ (teda slovenských národovcov) a odovzdali ich na potrestanie.
Ako prvý si podal žiadosť na vydávanie slovenských novín budínskemu ministerstvu vnútra Jozef Just – hlavný župan tekovskej stolice, známy ako veľký neprajník štúrovcov a fanatický maďarizátor. Volali sa Slovácke novini.
Podobne orientované noviny boli Priateľ ľudu a Wudce z Trnawi.
Zaujímavý bol aj pokus o založenie novín Uhersko-slovenské noviny, pri ktorom zohral svoju úlohu aj Ján Kollár. Pokus sa však pre porážku maďarskej revolúcie už nepodarilo uskutočniť.
Snahy o založenie slovenských politických novín za pomoci viedenskej vlády.
Roku 1849, hlavne v prvých mesiacoch, revolúcia na Slovensku ešte napredovala. Našla dosť silnú oporu aj medzi Slovákmi, z ktorých okolo 50.000 bojovali v kossuthovských honvédskych plukoch. Ľ. Štúr, J. M. Hurban, M. M. Hodža, ktorí bojovali za slobodu a národnú rovnoprávnosť Slovákov v rámci rakúskej armády, mali čoraz menšiu dôveru cisárskych generálov a politikov. Nemali nijaké záruky, že sa ich požiadavky splnia. Od panovníka i viedenskej vlády nedostali nič, okrem neurčitých sľubov.
Po víťazstve spojených rakúskych a ruských vojsk nad maďarskými revolucionármi roku 1849, udalosti išli celkom iným smerom, ako to štúrovci predpokladali. Viedenské vládne kruhy zavrhli svojho prechodného spojenca – slabé slovenské národné hnutie reprezentované strednými vrstvami a chudobnou dedinskou inteligenciou. Viedeň dala prednosť dohode so silnou maďarskou vysokou, tzv. starokonzervatívnou šľachtou, ktorej predstaviteľom bola Starokonzervatívna strana. Navonok však roku 1849 Viedeň stále vyhlasovala, že chce uskutočniť v habsburskej monarchii národnú rovnoprávnosť a premeniť ju na federatívny štát. V takomto duchu ubezpečovala aj vodcov slovenských povstaleckých výprav o svojej loyalite a o plnení dávnych sľubov.
Na Slovensku, ktorého veľká časť bola obsadená vojskom generála Windischgrätza, dochádza k prudkým zmenám v neprospech štúrovcov. Windischgrätz, ktorý paktoval s maďarskou Starokonzervatívnou stranou, sa k štúrovským požiadavkám národnej rovnoprávnosti, staval nepriateľsky. Účastníkov slovenských povstaleckých výprav prenasledoval a nechal ich aj žalárovať. Vyhlásil, že štúrovci “robia čechistickú a panslavistickú politiku pod rúškom dynastickej lojality."
Štúrovci v posledných mesiacoch revolúcie roku 1849, ale aj neskoršie, nemali veľkú možnosť v novinách a v časopisoch brániť sa proti nepriateľom slovenského národného hnutia. Ich záujmy vtedy bránili pražské Noviny Lípy slovanské, ktoré 15. februára 1849 nebojácne kritizovali podvodnú politiku viedenskej vlády k Slovákom a tvrdili, že predchádzajúce, ako aj súčasné sľuby a záväzky viedenskej vlády o budúcej národnej rovnoprávnosti v monarchii, sú len “zdrapom papiera bez ceny."
Vodcovia slovenského národného hnutia sa vtedy chceli obrátiť na panovníka so žiadosťou, aby povolil vytvorenie “slovenského veľkokniežatstva" priamo podriadeného viedenskej vláde. Žiadali tiež účasť Slovákov pri vypracovaní ústavy, ich zastúpenie v ríšskom sneme, zákonné zabezpečenie základných občianskych i nacionálnych slobôd. Vtedy žiadali aj úplnú slobodu tlače, pričom navrhujú, aby sa prečinmi proti štátnemu zriadeniu a mravnosti v tlači zaoberali len súdy v súlade so zákonnými predpismi. Takmer nič sa z týchto žiadostí nesplnilo. Slováci dostali od vlády len omrvinky z jej veľkých sľubov a plánov. Stadionovo ministerstvo vnútra v snahe formálne dokazovať dobrú vôľu pri riešení národnostnej otázky, vyhlásilo, že zriadi osobitný komitét vládnych dôverníkov, zložený z príslušníkov všetkých národov Uhorska, ktorý mal mať len poradnú funkciu. Stadion nedodržal ani tento sľub a za vládnych dôverníkov vymenoval len niekoľko ľudí, ktorí mu osobne vyhovovali. Za Slovákov bol touto funkciou poverený Ján Kollár, komorný fiškál František Hánrich a prešporský pravotár Ján Hlaváč.
Otvorene odmietol vymenovať za vládnych dôverníkov Štúra, Hurbana a Hodžu s výhovorkou, že sú stranícky zaujatí a zastupujú vraj len zlomok Slovákov. V skutočnosti toto rozhodnutie vyplývalo z toho, že títo vodcovia slovenského povstania a ich spolupracovníci boli pre viedenskú vládu neprijateľnými. Považovala ich za „nežiaduce osoby“, ktorých politické požiadavky nemienila akceptovať. 12. IV. 1849 písal sklamaný Ľudovít Štúr J. Bórikovi: “Maďarská conservatívna strana obsadila v Budíne Windischgrätza a tuná vo Viedni má celé kluby, robí deň a noc, aby Uhorsko zachovala, vo svojom zmysle zriadila a nás zase pohrúžila. Za to tiež očiernila nás a vyhlásila za demagógov a komunistov".
Závažné slovo k riešeniu nacionálnych otázok Slovákov mohli vtedy povedať hlavne slovenskí vládni dôverníci. Títo však, okrem Kollára, nemali na tom záujem. Ján Hlaváč pochádzajúci z Malého Šariša a František Hánrich, rodák zo Seliec pri Banskej Bystrici, ktorý bol neskoršie prokurátorom bratislavského dištriktu, sa predtým nijakých slovenských národných podujatí nezúčastňovali a sami boli prekvapení svojím menovaním.
Jednou z hlavných úloh vládnych dôverníkov bolo vypracovať elaborát, ktorý mali odovzdať grófovi Jánovi Majláthovi. Ten ich elaboráty s vlastnými pripomienkami mal predložiť vláde. Elaborát mal obsahovať odpovede na nasledujúce otázky:
1. Aké okamžité kroky treba podniknúť, aby sa Slováci presvedčili, že ich národnosť je nielen teoreticky, ale aj prakticky rovnocenná s maďarskou? 
2. Aké kroky budú potrebné na zabezpečenie slovenskej národnosti proti maďarským prechmatom? Čo treba v tejto súvislosti zariadiť v odbore školstva, duchovenstva, politickej správy a súdnictva? 
3. Akým spôsobom budú môcť byť zavedené organické zákony, vydávané pre celú ríšu, a teda aj pre Slovákov?
Ján Hlaváč, ktorý odovzdal svoj po nemecky písaný elaborát už 25. marca 1849, ako aj František Hánrich, žiadajú tu medzi iným, aby vláda sa postarala o založenie slovenských politických novín, pretože takéto noviny už majú Nemci aj Maďari. Išlo im tu, pochopiteľne, o slovenské vládne noviny. Hánrich navrhoval, aby vládne slovenské noviny vychádzali vo Viedni alebo v Pešti, pretože v týchto hlavných mestách sa môžu ich redaktori najrýchlejšie dozvedieť politické a iné správy.
Oveľa dôkladnejšie a svedomitejšie, ako spomínaní dvaja, vykonával svoju funkciu vládneho dôverníka Ján Kollár. Vypracoval pre vládu dokonca niekoľko elaborátov, z ktorých sa však zachovali iba dva: o školstve a ľudovej osvete a o organizácii evanjelickej cirkvi v Uhorsku. Napriek určitej orientácii na politickú líniu cisárskej Viedne, tieto elaboráty obsahovali veľa pozitívneho pre slovenský národný život. Kollár v nich žiadal aj zriadenie slovenského vojvodstva, zavedenie slovenskej reči do škôl a úradov, ba aj vytvorenie slovenskej univerzity so sídlom v Banskej Bystrici, alebo v Nitre. Vláda jeho požiadavky neakceptovala.
V týchto elaborátoch Kollár žiadal aj urýchlené založenie slovenských politických novín. Podľa jeho názoru mali tieto nádejné noviny zmierňovať spory o spisovný jazyk, informovať ľud o vládnych nariadeniach, zaoberať sa ľudovýchovou, napomáhaním rozvoja priemyslu a obchodu. Zaujímavé je, že Kollár už vtedy žiadal, aby noviny neboli písané ani čisto česky, ani ľudovou slovenčinou (plebejisch – slowakisch). Myslel už tu na staroslovenčinu, t. j. slovakizovanú češtinu. Kollár v tomto, ale aj v iných elaborátoch, pripisoval novinám veľký spoločenský význam. Tvrdil, že ich prostredníctvom sa dá vychovávať hlavne dedinský človek, ktorý nemá chuť čítať odbornú literatúru, ale zaujíma ho hlavne aktuálne spravodajstvo. Povinnosťou vlády podľa Kollára, je dozerať, aby sa v novinách nepodnecovali vášne ľudu, čomu má slúžiť aj sprísnenie tlačových zákonov a zamedzovanie “zneužitia a neviazanosti tlače". O slobode tlače sa tu vyjadruje veľmi protichodne. Označuje ju za dobrú, ale pritom za veľmi nebezpečnú. Ako vidieť, tu už z Kollára, hovorí človek ovplyvnený reakčným prostredím viedenských vládnych kruhov.
Z týchto príčin už vtedy sa o ňom štúrovci vyslovovali s určitou trpkosťou, ba ho aj otvorene kritizovali. Táto ich nevôľa sa prejavila v plnej miere v obnovených Slovenských pohľadoch. Napriek týmto kritickým výhradám, museli štúrovci aj po odstupe rokov konštatovať, že Kollár roku 1849 vykonal pre slovenské národné hnutie veľa dobrého. Veď okrem iného robil aj akéhosi sprostredkovateľa medzi vládou a slovenskými delegáciami, ktoré do Viedne v tomto i nasledujúcom roku prichádzali, aby žiadali vládu i cisársky dvor o realizáciu národnej rovnoprávnosti a zmiernenie sociálneho útlaku.
Osobitnú úlohu pri podávaní návrhov na založenie slovenských politických novín zohral gróf Ján Majláth, ktorý sa vtedy dokonca sám navrhol za hlavného komisára slovenského dištriktu, čo však neprešlo. Majláth vláde tiež navrhuje založenie slovenských politických novín, ale na rozdiel od vládnych dôverníkov, navrhuje za ich redaktora Ľudovíta Štúra. Vo svojom návrhu medziiným píše: “Slovenské noviny, ktoré bývalý profesor Štúr vydával v Bratislave, treba znovu oživiť a Štúra poveriť ich redigovaním. Zmýšľa vonkoncom protimaďarsky. Má ku mne dôveru a moja hlavná úloha by bola v tomto chlácholiť jeho prílišnú horlivosť". Ak Ľudovít Štúr a jeho spolupracovníci vkladali nejaké nádeje do Jána Majlátha, sklamali sa. Nielenže sa nestal hlavným komisárom pre Slovensko, ale ministerstvo vnútra vo Viedni odmietlo aj jeho návrh na budúce usporiadanie Uhorska. Sám upadol do nemilosti vlády a onedlho stratil akýkoľvek vplyv na politický život v krajine.
Na konci revolúcie, Slovenskí pozorňík a Slovenské noviny.
Kým slovenskí vládni dôverníci a gróf Majláth len uvažovali o nutnosti založenia slovenských politických novín, podobral sa na realizovanie tohto plánu Daniel Lichard a krátko aj vydával Slovenskí pozorňík. Noviny rýchlo zanikli, pretože Alexander Bach dal zavolať Daniela Licharda za redaktora nových vládnych Slovenských novín.
Po zániku Slovenského pozorňíka dochádza už k určitým disproporciám medzi slovenskými národovcami. Väčšina štúrovcov, vedených Ľ. Štúrom a J. M. Hurbanom sa dostáva do nemilosti viedenskej vlády. Nielenže nedostala do nej nijakých významnejších úradných miest, ale bola postupne vylúčená aj z rozhodovania o budúcich osudoch Slovenska. Naproti tomu časť slovenských národovcov, vedená Jánom Kollárom, Danielom Lichardom i Karolom Kuzmánym sa dostáva do Viedne, kde viac alebo menej spolupracuje s panujúcim režimom. Lichard medzi nimi, ako redaktor vládnych Slovenských novín, vyvodil.
Bola to pochmúrna a beznádejná doba. Vodcovia nášho národného hnutia len ťažko a pomaly nachádzali z nej východisko k novej politickej aktivite. Ľudovít Štúr sa takto 15. decembra 1850 žaloval svojmu ďalekému ruskému priateľovi I. I. Sreznevskemu: “Na nás kam diaľ horšie časy prichodia. Predtým, čo aj pod jarmom maďarským, mali sme predsa aký-taký život a spojenie, ale teraz v nemeckom cviku, v stave obležania nemáme ničoho, sme roztratení a hlivieme...Mužovia slovenskí od vlády sú odstrčení, potupení, prenasledovaní, tí, ktorí urobili, čo len mohli pre vládu, na posmech vydaní – prilož k tomu všetkému ducha po bojoch utrmácaného, nad terajším stavom neslýchane rozmrzený a máš obraz Slovenska; ľud sa žaluje na veľké dane a druhé ťarchy, slovom náš stav je žalostný".
V tejto dobe porážok a defetizmu mohli sa štúrovci opierať len o Hurbanove Slovenskje pohľadi, ktoré sa už nemohli orientovať len na krásnu a vedeckú literatúru, na literárne štúdie, recenzie a kritiky, ale museli výrazne vystúpiť aj s politickými článkami. Súdobá situácia si ich priamo vynútila.

</doc>
